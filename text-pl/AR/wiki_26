<doc id="3960558" url="https://pl.wikipedia.org/wiki?curid=3960558" title="Jekatierina Brieszko-Brieszkowska">
Jekatierina Brieszko-Brieszkowska

Jekatierina Konstantinowna Brieszko-Brieszkowska, zd. Wierigo (ur. w Iwanowym w powiecie newelskim guberni witebskiej, zm. 12 września 1934 w Chvalach k. Pragi) – rosyjska rewolucjonistka, działaczka Narodnej Woli, następnie partii eserowców.
Życiorys.
Pochodziła z rodziny właściciela ziemskiego. Odebrała domowe wykształcenie w rodzinnym majątku Ługowiec. Według własnych wspomnień jeszcze we wczesnej młodości, pod wpływem współczucia dla ubogich chłopów, robotników i służących, jak również przekonana, że nie da się pogodzić chrześcijaństwa i niewoli chłopów, postanowiła "żyć tylko dla ludu". 
W młodym wieku zaangażowała się w działalność społeczną, organizując na wsi artele, stowarzyszenia wzajemnej pomocy, kasy oszczędności, a także szkołę, w której sama przez dziesięć lat nauczała. Założone przez nią kasy i szkoła zostały jednak zamknięte, gdy inni przedstawiciele miejscowej szlachty oskarżyli ją o prowadzenie antyrządowej propagandy. Wówczas porzuciła męża i dziecko, by zaangażować się w nielegalną działalność polityczną. W 1873-1874 razem z innymi działaczami Narodnej Woli brała udział w akcji "pójścia w lud". Posługiwała się wówczas fałszywym nazwiskiem Fiokła Kosoj. Aresztowana w 1874, spędziła trzy lata w więzieniu w oczekiwaniu na proces. Została postawiona przed sądem w tzw. procesie 193 i skazana na pięć lat pracy przymusowej. Była pierwszą w Rosji kobietą skazaną na katorgę w obozach nad Karą w regionie Nerczyńska. Bez powodzenia starała się zbiec, za co została skazana na 4 lata katorgi i 40 batów, tej jednak części kary nie wykonano w obawie o wybuch buntu wśród innych więźniów. W latach 1885-1893 przebywała na przymusowym osiedleniu na Zabajkalu. Powrót do Rosji europejskiej umożliwiła jej amnestia ogłoszona z okazji koronacji Mikołaja II na cesarza Rosji. Już po dwóch latach od zwolnienia, z powodu aktywnego prowadzenia rewolucyjnej agitacji, poszukiwana przez policję przeszła do podziemia i w konspiracji podróżowała po całej Rosji z fałszywymi dokumentami.
Razem z Grigorijem Gerszunim tworzyła Partię Socjalistów-Rewolucjonistów (eserowców) oraz funkcjonującą w jej strukturach Organizację Bojową, która miała dokonywać zamachów na carskich urzędników i policjantów. Autorytet, jakim cieszyła się w kręgach dawnych narodowolców i socjaldemokratów, znacząco przyczynił się do ich skonsolidowania w partii. Była zwolenniczką terroru indywidualnego, w którym widziała jeden z ważniejszych środków działania na rzecz ludu. Do słuszności taktyki terrorystycznej przekonała m.in. Borysa Sawinkowa. 
W 1903 wyemigrowała do Genewy, gdzie współpracowała z Wiktorem Czernowem i Nikołajem Czajkowskim. Zajmowała się m.in. przygotowywaniem rewolucyjnych agitatorów działających w Rosji. W 1904 występowała na mityngach w Nowym Jorku, Bostonie, Filadelfii i Chicago. Wróciła nielegalnie do kraju na wieść o rewolucji w r. 1905. W lutym 1907 podczas II zjazdu eserowców opowiedziała się za utworzeniem wspólnego bloku swojej partii i liberalnej partii kadetów. W tym samym roku Jewno Azef wydał ją policji, w rezultacie czego została aresztowana w Symbirsku. Rewolucjonistka przez trzy lata była więziona w twierdzy Pietropawłowskiej, następnie zesłano ją do Niżnie-Ilimska, a stamtąd do Kirienska. Po nieudanej próbie ucieczki została przetransportowana do Jakucka, a stamtąd do Irkucka i Minusinska. Odzyskała wolność po rewolucji lutowej. Specjalnym wagonem, dostarczonym przez lokalną Dumę miejską, przybyła do Piotrogrodu, skąd następnie podróżowała po kraju, agitując za Rządem Tymczasowym i wzywając inteligencję do pracy na pożytek ludu, twierdząc, że tak powinni postępować ludzie wierzący, idąc za wolą Chrystusa. 
Była zwolenniczką kontynuowania wojny aż do pokonania Niemiec, występowała przeciwko bolszewikom. W 1917 opuściła Komitet Centralny eserowców, gdy partia ogłosiła wycofanie poparcia dla kierującego Rządem Aleksandra Kiereńskiego - Brieszko-Brieszkowska wysoko go ceniła i uważała, że jego działania ocaliły Rosję. Kiereński umożliwił jej zamieszkanie w Pałacu Zimowym. W 1917 wydała swoją autobiografię i napisała szereg broszur na bieżące tematy polityczne, przedstawiając w nich stanowisko eserowców. Opowiadała się za ustanowieniem w Rosji demokratycznej republiki, podziałem ziemi, równymi prawami wszystkich narodowości zamieszkujących Rosję, zniesieniem przywilejów klasowych, ustanowieniem powszechnej oświaty i ośmiogodzinnego dnia pracy. W lipcu 1917 została członkinią redakcji pisma "Wola Ludu". Apelowała do kobiet o wstępowanie do żeńskiego batalionu śmierci. Negatywnie przyjęła rewolucję październikową.
Była deputowaną do Konstytuanty wybraną w listopadzie 1917 w guberni czernihowskiej z listy eserowców. Po rozpędzeniu Konstytuanty przez bolszewików brała w 1918 udział w pracach Komucza. Rok później opuściła Rosję i emigrowała najpierw do Stanów Zjednoczonych, stamtąd do Francji, a w 1924 do Czechosłowacji, gdzie mieszkała do końca życia. 
Jej syn Nikołaj Brieszko-Brieszkowski był pisarzem, dziennikarzem, działaczem politycznym rosyjskiej białej emigracji.

</doc>
<doc id="3960562" url="https://pl.wikipedia.org/wiki?curid=3960562" title="Tysięczna część cala">
Tysięczna część cala



</doc>
<doc id="3960563" url="https://pl.wikipedia.org/wiki?curid=3960563" title="Tysięczna cala">
Tysięczna cala



</doc>
<doc id="3960564" url="https://pl.wikipedia.org/wiki?curid=3960564" title="Convair F2Y Sea Dart">
Convair F2Y Sea Dart

Convair F2Y Sea Dart – amerykański myśliwiec przechwytujący, wodnosamolot z napędem odrzutowym, wyprodukowany w pierwszej połowie lat 50. XX wieku przez wytwórnię Convair dla United States Navy. Samolot nadal (2017) pozostaje najszybszym wybudowanym wodnosamolotem świata, w płytkim locie nurkowym osiągającym prędkość naddźwiękową.
Historia.
Geneza.
W drugiej połowie lat 40. XX wieku nastąpił gwałtowny rozwój samolotów z napędem odrzutowym. Pierwszym pokładowym myśliwcem przeznaczonym dla amerykańskiej marynarki z takim typem napędu był McDonnell FH-1 Phantom. Jednak FH-1 i kolejne z sukcesem wprowadzane na pokład lotniskowców odrzutowe samoloty myśliwskie Grumman F9F Panther, Grumman F-9 Cougar nie mogły pochwalić się osiąganiem w locie prędkości naddźwiękowej. Analizy przeprowadzone wówczas przez marynarkę wykazały, że maszyny zdolne do osiągania i lotu z prędkością naddźwiękową, wymagają zbyt długiej drogi startowej i lądowania, aby można było zrealizować je na pokładzie lotniskowca. Dodatkowo znaczna prędkość lądowania stwarzałaby duży problem w opanowaniu samolotu w trakcie podejścia do lądowania na kołyszącym się pokładzie lotniskowca. Jedynym rozwiązaniem była budowa samolotu bazowania lądowego, jednak uniemożliwiałoby to współpracę z projektowanym niemal równolegle innym wodnosamolotem US Navy przeznaczonym do bombardowań strategicznych, maszyną Martin P6M SeaMaster. W tych warunkach, w 1948 roku zainicjowano program morskiego samolotu myśliwskiego “Sea Fighter”, zdolnego do operowania z wysuniętych baz, ale bez potrzeby korzystania z lądowych lotnisk i ich infrastruktury. Tym samym jedynym rozwiązaniem była konstrukcja w układzie wodnosamolotu. Taką maszynę, również od 1948 roku projektowano w wytwórni Convair, która 1 października tego samego roku odpowiedziała na zapotrzebowanie US Navy, prezentując marynarce kilka koncepcyjnych projektów tego typu samolotów. Jednym z nich była maszyna ze skrzydłami w układzie delta, która dysponując wodoszczelnym kadłubem mogłaby swobodnie unosić się na wodzie, a do startu i lądowania używana byłaby wysuwana z nosa samolotu płoza, unosząca przód maszyny do góry ponad wodę. Taka też koncepcja zyskała przychylność US Navy, która 19 stycznia 1951 roku podpisała z Convairem kontrakt na budowę dwóch prototypów oznaczonych jako XF2Y-1 SeaDart.
Projekt.
Zaprojektowano maszynę ze skrzydłami w układzie delta z pojedynczym statecznikiem pionowym i bez usterzenia poziomego. Zamiast jednej płozy na dziobie samolotu, zastosowano dwie płozy unoszące przód maszyny do góry, chowane do kadłuba podczas lotu. W tylnej części kadłuba znajdowały się dwa hamulce aerodynamiczne umożliwiające również sterowanie samolotem podczas płynięcia po wodzie. Samolot dysponował wodoszczelnym kadłubem, który umożliwiał mu unoszenie się na wodzie. Kadłub podzielony był na kilkanaście wodoszczelnych przedziałów, nawet uszkodzenie kilku z nich i dostanie się wody do środka nie powodowało zatonięcia samolotu. Maszyna dysponowała dwoma silnikami Westinghouse XJ46-WE-2 z dopalaczem dysponujące ciągiem 27,1 kN każdy. Wloty powietrza do silników znajdowały się za kabiną pilota, na górnej części kadłuba, po obu jego stronach. Takie ich umieszczenie miało zapobiec dostawaniu się wody do silników podczas startu i lądowania na wodzie. Kabina pilota osłonięta była jednoczęściową, unoszoną do góry owiewką z pojedynczym słupkiem wzmacniającym ustawionym pośrodku, ograniczało to widoczność do przodu. Dno kadłuba uformowane w kształcie litery V o kącie rozwarcia 110°. Powierzchnie sterowe samolotu napędzane były hydraulicznie. Będąc na wodzie, przód samolotu był naturalnie uniesiony, krawędź natarcia w miejscu połączenia z kadłubem znajdowała się 45 cm nad lustrem wody. Podczas swobodnego unoszenia się na powierzchni wody, płozy samolotu schowane były we wnękach pod spodem kadłuba. Gdy samolot startował i osiągał prędkość 16 km/h, płozy wysuwane były do połowy, po osiągnięciu prędkości rzędu 70–90 km/h, płozy wysuwały się całkowicie. W takiej pozycji pozostawały aż do osiągnięcia prędkości startowej wynoszącej 230 km/h. W powietrzu płozy były chowane do wnęk. Samolot wyposażony był w szczątkowe podwozie składające się z niewielkich kółek zainstalowanych na stałe na końcach płóz oraz na końcu kadłuba. Dzięki nim Sea Dart był w stanie samodzielnie wjechać na rampę o niewielkim nachyleniu, aczkolwiek po lądzie nie był w stanie samodzielnie się poruszać.
XF2Y-1.
Jeszcze przed oblotem samolotu US Navy zamówiła poza dwoma prototypami jeszcze tuzin samolotów. Pierwsza seria czterech egzemplarzy otrzymała oznaczenie YF2Y-1 i miała być przeznaczona do badań w locie a reszta, osiem, w wersji seryjnej. Marynarka zamówiła jeszcze osiem dodatkowych seryjnych maszyn, oznaczonych jako F2Y-1, w sumie 22 samoloty. Pierwszy ukończony prototyp, napędzany jednostką Westinghouse J34-WE-32 (docelowa J46 nie była jeszcze dostępna) został przetransportowany na wody Zatoki San Diego w grudniu 1952 roku. Pierwsze próby pływalności samolotu po wodzie przeprowadzono 14 grudnia 1952 roku, za sterami maszyny siedział Ellis D. Shannon. Miesiąc później, 14 stycznia 1953 roku, podczas szybkiego płynięcia, Sea Dart niespodziewanie uniósł się w powietrze i wykonał 300 metrowy skok. Oficjalny oblot samolotu odbył się 9 kwietnia 1953 roku. W locie maszyna zachowywała się poprawnie, jednak dwa elementy wymagały poprawy. Pierwszy z nich to niewystarczający ciąg silników (co nie było poważnym problemem, silniki i tak miały być wymienione na mocniejsze). Krytycznym problemem było zachowanie się samolotu podczas startów i lądowań. W trakcie tych etapów, płozy maszyny wpadały w bardzo duże wibracje, które przenoszone były na cały samolot, czyniąc go praktycznie niesterownym. W konsekwencji, w połowie 1954 roku maszyna wróciła do wytwórni w celu gruntownego przekonstruowania. Do tego czasu XF2Y-1 wykonał ponad 140 lotów. Dwie płozy zastąpiono pojedynczą nartą, która jednak nie chowała się całkowicie w obrys kadłuba. Zainstalowano jednocześnie nowe silniki J46 z dopalaczami. Wnęki po obydwu płozach nie zostały zaślepione, zaburzając jego aerodynamikę. Jako że maszyna nie była przeznaczona do lotów z dużymi prędkościami, nie stanowiło to problemu dla konstruktorów. XF2Y-1 wziął udział w badaniach hydrodynamicznych mających na celu sprawdzenie w praktyce zastosowanego rozwiązania z pojedynczą nartą. Próby wypadły pomyślnie, samolot mógł realizować procedury startów i lądowań nawet przy trzymetrowych falach. 16 stycznia 1956 roku maszyna wykonała ostatni lot i została uziemiona na prawie rok, gdy Sea Dart posłużył do badań nad zastosowaniem hydropłata, podobnego do stosowanych w wodolotach, zainstalowanego wzdłuż osi podłużnej kadłuba. Samolot przeprowadził próbne kołowania na wodzie, ale bez możliwości lotu. Z hydropłatem nie można było podnieść przodu samolotu o wymagane do startu 17°-19°. Samolot sprawował się na wodzie dobrze do prędkości rzędu 90 – 110 km/h, przy której wpadał w bardzo silne wibracje. Przeprowadzone na jesieni 1957 roku testy ze zmniejszonym hydropłatem nie rozwiązały problemu. W międzyczasie, 14 października 1953 roku marynarka anulowała zamówienie na budowę drugiego prototypu. Rolę samolotów testowych przejęły YF2Y-1.
YF2Y-1.
YF2Y-1 od początku wyposażony był w docelowe silniki J46. Nie posiadał kół, w związku z czym po lądzie musiał być transportowany na specjalnym wózku. Pomimo umieszczenia nad skrzydłami wlotów powietrza do silników, nie udało się całkowicie wyeliminować dostawania się wody morskiej do silnika. Na pierwszej i trzeciej wybudowanej maszynie zabudowano instalację płukania sprężarek silników słodką wodą. 3 kwietnia 1954 roku, podczas płytkiego lotu nurkowego, samolot za sterami którego siedział pilot doświadczalny Convaira, Charles Richbourg, przekroczył barierę dźwięku. Tym samym Sea Dart stał się najszybszym wodnosamolotem na świecie. Rekord ten nie został pobity do dnia dzisiejszego. Bryła samolotu nie została jednak zaprojektowana zgodnie z regułą pól, w efekcie czego w locie poziomym nie był w stanie osiągnąć prędkości naddźwiękowej, zbliżając się do tej prędkości, samolot wpadał w bardzo silne wibracje grożące uszkodzeniem płatowca i czyniąc go bardzo trudnym w sterowaniu. 4 listopada 1954 roku doszło do wydarzenia, które zaważyło na losach całego projektu. Podczas pokazu zorganizowanego dla dziennikarzy i przedstawicieli marynarki, pilotowany przez Charlesa Richbourga YF2Y-1 o numerze seryjnym 135762, w trakcie przelotu na małej wysokości wpadł w drgania podłużne i rozpadł się w powietrzu. Charles E. Richbourg, 31-letni weteran II wojny światowej, nie przeżył katastrofy. Dalsze próby podjęto na dostępnym, zmodernizowanym pierwszym prototypie XF2Y-1 oraz drugim wybudowanym samolocie w wersji YF2Y-1. W sumie wybudowano cztery egzemplarze przedseryjne, jeden z nich uległ rozbiciu, z pozostałych czterech w powietrze wzniósł się tylko jeden. 4 marca 1955 roku dokonano oblotu samolotu. Był on najbardziej konstrukcyjnie zbliżony do niewyprodukowanej wersji seryjnej. Maszyna miała dwie płozy z kółkami na końcach i napędzana była dwoma silnikami J46. Problem wibracji płatowca podczas startów i lądowań nie został rozwiązany. Próby samolotu trwały tylko do 28 kwietnia tego samego roku, a po ich zakończeniu maszyna trafiła do magazynu.
XF2Y-2.
Niezrealizowaną wersją samolotu był model oznaczony wstępnie jako XF2Y-2. Maszyna miała zostać zaprojektowana zgodnie z regułą pól, w celu umożliwienia jej lotów z prędkością naddźwiękową. Napęd miał stanowić pojedynczy silnik Westinghouse J67 o ciągu 53,4 kN lub Pratt &amp; Whitney J-57-P-4. Potencjalnie również sugerowano budowę zupełnie nowej jednostki napędowej o ciągu 66,7 kN. Samolot miał posiadać pojedynczą płozę wykorzystywaną podczas startów i lądowań.
Uzbrojenie.
Żaden z wybudowanych samolotów nie był uzbrojony, aczkolwiek w wersji seryjnej planowano instalację uzbrojenia strzeleckiego, składającego się z czterech, typowych dla samolotów marynarki działek kalibru 20 mm Colt Mk 12 oraz dwóch wyrzutni niekierowanych pocisków rakietowych Mk 4/Mk 40 Folding-Fin Aerial Rocket.
Zakończenie programu.
Katastrofa prototypu i zdecydowanie bardziej adekwatne do typu zadań, jakie miał wykonywać samolot środki (którymi zaczynała dysponować marynarka) były powodami, które zadecydowały o zakończeniu całego programu. Najpierw w grudniu 1953 roku anulowano zamówienie na dziesięć seryjnych F2Y-1, a w marcu 1954 roku zrezygnowano z ostatnich sześciu seryjnych F2Y-1. Konstruktorzy samolotu nigdy nie rozwiązali problemu wibracji, w jakie wpadała maszyna podczas startów i lądowań. Były one na tyle silne, że bardzo utrudniały sterowanie samolotem, czyniąc całą procedurę startu i lądowania manewrem niebezpiecznym dla życia pilota i integralności konstrukjci. Na początku lat 50. na horyzoncie był już widoczny nowy amerykański lotniskowiec USS „Enterprise”, dysponujący pokładem lotniczym umożliwiającym operacje samolotami zdolnymi do lotów z prędkością naddźwiękową. W 1955 roku oblatano myśliwiec Chance Vought F-8 Crusader, latający z prędkością maksymalną rzędu 2000 km/h. Z kolei United States Air Force wprowadziła do służby wielce udany samolot North American F-86 Sabre, a za chwilę miał się pojawić North American F-100 Super Sabre i reszta myśliwców określanych wspólnym mianem „serii wieku”. W tych warunkach, trudny w obsłudze i eksploatacji Sea Dart, z nierozwiązanymi problemami technicznymi, niewystarczającymi osiągami, które z łatwością były dostępne dla innych, istniejących już maszyn, był już po prostu zbędny. 1 października 1962 roku Departament Obrony Stanów Zjednoczonych wprowadził nowy system nazw samolotów, ujednolicając ich oznaczenie we wszystkich rodzajach sił zbrojnych. Zmiana dotyczyła samolotów już używanych jak i tych, które miały dopiero wejść do użycia. Wyjątek zrobiono dla jednego samolotu, już wycofanego. Pomimo tego, że Sea Dart nie był już w użyciu od pięciu lat, otrzymał nowe oznaczenie F-7A.
Konstrukcja.
Sea Dart był całkowicie metalowym dolnopłatem, wodnosamolotem zbudowanym w układzie delta. Skrzydła o profilu symetrycznym, niewielkim, wynoszącym 1°30' wzniosie i kącie zaklinowania 0°, pozbawione klap. Mechanizację skrzydeł stanowiły sterolotki, których siłowniki znajdowały się na dolnych powierzchniach skrzydeł. Sterolotki mogły być odchylane równocześnie do góry lub do dołu, w takiej sytuacji działały jak ster wysokości, a gdy jedna była wychylana do góry a druga do dołu, przyjmowały rolę lotek. Ster kierunku znajdował się na stateczniki pionowym. Począwszy od trzeciej maszyny, montowano na nim anteny radiostacji VHF po obu stronach statecznika i białe światło pozycyjne na krawędzi spływu statecznika. Golenie, na których opierały się narty były amortyzowane. Od trzeciego wybudowanego samolotu, maszyny wyposażone były w płozy zwężające się ku tyłowi z ostrymi końcami. Na końcach goleni zamontowano kółka oraz dodatkową, niewielką płetwę stabilizującą. Zwiększono również objętość przednich amortyzatorów. Trzecie kółko, swobodnie skrętne, znajdowało się na końcu kadłuba. Również na końcu kadłuba, pomiędzy dyszami odprowadzającymi gazy spalinowe, znajdował się hamulec aerodynamiczny, składających się z dwóch płyt złożonych i przylegających do siebie w pozycji zamkniętej lub odchylanych na 60° na boki. Podczas płynięcia z bardzo małą prędkością, odchylane na 30° na bok płyty hamulca mogły działać jako stery. U dołu płyt, na każdej z nich znajdowały się dopełniające się ramiona haka holowniczego. Podczas zjazdu z ramy do wody samoloty asekurowane były przyczepioną do haka liną. Po opadnięciu na wodę, pilot rozchylał płyty hamulca na boki, uwalniając tym samym linę. Dodatkowy hak znajdował się na dziobie samolotu, podczas lotu chowany do kadłuba. Osie jednostek napędowych maszyny odchylone były od osi symetrii samolotu o 1°15'. Zbiornik paliwa zamontowany był w środkowej części kadłuba, poniżej skrzydeł samolotu, mieścił 2360 litrów.
Zachowane egzemplarze.
Do dnia dzisiejszego zachowane są cztery samoloty. Prototypowy XF2Y-1 Sea Dart o numerze 137634 znajduje się w magazynach Smithsonian Institution w Waszyngtonie, gdzie czeka na renowację. Obecnie samolot nie jest udostępniony zwiedzającym. Drugi przedseryjny YF2Y-1 Sea Dart o numerze 135763, wypożyczony z National Museum of Naval Aviation, prezentowany jest przed wejściem do San Diego Air &amp; Space Museum w San Diego. Kolejny YF2Y-1 o numerze seryjnym 135764, również należący do National Museum of Naval Aviation, można oglądać w Wings of Freedom Aviation Museum, mieszczącego się na terenie dawnej bazy marynarki Naval Air Station Joint Reserve Base Willow Grove w Horsham Township w Pensylwanii. Ostatni YF2Y-1 o numerze 135765 jest udostępniony zwiedzającym w mieszczącym się w Lakeland na Florydzie Florida Air Museum. Samoloty o numerach seryjnych 135764 i 135765 nigdy nie zostały wyposażone w silniki.

</doc>
<doc id="3960572" url="https://pl.wikipedia.org/wiki?curid=3960572" title="Alice Duer Miller">
Alice Duer Miller

Alice Duer Miller (ur. 1874, zm. 1942) – amerykańska prozaiczka, poetka i dramatopisarka, działaczka na rzecz równouprawnienia kobiet.
Życiorys.
Pochodziła z bogatej rodziny. Jej rodzicami byli James Gore King Duer i Elizabeth Wilson Meads. Wychowała się w majątku Weehawken w stanie New Jersey. Studiowała w Barnard College w Nowym Jorku. W 1896 razem z siostrą, Caroline King Duer, wydała tomik wierszy zatytułowany "Poems". W 1899 poślubiła Henry’ego Wise’a Millera. Po ślubie wyjechała z nim do Kostaryki. W tym czasie publikowała w prasie. Po powrocie do Nowego Jorku została nauczycielką w szkole dla dziewcząt i w Barnard College. W 1919 razem z Robertem Miltonem napisała komedię "The Charm School", która okazała się wielkim sukcesem. Pisała też utwory satyryczne dla New York Tribune. Wydała długie poematy epickie "Forsaking All Others" (1931) i "The White Cliffs" "1940". Była też autorką wielu powieści z wyższych sfer.

</doc>
<doc id="3960585" url="https://pl.wikipedia.org/wiki?curid=3960585" title="Mistrzostwa Oceanii w Zapasach 2012">
Mistrzostwa Oceanii w Zapasach 2012

Mistrzostwa Oceanii w zapasach w 2012, odbywały się w dniach 27 - 29 stycznia w Sydney w Australii na terenie HK Ward Gymnasium University of Sydney. W tabeli medalowej tryumfowali zapaśnicy z gospodarzy.
Wyniki.
Styl wolny.
Justin Holland (55 kg) z Australii był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.
Styl wolny - kobiety.
Carissa Holland (48 kg) z Australii była jedyną zgłoszoną zawodniczką w swojej kategorii i nie została uwzględniona w tabeli jako złota medalistka.

</doc>
<doc id="3960596" url="https://pl.wikipedia.org/wiki?curid=3960596" title="Mistrzostwa Oceanii w Zapasach 2013">
Mistrzostwa Oceanii w Zapasach 2013

Mistrzostwa Oceanii w zapasach w 2013, odbywały się w dniach 8 - 12 kwietnia w Tumon w okręgu Tamuning na Guamie, na terenie University of Guam w Mangilao. W tabeli medalowej tryumfowali zapaśnicy z gospodarzy.
Wyniki.
Styl klasyczny.
Elgin Elwais (60 kg) z Palau był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.
Styl wolny - kobiety.
Koria Pouri-Lane (59 kg) z Nowej Zelandii, Jalene Taitegue z Guamu (63 kg) i Samantha Rechelluulz Palau (72 kg) były jedynymi zgłoszonymi zawodniczkami w swojej kategorii i nie zostały uwzględnione w tabeli jako złote medalistki.

</doc>
<doc id="3960599" url="https://pl.wikipedia.org/wiki?curid=3960599" title="Wojciech Górski (biskup)">
Wojciech Górski (biskup)



</doc>
<doc id="3960634" url="https://pl.wikipedia.org/wiki?curid=3960634" title="Leszek Jeske">
Leszek Jeske

Leszek Jeske właśc. Lech Paweł Jeske (ur. 1938, zm. 9 marca 2017) – polski skoczek spadochronowy, instruktor spadochronowy, skoczek doświadczalny, szybownik.
Działalność sportowa.
W 1954 roku zgłosił się na kurs lotniczy, który zorganizował Aeroklub Warszawski i wyjechał do Nowego Targu, gdzie ukończył kurs spadochronowy. W 1955 roku rozpoczął szkolenie szybowcowe w Aeroklubie Warszawskim prowadzone wówczas przez inst. Pelagię Majewską. Latał i wykonywał skoki ze spadochronem. Początkowo pracował w Warszawie. Po odbyciu zasadniczej służby wojskowej podjął pracę w Aeroklubie Podkarpackim w Krośnie jako instruktor spadochronowy. Następnie pracował w Legionowie, gdzie zdobył uprawnienia skoczka doświadczalnego. Miał wówczas 13. letni staż w spadochroniarstwie i 500 wykonanych skoków. Wykonał ponad 900 skoków doświadczalnych. Od prędkości zero (ze śmigłowca) do 400 km/h. Pierwszy skok doświadczalny wykonał ze spadochronem typu "PZ". Skakał ze spadochronami polskimi, radzieckimi, amerykańskimi, francuskimi, czechosłowackimi i in. Jako pierwszy w Polsce wykonał skoki ze spadochronem o czaszy prostokątnej, zwanym także "skrzydłem miękkim". Pod względem stażu zawodowego był najmłodszym skoczkiem doświadczalnym w Polsce. Ustanowił kilka rekordów krajowych w sokach na celność lądowania, np. 25 maja 1958 roku w skoku spadochronowym z 1000 m, a 28 października tego samego roku pobił rekord krajowy w skoku z 1000 m, natomiast 5 września 1961 roku z wysokości 2000 m. Tylko raz skorzystał ze spadochronu ratowniczego. Miał wiele przypadków w czasie badań spadochronów, które jednak nie wymagały otwierania spadochronu zapasowego. Startował w zawodach spadochronowych, mistrzostwach Polski oraz różnych pokazach lotniczych. Spadochroniarstwu był wierny przez 26 lat.
Ukończył szkołę średnią, studiował w Szkole Głównej Gospodarstwa Wiejskiego w Warszawie (SGGW) – Wydział Melioracji. Miał żonę Reginę, synów Tomasza i Przemysława.
Leszek Jeske zmarł 9 marca 2017 roku w wieku 79 lat. Został pochowany 17 marca 2017 roku na cmentarzu Bródnowskim w Warszawie (kwatera 28E-2-1).

</doc>
<doc id="3960641" url="https://pl.wikipedia.org/wiki?curid=3960641" title="Dymniok Biały">
Dymniok Biały

Dymniok Biały – jedna z Nielepickich Skał na grzbiecie wzgórza Dymniok w miejscowości Nielepice w województwie małopolskim, w powiecie krakowskim, w gminie Zabierzów. Znajduje się w mezoregionie Garb Tenczyński na Wyżynie Krakowsko-Częstochowskiej. Jest najdalej na południe wysuniętą skałą w grupie 4 skał (pozostałe to Skała z Krzyżem, Pośredniok i Dymniok Szary.
Skała znajduje się na terenie prywatnym. Jej pionowe ściany i przewieszki są celem wspinaczy skalnych. Wytyczyli oni na niej kilka dróg wspinaczkowych (obok nazwy drogi podano stopień trudności i asekurację; R – ringi, RZ – ringi zjazdowe, ST – stanowiska zjazdowe):
Dymniok Biały ma wysokość 6–8 m i znajduje się na terenie otwartym.

</doc>
<doc id="3960643" url="https://pl.wikipedia.org/wiki?curid=3960643" title="Nancy Currie">
Nancy Currie



</doc>
<doc id="3960647" url="https://pl.wikipedia.org/wiki?curid=3960647" title="Hilde Lahr">
Hilde Lahr

Hilde Lahr (ur. 1900) – austriacka lekkoatletka.
Jedenastokrotna mistrzyni kraju: w biegu na 300 metrów (1919, 1920, 1921, 1922 i 1923), skoku wzwyż (1920 i 1925), skoku w dal (1920), biegu na 80 metrów przez płotki (1927), pięcioboju (1927) oraz w biegu 800 metrów (1929).
Rekordzistka Austrii w biegu na 80 metrów przez płotki (14,4 – 6 sierpnia 1927, Wiedeń; dwa miesiące później rekord ten poprawiła, o 0,1 sekundy, Josephine Perenda).

</doc>
<doc id="3960649" url="https://pl.wikipedia.org/wiki?curid=3960649" title="Cork Athletic F.C.">
Cork Athletic F.C.

Cork Athletic F.C. (irl. "Cumann Peile Lúthchleas Chorcaí") – irlandzki klub piłkarski, mający swoją siedzibę w mieście Cork na południu kraju.
Historia.
Chronologia nazw:
Piłkarski klub Cork Athletic został założony w miejscowości Cork w październiku 1948 roku, natychmiast po rozformowaniu Cork United F.C. i zastąpił go w rozgrywkach League of Ireland. W sezonie 1948/49 zespół startował w najwyższej lidze, w której zajął przedostatnie 9.miejsce. W następnym sezonie zdobył mistrzostwo kraju. W sezonie 1950/51 ponownie został mistrzem kraju oraz zdobył Puchar Irlandii i Munster Senior Cup. Potem klub w lidze już nie miał takich sukcesów, zajmując miejsca od 4 do 10. W 1953 i 1955 zdobył Munster Senior Cup, a w 1953 po raz drugi został zwycięzcę Pucharu kraju. Również trzykrotnie dotarł do finału Pucharu kraju. Potem zaczęły się problemy finansowe klubu. Po zakończeniu sezonu 1956/57, w którym zajął 8.miejsce w lidze, ogłoszono o dobrowolnej likwidacji klubu. Jego miejsce zajął Cork Hibernians F.C.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Mardyke Sports Ground w Cork, który może pomieścić 18000 widzów.

</doc>
<doc id="3960652" url="https://pl.wikipedia.org/wiki?curid=3960652" title="Andreas Oxner">
Andreas Oxner

Andreas Oxner (ur. 16 listopada 1459, zm. 12 lipca 1462) – austriacki męczennik i błogosławiony Kościoła katolickiego.
Życiorys.
Andreas Oxner urodził się 16 listopada 1459 jako syn Marii i Simone Oxner. Gdy miał ok. 2 lata zmarł jego ojciec wówczas matka powierzyła go pod opiekę wuja. Według legendy miał zostać zamordowany przez Żydów w trakcie rytualnych obrzędów.
W 1620 w miejscu jego męczeńskiej śmierci wybudowano kaplicę. Od 1722 codziennie w rocznicę jego śmierci odprawiano Mszę św. ku pamięci męczennika. Jego kult jako błogosławionego został zatwierdzony przez papieża Benedykta XIV 22 lutego 1755.
W 1994 jego kult został formalnie zniesiony przez biskupa Innsbrucku Reinholda Stechera, lecz jego grób nadal odwiedzają pielgrzymi.

</doc>
<doc id="3960655" url="https://pl.wikipedia.org/wiki?curid=3960655" title="Mistrzostwa Austrii w Lekkoatletyce 1920">
Mistrzostwa Austrii w Lekkoatletyce 1920

Mistrzostwa Austrii w Lekkoatletyce 1920 – zawody lekkoatletyczne, które odbyły się w dniach 27–29 czerwca 1920 w Wiedniu.

</doc>
<doc id="3960662" url="https://pl.wikipedia.org/wiki?curid=3960662" title="Teresa Mellerowicz-Gella">
Teresa Mellerowicz-Gella

Teresa Mellerowicz-Gella (ur. 26 września 1927 w Łomży, zm. 20 marca 2019 w Warszawie), polska malarka i graficzka, żona Aleksandra Gelli. Studiowała na Wydziale Filozofii Uniwersytetu Warszawskiego i Wydziale Malarstwa Akademii Sztuk Pięknych w Warszawie.
Praca zawodowa.
Zajmowała się semiotyką i związkami sztuki z filozofią. Zajmowała się malarstwem i grafiką, w tym użytkową, tworzyła m.in. plakaty, ilustracje książkowe, filmy krótkometrażowe, projektowała scenografie i kostiumy. Stypendystka British Council w 1964. Wykładała m.in. sztukę współczesną na Wydziale Historii Sztuki UW (1961–1964) i na uczelniach amerykańskich. Członkini ZPAP w latach 1955–1983, członkini Polskiego Towarzystwa Semiotycznego od 1983, członkini American Semiotics Assn. od 1976, członkini International Semiotics Assn. od 1978, członkini World Institute For Advanced Phenomenological Research and Learning w latach 1982–1988.
Została pochowana na Nowym Cmentarzu w Zakopanem (kwatera F4-1-37).

</doc>
<doc id="3960667" url="https://pl.wikipedia.org/wiki?curid=3960667" title="Wojciech Jan Górski">
Wojciech Jan Górski



</doc>
<doc id="3960669" url="https://pl.wikipedia.org/wiki?curid=3960669" title="Cork Athletic">
Cork Athletic



</doc>
<doc id="3960675" url="https://pl.wikipedia.org/wiki?curid=3960675" title="Brama Tyniecka">
Brama Tyniecka

Brama Tyniecka – przełom rzeki Wisła pod Krakowem między należącym do Krakowa Tyńcem i wsią Piekary. W miejscu tym Wisła dokonała przełomu między Wzgórzami Tynieckimi i Skałkami Piekarskimi. Na lewym brzegu obramowanie koryta Wisły tworzą Skałki Piekarskie, na prawym Grodzisko i Wzgórze Klasztorne na którym stoi Opactwo Benedyktynów w Tyńcu. Na prawym brzegu Wisła przy normalnym stanie wody płynie w niewielkiej odległości od podnóży skał, przy podwyższonym stanie dociera bezpośrednio do skał. Na lewym brzegu odległość koryta Wisły od Skał Piekarskich jest dużo większa, ale obok podnóży skał znajdują się rozlewiska. W najwęższym miejscu odległość między Skałami Piekarskimi i podnóżem skał Góry Klasztornej wynosi około 380 m. Brama Tyniecka jest największym przewężeniem doliny Wisły na całej jej długości od brzegu Karpat w okolicach Skoczowa po ujście do Morza Bałtyckiego. 
Brama Tyniecka jest tzw. przełomem pozornym, Wisła nie dokonała bowiem tutaj przecięcia wapiennych skał budujących Wzgórza Tynieckie i Skałki Piekarskie. Wiercenia przeprowadzone w rejonie przełomu wykazały, że pod cienką pokrywą rzeczną występują w nim pochodzące z miocenu iły wypełniające zapadlisko tektoniczne między Skałkami Piekarskimi i Wzgórzami Tynieckimi. Przed około 15 milionami lat Wisła wypłukała tylko te mało odporne osady ilaste.

</doc>
<doc id="3960676" url="https://pl.wikipedia.org/wiki?curid=3960676" title="Erich Lessing">
Erich Lessing

Erich Lessing (ur. 13 lipca 1923 w Wiedniu, zm. 29 sierpnia 2018 tamże) – austriacki fotografik pochodzenia żydowskiego.
Rodzina musiała uciekać z Austrii, w czasie kiedy rozpętały się tam prześladowania Żydów. Erich opuścił kraj w 1939 (matkę i babcię zamordowali Niemcy w KL Auschwitz). Po przyjeździe do Palestyny od razu rozpoczął studia radiotechniczne w Instytucie Technologii Technion w Hajfie. W 1947 powrócił do Austrii i zatrudnił się w Associated Press. W 1951 rozpoczął współpracę z agencją fotograficzną „Magnum” i od tego czasu pasjonował się dokumentowaniem ważnych wydarzeń politycznych i społecznych. W 1956 fotografował m.in. wydarzenia powstania węgierskiego. Tworzył też portrety znaczących polityków, dokumentował codzienne życie Wiednia, a od 1960 zainteresował się sztuką i historią. Wykładał fotografię na uczelniach w Austrii oraz Francji. Fotografował też biblijne miejsca w Izraelu. Wydał ponad 60 albumów i zgromadził ponad 40 000 slajdów barwnych. Pracował jako fotograf na planach filmowych, m.in.: „Dźwięków muzyki”, „Greka Zorby” i „Moby Dicka”. Mieszkał w Wiedniu.
Życie rodzinne.
Miał żonę i trójkę dzieci. Córka Hannah (ur. 1963) jest działaczką na rzecz upamiętniania Holocaustu.

</doc>
<doc id="3960683" url="https://pl.wikipedia.org/wiki?curid=3960683" title="Mistrzostwa Austrii w Lekkoatletyce 1919">
Mistrzostwa Austrii w Lekkoatletyce 1919

Mistrzostwa Austrii w Lekkoatletyce 1919 – zawody lekkoatletyczne, które odbyły się w dniach 28 i 29 czerwca 1919 w Wiedniu.

</doc>
<doc id="3960686" url="https://pl.wikipedia.org/wiki?curid=3960686" title="Obwód Straży Granicznej „Leszno”">
Obwód Straży Granicznej „Leszno”



</doc>
<doc id="3960687" url="https://pl.wikipedia.org/wiki?curid=3960687" title="Obwód Straży Granicznej „Ostrów”">
Obwód Straży Granicznej „Ostrów”



</doc>
<doc id="3960688" url="https://pl.wikipedia.org/wiki?curid=3960688" title="Obwód Straży Granicznej „Wieluń”">
Obwód Straży Granicznej „Wieluń”



</doc>
<doc id="3960689" url="https://pl.wikipedia.org/wiki?curid=3960689" title="Obwód Straży Granicznej „Częstochowa”">
Obwód Straży Granicznej „Częstochowa”



</doc>
<doc id="3960690" url="https://pl.wikipedia.org/wiki?curid=3960690" title="Obwód Straży Granicznej „Chorzów”">
Obwód Straży Granicznej „Chorzów”



</doc>
<doc id="3960691" url="https://pl.wikipedia.org/wiki?curid=3960691" title="Hannah Lessing">
Hannah Lessing

Hannah Mirian Lessing (ur. 26 kwietnia 1963 w Wiedniu) – austriacka ekonomistka, działaczka na rzecz upamiętnienia Holocaustu. Córka Ericha Lessinga – fotografika.
Będąc nastolatką wystąpiła w amerykańskim serialu „Holocaust”. Od 1981 do 1988 studiowała na Uniwersytecie Ekonomicznym w Wiedniu. Od 1990 do 1995 była dyrektorem wykonawczym w jednym z banków austriackich. W 1995 została sekretarzem generalnym Narodowego Funduszu Republiki Austriackiej na rzecz Ofiar Narodowego Socjalizmu. Kierowała również austriackim oddziałem International Holocaust Remembrance Alliance i była sekretarzem generalnym General Settlement Fund for Victims of National Socialism oraz Lagergemeinschaft Auschwitz. Była główną twórczynią austriackiej wystawy w dawnym KL Auschwitz. Mieszka z partnerem w Wiedniu.
W 2021 odznaczona Krzyżem Kawalerskim Orderu Zasługi Rzeczypospolitej Polskiej.

</doc>
<doc id="3960694" url="https://pl.wikipedia.org/wiki?curid=3960694" title="Systemy komputerowe">
Systemy komputerowe



</doc>
<doc id="3960704" url="https://pl.wikipedia.org/wiki?curid=3960704" title="Josephine Perenda">
Josephine Perenda

Josephine Perenda (ur. 1903) – austriacka lekkoatletka, płotkarka.
Wielokrotna reprezentantka kraju w meczach międzypaństwowych.
Była rekordzistka Austrii w biegu na 80 metrów przez płotki (14,3 – 9 października 1927, Kraków).

</doc>
<doc id="3960708" url="https://pl.wikipedia.org/wiki?curid=3960708" title="Nelli Kim">
Nelli Kim

Nelli Władimirowna Kim, po mężu Aczasow ros. Нелли Владимировна Ким (Ачасов) (ur. 29 lipca 1957 w Szurobie) – radziecka gimnastyczka. Pięciokrotna mistrzyni i jednokrotna wicemistrzyni olimpijska, multimedalistka mistrzostw świata i Europy, trener, sędzia międzynarodowy. Druga zawodniczka w historii igrzysk olimpijskich, po Nadii Comăneci, która otrzymała maksymalne noty po 10 punktów. Zasłużona Mistrzyni Sportu ZSRR w 1976 roku.
Życie prywatne.
Nelli Kim urodziła się w miejscowości Szurob w Tadżyckiej Socjalistycznej Republice Radzieckiej. Pochodziła z rodziny koreańsko-tatarskiej. Jej ojciec był Koreańczykiem, a matka Tatarką.
Osiągnięcia.
Dwukrotnie wystąpiła w letnich igrzyskach olimpijskich, zdobywając łącznie sześć medali – pięć złotych i jeden srebrny. Na igrzyskach w Montrealu w 1976 roku zdobyła trzy złote medale (w wieloboju drużynowym, skoku przez konia i ćwiczeniach wolnych), a cztery lata później na igrzyskach w Moskwie została mistrzynią olimpijską w ćwiczeniach wolnych i wieloboju drużynowym oraz wicemistrzynią w wieloboju indywidualnym. W Montrealu Kim jako druga zawodniczka w historii konkursów olimpijskich, po Nadii Comăneci, otrzymała maksymalną notę 10 punktów od wszystkich członków jury. 
Jedenastokrotnie stanęła na podium mistrzostw świata w gimnastyce. Zdobyła pięć złotych medali (w 1974 i 1978 w wieloboju drużynowym, w 1978 w ćwiczeniach wolnych i skoku przez konia oraz w 1979 w wieloboju indywidualnym), cztery srebrne (w 1978 w wieloboju indywidualnym oraz w 1979 w wieloboju drużynowym, ćwiczeniach wolnych i ćwiczeniach na równoważni) i dwa brązowe (w 1974 w ćwiczeniach na równoważni i w 1979 w ćwiczeniach na poręczach). Dziewięciokrotnie zdobyła medale mistrzostw Europy – dwa złote (w 1975 w ćwiczeniach wolnych i w 1977 w skoku przez konia), trzy srebrne (w 1975 w wieloboju indywidualnym i ćwiczeniach na równoważni) i cztery brązowe (w 1975 w skoku przez konia i ćwiczeniach na poręczach i w 1977 w wieloboju indywidualnym i ćwiczeniach wolnych).
Wielokrotnie zdobywała medale mistrzostw ZSRR w latach 1973–1980, zdobywając 9 złotych, 7 srebrnych i 1 brązowy medal, a także trzykrotnie stała na podium Pucharu ZSRR – zwyciężyła w 1976 roku, a w latach 1974–1975 była druga.
W 1976 roku została Zasłużoną Mistrzynią Sportu ZSRR

</doc>
<doc id="3960709" url="https://pl.wikipedia.org/wiki?curid=3960709" title="Nelly Kim">
Nelly Kim



</doc>
<doc id="3960711" url="https://pl.wikipedia.org/wiki?curid=3960711" title="Bartosz Gołębiewski">
Bartosz Gołębiewski

Bartosz Gołębiewski (ur. 1995) – polski pięściarz, mistrz Polski, uczestnik mistrzostw Europy, reprezentant Polski.
Początkowo zawodnik klubu DKB Dzierżoniów, od 2016 pięściarz klubu Rushh Kielce.
Złoty medalista mistrzostw Polski seniorów w wadze średniej (2017 – pokonał w finale Daniela Adamca; 2018 – pokonał w finale Mateusza Goińskiego). Wicemistrz Polski seniorów w wadze średniej (2015, 2016).
Mistrz Polski młodzieżowców (2017 – pokonał w finale Rafała Wołczeckiego), wicemistrz Polski młodzieżowców (2015), brązowy medalista młodzieżowych mistrzostw Polski (2014, 2016). Wicemistrz Polski juniorów w wadze półśredniej (2013).
W czerwcu 2017 uczestniczył w mistrzostwach Europy seniorów w Charkowie, przegrywając w pierwszej walce z Irlandczykiem Emmettem Brennanem.
W marcu 2017 uczestniczył w mistrzostwach Europy U-22 w Braile, docierając do ćwierćfinału wagi średniej, w którym przegrał z Danielem Zanem Daskalo.
Rywalizował w Międzynarodowym Turnieju Bokserskim im. Feliksa Stamma, dwukrotnie zajmując 2. miejsce w wadze średniej. W 2015, w 32. edycji turnieju, został pokonany w finale przez Irlandczyka Michaela OˈReillyego. W 2016, podczas 33. edycji zawodów, przegrał w finale z Holendrem Maksem van der Pasem.
26 września 2015, podczas gali boksu zawodowego w Łodzi, stoczył amatorską walkę z Tomaszem Jabłońskim, przegrywając jednogłośnie na punkty (26:30, 26:30, 27:30).

</doc>
<doc id="3960712" url="https://pl.wikipedia.org/wiki?curid=3960712" title="Atlético Tetuán">
Atlético Tetuán

Atlético Tetuán – hiszpański klub piłkarski, mający swoją siedzibę w mieście Tetuan w północno-zachodnim Maroku.
Historia.
Chronologia nazw:
Piłkarski klub Atlético Tetuán został założony w miejscowości Tetuán 12 marca 1922 roku przez Basków zamieszkałych w Maroku. W latach 1922-1956, czyli w okresie, gdy miasto Tetuan należało do Maroka Hiszpańskiego. W sezonie 1943/44 zespół startował w Tercera División. W 1945 spadł na rok do rozgrywek regionalnych. W sezonie 1948/49 zwyciężył w grupie 6 i awansował do Segunda División. W sezonie 1950/51 zdobył mistrzostwo w grupie II oraz historyczny awans do najwyższej ligi. Debiut w rozgrywkach Primera División był nieudanym, klub zajął ostatnie 16.miejsce i spadł do Segunda División. W latach 1943-1956 klub jeden sezon zagrał w hiszpańskiej Primera División, 6 razy w Segunda División i pięciokrotnie w Tercera División.
W 1956 roku po uzyskaniu niepodległości przez Maroko klub podzielił się na AD Ceuta i Moghreb Tétouan. 
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Estadio de Varela w Tetuán, który może pomieścić 15000 widzów.

</doc>
<doc id="3960713" url="https://pl.wikipedia.org/wiki?curid=3960713" title="Julian Rewaj">
Julian Rewaj



</doc>
<doc id="3960715" url="https://pl.wikipedia.org/wiki?curid=3960715" title="Kościół ewangelicki w Czerwieńsku">
Kościół ewangelicki w Czerwieńsku

Kościół ewangelicki – dawna świątynia protestancka znajdująca się w mieście Czerwieńsk, w województwie lubuskim.
Świątynia została zbudowana w 1851 roku dzięki staraniom pastora Martina Gotfrieda Juliusza Schöne. Jest to budowla murowana, wzniesiona z cegły i nieotynkowana, na planie wydłużonego prostokąta, na elewacjach południowej i północnej znajdują się małe aneksy pierwotnych krucht, wybudowanych na planie kwadratu. Wysoki korpus główny jest nakryty dachem dwuspadowym złożonym z dachówek. Otwory okienne i drzwiowe są zamknięte łukiem pełnym. Kościół posiada detale architektoniczne w formie narożnych lizen, fryzów gąbkowych i arkadkowych. Wnętrze świątyni było pierwotnie halowe, obecnie jest podzielone na rzędy prostokątnych pomieszczeń biurowych, we wschodniej części znajduje się hala narzędziowa. Na środku fasady czyli elewacji wschodniej znajduje się wieża na planie kwadratu, która obecnie jest obniżona i wewnętrznie połączona z dobudowanymi do niej aneksami. Po II wojnie światowej w świątyni został urządzony magazyn. W 1976 roku budowla została poddana remontowi kapitalnemu i przebudowie na cele przemysłowe. Dawny kościół znajduje się w dobrym stanie.

</doc>
<doc id="3960716" url="https://pl.wikipedia.org/wiki?curid=3960716" title="Chidchai Vanasatidya">
Chidchai Vanasatidya

Chidchai Vanasatidya (taj.: "ชิดชัย วรรณสถิตย์", chiń.: "曹壁光"; pinyin: "Cáo Bìguāng"; ang.: "Chitchai Wannasathit", ur. 13 sierpnia 1946) – tajski polityk pochodzenia chińskiego, w 2006 pełniący obowiązki premiera Tajlandii.
Ukończył zarządzanie publiczne na Uniwersytecie w Bangkoku, studiował też w Stanach Zjednoczonych. Następnie pracował na różnych stanowiskach w policji, w szczególności angażując się w walkę z narkotykami. Od 2 sierpnia 2005 był ministrem sprawiedliwości i wicepremierem za pierwszej kadencji Thaksina Shinawatry. Gdy ten ostatni osiągnął słaby wynik wyborczy wiosną 2006 i utracił społeczne zaufanie wskutek oskarżeń o korupcję, Chidchai Vanasatidya objął tymczasowo jego stanowisko od 5 kwietnia do 23 maja, kiedy to poprzednik na nie powrócił. Następnie powrócił do pełnienia funkcji ministerialnych. 19 września 2006 roku został tymczasowo aresztowany podczas zamachu stanu.

</doc>
<doc id="3960717" url="https://pl.wikipedia.org/wiki?curid=3960717" title="Julian Tatomyr">
Julian Tatomyr



</doc>
<doc id="3960719" url="https://pl.wikipedia.org/wiki?curid=3960719" title="Andrzej Bohdanowicz (ksiądz)">
Andrzej Bohdanowicz (ksiądz)

Andrzej Bohdanowicz – prezbiter Kościoła katolickiego, profesor nadzwyczajny i członek Rady Wydziału Teologicznego Uniwersytetu im. Adama Mickiewicza w Poznaniu, kanonik gremialny kapituły kolegiackiej św. Jerzego na Zamku Gnieźnieńskim.
Życiorys.
Urodził się 12 grudnia 1960 roku w Bydgoszczy. Ukończył bydgoskie technikum mechaniczne. W 1986 roku ukończył Prymasowskie Wyższe Seminarium Duchowne w Gnieźnie i przyjął święcenia kapłańskie w bazylice prymasowskiej z rąk kardynała Józefa Glempa, ówczesnego metropolity gnieźnieńskiego. Pracował jako wikariusz w parafii pw. Świętego Ducha w Inowrocławiu. W 1988 rozpoczął studia specjalistyczne na Akademii Teologii Katolickiej w Warszawie z zakresu teologii moralnej. W 1993 roku uzyskał tytuł doktora, a w 2008 roku doktora habilitowanego teologii. W 1998 roku został adiunktem Zakładu Teologii Moralnej i Duchowości wydziału teologicznego. W latach 2011-2015 był proboszczem parafii pw. św. Katarzyny w Opatówku.
Praca dydaktyczna.
W 1991 roku został mianowany prefektem seminarium w Gnieźnie, a w 1995 roku tamtejszym wicerektorem. Funkcję tę pełnił do 2003 roku. W latach 1999-2003 pełnił funkcję pełnomocnika dziekana ds. organizacji studiów w gnieźnieńskiej sekcji wydziału teologicznego w Poznaniu. Od 1991 roku jest wykładowcą teologii moralnej w gnieźnieńskim seminarium. Wykłada także na Prymasowskim Instytucie Kultury Chrześcijańskiej w Bydgoszczy. W 2014 roku został mianowany profesorem nadzwyczajnym Wydziału Teologii UAM w Poznaniu.
Linki zewnętrzne.
Strona pracownika Wydziału Teologicznego Uniwersytetu im. Adama Mickiewicza w Poznaniu

</doc>
<doc id="3960722" url="https://pl.wikipedia.org/wiki?curid=3960722" title="Mychajło Czerkawśkyj">
Mychajło Czerkawśkyj



</doc>
<doc id="3960726" url="https://pl.wikipedia.org/wiki?curid=3960726" title="Ołeksandr Czerkawśkyj">
Ołeksandr Czerkawśkyj



</doc>
<doc id="3960732" url="https://pl.wikipedia.org/wiki?curid=3960732" title="Roman Reszetyło">
Roman Reszetyło

Roman Reszetyło, ukr. Роман Решетило (ur. 1 grudnia 1880 w Uhnowie, zm. 5 października 1952 w Kazaczynskim) – duchowny greckokatolicki, doktor teologii, szambelan papieski.
Życiorys.
Urodził się 1 grudnia 1880 w Uhnowie. Kształcił się w Greckokatolickim Seminarium Duchownym we Lwowie oraz w Greckokatolickim Seminiarium Duchownym w Przemyślu. Otrzymał święcenia kapłańskie w 1907 z rąk bp. Kostiantyna Czechowycza. Następnie od 1907 do 1911 studiował na Uniwersytecie Wiedeńskim, ukończył studia teologiczne, 8 lipca (27 sierpnia) 1908 uzyskał tytuł doktora teologii na podstawie pracy pt. "Jus successionis hereditariae vindicetur et exponatur". Został duchownym eparchii przemyskiej. Od 1912 do 1914 był wikariuszem parafii Ulhówek i dziekanem uczniwskim. Z funkcji kooperatora w Peleżu 10 października 1915 został mianowany zastępcą nauczyciela religii greckokatolickiej w C. K. Gimnazjum Męskim w Sanoku i pozostawał tam w tym charakterze podczas I wojny światowej w latach szkolnych 1917/1918, 1918/1919, 1919/1920 aż do czasu obsadzenia stałej posady katechety gr.kat. w tym zakładzie, po czym 27 stycznia 1920 został mianowany rzeczywistym nauczycielem w Sanoku i pracował tam do 1 marca 1922. 
Następnie pracował jako kapłan w parafii Potylicz, gdzie od 1921 do 1922 był administratorem, a od 1922 do 1927 proboszczem oraz dziekanem rawskim. Od 1922 do 1939 posługiwał w Przemyślu działając na polu naukowym i dydaktycznym. Po rezygnacji z posady katechety w sanockim gimnazjum na początku objął wykłady w Greckokatolickim Seminarium Duchownym w Przemyślu, gdzie był kierownikiem duchowym, prorektorem i profesorem (wykładał język hebrajski). Poza tym pełnił funkcję kanclerza Kurii Eparchialnej, doradcy i asystenta konsystorza biskupiego, sędziego prosynodalnego, obrońcy węzła małżeńskiego, przewodniczącego sekcji pomocy cerkwiom towarzystwa „Eparchalna Pomicz”. Uzyskał tytuły prałata, tajnego szambelana papieskiego, prepozyta katedry eparchialnej przemyskiej. Po zakończeniu II wojny światowej w marcu 1946 został wikariuszem generalnym eparchii przemyskiej.
26 czerwca 1946 został aresztowany przez jednostkę UB i przekazany do NKWD (wówczas zostali także aresztowani abp Jozafat Kocyłowski, bp Grzegorz Łakota ks. dr Iwan Kuzycz, ks. Mikołaj Hrycelak, ks. Bazyli Kozłowski)). Następnego dnia został wywieziony z Przemyśla i deportowany na obszar Ukraińskiej SRR. Zamieszkiwał we wsi Kotelnyky (Котельники) pod Lwowem. W 1946 został aresztowany i był osadzony w więzieniu przy Łąckiego we Lwowie i więzieniu Łukjaniwśkim w Kijowie. W 1947 został skazany na karę cztery lata obozu pracy i trzy lata pozbawienia praw obywatelskich bez konfiskaty mienia, którego nie posiadał. Został wywieziony na Syberię. Odbywał karę w miejscowości Kazaczynskoje (Kraj Krasnojarski), gdzie zmarł 5 października 1952, tam też został pochowany.
Został symbolicznie upamiętniony inskrypcją na grobowcu kanoników greckokatolickim na cmentarzu przy ul. Juliusza Słowackiego w Przemyślu.

</doc>
<doc id="3960733" url="https://pl.wikipedia.org/wiki?curid=3960733" title="Peter Gene Hernandez">
Peter Gene Hernandez



</doc>
<doc id="3960741" url="https://pl.wikipedia.org/wiki?curid=3960741" title="Grupa Operacyjna „Brand”">
Grupa Operacyjna „Brand”

Grupa operacyjna „Brand” – powstała przy tworzeniu 3 Armii, w której skład wchodziła. Jej dowódcą był generał Fritz Brand (ur. 22 kwietnia 1889 w Berlinie, zm. 26 listopada 1967). Składała się z 3 Dywizji Pancernej von Schweppenburga, 20 dywizji zmotoryzowanej gen. Wiktorina, 10 Dywizji Pancerna gen. Schaala oraz Brygady Fortecznej Lötzen pułkownika Galla.
Grupa „Brand” brała udział w agresji na Polskę. Grupa miała za zadanie osłonę lewego skrzydła 3 Armii poprzez zawiązanie walką sił polskich wzdłuż płn-wsch. granicy Prus Wschodnich na odcinku Pisz – Ełk – Gołdap. Prowadziła walki z Polakami, między innymi pod Wizną (7–10 września).

</doc>
<doc id="3960743" url="https://pl.wikipedia.org/wiki?curid=3960743" title="Oh Min-suk">
Oh Min-suk

Oh Min-suk (hangul: 오민석; ur. 22 kwietnia 1980 w Seulu), wcześniej znany pod pseudonimem Han Ki-joo – południowokoreański aktor. Zadebiutował w 2006 roku w serialu telewizyjnym "Nadoya ganda".
Jest absolwentem Kyung Hee University na kierunku administracja biznesu.

</doc>
<doc id="3960744" url="https://pl.wikipedia.org/wiki?curid=3960744" title="Oh Min-seok">
Oh Min-seok



</doc>
<doc id="3960746" url="https://pl.wikipedia.org/wiki?curid=3960746" title="Crișana Oradea">
Crișana Oradea



</doc>
<doc id="3960749" url="https://pl.wikipedia.org/wiki?curid=3960749" title="Clubul Atletic Oradea">
Clubul Atletic Oradea



</doc>
<doc id="3960752" url="https://pl.wikipedia.org/wiki?curid=3960752" title="Bogdan Czyżewski (duchowny)">
Bogdan Czyżewski (duchowny)

Bogdan Czyżewski (ur. 5 marca 1962 w Nakle nad Notecią) – polski prezbiter Kościoła katolickiego, profesor teologii na Wydziale Teologicznym Uniwersytetu im. Adama Mickiewicza w Poznaniu, dziekan Kapituły Prymasowskiej w Gnieźnie.
Życiorys.
Pochodzi ze wsi Sadki w województwie kujawsko-pomorskim. Urodził się 5 marca 1962 roku w Nakle nad Notecią. W 1981 ukończył egzaminem maturalnym Liceum Ogólnokształcące im. Bolesława Krzywoustego w Nakle. 30 maja 1987 roku, po ukończeniu Prymasowskiego Wyższego Seminarium Duchownego w Gnieźnie przyjął święcenia kapłańskie z rąk kardynała Józefa Glempa, ówczesnego metropolity gnieźnieńskiego. Był wikariuszem w parafii pw. Wniebowzięcia NMP i św. Stanisława we Wrześni. Pełnił funkcję kapelana abp. Henryka Muszyńskiego, redaktora naczelnego "Studia Gnesnensia" oraz liczne funkcje w organach gnieźnieńskiej Kurii Metropolitalnej. W latach 2003-2007 był rektorem gnieźnieńskiego seminarium, a w latach 2003-2016 pełnomocnikiem dziekana ds. organizacji studiów gnieźnieńskiej sekcji poznańskiego Wydziału Teologicznego. 21 czerwca 2016 roku otrzymał tytuł profesora nauk teologicznych z rąk prezydenta Andrzeja Dudy.
Praca dydaktyczna.
W latach 1988-1992 odbywał studia specjalistyczne z zakresu patrologii na Instytucie Katolickim w Paryżu. W 1991 roku uzyskał stopieńlicencjata naukowego, a w 1995 roku stopień doktora teologii. W 2003 roku uzyskał stopień doktora habilitowanego, a dwa lata później tytuł profesora nadzwyczajnego poznańskiego wydziału teologicznego. Od 1993 roku prowadzi wykłady z języka łacińskiego i patrologii w gnieźnieńskim seminarium duchownym oraz Prymasowskim Instytucie Kultury Chrześcijańskiej w Bydgoszczy. Od 2006 wykłada także historię Kościoła starożytnego.
Linki zewnętrzne.
Strona pracownika Wydziału Teologicznego Uniwersytetu im. Adama Mickiewicza w Poznaniu

</doc>
<doc id="3960753" url="https://pl.wikipedia.org/wiki?curid=3960753" title="CAO Oradea">
CAO Oradea



</doc>
<doc id="3960761" url="https://pl.wikipedia.org/wiki?curid=3960761" title="Mieczysław Polak">
Mieczysław Polak

Mieczysław Polak (ur. 30 grudnia 1966 roku w Jaksicach) – prezbiter Kościoła katolickiego, profesor nadzwyczajny i prodziekan ds. studenckich Wydziału Teologicznego Uniwersytetu im. Adama Mickiewicza w Poznaniu.
Życiorys.
Jest bratem prymasa Polski abp. Wojciecha Polaka. W 1987 roku wstąpił do Prymasowskiego Wyższego Seminarium Duchownego w Gnieźnie, a w 1992 roku otrzymał święcenia kapłańskie z rąk abp. Henryka Muszyńskiego w bazylice prymasowskiej w Gnieźnie. Do 1994 roku był wikariuszem parafii św. Marcina i Mikołaja w Bydgoszczy. W latach 1999-2011 pełnił różne funkcje w organach gnieźnieńskiej Kurii Metropolitalnej. W latach 2011-2013 był proboszczem parafii Świętej Trójcy w Gnieźnie.
Praca dydaktyczna.
W latach 1994-1996 odbył studia specjalistyczne z zakresu teologii pastoralnej i katechetyki na Wydziale Teologii Katolickiego Uniwersytetu Lubelskiego w Lublinie. W latach 1996-1999 odbył studia doktoranckie z zakresu teologii pastoralnej i pedagogiki religijnej na Wydziale Teologii Katolickiej Uniwersytetu Wiedeńskiego, które zakończył uzyskaniem stopnia doktora teologii. W 2013 roku uzyskał stopień doktora habilitowanego, a w 2016 roku tytuł profesora nadzwyczajnego poznańskiego wydziału teologicznego. 
Od roku 1999 prowadzi zajęcia z dydaktyki i metodyki katechezy oraz teologii laikatu w gnieźnieńskim seminarium duchownym. Aktualnie prowadzi też wykłady i ćwiczenia z teologii pastoralnej. Od roku 2013 prowadzi wykłady i ćwiczenia w Wyższych Seminariach Zakonnych w Obrze i Kazimierzu Biskupim oraz ćwiczenia z katolickiej nauki o małżeństwie i rodzinie na kierunku dialog i doradztwo społeczne.
Linki zewnętrzne.
Strona pracownika Wydziału Teologicznego Uniwersytetu im. Adama Mickiewicza w Poznaniu

</doc>
<doc id="3960765" url="https://pl.wikipedia.org/wiki?curid=3960765" title="Jean Charles Pallavicini">
Jean Charles Pallavicini

Jean Charles Pallavicini, także Giancarlo Pallavicini (ur. 14 kwietnia 1911 w Desio, zm. 22 września 1999 tamże) – tymczasowy Namiestnik zakonu joannitów od 17 stycznia do 11 kwietnia 1998.
W zakonie kawalerów maltańskich pełnił funkcje administracyjne. Po tym, jak zmarł dotychczasowy wielki mistrz zakonu Angelo de Mojana di Cologna został wyznaczony namiestnikiem zakonu "ad interim" do czasu wyboru następcy, co nastąpiło 3 miesiące później. Zmarł 11 lat później w rodzinnym Desio. Był spokrewniony z urodzonym w 1931 ekonomistą o tym samym imieniu i nazwisku.

</doc>
<doc id="3960766" url="https://pl.wikipedia.org/wiki?curid=3960766" title="Igor Szestiorkin">
Igor Szestiorkin

Igor Olegowicz Szestiorkin, ros. Игорь Олегович Шестёркин (ur. 30 grudnia 1995 w Moskwie) – rosyjski hokeista, reprezentant Rosji, olimpijczyk.
Kariera.
Wychowanek klubu Krylja Sowietow Moskwa. W KHL Junior Draft w 2012 został wybrany przez Spartak Moskwa (runda 2, numer 43). Został zawodnikiem tej drużyny, w którego barwach grał w sezonie KHL 2012/2013 oraz w zespole juniorskim w lidze MHL od 2012 do 2014. W drafcie NHL z 2014 został wybrany przez New York Rangers (runda 4, numer 118). Tuż po tym w czerwcu 2014 został zawodnikiem SKA Sankt Petersburg. W sezonach KHL 2014/2015 i 2015/2016 występował epizodycznie. W tym czasie grał głównie w zespole juniorskim SKA-1946 w lidze MHL oraz w zespole farmerskim, SKA-Karelia w lidze WHL. Przedłużył umowę ze SKA w kwietniu 2015 o dwa lata i we wrześniu 2016 o trzy lata. W sezonie KHL (2016/2017) trafił na stałe do składu SKA. W maju 2019 został zawodnikiem New York Rangers, związany kontraktem wstępującym na występy w NHL.
W barwach Rosji uczestniczył w turniejach mistrzostw świata juniorów do lat 18 w 2013, mistrzostw świata juniorów do lat 20 w 2015. W seniorskiej kadrze uczestniczył w turniejach mistrzostw świata 2016, 2017 (nie rozegrał meczu), 2018. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018.

</doc>
<doc id="3960767" url="https://pl.wikipedia.org/wiki?curid=3960767" title="Zasada równowagi">
Zasada równowagi

Zasada równowagi (wł. "La regola dell'equilibrio") – powieść kryminalna włoskiego pisarza Gianrico Carofiglio, piąta część cyklu z mecenasem Guido Guerrierim. Została wydana w 2014, a w Polsce ukazała się w 2015 w tłumaczeniu Mateusza Kłodeckiego.
Treść.
W tej części mecenas Guerrieri prowadzi podejmuje się obrony sędziego Trybunału Odwoławczego w Bari - Pierluigiego Larocci, podejrzanego o przyjęcie korzyści majątkowych w zamian za wydanie korzystnego wyroku. Laroccę zadenuncjował świadek koronny w innej sprawie - Capodaqua. W trakcie badania sprawy Guerrieriego ogarniają coraz głębsze wątpliwości natury moralnej, związane z niezawisłością zawodu sędziego. Zaczyna tracić jasność osądu, jest rozdarty między koniecznością przestrzegania zasad i przepisów, a własnym sumieniem. Rozważa nawet możliwość porzucenia zawodu adwokata. Nawiązuje też romans z byłą dziennikarką - Annapaolą, która obecnie jest prywatnym detektywem, zdobywającym dla niego niektóre informacje procesowe.
We Włoszech sprzedano 200 000 egzemplarzy powieści. Na podstawie cyklu powstał serial włoskiej telewizji.

</doc>
<doc id="3960769" url="https://pl.wikipedia.org/wiki?curid=3960769" title="Aurelia Woźnicka">
Aurelia Woźnicka

Aurelia Woźnicka, ps. "Rela" (ur. 13 lutego 1916 w Dreźnie, zm. 2 stycznia 1979 w Olsztynie) – polska chemik, uczestniczka konspiracji niepodległościowej podczas II wojny światowej.
Życiorys.
Dzieciństwo i młodość.
Wg Juliusz Sętowskiego, autora biogramu w internetowej "Encyklopedii Częstochowy" uczęszczała do Gimnazjum ss. Nazaretanek w Częstochowie, a od 1932 roku do Gimnazjum św. Jacka w Krakowie, gdzie w 1936 roku zdała egzamin maturalny, jednak nie figuruje na liście maturzystów tej szkoły, a sama szkoła była męska. Podjęła studia chemiczne na Uniwersytecie Poznańskim, które przerwał wybuch wojny.
II wojna światowa.
Pod koniec 1939 r. Woźnicka dołączyła do Służby Zwycięstwu Polski (SZP), w której była bliską współpracownikiem płk. Feliksa Jędrychowskiego „Brzechwy”, komendanta obwodu częstochowskiego SZP, później ZWZ. Współredagowała pismo SZP „Biuletyn”, odbijane w mieszkaniu jej rodziców (przy III Alei 55). Jej rodzina również działała w ruchu oporu. Rodzice należeli do Związku Walki Zbrojnej-Armii Krajowej (ZWZ-AK), a brat Ksawery (ur. 1915, zm. 1975) od września 1939 kierował oddziałem Polskiego Czerwonego Krzyża (PCK) w Częstochowie. Od 7 września 1939 w Częstochowie wraz z farmaceutą Józefem Gaczkowskim i innymi organizowała magazyn i aptekę PCK. Apteką opiekowała się do czasu przejęcia jej przez Gaczkowskiego. Od końca 1941 r. jako chemiczka należała do komórki przygotowującej materiały wybuchowe dla częstochowskiego ZWZ-AK, przewoziła też ładunki wybuchowe i materiały do ich wytwarzania. 
Została schwytana przez Niemców w styczniu 1942 roku, trafiła do więzienia na Zawodziu w Częstochowie. Następnie trafiła do niemieckiego obozu koncentracyjnego Ravensbrück, skąd zbiegła w kwietniu 1943 roku i przez Pragę przedostała się do Polski. Przebywała jakiś czas w Częstochowie, później ukrywała się w okolicach miasta. Tam została schwytana przez oddział leśny AK, który posądził ją o szpiegostwo (w oparciu o jej miejsce urodzenia) i niemal skazał na śmierć. Od lipca 1943 roku jako łączniczka AK przebywała w Warszawie, działając do końca 1944 roku. Podczas wypełniania rozkazu na terenach zajętych przez Armię Czerwoną została aresztowana przez NKWD i wywieziona za Ural. Kilkakrotnie podejmowała próby ucieczki, uwolniona została dopiero w 1948 roku i powróciła do Polski.
Po wojnie.
Po zakończeniu działań wojennych powróciła na studia, które ukończyła w 1948 roku. Od 1949 roku pracowała w zakładach chemicznych „Rokita” w Brzegu Dolnym. W 1949 roku podjęła pracę w zakładach chemicznych w Brzegu. Pod pretekstem działalności sabotażowej została aresztowana przez Urząd Bezpieczeństwa. W trakcie śledztwa została zawerbowana, na podstawie materiałów kompromitujących, jako tajny współpracownik. Po zwolnieniu z więzienia ujawniła fakt współpracy, za co została skazana 15 grudnia w 1950 roku przez Wojskowy Sąd Rejonowy we Wrocławiu na 8 lat więzienia, zmienione w wyniku rewizji wyroku na trzy lata. Po uwolnieniu w 1953 roku rozpoczęła pracę w Fabryce Chemicznej „Aniołów”, później w Zakładach Chemicznych w Rudnikach koło Częstochowy. Po 1953 roku pracowała w rudnickich Zakładach Chemicznych, gdzie kierowała laboratorium i opracowała blisko 300 projektów racjonalizatorskich. Prowadziła badania do pracy doktorskiej o materiałach wybuchowych, której jednak nie ukończyła, zmieniając temat rozprawy. W październiku 1968 roku uzyskała stopień doktora nauk technicznych na Wydziale Metalurgicznym Politechniki Częstochowskiej, broniąc pracę pt. „"Nowe metody odżelaziania i odkrzemowania niskoprocentowych surowców glinonośnych"”.
Była członkiem Stowarzyszenia Inżynierów Techników Przemysłu Chemicznego oraz brała udział w międzynarodowych kongresach chemików. Należała do Związku Bojowników o Wolność i Demokrację (ZBWD). Pasjonowała się malarstwem, któremu poświęciła się po przejściu na emeryturę. W latach 70. wybudowała dom w Olsztynie pod Częstochową, gdzie osiadła już do końca życia. Zmarła 2 stycznia 1979 roku, pochowano ją na cmentarzu Kule w Częstochowie (w kwaterze 18, rząd 13, grób 12). W 2007 roku, z niewiadomych przyczyn, grobowiec, gdzie spoczywała wraz z rodzicami został zlikwidowany, a na jego miejscu pochowano inną osobę. 
Życie prywatne.
Córka Władysława i Julianny z Włodarkiewiczów. Nie założyła rodziny, zajmowała się wychowaniem Władzia, synka swojego brata.
Upamiętnienie.
10 października 2019 roku na ścianie kaplicy Zmartwychwstania Pańskiego w Tajemnicy Emaus w Częstochowie odsłonięto tablicę upamiętniającą dr Aurelię Woźnicką ps. „Rela”. 27 listopada 2019 roku na cmentarzu Kule, na miejscu zlikwidowanego grobu, odsłonięto stelę upamiętniającą Aurelię Woźnicką.

</doc>
<doc id="3960772" url="https://pl.wikipedia.org/wiki?curid=3960772" title="Lubię, kiedy kobieta...">
Lubię, kiedy kobieta...

Lubię, kiedy kobieta... – utwór Kazimierza Przerwy-Tetmajera, opublikowany w tomie "Poezje. Seria druga" w 1894. Charakteryzuje się wyjątkowo śmiałym, jak na tamte czasy, podejściem do erotyki. Składa się z czterech strof czterowersowych rymowanych aabb, pisanych trzynastozgłoskowcem.
Do wiersza nawiązuje tytuł albumu Michała Żebrowskiego z 2001 r., na której utwór ten znalazł się, w przearanżowanej postaci, pod tytułem "Mów do mnie jeszcze".

</doc>
<doc id="3960778" url="https://pl.wikipedia.org/wiki?curid=3960778" title="Kostarykańska Primera División">
Kostarykańska Primera División



</doc>
<doc id="3960791" url="https://pl.wikipedia.org/wiki?curid=3960791" title="(4942) Munroe">
(4942) Munroe

(4942) Munroe – planetoida z głównego pasa planetoid okrążająca Słońce w ciągu 3,27 lat w średniej odległości 2,20 au. Odkrył ją Henri Debehogne 24 lutego 1987 roku w Obserwatorium La Silla. Nazwa planetoidy pochodzi od Randalla Munroego (ur. 1984) – byłego inżyniera robotyki pracującego dla NASA, twórcy komiksu internetowego xkcd.

</doc>
<doc id="3960810" url="https://pl.wikipedia.org/wiki?curid=3960810" title="Aleksandr Barabanow">
Aleksandr Barabanow

Aleksandr Dmitrijewicz Barabanow, ros. Александр Дмитриевич Барабанов (ur. 17 czerwca 1994 w Petersburgu) – rosyjski hokeista, reprezentant Rosji, olimpijczyk.
Kariera.
Wychowanek klubu SKA w rodzinnym Petersburgu. Występował kolejno w zespole juniorskim w lidze MHL, w zespole farmerskim, SKA-Karelia w lidze WHL oraz w zespole SKA w lidze KHL od sezonu 2013/2014. Przedłużał umowę ze SKA w kwietniu 2015 o dwa lata, w październiku 2016 o trzy lata, w połowie 2018 o dwa lata. W kwietniu 2020 przeszedł do Toronto Maple Leafs w lidze NHL.
W barwach Rosji uczestniczył w turniejach mistrzostw świata juniorów do lat 18 w 2012, mistrzostw świata juniorów do lat 20 w 2014. W seniorskiej kadrze Rosji podjął występy w sezonie w meczach cyklu Euro Hockey Tour. Uczestniczył w turniejach mistrzostw świata 2017, 2018, 2019. W ramach ekipy olimpijskich sportowców z Rosji brał udział w turnieju zimowych igrzysk olimpijskich 2018. W składzie reprezentacji Rosyjskiego Komitetu Olimpijskiego (ang. ROC) brał udział w turnieju MŚ edycji 2021.

</doc>
<doc id="3960819" url="https://pl.wikipedia.org/wiki?curid=3960819" title="Mistrzostwa Austrii w Lekkoatletyce 1921">
Mistrzostwa Austrii w Lekkoatletyce 1921

Mistrzostwa Austrii w Lekkoatletyce 1921 – zawody lekkoatletyczne, które odbyły się w dniach 26–29 czerwca 1921 w Wiedniu.
Rezultaty.
Kobiety.
Bieg przełajowy mężczyzn.
Mistrzostwa w przełajach rozegrano w Wiedniu, na dystansie około 5,5 kilometra.

</doc>
<doc id="3960820" url="https://pl.wikipedia.org/wiki?curid=3960820" title="Estadio Juán Gobán">
Estadio Juán Gobán



</doc>
<doc id="3960822" url="https://pl.wikipedia.org/wiki?curid=3960822" title="Na Dole">
Na Dole



</doc>
<doc id="3960823" url="https://pl.wikipedia.org/wiki?curid=3960823" title="Jan Radomski (lekkoatleta)">
Jan Radomski (lekkoatleta)

Jan Radomski (ur. 21 października 1945, zm. 8 marca 2005) – polski lekkoatleta, średniodystansowiec, złoty medalista Europejskich Igrzysk Halowych w 1969.
Kariera sportowa.
Jego największym sukcesem w karierze sportowej było zdobycie dwóch złotych medali na Europejskich Igrzyskach Halowych w 1969 – w sztafecie 4 × 2 okrążenia (z Janem Wernerem, Andrzejem Badeńskim i Janem Balachowskim) oraz w sztafecie szwedzkiej (z Edwardem Romanowskim, Andrzejem Badeńskim i Henrykiem Szordykowskim).
Na mistrzostwach Polski seniorów na otwartym stadionie dwukrotnie zajmował miejsce w pierwszej ósemce biegu na 800 metrów (w 1968 – 6 m., w 1971 – 7 m.). Po zakończeniu kariery zawodniczej pracował jako nauczyciel w-f oraz trener w Zawiszy Bydgoszczy.
Rekord życiowy na 800 m: 1:47,6 (3.09.1970).

</doc>
<doc id="3960830" url="https://pl.wikipedia.org/wiki?curid=3960830" title="MHL (2010/2011)">
MHL (2010/2011)

Sezon Młodzieżowej Hokejowej Ligi 2010/2011 – drugi sezon juniorskich rozgrywek MHL.
Uczestnicy.
W porównaniu do pierwszego sezonu MHL przed drugą edycją liczba uczestników wzrosła z 22 do 29. Ubyła drużyna MHK Dinamo Moskwa, a w wyniku powiązanej z tym reorganizacji klubowej dotychczasowa drużyna Szerif została przeniesiona z Bałaszychy do Tweru. Krylja Sowietow została przeniesiona do Dmitrowa. Dotychczasowy zespół Fieniks Woskriesiensk został zastąpiony przez Chemik z tego samego miasta.
Do rozgrywek w 2010 zostały przyjęte drużyny Amurskije Tigry Chabarowsk, Sieriebrianyje Lwy Petersburg, Biełyje Tigry Orenburg, Olimpija Kirowo-Czepieck, Gazowik Tiumeń, a ponadto dwie z Białorusi (Minskija Zubry i Junost' Mińsk), jedna z Łotwy (HK Rīga).
Dotychczasowy podział na dwie konferencje: Zachód (12 drużyn) i Wschód (10 drużyn), rozszerzono o utworzenie po dwóch dywizji w każdej z konferencji. W Konferencji Zachód (15 drużyn) zostały utworzone Dywizja Północny Zachód (8 drużyn) i Dywizja Centrum (7 drużyn), a w Konferencji Wschód (14 drużyn) zostały utworzone Dywizja Powołże (7 drużyn) i Dywizja Ural Syberia (7 drużyn).
Sezon zasadniczy.
W sezonie zasadniczym triumfowali.
Faza play-off.
Do fazy play-off awansowało po cztery pierwsze drużyny z każdej dywizji. W finale Krasnaja Armija Moskwa pokonała Kuznieckije Miedwiedi Nowokuźnieck w meczach 4:0, zdobywając Puchar Charłamowa. W rywalizacji o trzecie miejsce Tołpar Ufa pokonał MHK Chimik Woskriesiensk w meczach 2:0.
Nagrody i wyróżnienia.
Zawodnicy miesięcy.
W trakcie sezonu przyznawano nagrody indywidualne w trzech kategoriach odnośnie do pozycji zawodników (bramkarz, obrońca, napastnik) za czas poszczególnych miesięcy oraz etapów w fazie play-off.
Nagrody indywidualne.
Po sezonie przyznano nagrody indywidualne, które otrzymali:

</doc>
<doc id="3960834" url="https://pl.wikipedia.org/wiki?curid=3960834" title="Liderzy Socjalistycznej Republiki Słowenii">
Liderzy Socjalistycznej Republiki Słowenii



</doc>
<doc id="3960835" url="https://pl.wikipedia.org/wiki?curid=3960835" title="Marko Panić">
Marko Panić

Marko Panić (ur. 10 marca 1991 w Jajcach) – bośniacki piłkarz ręczny, prawy rozgrywający, od 2019 zawodnik Mieszkowa Brześć.
Kariera sportowa.
Wychowanek RK Jajce. Następnie gracz Borac Banja Luka, z którym zdobył dwa Puchary Bośni i Hercegowiny (2006/2007 i 2010/2011). W barwach bośniackiego klubu występował też w europejskich pucharach, m.in. w Pucharze EHF, w którym w ciągu dwóch sezonów zdobył 26 goli. W sezonie 2011/2012 grał z Boracem w Lidze SEHA. W latach 2012–2017 był zawodnikiem francuskiego Chambéry Savoie. W sezonie 2012/2013 rozegrał w jego barwach 10 meczów w Lidze Mistrzów, w których rzucił 18 bramek. W sezonie 2015/2016 wraz ze swoją drużyną zajął 4. miejsce w Pucharze EHF (w całych rozgrywkach zdobył 39 goli).
W lipcu 2017 został zawodnikiem Azotów-Puławy, z którymi podpisał trzyletni kontrakt. W sezonie 2017/2018, w którym rozegrał w Superlidze 34 mecze i rzucił 166 bramek, został nominowany do nagród dla najlepszego zawodnika i najlepszego bocznego rozgrywającego polskiej ligi. W sezonie 2017/2018 był też najlepszym strzelcem Azotów w Pucharze EHF – w siedmiu spotkaniach zdobył 36 goli. W sezonie 2018/2019 rozegrał w Superlidze 27 meczów, w których rzucił 133 bramki. Ponadto wystąpił w ośmiu spotkaniach Pucharu EHF, w których zdobył 28 goli.
W lipcu 2019 został zawodnikiem białoruskiego Mieszkowa Brześć, z którym podpisał dwuletnią umowę.
Reprezentant Bośni i Hercegowiny. W 2013 i 2014 wystąpił m.in. w czterech meczach eliminacyjnych do mistrzostw świata w Katarze, zdobywając po jednej bramce w spotkaniach z Portugalią (31:29) i Islandią (29:29). W mistrzostwach, do których Bośniacy zakwalifikowali się po raz pierwszy w historii, nie zagrał. W rozegranych w listopadzie 2016 oraz maju i czerwcu 2017 sześciu meczach kwalifikacyjnych do mistrzostw Europy w Chorwacji rzucił 37 goli, zajmując 6. miejsce w klasyfikacji najlepszych strzelców eliminacji.
Życie prywatne.
Jest synem Bośniaka i Chorwatki. Posiada obywatelstwo bośniackie i chorwackie, posługuje się głównie tym drugim, które ułatwia podróże. W wywiadzie udzielonym w 2019 przyznał, że czuje się Bośniakiem. Jest zawodnikiem oburęcznym, co wytrenował w młodości, gdy złamał palec prawej ręki i zaczął grać lewą dłonią.

</doc>
<doc id="3960842" url="https://pl.wikipedia.org/wiki?curid=3960842" title="MHL (2009/2010)">
MHL (2009/2010)

Sezon Młodzieżowej Hokejowej Ligi 2009/2010 – pierwszy sezon juniorskich rozgrywek MHL rozgrywany na przełomie 2009 i 2010.
Uczestnicy.
W pierwszym sezonie MHL 22 uczestników podzielono na dwie konferencje: Zachód (12 drużyn) i Wschód (10 drużyn).
Sezon zasadniczy.
W sezonie zasadniczym każda drużyna z Konferencji Zachód rozegrała 66 meczów, a każdy zespół z Konferencji Wschód zagrał 54 mecze. W Konferencji Zachód pierwsze miejsce zajęła MHK Krylja Sowietow (119 pkt.), a w Konferencji Wschód triumfowały Stalnyje Lisy Magnitogorsk (135 pkt.).
Faza play-off.
Do fazy play-off awansowało po osiem pierwszych drużyn z obu konferencji. W finale Stalnyje Lisy Magnitogorsk pokonały Kuznieckije Miedwiedi Nowokuźnieck w meczach 3:1, zdobywając Puchar Charłamowa. W rywalizacji o trzecie miejsce Tołpar Ufa pokonał Biełyje Miedwiedi Czelabińsk w meczach 2:0.
Nagrody.
Po sezonie przyznano nagrody indywidualne, które otrzymali:

</doc>
<doc id="3960844" url="https://pl.wikipedia.org/wiki?curid=3960844" title="Samson (poemat Jana Kasprowicza)">
Samson (poemat Jana Kasprowicza)

Samson – poemat Jana Kasprowicza z cyklu "Z motywów biblijnych". Utwór stanowi literackie opracowanie historii przedstawionej w Księdze Sędziów ze Starego Testamentu. Tytułowym bohaterem jest izraelski wojownik, siłacz Samson, który w pojedynkę zwyciężał Filistynów, uzbrojony jedynie w oślą szczękę. Nadludzka siła herosa brała się z jego nigdy niestrzyżonych włosów. Kiedy nieopatrznie zdradził on swój sekret podstępnej Dalili, w której się zakochał, został pojmany i oślepiony, a następnie zmuszony do niewolniczej pracy. Prześladowcy sadzili, że pokonany, ślepy mocarz jest już dla nich niegroźny. Nie zauważyli jednak, że podczas pobytu w niewoli włosy Samsona odrosły, a wraz z nimi powróciła jego wielka siła. Kiedy bohater poczuł w sobie dawną moc, przewrócił kolumny podtrzymujące strop w świątyni Dagona, gdzie był przetrzymywany i zginął pod gruzami wraz ze swoimi wrogami. Poemat Kasprowicza jest napisany przy użyciu strofy dziewięciowersowej, rymowanej abbabccca, układanej zasadniczo dziewięciozgłoskowcem. Tylko dwa wersy w każdej zwrotce różnią się od innych pod względem długości, czwarty ośmiozgłoskowy i ostatni, pięciozgłoskowy
Samson był częstym bohaterem dzieł literackich i plastycznych. Angielski poeta John Milton napisał tragedię "Samson walczący". Również Peter Paul Rubens namalował obraz "Samson i Dalila".

</doc>
<doc id="3960848" url="https://pl.wikipedia.org/wiki?curid=3960848" title="Zdzisława Robaszewska">
Zdzisława Robaszewska

Zdzisława Robaszewska, z d. Frątczak (ur. 25 października 1944) – polska lekkoatletka, biegająca średnie dystanse, medalistka mistrzostw Polski i Europejskich Igrzysk Halowych w 1969.
Kariera sportowa.
Była zawodniczką Widzewa Łódź i ŁKS Łódź.
Jej największym sukcesem na arenie międzynarodowej był srebrny medal na Europejskich Igrzyskach Halowych w 1969 - w sztafecie szwedzkiej (z Ireną Szewińską, Elżbietą Skowrońską i Zofią Kołakowską).
Dwukrotnie była wicemistrzynią Polski seniorek na otwartym stadionie - w 1968 w biegu na 400 metrów, w 1971 w biegu na 800 metrów.
Rekord życiowy na 800 metrów: 2:08,1 (15.05.1969).

</doc>
<doc id="3960849" url="https://pl.wikipedia.org/wiki?curid=3960849" title="Blue Riband">
Blue Riband



</doc>
<doc id="3960852" url="https://pl.wikipedia.org/wiki?curid=3960852" title="Quercus douglasii">
Quercus douglasii

Quercus douglasii Hook. &amp; Arn. – gatunek roślin z rodziny bukowatych ("Fagaceae" Dumort.). Występuje naturalnie w południowo-zachodnich Stanach Zjednoczonych – w Kalifornii. 
Biologia i ekologia.
Rośnie w widnych lasach oraz na łąkach. Występuje na wysokości do 1200 m n.p.m.

</doc>
<doc id="3960853" url="https://pl.wikipedia.org/wiki?curid=3960853" title="Quercus durata">
Quercus durata

Quercus durata Jeps. – gatunek roślin z rodziny bukowatych ("Fagaceae" Dumort.). Występuje naturalnie w południowo-zachodnich Stanach Zjednoczonych – w Kalifornii. 
Biologia i ekologia.
Rośnie w zaroślach. Występuje na wysokości do 1500 m n.p.m.

</doc>
<doc id="3960855" url="https://pl.wikipedia.org/wiki?curid=3960855" title="Quercus ellipsoidalis">
Quercus ellipsoidalis

Quercus ellipsoidalis E.J.Hill – gatunek roślin z rodziny bukowatych ("Fagaceae" Dumort.). Występuje naturalnie w Kanadzie (w prowincji Ontario) oraz środkowo-północnych Stanach Zjednoczonych (w Iowa, Illinois, Indianie, Michigan, Minnesocie, Missouri, Dakocie Północnej, Ohio i Wisconsin). 
Biologia i ekologia.
Rośnie w widnych i suchych lasach, na terenach piaszczystych. Występuje na wysokości do 500 m n.p.m.

</doc>
<doc id="3960857" url="https://pl.wikipedia.org/wiki?curid=3960857" title="Quercus elliptica">
Quercus elliptica

Quercus elliptica Née – gatunek roślin z rodziny bukowatych ("Fagaceae" Dumort.). Występuje naturalnie na obszarze od Meksyku po Nikaraguę. 
Biologia i ekologia.
Rośnie w lasach mieszanych. Występuje na wysokości od 800 do 1000 m n.p.m.

</doc>
<doc id="3960861" url="https://pl.wikipedia.org/wiki?curid=3960861" title="Quercus acrodonta">
Quercus acrodonta

Quercus acrodonta Seemen – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Gansu, Kuejczou, Henan, Hubei, Hunan, Shaanxi, Syczuan oraz Junnan. 
Biologia i ekologia.
Rośnie w lasach zrzucających liście. Występuje na wysokości do 2300 m n.p.m. Kwitnie w maju, natomiast owoce dojrzewają od września do października.

</doc>
<doc id="3960862" url="https://pl.wikipedia.org/wiki?curid=3960862" title="Quercus aquifolioides">
Quercus aquifolioides

Quercus aquifolioides Rehder &amp; E.H.Wilson – gatunek roślin z rodziny bukowatych ("Fagaceae" Dumort.). Występuje naturalnie w Bhutanie, Mjanmie i południowych Chinach (w Kuejczou, zachodniej części Syczuanu, Junnanie oraz Tybecie). 
Biologia i ekologia.
Rośnie w lasach zrzucających liście. Występuje na wysokości od 2000 do 4500 m n.p.m. Kwitnie od maja do czerwca, natomiast owoce dojrzewają od września do października.

</doc>
<doc id="3960864" url="https://pl.wikipedia.org/wiki?curid=3960864" title="Quercus argentata">
Quercus argentata

Quercus argentata Korth. – gatunek roślin z rodziny bukowatych ("Fagaceae" Dumort.). Występuje naturalnie w Malezji i Indonezji (na Sumatrze, Jawie oraz w Kalimantanie). 
Biologia i ekologia.
Rośnie w lasach. Występuje na wysokości do 2700 m n.p.m.

</doc>
<doc id="3960865" url="https://pl.wikipedia.org/wiki?curid=3960865" title="Quercus arkansana">
Quercus arkansana

Quercus arkansana Sarg. – gatunek roślin z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Alabamie, Arkansas, na Florydzie, w Georgii, Luizjanie oraz Teksasie. 
Biologia i ekologia.
Rośnie w widnych lasach, na piaszczystym podłożu, na terenach nizinnych.

</doc>
<doc id="3960866" url="https://pl.wikipedia.org/wiki?curid=3960866" title="Quercus austrina">
Quercus austrina

Quercus austrina Small – gatunek roślin z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Alabamie, Arkansas, na Florydzie, w Georgii, Missisipi, Karolinie Północnej oraz Karolinie Południowej. 
Biologia i ekologia.
Rośnie w wilgotnych lasach oraz na brzegach rzek, na terenach nizinnych.

</doc>
<doc id="3960868" url="https://pl.wikipedia.org/wiki?curid=3960868" title="Klubowy Puchar Mistrzów Afryki FIBA">
Klubowy Puchar Mistrzów Afryki FIBA

Klubowy Puchar Mistrzów Afryki FIBA (ang. FIBA Africa Clubs Champions Cup) – międzynarodowe, klubowe rozgrywki koszykarskie, przeznaczone dla czołowych męskich drużyn z Afryki, organizowane przez FIBA Afryka. Edycja inauguracyjna rozpoczęła się w 1972 roku.

</doc>
<doc id="3960871" url="https://pl.wikipedia.org/wiki?curid=3960871" title="Quercus baronii">
Quercus baronii

Quercus baronii Skan – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Gansu, Henan, Hubei, Hunan, Shaanxi, Shanxi oraz Syczuan. 
Biologia i ekologia.
Rośnie w lasach mieszanych oraz lasach zrzucających liście. Występuje na wysokości od 500 do 2200 m n.p.m. Kwitnie w kwietniu, natomiast owoce dojrzewają we wrześniu.

</doc>
<doc id="3960873" url="https://pl.wikipedia.org/wiki?curid=3960873" title="FIBA Africa Clubs Champions Cup">
FIBA Africa Clubs Champions Cup



</doc>
<doc id="3960875" url="https://pl.wikipedia.org/wiki?curid=3960875" title="Quercus benthamii">
Quercus benthamii

Quercus benthamii A.DC. – gatunek roślin z rodziny bukowatych ("Fagaceae" Dumort.). Występuje naturalnie na obszarze od Meksyku przez Gwatemalę, Salwador, Kostarykę po Panamę. 
Biologia i ekologia.
Rośnie w lasach częściowo zrzucających liście. Występuje na wysokości od 500 do 1700 m n.p.m. Kwitnie od maja do lipca, natomiast owoce dojrzewają od sierpnia do listopada.

</doc>
<doc id="3960877" url="https://pl.wikipedia.org/wiki?curid=3960877" title="R. Scott Dunbar">
R. Scott Dunbar

Roy Scott Dunbar – amerykański fizyk i planetolog, odkrywca planetoid.
Życiorys.
W 1976 roku ukończył fizykę i astronomię na uniwersytecie w Albany w stanie Nowy Jork. Stopień doktora nauk fizycznych uzyskał w 1980 roku na Uniwersytecie Princeton. Przez ponad 25 lat pracował dla Jet Propulsion Laboratory. Brał udział w programie poszukiwania planetoid Palomar Planet-Crossing Asteroid Survey.
W latach 1981–1987 odkrył 11 planetoid, z czego 3 samodzielnie.
Na jego cześć jedną z planetoid nazwano (3718) Dunbar.

</doc>
<doc id="3960878" url="https://pl.wikipedia.org/wiki?curid=3960878" title="Quercus castaneifolia">
Quercus castaneifolia



</doc>
<doc id="3960880" url="https://pl.wikipedia.org/wiki?curid=3960880" title="Porzecze (Tłuczewo)">
Porzecze (Tłuczewo)

Porzecze – część wsi Tłuczewo w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Porzecze administracyjnie należało do województwa gdańskiego.

</doc>
<doc id="3960882" url="https://pl.wikipedia.org/wiki?curid=3960882" title="Quercus boyntonii">
Quercus boyntonii

Quercus boyntonii Beadle – gatunek roślin z rodziny bukowatych ("Fagaceae" Dumort.). Występuje naturalnie w południowych Stanach Zjednoczonych – w Alabamie oraz Teksasie. 
Biologia i ekologia.
Rośnie w lasach mieszanych oraz na brzegach rzek, na terenach nizinnych.

</doc>
<doc id="3960883" url="https://pl.wikipedia.org/wiki?curid=3960883" title="Quercus brantii">
Quercus brantii

Quercus brantii Lindl. – gatunek roślin z rodziny bukowatych ("Fagaceae" Dumort.). Występuje naturalnie w zachodniej Turcji, Syrii, północnym Iraku oraz zachodniej i południowej części Iranu (góry Zagros). 
Biologia i ekologia.
Występuje na wysokości od 300 do 1700 m n.p.m. Rośnie od 7. do 8. strefy mrozoodporności. Znosi wszystkie typy gleb, ale preferuje te wapienne. Jest gatunkiem bardzo odpornym na suszę. W uprawie charakteryzuje się powolnym tempem wzrostu. 
Zmienność.
Tworzy mieszańce z "Q. libani" ("Q. × oophora") i "Q. infectoria" ("Q. × squamulosa"). 
Zastosowanie.
Owoce tego gatunku są jadalne.

</doc>
<doc id="3960885" url="https://pl.wikipedia.org/wiki?curid=3960885" title="Scott Dunbar">
Scott Dunbar



</doc>
<doc id="3960886" url="https://pl.wikipedia.org/wiki?curid=3960886" title="Roy Scott Dunbar">
Roy Scott Dunbar



</doc>
<doc id="3960887" url="https://pl.wikipedia.org/wiki?curid=3960887" title="Mirosław Majchrzak">
Mirosław Majchrzak

Mirosław Majchrzak (ur. 3 lutego 1949) – polski lekkoatleta, płotkarz, medalista mistrzostw Polski, reprezentant kraju.
Kariera sportowa.
Był zawodnikiem Startu Katowice i od 1973 Górnika Zabrze.
Na mistrzostwach Polski seniorów zdobył dwa medale w biegu na 110 m ppł: srebrny w 1973 i brązowy w 1970. W 1975 zdobył brązowy medal halowych mistrzostw Polski seniorów biegu na 60 metrów ppł. 
Reprezentował Polskę na Europejskich Igrzyskach Juniorów w 1966, gdzie odpadł w pierwszej rundzie biegu na 110 m ppł, z czasem 15,4, ośmiu meczach międzypaństwowych seniorów w latach 1967-1974 oraz halowych mistrzostwach Europy w 1971, gdzie odpadł w półfinale biegu na 60 metrów przez płotki, z wynikiem 8,0.
Rekordy życiowe: 

</doc>
<doc id="3960889" url="https://pl.wikipedia.org/wiki?curid=3960889" title="Lipki (Tłuczewo)">
Lipki (Tłuczewo)

Lipki – część wsi Tłuczewo w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Lipki administracyjnie należały do województwa gdańskiego.

</doc>
<doc id="3960896" url="https://pl.wikipedia.org/wiki?curid=3960896" title="Wronia (Tłuczewo)">
Wronia (Tłuczewo)

Wronia – część wsi Tłuczewo w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Wronia administracyjnie należała do województwa gdańskiego.

</doc>
<doc id="3960900" url="https://pl.wikipedia.org/wiki?curid=3960900" title="Kate Grigorieva">
Kate Grigorieva

Kate Grigorieva, właściwie Jekatierina Siergiejewna Grigorjewa (; 15 września 1989 w Oleniegorsku) – rosyjska modelka, były aniołek Victoria’s Secret (2015-2016).
Życiorys.
Wczesne lata.
Jekaterina Grigoriewa urodziła się w 1989 roku w Oleniegorsku, leżącym w obwodzie murmańskim na terenach ZSRR. Urodziła się w rodzinie militarnej. Studiowała marketing na Uniwersytecie Technicznym w Murmańsku. 
Kariera.
W 2010 roku brała udział w przesłuchaniach do wyborów Miss Rosji, jednak nie zakwalifikowała się do głównego konkursu. Dwa lata później ponownie startowała w castingach i dostała się do pierwszej dziesiątki konkursu. W tym samym roku, razem z siostrą Walentyną, brała udział w przesłuchaniach do czwartej edycji programu "Top Model po-russki", będącego rosyjską wersją formatu "America’s Next Top Model". Obie przeszły do kolejnej rundy, potem zamieszkały w „domu modelek” i dostały się do finału; Grigorjewa zajęła drugie miejsce, a jej siostra – trzecie. 
Po udziale w "Top Model po-russki" Jekatierina Grigorjewa podpisała kontrakt z agencją modelek ZMGROUP, modelką zainteresowała się też agencja The Lions. Podpisanie kontraktu z agencją zapewniło modelce udział w pokazie mody w ramach Tygodnia Mody w Nowym Jorku w 2014 roku; Grigorjewa poszła w wybiegu u projektantów, takich jak m.in. Óscar de la Renta, Tory Burch i Ralph Lauren. W tym samym roku została uznana „jedną z najlepszych debiutantek sezonu jesień/zima 2014” według redakcji serwisu internetowego models.com. Od tamtej pory współpracowała z markami, takimi jak m.in. Givenchy, Versace, Gucci, Dolce &amp; Gabbana, Nina Ricci, Alexander McQueen, Balmain, Emanuel Ungaro i Moschino. W 2015 roku otworzyła pokaz kolekcji wiosna/lato marek Dsquared2 i Stella McCartney. Poza tym wzięła udział w kampaniach reklamowych dla firm, takich jak m.in. H&amp;M, Moncler Gamme Rouge i Versace.
W latach 2014-2016 Grigorjewa współpracowała z Victoria’s Secret. W grudniu 2014 roku zadebiutowała na Victoria’s Secret Fashion Show. W kwietniu 2015 roku została ogłoszona jednym z „Aniołków Victoria’s Secret”. W lipcu pojawiła się w reklamie telewizyjnej marki. W październiku modelka została uznana przez magazyn "Cosmopolitan" jedną z uczestniczek formatu "Top Model", która osiągnęła największy sukces w branży modowej.
Życie prywatne.
9 sierpnia 2015 roku w Petersburgu Grigorjewa wzięła ślub ze swoim partnerem, Aleksandrem. W 2016 roku para ogłosiła rozwód. Obecnie jest w związku z piłkarzem, Antonem Szuninem, z którym wzięła ślub 3 lipca 2018.

</doc>
<doc id="3960911" url="https://pl.wikipedia.org/wiki?curid=3960911" title="Lista tabletów marki Apple">
Lista tabletów marki Apple

Lista tabletów marki Apple – lista wyprodukowanych tabletów przez firmę Apple. Modele wyprodukowane pod marką Apple.
2010.
2011
2012
2013
2014
2015
2016
2017

</doc>
<doc id="3960912" url="https://pl.wikipedia.org/wiki?curid=3960912" title="Get Even">
Get Even

Get Even – gra komputerowa utrzymana w konwencji dreszczowca, przedstawiona z perspektywy pierwszoosobowej, stworzona przez polskie studio The Farm 51. Gra została wydana 23 czerwca 2017 roku na platformach Microsoft Windows, PlayStation 4 oraz Xbox One. Światowym wydawcą gry jest Bandai Namco Entertainment.
Fabuła.
Gracz wciela się w prywatnego detektywa Cole'a Blacka, który budząc się w zniszczonym szpitalu psychiatrycznym, nie pamięta swojej przeszłości, poza próbą ratowania pewnej dziewczyny z przypiętym do jej ciała ładunkiem wybuchowym. Korzystając z hełmu wirtualnej rzeczywistości, który jest w stanie pokazać mu wspomnienia z przeszłości, Cole wyrusza w głąb swojego umysłu celem poznania raz jeszcze wydarzeń z przeszłości i ich zrozumienia. Ma do dyspozycji broń oraz telefon komórkowy, który pomaga mu zdobywać informacje oraz rozwiązywać łamigłówki.
Produkcja.
Pierwsze informacje o grze pojawiły się w styczniu 2014 roku, a pierwotnie jej premiera była zapowiedziana na 2015 rok. W 2016 na targach gamescom został zaprezentowany zwiastun gry.
Kompozytorem ścieżki dźwiękowej do gry z dziewiętnastoma utworami jest Olivier Deriviere, autor muzyki do takich gier jak np. "Alone in the Dark" czy "ObsCure".
W grze zastosowano na dużą skalę technologię fotogrametrii, czyli trójwymiarowego skanowania rzeczywistych lokacji i postaci. Technologia ta rozwijana jest w siedzibie studia w ramach projektu Reality 51, we współpracy z placówkami naukowo-badawczymi i niezależnymi specjalistami.

</doc>
<doc id="3960914" url="https://pl.wikipedia.org/wiki?curid=3960914" title="Ryszard Tulkis">
Ryszard Tulkis

Ryszard Tulkis (ur. 14 kwietnia 1949 w Kruglanach) – polski lekkoatleta, sprinter, mistrz i reprezentant Polski.
Kariera sportowa.
Był zawodnikiem Zjednoczenia Olsztyn (1968-1972) i AZS Warszawa (1973).
Na mistrzostwach Polski seniorów na otwartym stadionie wywalczył trzy medale - złoty w sztafecie 4 x 100 metrów w 1973 oraz srebrne w biegu na 100 metrów i 200 metrów w 1972. W 1973 zdobył halowe wicemistrzostwo Polski seniorów w biegu na 60 metrów. 
W 1972 reprezentował Polskę w dwóch meczach międzypaństwowych. W 1973 wystartował w halowych mistrzostwach Europy, gdzie odpadł w eliminacjach biegu na 60 m, z czasem 6,88. Był także rezerwowym polskiej sztafety 4 x 100 metrów na Igrzyskach Olimpijskich w Monachium (1972).
Rekord życiowy na 100 metrów: 10,3 (30.07.1972), na 200 metrów: 21,1 (1.10.1972).

</doc>
<doc id="3960917" url="https://pl.wikipedia.org/wiki?curid=3960917" title="Internetowa encyklopedia PWN">
Internetowa encyklopedia PWN



</doc>
<doc id="3960932" url="https://pl.wikipedia.org/wiki?curid=3960932" title="Deep Purple Secret Mexican Tour">
Deep Purple Secret Mexican Tour

Deep Purple Secret Mexican Tour – trasa koncertowa grupy muzycznej Deep Purple, na którą złożyły się tylko trzy koncerty: dwa w Meksyku i jeden w USA.
Program koncertów.
Bisy:

</doc>
<doc id="3960933" url="https://pl.wikipedia.org/wiki?curid=3960933" title="Komu Vnyz">
Komu Vnyz



</doc>
<doc id="3960935" url="https://pl.wikipedia.org/wiki?curid=3960935" title="Boris Runge">
Boris Runge

Boris Wasiljewicz Runge (ros. Борис Васильевич Ру́нге; ur. 1925 w Moskwie, zm. 1990 tamże) – radziecki aktor filmowy i głosowy. Ludowy Artysta RFSRR (1985). Zasłużony Działacz Kultury (1976).
Pochowany na Cmentarzu Wagańkowskim w Moskwie.

</doc>
<doc id="3960937" url="https://pl.wikipedia.org/wiki?curid=3960937" title="Teoria wyboru konsumenta i popytu">
Teoria wyboru konsumenta i popytu

Teoria wyboru konsumenta i popytu – wyjaśnienie wyborów konsumenta odnoszących się do zakupu dóbr i usług w określonych ilościach.
Uporządkowania preferencji konsumenta.
Uwzględnienie preferencji konsumenta jest początkiem konstrukcji ekonomicznego wyboru konsumenta. Zakłada ona wiedzę konsumentów na temat rzeczy, które preferują, a których nie. Ponadto potrafią oni ułożyć różnego rodzaju dostępne kombinacje usług oraz dóbr zgodnie ze zdolnością do zaspokajania ich preferencji. Zjawisko to określane jest mianem szeregowania różnych możliwości jako lepszych, gorszych bądź równie dobrych jak pozostałe. Część ekonomistów twierdzi, iż warunki jakie nakładane są na porządkowanie bądź szeregowanie preferencji konsumentów, odpowiadają pojęciu racjonalności. Za takie warunki należy uznać "zupełność, przechodniość i zwrotność" uporządkowania lub uszeregowania preferencji konsumenta.
Przez uporządkowanie zupełne rozumie się umiejętność stwierdzenia przez konsumenta uszeregowania wszystkich dostępnych kombinacji dóbr i usług. Przykładem może być sytuacja, w której A jest koszykiem pewnych dóbr i usług, B natomiast to koszyk zawierający te same dobra i usługi, aczkolwiek określonych w innych ilościach.
"Zupełność" polega na tym, aby konsument był w stanie wskazać, że preferuje dobra, które zostały zawarte w koszyku A, nie te zawarte w koszyku B. Możemy mieć również do czynienia z sytuacją odwrotną. Możliwa do przewidzenia jest również sytuacja trzecia, w której konsument uzna, że dobra zamieszczone w koszyku A i B są równie dobre. Istotne jest to, że konsument nie może stwierdzić, że nie jest w stanie porównać przedmiotowych koszyków.
Drugi warunek stanowi "zwrotność" preferencji konsumenta, oznaczająca sytuację w której jakikolwiek koszyk dóbr A jest przynajmniej tak dobry jak on sam. W związku z tym trudno jest wskazać uzasadnienie jego uwzględnienia, ponieważ warunek ten jest tak oczywisty.
Z kolei "przechodniość" jest to uporządkowanie preferencji spełniającej warunek, w którym koszyk A stawiany jest nad koszykiem B i koszyk B stawiany jest nad koszykiem C, wówczas koszyk A przedkładany jest nad koszyk C. Ten sam mechanizm można odnieść również do "obojętności": jeśli konsumentowi obojętne jest, co jest w stanie wybrać tzn. czy koszyk A czy B, bądź wyboru będzie dokonywał między koszykami B i C, w takim wypadku również obojętny będzie wybór dokonywany między koszykami A i C. Przechodniość ma na celu zapobieżenie zapętlaniu się indywidualnych preferencji, która oznacza, że nie istnieje możliwość, aby A było przedłożone nad B, z kolei B nad C oraz C nad A. Należy podkreślić, iż preferencje konsumenta mają charakter subiektywny, ponieważ różni ludzie mają różne upodobania, czego odzwierciedleniem są zróżnicowane uporządkowania preferencji odnoszące się do tych samych usług oraz dóbr.
Funkcje użyteczności i krzywe obojętności.
W momencie gdy konsument wskaże jakie jest jego uporządkowanie preferencji, możliwe jest wyprowadzenie dla niego funkcji użyteczności, która identyfikuje silniejsze preferencje z większymi wartościami liczbowymi. Jako przykład można wskazać istnienie wyłącznie dwóch dóbr, bądź dwóch usług – "x" i "y", dostępnych dla wybranego konsumenta. Przy przyjęciu, że "u" stanowi użyteczność konsumenta, funkcja u= u(x, y) wskazuje użyteczność uzyskaną przez konsumenta z różnych kombinacji "x" i "y". Niezwykle przydatny w wizualizacji funkcji użyteczności konsumenta jest wykres określany jako "mapa obojętności."
Zestawienie preferencji konsumenta z trudnościami w ich zaspokajaniu, stwarza problem wyboru konsumenta. Do przeszkód takich można zaliczyć ograniczenia obligujące osoby podejmujące decyzję do dokonania wyboru między różnymi możliwościami. Ograniczeniami tymi są m.in. czas, wiedza, kultura osobista czy energia. Najważniejszym jednak jest z całą pewnością ograniczony dochód.
Optimum konsumenta.
Informacje na temat preferencji konsumenta, które wskazuje mapa obojętności, a także informacje odnoszące się do ograniczenia dochodowego, wynikające z linii budżetu, wskazują, która z kombinacji x i y, maksymalizuje użyteczność konsumenta przy jednoczesnych trudnościach związanych z ograniczeniem dochodu konsumenta.
Uogólnienie optimum ekonomiczne jako równość kosztu krańcowego i korzyści krańcowej.
Maksimum przy ograniczeniu lub inne optimum ekonomiczne, należy zdefiniować jako punkt, w którym koszt krańcowy równa się korzyści krańcowej. W odniesieniu do decyzji maksymalizacyjnych przedmiotowa reguła odnosi się następujący sposób: jako pierwsze, należy przyjąć założenie, że osoba podejmująca decyzję wskazuje określony, początkowy poziom tego, czego maksymalizacją jest zainteresowany.
Kolejnym krokiem jest ustalenie przez konsumenta czy ustalony przez niego początkowy poziom będzie stanowił dla niego maksimum; czy stanowi on najlepszy możliwy poziom biorąc pod uwagę ograniczenia tego konsumenta? Konsument na stawiane pytanie może udzielić odpowiedzi, dokonując przy tym niewielkich zmian, które oddalać go będą od wskazanego poziomu początkowego. Omawiane małe zmiany, ekonomiści określają "zmianami krańcowymi." Zakładając, że osoba podejmująca decyzję chce zwiększyć nieznacznie, to czego dokonuje, ponad poziom wskazany początkowo. W takiej sytuacji pojawi się koszt odnoszący się do takiego niewielkiego wzrostu, określanego "kosztem krańcowym". Jednak konsument uzyska wówczas również korzyści wynikające z posiadania, bądź robienia w większym stopniu tego, co jest przedmiotem maksymalizacji.
Korzyść odniesiona z takiego niewielkiego wzrostu nazywana jest "korzyścią krańcową". Osoba dokonująca decyzji będzie postrzegała siebie jako osobę w większym stopniu zadowoloną, przy nowym poziomie, aniżeli w przypadku poziomu początkowego, do czasu aż korzyść krańcowa z małego wzrostu będzie przedstawiała wartość większą, niż koszt krańcowy tej zmiany.
Konsument będzie dostosowywał tego rodzaju niewielkie krańcowe zmiany do momentu, aż korzyść krańcowa przewyższy krańcowy koszt. Przestanie on to robić, wówczas gdy koszt krańcowy ostatniej z dokonanych przez niego zmian będzie równy korzyści krańcowej (bądź ją przewyższy). Poziom ten stanowi maksimum podejmującego decyzje.
Maksimum konsumenta, przy jednoczesnym ograniczeniu, powstałym na skutek jego dochodu, można kategoryzować jako równość kosztu i korzyści krańcowej. Niewielkie zmiany dokonane w obrębie budżetu konsumenta, mogą skutkować tym, że konsument wydaje o pewną kwotę mniej na wskazane dobro i o pewną kwotę więcej na inne dobro. Przykładem może być sytuacja, w której konsument przeznacza mniejszą kwotę na dobro "y", a większą na dobro "x". Wydanie pomniejszonej kwoty na "y" skutkuje utratą użyteczności jaką można określić kosztem krańcowym realokacji budżetowej. Aczkolwiek, wydana wcześniej kwota na dobro "y" może zostać wówczas przeznaczona na dobro "x." Warto podkreślić, iż większa ilość jednostek x skutkuje zwiększeniem użyteczności, a więc wzrost ten określić można "korzyścią krańcową realokacji budżetowej""."
Popyt indywidualny.
Krzywa popytu wskazuje zależność między ceną dobra, a jego ilością w optymalnym koszyku konsumenta.
Z pojęciem popytu indywidualnego związane jest inne ważne pojęcie "cenowej elastyczności popytu" nazywaną inaczej "elastycznością popytu". "Elastyczność popytu" mierzy wrażliwość popytu konsumentów odnoszącą się do zmiany ceny. Przedstawia pewne cechy dóbr wpływające na prawdopodobną wrażliwość popytu. Przykładem może być sytuacja, w której dwa dobra wykazują podobne zastosowanie. Wzrost ceny pierwszego z nich, bez ingerencji w cenę drugiego dobra, może skutkować tym, że konsumenci kupią zdecydowanie mniejszą ilość dobra pierwszego.
Najważniejszym czynnikiem determinującym cenową elastyczność popytu na dobro jest "dostępność jego substytutów". Im większa ilość substytutów określonego dobra, tym bardziej wzrasta elastyczność popytu. Z kolei przy mniejszej ilości substytutów, zmniejsza się jednocześnie elastyczność.
Substytucję łatwiej jest zdefiniować w odniesieniu do wąsko określonych dóbr, natomiast mechanizm ten jest znacznie trudniejszy w przypadku szerokich kategorii dóbr. Jeżeli dojdzie do tego, że wzrośnie cena jakiegoś warzywa np. pomidorów, to można je bez trudu zastąpić innym np. marchewką lub ogórkiem. Gdy dojdzie do wzrostu ceny warzyw w ogólności możliwe jest zastąpienie ich produktami mięsnymi, natomiast przy wzroście cen żywności, trudności przysporzyć może wprowadzenie ograniczenia jedzenia. W związku z powyższym oczekujemy, że popyt stanie się bardziej elastyczny w przypadku pomidorów, aniżeli warzyw, oraz bardziej elastyczny w odniesieniu do warzyw, niż do żywności. Ponadto popyt będzie bardziej elastyczny w stosunku do długiego okresu, czego nie można powiedzieć o okresie krótkim. Jako przykład można wskazać sytuację, w której ceny elektryczności podniosą się w stosunku do cen gazu ziemnego. W takiej sytuacji konsumenci coraz chętniej będą wykorzystywać gaz, dokonując stopniowej wymiany pieców i innych urządzeń.

</doc>
<doc id="3960938" url="https://pl.wikipedia.org/wiki?curid=3960938" title="Bonnie Dunbar">
Bonnie Dunbar



</doc>
<doc id="3960940" url="https://pl.wikipedia.org/wiki?curid=3960940" title="Kanojo wa uso o aishisugiteru">
Kanojo wa uso o aishisugiteru

 – shōjo-manga napisana i ilustrowana przez Kotomi Aoki. 
Manga została sprzedana w nakładzie ponad 3 milionów egzemplarzy.
Fabuła.
Aki jest utalentowanym i uznanym w środowisku kompozytorem piosenek, tworzącym przede wszystkim dla bardzo znanego zespołu rokowego Crude Play. On sam był członkiem tego zespołu jeszcze przez jego oficjalnym debiutem, jednak z powodów ideologicznych z tej pozycji zrezygnował. Cierpi on na depresję i rzadko się uśmiecha. Pewnego dnia spotyka przypadkiem Riko, która zakochuje się w nim od pierwszego wejrzenia i próbuje mu pomóc. Aki celowo okłamuje Riko co do swojej prawdziwej tożsamości. Jego kłamstwa jednak wkrótce wychodzą na jaw, kiedy producent w agencji, w której pracuje Aki, werbuje Riko.
Manga.
Manga, napisana i ilustrowana przez Kotomi Aoki, ukazywała się od 2009 roku w magazynie "Cheese!", które należy do wydawnictwa Shōgakukan. Ostatni rozdział ukazał się w tym samym magazynie 24 marca 2017 roku.
Pierwszy tomik został wydany 25 września 2009 roku, natomiast 21. tom ukazał się 21 grudnia 2016 roku.
Manga ta została nagrodzona w kategorii "najlepsza manga dla dziewcząt" na 59. ceremonii rozdania nagród Shōgakukan Manga.
Film.
W lutym 2012 roku ogłoszono, że powstanie film będący adaptacją mangi. Film "Kanojo wa uso o ai shisugiteru" miał swoją premierę 14 grudnia 2013 roku. W tym filmie live-action główne role odegrali Takeru Satō (Aki Ogasawara) oraz Sakurako Ohara (Riko Koeda). Reżyserem filmu był Norihiro Koizumi, natomiast za scenariusz odpowiedzialna była Tomoko Yoshida. Muzykę do filmu napisała Seiji Kameda.
Odtwórczyni głównej roli została wybrana w specjalnym castingu, który trwał od 24 marca do 30 czerwca 2012 roku. Sakurako Ohara pokonała ponad 5000 kandydatek do roli.
Zysk ze sprzedaży biletów wyniósł w Japonii łącznie 15,9 miliona dolarów.
Prolog.
Oprócz filmu, na zlecenie Fuji TV powstał dziesięcioodcinkowy serial live-action, zatytułowany . Został on wyemitowany na Fuji TV od 9 do 20 grudnia 2013 roku.
Ścieżka dźwiękowa.
27 listopada 2013 roku wydano singiel w limitowanej serii zawierający główny motyw przewodni filmu, zatytułowany , grany przez zespół Crude Play.
Płyta ze ścieżką dźwiękową została wydana 18 grudnia 2013 roku.
Płyta zawierająca utwory napisane na potrzeby filmu, również została wydana 18 grudnia 2013 roku.
Serial.
W 2017 roku powstała koreańska adaptacja mangi, zatytułowana "Geunyeoneun geojitmaleul neomu saranghae". Serial ten był emitowany na kanale tvN od 20 marca 2017 roku. Główne role odgrywają Lee Hyun-woo oraz Joy.

</doc>
<doc id="3960943" url="https://pl.wikipedia.org/wiki?curid=3960943" title="Deep Purple Secret USA Tour">
Deep Purple Secret USA Tour

Deep Purple Secret USA Tour – trasa koncertowa grupy Deep Purple, na którą złożyły się tylko dwa koncerty w USA.
Program koncertów.
Bisy:

</doc>
<doc id="3960944" url="https://pl.wikipedia.org/wiki?curid=3960944" title="Caroline King Duer">
Caroline King Duer

Caroline King Duer (ur. 1865, zm. 1956) – amerykańska dziennikarka i poetka, córka Jamesa Gore’a Kinga i Elizabeth Wilson Meads Duer i starsza siostra Alice Duer Miller (1874-1942). Razem z nią wydała w 1896 tom wierszy zatytułowany po prostu "Poems". W czasie I wojny światowej była wolontariuszką we Francji. Pisała dla magazynu Vogue. Caroline King Duer jest autorką między innymi wierszy "An International Episode", "A Song", "A Portrait", "A Serenade", "How Can One Tell", "A Midsummer Night’s Dream", "To Leeward", "Lines for the Skull at the Feast", "The Image of the Earthy", "An Apology", "To a Photograph" i "The Yellow Age".

</doc>
<doc id="3960947" url="https://pl.wikipedia.org/wiki?curid=3960947" title="MHL (2016/2017)">
MHL (2016/2017)

Sezon Młodzieżowej Hokejowej Ligi 2016/2017 – ósmy sezon juniorskich rozgrywek MHL.
Uczestnicy.
W porównaniu do poprzedniej edycji z ligi wystąpiły drużyny: Sachalinskije Akuły Jużnosachalińsk, Reprezentacja Rosji do lat 18, Olimpija Kirowo-Czepieck i białoruska Dynama-Raubiczy. Do ligi przyjęto Tajfun z Ussuryjska, Krylja Sowietow Moskwa, Sputnik Almietjewsk i kazachski Ałtaj Ust-Kamienogorsk (dwa ostatnie do 2016 grały w MHL-B. 25 lipca 2016 został zatwierdzony skład nowego sezonu MHL. Do sezonu 2015/2016 zgłoszono 31 zespołów z trzech krajów, 28 z Rosji, dwa z Kazachstanu i jeden z Łotwy.
W formacie rozgrywek dokonano zmiany, według której zniesiono podział na dywizje w konferencjach. W Konferencji Zachód skupiono 15 zespołów i każdy z nich rozegrał 56 spotkań, a w Konferencji Wschód ulokowano 16 drużyn i każda rozegrała 60 meczów.
Sezon zasadniczy.
W sezonie zasadniczym każda drużyna z Konferencji Zachód rozegrała 56 meczów, a każdy zespół z Konferencji Wschód zagrał 60 meczów. W Konferencji Zachód pierwsze miejsce zajął SKA-1946 (121 pkt.), a w Konferencji Wschód triumfował Rieaktor Niżniekamsk (123 pkt.).
Faza play-off.
Do fazy play-off zakwalifikowało się 16 drużyn tj. po 8 drużyn z każdej konferencji. W finale Krasnaja Armija Moskwa pokonała Rieaktor Niżniekamsk w meczach 4:0, zdobywając Puchar Charłamowa. Rywalizacji o trzecie miejsce nie rozgrywano.
Nagrody i wyróżnienia.
Zawodnicy miesięcy.
W trakcie sezonu przyznawano nagrody indywidualne w trzech kategoriach odnośnie do pozycji zawodników (bramkarz, obrońca, napastnik) za czas poszczególnych miesięcy, aczkolwiek – w porównaniu do poprzednich sezonów – wprowadzono wyróżnienia osobno graczy z obu konferencji.
Nagrody indywidualne.
Po zakończeniu sezonu przyznano nagrody indywidualne, które otrzymali:

</doc>
<doc id="3960948" url="https://pl.wikipedia.org/wiki?curid=3960948" title="IAAF World Relays 2017">
IAAF World Relays 2017

3. IAAF World Relays – zawody lekkoatletyczne w biegach sztafetowych, organizowane pod egidą Międzynarodowego Stowarzyszenia Federacji Lekkoatletycznych (IAAF), które odbyły się w dniach 22–23 kwietnia 2017 na Thomas Robinson Stadium w stolicy Bahamów Nassau.
W tej edycji zawodów sztafety męskie i kobiece na dystansie 1200+400+800+1600 metrów zostały zastąpione jedną mieszaną – 4 × 400 metrów składającą się z dwóch zawodników i zawodniczek. Osiem najlepszych drużyn z biegów 4 × 100  oraz 4 × 400 metrów (wśród kobiet i mężczyzn) uzyskały automatyczną kwalifikację do startu w mistrzostwach świata w Londynie (w sierpniu 2017).
Polska reprezentacja licząca 27 zawodników, którzy wystąpili w siedmiu konkurencjach, zdobyła dwa medale – srebrny w sztafecie 4 × 400 metrów pań oraz brązowy w sztafecie 4 × 800 metrów panów.
W klasyfikacji drużyn wygrała reprezentacja Stanów Zjednoczonych (60 pkt.), przed Jamajczykami (39) i Australijczykami (24). Polski zespół z dorobkiem 23 punktów zajął w niej czwarte miejsce.
Wbrew wcześniejszym zapowiedziom w imprezie nie wystartowała rekordowa liczba zawodników.
Nagrody.
Na nagrody IAAF przeznaczyła 1,26 miliona dolarów. Ponadto każdy zespół, który w trakcie mistrzostw pobił rekord świata otrzymałby premię w wysokości 50 000 $.
Nagrody za poszczególne miejsca:
Program.
Opracowano na podstawie materiału źródłowego.
Klasyfikacje.
Klasyfikacja drużynowa.
Opracowano na podstawie materiału źródłowego.
Rekordy.
Podczas zawodów ustanawiano 13 krajowych rekordów w kategorii seniorów:
Kobiety.
A także ustanowiono 1 rekord zawodów:
Uczestnicy.
Na listach zgłoszeń opublikowanych przez IAAF znalazło się 509 zawodników (286 mężczyzn i 223 kobiety) z 35 reprezentacji.

</doc>
<doc id="3960950" url="https://pl.wikipedia.org/wiki?curid=3960950" title="Ask.fm">
Ask.fm



</doc>
<doc id="3960954" url="https://pl.wikipedia.org/wiki?curid=3960954" title="The White Cliffs">
The White Cliffs

The White Cliffs – utwór amerykańskiej poetki Alice Duer Miller, siostry Caroline King Duer, opublikowany w 1940. Poemat ten, określany terminem "long poem" lub "novel in verse" opowiada historię miłosną. Rzecz dzieje się w czasie I wojny światowej. Bohaterami są Susan Dunne, Amerykanka przebywająca w Wielkiej Brytanii i Anglik o imieniu John. Anglik ginie w przededniu zawieszenia broni. Po dwudziestu latach, kiedy syn Susan i Johna, Percy, jest już dorosły, wybucha kolejna wojna. Susan martwi się, że syn podzieli los ojca. Poemat okazał się wielkim sukcesem wydawniczym. W ciągu czterech lat sprzedało się 700 000 kopii. Utwór odegrał dużą rolę w kształtowaniu świadomości czytelników w okresie, kiedy nawiązywano sojusz brytyjsko-amerykański skierowany przeciwko hitlerowskim Niemcom. Poemat został zekranizowany w 1944 przez Clarence’a Browna.

</doc>
<doc id="3960961" url="https://pl.wikipedia.org/wiki?curid=3960961" title="Seminarium 35 plus">
Seminarium 35 plus



</doc>
<doc id="3960968" url="https://pl.wikipedia.org/wiki?curid=3960968" title="Jama Ali Jama">
Jama Ali Jama

Jama Ali Jama – somalijski wojskowy i polityk, tymczasowy prezydent Puntlandu od 14 listopada 2001 do 8 maja 2002.
Wywodzi się z lokalnego klanu Osman Mahmoud. Edukację odebrał w Moskwie. Służył w somalijskiej armii, w której doszedł do stopnia pułkownika. Został wybrany przez Sowietów do promowania socjalizmu w Rogu Afryki. Z tego powodu (oraz oskarżeń o szykowanie zamachu stanu, dążącego do obalenia Mohammeda Siada Barre) był uwięziony przez 11 lat.
14 listopada 2001 roku został wybrany przez parlament na prezydenta Puntlandu, jednak jego wybór zakwestionował poprzedni prezydent Abdullahi Jusuf, któremu odmówiono możliwości kandydowania na kolejną, 3-letnią kadencję i nie uznano wysuniętej przez niego deklaracji niepodległości. Ostatecznie walkę o urząd wygrał Jusuf, który w maju 2002 zdobył stolicę autonomii Garoowe, a także rodzinne dla Jamy Boosaaso, czym zmusił go do wycofania się do Somalilandu. Jama był wspierany przez władze Somalii, a jego przeciwnik przez Etiopię. Ostatecznie w maju 2002 wysłannik wybranego prezydenta Mohamud Muse Hersi zaakceptował władzę Jusufa. Polityk został później posłem do parlamentu Somalii.

</doc>
<doc id="3960969" url="https://pl.wikipedia.org/wiki?curid=3960969" title="Wiesław Pacholski">
Wiesław Pacholski

Wiesław Pacholski (ur. 7 maja 1955) – polski lekkoatleta, średniodystansowiec, medalista mistrzostw Polski, reprezentant kraju.
Kariera sportowa.
Był zawodnikiem Zawiszy Bydgoszcz.
Na mistrzostwach Polski seniorów na otwartym stadionie zdobył cztery medale: srebrny w sztafecie 4 x 400 metrów w 1975, dwa srebrne w biegu na 800 metrów (1976 i 1977 oraz brązowy w sztafecie 4 x 400 metrów w 1977. Na halowych mistrzostwach Polski seniorów wywalczył dwa medale w biegu na 800 metrów: srebrny w 1977 i brązowy w 1976.
W 1978 reprezentował Polskę w jednym meczu międzypaństwowym.
Rekord życiowy na 800 metrów: 1:46,73 (26.06.1976).

</doc>
<doc id="3960971" url="https://pl.wikipedia.org/wiki?curid=3960971" title="Swietłana Gierasimienko">
Swietłana Gierasimienko

Swietłana Iwanowna Gierasimienko (, / Switłana Iwaniwna Herasymenko; ur. 23 lutego 1945 w Baryszówce, Ukraińska SRR) – radziecka i tadżycka astronom polsko-ukraińskiego pochodzenia. Współodkrywczyni komety 67P/Czuriumow-Gierasimienko, która została wybrana jako cel dla sondy kosmicznej Rosetta.
Życiorys.
Jej ojciec był Ukraińcem, a matka Polką. Astronomią zainteresowała się już w czasach szkolnych. W latach 1963–1968 studiowała astronomię na wydziale fizycznym uniwersytetu w Kijowie, po czym rozpoczęła studia podyplomowe pod kierunkiem profesora Siergieja Wszechswiackiego i zajęła się badaniami komet. Ponieważ macierzysty uniwersytet nie dysponował odpowiednimi teleskopami, organizowano wyprawy obserwacyjne do Instytutu Astrofizyki w Ałmaty w Kazachskiej SRR. Efektem jednej z takich wypraw, kierowanej przez współpracownika z wydziału astronomii Uniwersytetu Kijowskiego, Klima Czuriumowa, było odkrycie komety 67P/Czuriumow-Gierasimienko. W 1973 roku, na zaproszenie Instytutu Astrofizyki Tadżykistanu, Gierasimienko przeprowadziła się do Duszanbe i tam podjęła pracę, kontynuując badania komet i innych małych obiektów Układu Słonecznego. W Tadżykistanie została już na stałe.
Odkrycie komety 67P/Czuriumow–Gierasimienko.
11 września 1969 wraz z Ludmiłą Chirkową, pracując w obserwatorium Instytutu Astrofizyki im. Fesenkowa w Ałmaty, stolicy Kazachskiej SRR, wykonała zdjęcie komety 32P/Comas Solà używając 50-cm teleskopu Maksutowa. Wykonane zdjęcia Gierasimienko przekazała Klimowi Czuriumowowi, który w czasie ich analizy odkrył obiekt o parametrach ruchu charakterystycznych dla komet, błędnie jednak założył, że jest to obserwowana przez nich kometa 32P/Comas Solà. 22 października, ponad miesiąc po wykonaniu zdjęcia, Czuriumow zrozumiał, że obiekt ten nie może być jednak kometą 32P/Comas Solà, ponieważ obliczenia wykazały, że jego położenie na zdjęciu powinno być wtedy ok. 2-3 stopnie obok. Dalsza analiza zdjęcia pozwoliła na uzyskanie nikłego obrazu komety 32P/Comas Solà w położeniu zgodnym z matematycznymi obliczeniami, dowodząc tym samym, że odkryty obiekt musi być inną kometą. Po przejrzeniu innych zdjęć wykonanych przez Swietłanę Gierasimienko kometę tę odnaleziono także na innych czterech zdjęciach wykonanych w okresie od 9 do 21 września 1969.
Nagrody i wyróżnienia.
Nazwane na jej cześć
Przypisy.
 

</doc>
<doc id="3960976" url="https://pl.wikipedia.org/wiki?curid=3960976" title="Diamentowa Liga 2017">
Diamentowa Liga 2017

Samsung Diamentowa Liga 2017 – ósma edycja prestiżowych zawodów Diamentowej Ligi na świecie. W 2017 roku pierwszy mityng odbył się 5 maja, tradycyjnie w stolicy Kataru, Doha, na stadionie Qatar SC Stadium, a cykl zakończył się 1 września podczas Memorial Van Damme w Brukseli. Cykl w tym roku składał się z 14 mityngów.
Zasady.
Od edycji 2017 zmieniono reguły. Cykl Diamentowej Ligi składa się z 14 zawodów z czego 12 pierwszych jest zawodami kwalifikacyjnymi w których zawodnicy zdobywają punkty według zasady: 1 miejsce – 8 punktów, 2 miejsce – 7 punktów, 3 miejsce – 6 punktów, 4 miejsce – 5 punktów, 5 miejsce – 4 punkty, 6 miejsce – 3 punkty, 7 miejsce – 2 punkty, 8 miejsce – 1 punkt. W zależności od konkurencji 8 lub 12 zawodników z największą liczbą punktów kwalifikuje się do zawodów finałowych w Zurychu lub Brukseli. Zwycięzcą cyklu zostaje zawodnik, który wygra zawody finałowe.
Polacy.
Poniższa tabela przedstawia reprezentantów Polski, którzy punktowali w dwunastu mityngach kwalifikacyjnych. Pogrubioną czcionką zostali zaznaczeni zawodnicy, którzy wystartowali w zawodach finałowych w Zurychu lub Brukseli. Sylwester Bednarek i Anna Jagaciak-Michalska zakwalifikowali się do zawodów finałowych z listy rezerwowej.
Lokaty Polaków w zawodach finałowych:

</doc>
<doc id="3960981" url="https://pl.wikipedia.org/wiki?curid=3960981" title="ORCID">
ORCID

ORCID ("Open Researcher and Contributor ID") – kod alfanumeryczny stworzony dla unikalnego identyfikowania autorów i współautorów publikacji naukowych i akademickich. 
Powody dla powstania ORCID.
ORCID jest odpowiedzią na zjawisko braku możliwości jednoznacznej identyfikacji autorów publikacji za pomocą ich imion i nazwisk. To rozwiązanie przydatne m.in. we wszelkiego rodzaju analizach nauko- i bibliometrycznych autorów. Sprzyja organizowaniu nauki w przestrzeni elektronicznej.
Niejednoznaczności w określaniu autorstwa publikacji miewają swoje źródła m.in. w:
ORCID wśród innych identyfikatorów.
Podobnie jak DOI identyfikuje jednoznacznie publikację cyfrową, ISBN publikację książkową, tak ORCID jednoznacznie identyfikuje autora publikacji akademickiej. Jest identyfikatorem darmowym i może być używany równolegle z innymi identyfikatorami (tj. ResearcherID powiązanym z Web of Science, Google Scholar Author ID czy Author Identifier w bazie Scopus). Zasadnicza różnica w przypadku identyfikatora ORCID to fakt, iż jest on niezależny od komercyjnych dostawców innych rozwiązań i w tym wymiarze jest uniwersalny i bezstronny. Wydawcy pozwalają na wzajemne łączenie informacji o autorze i linkowanie profili pomiędzy serwisami. Zachęcają czy wręcz obligują autorów do posiadania ORCID.
Identyfikator ORCID jest blokiem identyfikatorów International Standard Name Identifier (ISNI) w zakresie 0000-0001-5000-0007 do 0000-0003-5000-0001. zarezerwowanym dla autorów akademickich i jest administrowane przez osobną organizację. Indywidualni autorzy prac naukowych mogą utworzyć osobne identyfikatory ISNI i ORCID. ISNI i ORCID koordynują swoje działania..
Budowa identyfikatora i profil naukowca.
Unikalne oznaczenie alfanumeryczne ORCID składa się z 16 cyfr podzielonych na cztery równe części dywizami. W oznaczeniu uwzględnia się cyfry od 0-9 oraz literę X dla oznaczenia liczby 10. Ostatni znak numeru ISNI i ORCID iD jest cyfrą kontrolną liczoną według ISO-7064 (MOD 11,2).
Przykładowo ORCID Stephena Hawkinga to https://orcid.org/0000-0002-9079-593X. Zapis przybiera więc postać "https://orcid.org/oznaczenie numeryczne".
Profil naukowca, obok indywidualnego oznaczenia ORCID, obejmuje: imię i nazwisko (oraz stosowane warianty tychże), biografię, kraj pochodzenia, słowa kluczowe, stronę internetową i adres mejlowy, inne wykorzystywane przez autora identyfikatory osobowe (np. przypisany ResearcherID), wykształcenie, przebieg zatrudnienia, publikacje, realizowane granty badawcze. Profil może, ale nie musi zawierać wszystkich tych elementów. Osoba posiadająca identyfikator może również korzystać z unikalnego dla siebie kodu QR.
ORCID, Inc..
ORCID jako organizacja non-profit dostarcza otwartego i niezależnego rejestru mającego docelowo stać się standardem w identyfikowaniu autorów i współautorów publikacji akademickich. Stan posiadaczy identyfikatora ORCID na styczeń 2019 to blisko 5 800 000 osób. Usługę przydzielania identyfikatorów zainicjowano w październiku 2012 roku. ORCID, Inc. to organizacja z siedzibą w Stanach Zjednoczonych. Zarządzana jest przez Radę Dyrektorów wybieranych spośród reprezentantów organizacji członkowskich. Obecnie jej głównym dyrektorem jest Laurel L. Haak. W skład organizacji wchodzą przedstawiciele środowisk naukowych, stowarzyszenia, wydawcy, firmy z branży IT i inne.

</doc>
<doc id="3960986" url="https://pl.wikipedia.org/wiki?curid=3960986" title="Sakko Runge">
Sakko Runge

Sakko (Swiatosław) Wasiljewicz Runge (ros. Са́кко (Святослав) Васи́льевич Ру́нге; ur. 1927, zm. 2003) – radziecki pisarz. Autor książek dla dzieci oraz scenariuszy do filmów rysunkowych. 
Życiorys.
W 1951 roku ukończył Instytut Literacki imienia A.M. Gorkiego. W latach 1942-1954 redaktor w gazecie „Sowietskoje iskusstwo”, współpracował z „Litieraturnaja Gazieta”. Jako scenarzysta w animacji współpracował z reżyserem Borisem Diożkinem.
Literatura.
Runge S., "Nie chcę, nie będę: Bajka filmowa", Wszechzwiązkowe Biuro Propagandy Sztuki Filmowej, Związek Filmowców ZSRR, 1988.

</doc>
<doc id="3960987" url="https://pl.wikipedia.org/wiki?curid=3960987" title="Biegi narciarskie na Zimowych Igrzyskach Azjatyckich 2017">
Biegi narciarskie na Zimowych Igrzyskach Azjatyckich 2017

Biegi narciarskie na Zimowych Igrzyskach Azjatyckich 2017 odbywały się w Shirahatayama Open Stadium w Sapporo w dniach 20–26 lutego 2017 roku. Siedemdziesięcioro zawodników obojga płci rywalizowało w dziesięciu konkurencjach indywidualnych i drużynowych.

</doc>
<doc id="3960989" url="https://pl.wikipedia.org/wiki?curid=3960989" title="Czesław Gąsiorkiewicz">
Czesław Gąsiorkiewicz

Czesław Gąsiorkiewicz (ur. 13 kwietnia 1897, zm. przed 1970) – oficer intendent Wojska Polskiego II RP i Polskich Sił Zbrojnych.
Życiorys.
Urodził się 13 kwietnia 1897. Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika rezerwy administracji dział gospodarczy ze starszeństwem z dniem 1 czerwca 1921. W 1923, 1924 był przydzielony do Okręgowego Zakładu Gospodarczego VII jako oficer nadetatowy, zatrzymany w służbie czynnej, Komisji Gospodarczej 25 pułku artylerii polowej. W 1928 był oficerem Rejonowego Zakładu Żywnościowego w Kaliszu. Został zweryfikowany w stopniu porucznika zawodowego administracji dział gospodarczy ze starszeństwem z dniem 1 czerwca 1921. W 1932 był oficerem służby administracyjnej pułku radiotelegraficznego w Warszawie. Z dniem 15 sierpnia 1933 został przeniesiony do korpusu oficerów intendentów. Na stopień kapitana został mianowany ze starszeństwem z 19 marca 1939 i 73. lokatą w korpusie oficerów intendentów. W tym czasie pełnił służbę w Generalnym Inspektoracie Sił Zbrojnych na stanowisku referenta Referatu Rachunkowo-Kasowego.
Po wybuchu II wojny światowej został oficerem Polskich Sił Zbrojnych. Po wojnie pozostał na emigracji w Wielkiej Brytanii. W Edynburgu był jednym z zasłużonych działaczy na rzecz Skarbu Narodowego, za w 1954 otrzymał okolicznościowy dyplom. Zmarł w latach 60.

</doc>
<doc id="3960993" url="https://pl.wikipedia.org/wiki?curid=3960993" title="Aleksandra Akimowa">
Aleksandra Akimowa

Aleksandra Fiodorowna Akimowa (ur. 5 maja 1922 w Pietruszynie w guberni riazańskiej (obecnie w obwodzie riazańskim, zm. 22 grudnia 2012 w Moskwie) – radziecka żołnierka, kapitan lotnictwa, Bohater Federacji Rosyjskiej (1994).
Życiorys.
Była córką Fiodora Pietrowicza Akimowa, przewodniczącego kołchozu, a następnie nauczyciela i dyrektora szkoły, oraz jego małżonki Tatiany. Należała do Komsomołu. W 1939, po ukończeniu szkoły średniej, podjęła pracę w charakterze nauczycielki historii. Rok później została przyjęta na wydział historyczny Moskiewskiego Państwowego Uniwersytetu Pedagogicznego im. Lenina. Wstąpiła do partii, była członkinią komitetu Komsomołu na uczelni. Równolegle ze studiami uczęszczała na kursy pielęgniarskie.
Po ataku Niemiec na ZSRR brała udział w budowaniu umocnień pod Możajskiem, gdzie kierowała brygadą studentów historii. Następnie starała się o zmobilizowanie do wojska, początkowo jednak bez powodzenia. W październiku 1941 została włączona do żeńskiego 588 pułku nocnych bombowców i wyszkolona na mechanika, następnie również na nawigatora (szturmana). Walczyła w obronie Kaukazu i walkach na Kubaniu, brała udział w operacjach wyzwolenia Krymu i Białorusi, walczyła w Polsce i w Niemczech. Między kwietniem 1943 a majem 1945 wykonała 715 nocnych lotów. W maju 1945 kandydatura Akimowej została przedstawiona do nadania tytułu Bohatera Związku Radzieckiego. Podaniu, popartemu m.in. przez gen. Konstantina Wierszynina i marsz. Konstantego Rokossowskiego, nie nadano jednak w Moskwie biegu. Po wojnie służyła w pułku w Północnej Grupie Wojsk stacjonującej w Polsce, w grudniu 1945 została zwolniona do rezerwy.
Po demobilizacji wróciła na studia historyczne, następnie podjęła studia aspiranckie i obroniła pracę kandydacką. Od 1952 do odejścia na emeryturę w 1992 pracowała jako wykładowczyni Moskiewskiego Instytutu Lotnictwa. Uzyskała tytuł naukowy docenta.
Przez kilka lat była przewodniczącą rady weteranów wojennych pułku, w którym służyła. Była aktywna w środowisku weteranów. 31 grudnia 1994 na ich wniosek prezydent Rosji nadał jej tytuł Bohatera Federacji Rosyjskiej.
Zmarła w 2012 i została pochowana na Cmentarzu Trojekurowskim w Moskwie. Na domu w Moskwie, w którym przeżyła większość życia, umieszczono pamiątkową tablicę ku jej czci.
Rodzina.
Jej mężem był kapitan Armii Czerwonej, również uczestnik II wojny światowej, historyk Timofiej Manajenkow. Mieli dwie córki: Jelenę (ur. 1958), ekonomistkę, docent w Instytucie Lotnictwa Moskiewskiego Uniwersytetu Technicznego oraz Tatianę (ur. 1963), tłumaczkę.

</doc>
<doc id="3960995" url="https://pl.wikipedia.org/wiki?curid=3960995" title="Tatjana Antoszyna">
Tatjana Antoszyna

Tatjana Andriejewna Antoszyna, ros. Татьяна Андреевна Антошина (ur. 27 lipca 1982 w Moskwie) – rosyjska kolarka szosowa, uczestniczka igrzysk olimpijskich w Londynie. 
Kariera sportowa.
Udział na igrzyskach olimpijskich.
W czasie igrzysk w Londynie wzięła udział w dwóch konkurencjach kolarskich: w wyścigu ze startu wspólnego zakończonego na 25. miejscu (z czasem 3:35:56) oraz jeździe indywidualnej na czas, skończonego na miejscu 12. z czasem 40:12.49.
Mistrzostwa Rosji.
Zajęła 1. miejsce w narodowych mistrzostwach Rosji "My - ITT" w 2016 roku. 
Klub.
Reprezentuje klub Astana Women.
Doping.
4 lipca 2016 roku zawodniczka została czasowo zawieszona przez UCI po wykryciu w jej próbce krwi niedozwolonych substancji.

</doc>
<doc id="3960996" url="https://pl.wikipedia.org/wiki?curid=3960996" title="Angelīna Kučvaļska">
Angelīna Kučvaļska



</doc>
<doc id="3960999" url="https://pl.wikipedia.org/wiki?curid=3960999" title="Runge">
Runge

Osoby o tym nazwisku:
Miejsca:
Zobacz też

</doc>
<doc id="3961000" url="https://pl.wikipedia.org/wiki?curid=3961000" title="Quercus nivea">
Quercus nivea

Quercus nivea King – gatunek rośliny z rodziny bukowatych ("Fagaceae" Dumort.). Występuje naturalnie w Malezji – w stanach Sarawak, Kelantan oraz Terengganu. 
Biologia i ekologia.
Rośnie w lasach. Występuje na wysokości od 600 do 900 m n.p.m.

</doc>
<doc id="3961001" url="https://pl.wikipedia.org/wiki?curid=3961001" title="Quercus brenesii">
Quercus brenesii

Quercus brenesii Trel. – gatunek roślin z rodziny bukowatych ("Fagaceae" Dumort.). Występuje naturalnie w Nikaragui, Kostaryce oraz Panamie. 
Biologia i ekologia.
Rośnie w lasach. Występuje na wysokości od 1000 do 1200 m n.p.m.

</doc>
<doc id="3961002" url="https://pl.wikipedia.org/wiki?curid=3961002" title="Quercus buckleyi">
Quercus buckleyi

Quercus buckleyi Nixon &amp; Dorr – gatunek roślin z rodziny bukowatych ("Fagaceae" Dumort.). Występuje naturalnie w środkowo-południowych Stanach Zjednoczonych – w Teksasie, Oklahomie oraz Kansas. 
Biologia i ekologia.
Rośnie na skalistych stokach oraz brzegach rzek. Występuje na wysokości do 500 m n.p.m.

</doc>
<doc id="3961003" url="https://pl.wikipedia.org/wiki?curid=3961003" title="Quercus canbyi">
Quercus canbyi

Quercus canbyi Trel. – gatunek roślin z rodziny bukowatych ("Fagaceae" Dumort.). Występuje naturalnie w południowych Stanach Zjednoczonych – w Teksasie. 
Biologia i ekologia.
Rośnie w kanionach oraz na skalistych stokach. Występuje na wysokości do 1600 m n.p.m.

</doc>
<doc id="3961004" url="https://pl.wikipedia.org/wiki?curid=3961004" title="Quercus carmenensis">
Quercus carmenensis

Quercus carmenensis C.H.Mull. – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku (w stanie Coahuila) oraz południowych Stanach Zjednoczonych (w Teksasie). 
Biologia i ekologia.
Rośnie w lasach oraz zaroślach. Występuje na wysokości od 2200 do 2500 m n.p.m.

</doc>
<doc id="3961005" url="https://pl.wikipedia.org/wiki?curid=3961005" title="Dąb Chena">
Dąb Chena

Dąb Chena ("Quercus chenii" Nakai) – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Anhui, Fujian, Henan, Hubei, Hunan, Jiangsu, Jiangxi, Szantung, Syczuan oraz Zhejiang. 
Biologia i ekologia.
Rośnie w lasach mieszanych. Występuje na wysokości do 600 m n.p.m. Kwitnie w kwietniu, natomiast owoce dojrzewają w październiku.

</doc>
<doc id="3961006" url="https://pl.wikipedia.org/wiki?curid=3961006" title="Quercus chenii">
Quercus chenii



</doc>
<doc id="3961007" url="https://pl.wikipedia.org/wiki?curid=3961007" title="Quercus chihuahuensis">
Quercus chihuahuensis

Quercus chihuahuensis Trel. – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku (w stanach Chihuahua, Sonora, Zacatecas, i San Luis Potosí) oraz południowych Stanach Zjednoczonych (w Teksasie).
Biologia i ekologia.
Rośnie na trawiastych stokach oraz w zaroślach. Występuje na wysokości do 2000 m n.p.m.

</doc>
<doc id="3961008" url="https://pl.wikipedia.org/wiki?curid=3961008" title="Charles Bolden">
Charles Bolden



</doc>
<doc id="3961009" url="https://pl.wikipedia.org/wiki?curid=3961009" title="Pływanie na Letnich Igrzyskach Olimpijskich 1964 – 400 m stylem dowolnym mężczyzn">
Pływanie na Letnich Igrzyskach Olimpijskich 1964 – 400 m stylem dowolnym mężczyzn

400 m stylem dowolnym mężczyzn – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 13 października, a finał 15 października 1964 roku.
Mistrzem olimpijskim został Amerykanin Don Schollander, który w finale pobił własny rekord świata, uzyskawszy czas 4:12,2. Srebro wywalczył Niemiec Frank Wiegand (4:14,9). Na najniższym stopniu podium, z czasem 4:15,1, znalazł się Allan Wood z Australii.
Dwa dni wcześniej, podczas eliminacji, rekord olimpijski ustanawiali kolejno Frank Wiegand (4:17,2) i Don Schollander (4:15,8).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3961012" url="https://pl.wikipedia.org/wiki?curid=3961012" title="Quercus cocciferoides">
Quercus cocciferoides

Quercus cocciferoides Hand.-Mazz. – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Shaanxi, Syczuan oraz Junnan. 
Biologia i ekologia.
Rośnie w zaroślach. Występuje na wysokości od 1000 do 2600 m n.p.m. Kwitnie od kwietnia do czerwca, natomiast owoce dojrzewają od września do listopada. 
Zmienność.
W obrębie tego gatunku wyróżniono jedną odmianę:

</doc>
<doc id="3961013" url="https://pl.wikipedia.org/wiki?curid=3961013" title="Quercus cortesii">
Quercus cortesii

Quercus cortesii Liebm. – gatunek roślin z rodziny bukowatych ("Fagaceae" Dumort.). Występuje naturalnie w Meksyku, Belize, Gwatemali, Hondurasie, Nikaragui, Kostaryce oraz Panamie. 
Biologia i ekologia.
Rośnie w lasach częściowo zrzucających liście. Występuje na wysokości od 1200 do 1500 m n.p.m. Kwitnie od marca do maja, natomiast owoce dojrzewają od sierpnia do grudnia.

</doc>
<doc id="3961014" url="https://pl.wikipedia.org/wiki?curid=3961014" title="Quercus elmeri">
Quercus elmeri

Quercus elmeri Merr. – gatunek roślin z rodziny bukowatych ("Fagaceae" Dumort.). Występuje naturalnie w Malezji oraz Indonezji (na Sumatrze i w Kalimantanie). 
Biologia i ekologia.
Rośnie w lasach. Występuje na wysokości około 900 m n.p.m.

</doc>
<doc id="3961019" url="https://pl.wikipedia.org/wiki?curid=3961019" title="Melaleuca alternifolia">
Melaleuca alternifolia



</doc>
<doc id="3961025" url="https://pl.wikipedia.org/wiki?curid=3961025" title="Żuki (sielsowiet Horanie)">
Żuki (sielsowiet Horanie)

Żuki (biał. "Жукі", ros. "Жуки") – wieś na Białorusi, w obwodzie mińskim, w rejonie mińskim, w sielsowiecie Horanie.
W dwudziestoleciu międzywojennym wieś leżała przy granicy polsko-radzieckiej po stronie sowieckiej.

</doc>
<doc id="3961031" url="https://pl.wikipedia.org/wiki?curid=3961031" title="Zakabłuki">
Zakabłuki

Zakabłuki (biał. "Закаблукі", ros. "Закаблуки") – wieś na Białorusi, w obwodzie mińskim, w rejonie mińskim, w sielsowiecie Horanie.
W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3961034" url="https://pl.wikipedia.org/wiki?curid=3961034" title="Zygmunt Ian Gordon">
Zygmunt Ian Gordon



</doc>
<doc id="3961035" url="https://pl.wikipedia.org/wiki?curid=3961035" title="Quercus emoryi">
Quercus emoryi

Quercus emoryi Torr. – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku oraz południowo-zachodnich Stanach Zjednoczonych (w Arizonie, Nowym Meksyku i Teksasie). 
Biologia i ekologia.
Rośnie na skalistych stokach. Występuje na wysokości od 1000 do 2200 m n.p.m.

</doc>
<doc id="3961036" url="https://pl.wikipedia.org/wiki?curid=3961036" title="Quercus engleriana">
Quercus engleriana

Quercus engleriana Seemen – gatunek roślin z rodziny bukowatych ("Fagaceae" Dumort.). Występuje naturalnie w Chinach – Fujian, Guangdong, Kuejczou, Henan, Hubei, Hunan, Jiangxi, Shaanxi, Syczuan, Junnan oraz Zhejiang a także w regionach autonomicznych Kuangsi i Tybetu. 
Biologia i ekologia.
Rośnie w lasach mieszanych. Występuje na wysokości od 700 do 2700 m n.p.m. Kwitnie od maja do czerwca, natomiast owoce dojrzewają w listopadzie.

</doc>
<doc id="3961037" url="https://pl.wikipedia.org/wiki?curid=3961037" title="Quercus fabrei">
Quercus fabrei

Quercus fabrei Hance – gatunek roślin z rodziny bukowatych ("Fagaceae" Dumort.). Występuje naturalnie w Chinach – w prowincjach Anhui, Fujian, Guangdong, Kuejczou, Henan, Hubei, Hunan, Jiangsu, Jiangxi, Shaanxi (w południowej części), Syczuan, Junnan oraz Zhejiang, a także w regionie autonomicznym Kuangsi. 
Biologia i ekologia.
Rośnie w lasach mieszanych. Występuje na wysokości do 1900 m n.p.m. Kwitnie w kwietniu, natomiast owoce dojrzewają w październiku.

</doc>
<doc id="3961038" url="https://pl.wikipedia.org/wiki?curid=3961038" title="Quercus fusiformis">
Quercus fusiformis

Quercus fusiformis Small – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku (w stanach Coahuila, Nuevo León i Tamaulipas) oraz południowych Stanach Zjednoczonych (w Teksasie i Oklahomie). 
Biologia i ekologia.
Rośnie w widnych lasach, zaroślach oraz na łąkach. Występuje na wysokości do 1200 m n.p.m.

</doc>
<doc id="3961039" url="https://pl.wikipedia.org/wiki?curid=3961039" title="Quercus gaharuensis">
Quercus gaharuensis

Quercus gaharuensis Soepadmo – gatunek roślin z rodziny bukowatych ("Fagaceae" Dumort.). Występuje naturalnie w Malezji oraz Indonezji (na Sumatrze i w Kalimantanie). 
Biologia i ekologia.
Rośnie w lasach. Występuje na wysokości do 1400 m n.p.m.

</doc>
<doc id="3961040" url="https://pl.wikipedia.org/wiki?curid=3961040" title="Quercus gambelii">
Quercus gambelii

Quercus gambelii Nutt. – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku (w stanach Chihuahua, Coahuila i Sonora) oraz środkowo-zachodnich Stanach Zjednoczonych (w Dakocie Południowej, Wyoming, Nevadzie, Utah, Kolorado, Arizonie, Nowym Meksyku, Oklahomie i Teksasie). 
Biologia i ekologia.
Rośnie w lasach mieszanych. Występuje na wysokości od 1000 do 3000 m n.p.m. 
Zastosowanie.
Niektóre plemiona Indian używały tego gatunku w medycynie tradycyjnej oraz w ceremonii szamańskich.

</doc>
<doc id="3961041" url="https://pl.wikipedia.org/wiki?curid=3961041" title="Quercus garryana">
Quercus garryana

Quercus garryana Douglas ex Hook. – gatunek roślin z rodziny bukowatych ("Fagaceae" Dumort.). Występuje naturalnie w południowo-zachodniej Kanadzie (w prowincji Kolumbia Brytyjska) oraz zachodnich Stanach Zjednoczonych (w stanie Waszyngton, Oregonie i Kalifornii). 
Biologia i ekologia.
Rośnie w lasach mieszanych oraz lasach wiecznie zielonych. Występuje na wysokości do 800 m n.p.m. 
Zmienność.
W obrębie tego gatunku wyróżniono dwie odmiany:

</doc>
<doc id="3961042" url="https://pl.wikipedia.org/wiki?curid=3961042" title="Quercus gemelliflora">
Quercus gemelliflora

Quercus gemelliflora Blume – gatunek roślin z rodziny bukowatych ("Fagaceae" Dumort.). Występuje naturalnie w Malezji oraz Indonezji. 
Biologia i ekologia.
Rośnie w lasach. Występuje na wysokości do 1500 m n.p.m.

</doc>
<doc id="3961045" url="https://pl.wikipedia.org/wiki?curid=3961045" title="Isłocz (wieś)">
Isłocz (wieś)

Isłocz (biał. "Іслач", ros. "Ислочь") – wieś na Białorusi, w obwodzie mińskim, w rejonie mińskim, w sielsowiecie Horanie. W pobliżu wsi swój początek bierze rzeka Isłocz.
Dawniej dwa folwarki Isłocz i Isłoczka zamieszkane m.in. przez szlachtę zaściankową. W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3961046" url="https://pl.wikipedia.org/wiki?curid=3961046" title="Monica Z (film)">
Monica Z (film)

Monica Z (ang. "Waltz for Monica") – szwedzki film biograficzny z 2013 roku w reżyserii Pera Fly. Bohaterem filmu jest szwedzka piosenkarka jazzowa Monica Zetterlund, która pierwotnie marzy o krajowej, a następnie międzynarodowej karierze muzycznej. W tym celu wyprowadza się z rodzinnego miasta Hagfors do Sztokholmu, z czasem staje się jedną z najbardziej znanych wokalistek w historii Szwecji.
Dzieło Pera Fly uzyskało w zasadniczej większości przychylne recenzje krytyków, którzy w szczególności dostrzegali wyróżniającą się rolę Eddy Magnason, wcielającą się w postać piosenkarki. Film otrzymał jedenaście nominacji do nagrody Guldbagge i zdobył ostatecznie cztery nagrody w kategoriach "Najlepsza aktorka pierwszoplanowa", "Najlepszy reżyser", "Najlepszy aktor drugoplanowy" oraz "Najlepsze kostiumy".
Fabuła.
Akcja filmu osadzona jest w latach 60. XX wieku. Pracująca jako operator telefoniczny dwudziestoparoletnia Monica Zetterlund marzy o karierze muzycznej i występach w najbardziej znanych klubach jazzowych w Sztokholmie. Pewnego dnia postanawia zrealizować swoje marzenia, wyprowadza się z rodzinnego miasta Hagfors do stolicy Szwecji i nawiązuje tam szereg kontaktów w branży fonograficznej. Zachowanie piosenkarki nie podoba się jej ojcu, który nie wierzy w możliwość osiągnięcia sukcesu przez córkę i martwi się o wychowanie jej jedynego dziecka, Evy-Leny. Wokalistka upatruje swoich szans w otrzymanym zaproszeniu do występu w jednym z nowojorskich klubów jazzowych, który kończy się fiaskiem. Piosenkarka otrzymuje jednak cenne wskazówki od Elli Fitzgerald, która sugeruje jej śpiewanie jazzu po szwedzku celem uwiarygodnienia treści przekazu w poszczególnych piosenkach.
Piosenkarka powraca do kraju i od nowa planuje swoją kariery, nagrywając kolejne płyty. W międzyczasie wdaje się w romans z Vilgotem Sjömanem, który podczas pracy wokalistki zajmuje się jej córką. Kolejną szansą na europejską karierę staje się możliwość występu w 1963 roku podczas 8. Konkursu Piosenki Eurowizji z utworem „En gång i Stockholm”. Wokalistka nie zdobywa tam żadnego punktu, co w rezultacie plasuje ją na ostatniej, 13. pozycji, ex aequo z trzema innymi artystami. Szereg niepowodzeń powoduje stopniowe uzależnienie od alkoholu, którego efektem jest między innymi zabranie córki piosenkarki przez jej ojca z powrotem do rodzinnego Hagfors. Wokalistka nawiązuje kolejny romans, tym razem ze Stevem Chambersem, który następnie zdradza ją w jej mieszkaniu. Gdy piosenkarka uświadamia sobie swoją sytuację życiową, po raz kolejny próbuje zawalczyć o swoją karierę. Prosi swoją wytwórnię płytową o zaaranżowanie współpracy muzycznej z Billem Evansem. Pomimo trudności w realizacji tego pomysłu amerykański pianista dzwoni do wokalistki i zaprasza ją do współpracy. Owocem tego duetu zostaje album "Waltz for Debby", który staje się najbardziej znanym wydawnictwem w karierze piosenkarki. Transmisja radiowa jednego z jej amerykańskich koncertów dociera do Szwecji, a wsłuchani w nią rodzice uświadamiają sobie realizację marzeń ich córki. Ojciec telefonuje do niej i przeprasza za dotychczasowy brak wiary w powodzenie jej zamierzeń. Wokalistka w jednej ze scen końcowych bierze ślub ze Sturem Åkerbergiem, w którym już wcześniej się podkochiwała.
Film kończy się wspomnieniem Moniki Zetterlund, która niespodziewanie 12 maja 2005 roku ginie w pożarze w swoim apartamencie w Sztokholmie w wieku 67 lat.
Obsada.
Opracowano na podstawie materiału źródłowego.
Odbiór.
Film otrzymał szereg pozytywnych recenzji. W programie "Kulturnyheterna" w Sveriges Television przyznano mu ocenę cztery w pięciostopniowej skali, wyróżniając przede wszystkim główną rolę Eddy Magnason. Taką samą ocenę przyznał filmowi portal „Moviezine” oraz gazety „Aftonbladet”, „Expressen”, „Göteborgs-Posten” i „Metro”. Szwedzka gazeta codzienna „Svenska Dagbladet” również zwróciła uwagę na główną rolę aktorki, przypisując filmowi ogólną ocenę cztery na sześć. Twórca filmów dokumentalnych Tom Alandh skrytykował jednak film na łamach gazety „Dagens Nyheter”, sprzeciwiając się negatywnemu wizerunkowi Bengta Nilssona, w którego wcielił się Kjell Bergqvist. Kuzynka piosenkarki Greta Olsson potwierdziła wątpliwości twórcy, zaznaczając, że Bengt Nilsson „w rzeczywistości zawsze stał po stronie Moniki i wspierał ją w tym, co robiła, zarówno na scenie, jak i prywatnie”. Scenarzysta Peter Birro odniósł się do tych głosów, podkreślając, że poprzez film chciał przede wszystkim przypomnieć widzom postać Moniki Zetterlund i wspomnieć o jej kilku podstawowych problemach życiowych, z którymi się borykała. Głos zachowania swobody artystycznej w scenariuszu poparła również producentka filmu Lena Rehnberg.
Według strony Box Office Mojo szacunkowy przychód z projekcji kinowych filmu w Szwecji w 2013 roku wyniósł ponad 7 milionów 400 tysięcy dolarów amerykańskich. Film znalazł się na czwartym miejscu w rankingu najchętniej oglądanych w Szwecji filmów kinowych tego roku, tuż za produkcjami "Stulatek, który wyskoczył przez okno i zniknął", ' oraz '.
Ścieżka dźwiękowa.
Ścieżkę dźwiękową z filmu wydano na albumie długogrającym zatytułowanym "Monica Z – Musiken från filmen". Wykonująca na nim największe przeboje Moniki Zetterlund aktorka i piosenkarka Edda Magnason została nominowana do nagrody Grammis w kategorii "Årets jazz".
Album nagrywany był w Atlantis Studio w Sztokholmie oraz Nilento Studio w Göteborgu. Wydawnictwo uplasowało się na 3. miejscu zestawienia Sverigetopplistan w Szwecji, 8. pozycji notowania Album Top 40 w Danii oraz 50. miejscu zestawienia Musiikkituottajat w Finlandii. Szwedzka premiera albumu miała miejsce 23 sierpnia 2013 roku, a 17 września 2015 roku album ukazał się w Korei Południowej.
17 grudnia 2013 roku za sprzedaż ponad 20 000 egzemplarzy płyt ze ścieżką dźwiękową wydawnictwo uzyskało w Szwecji status złotej płyty.
Nagrody.
3 stycznia 2014 roku ogłoszono nominacje do 49. gali nagród Guldbaggegalan, podczas której "Monica Z" znalazł się na szczycie listy filmów z największą ilością jedenastu nominacji. Ostatecznie film zdobył cztery nagrody w kategoriach "Najlepsza aktorka pierwszoplanowa" (nagroda dla Eddy Magnason), "Najlepszy reżyser" (dla Pera Fly), "Najlepszy aktor drugoplanowy" (dla Sverrira Gudnasona) oraz "Najlepsze kostiumy" (dla Kicki Ilander).

</doc>
<doc id="3961047" url="https://pl.wikipedia.org/wiki?curid=3961047" title="Kozaki (rejon miński)">
Kozaki (rejon miński)

Kozaki (biał. "Казакі", ros. "Казаки") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3961058" url="https://pl.wikipedia.org/wiki?curid=3961058" title="Jasna (Tarnów)">
Jasna (Tarnów)



</doc>
<doc id="3961064" url="https://pl.wikipedia.org/wiki?curid=3961064" title="Waymo">
Waymo

Waymo – przedsiębiorstwo zajmujące się rozwojem autonomicznych samochodów, które od grudnia 2016 r. działa w ramach holdingu Alphabet Inc. Projekt ten rozpoczął się w 2009 r. w ramach firmy Google. Alphabet opisuje Waymo jako „przedsiębiorstwo z branży motoryzacyjnej zajmujące się samochodami autonomicznymi, które ma na celu zapewnienie bezpiecznego i łatwego transportu ludzi i rzeczy”. Przedsiębiorstwo, którym kieruje wieloletni kierowca John Krafcik, pracuje nad uczynieniem autonomicznych samochodów osobowych dostępnymi większej liczbie klientów. Z FAQ firmy: "Our next step will be to let people trial fully self-driving cars to do everyday things like run errands or commute to work"."Naszym następnym krokiem będzie umożliwienie ludziom doświadczenia autonomicznych pojazdów w codziennych czynnościach jak prowadzenie spraw lub dojazdy do pracy."
Historia.
Projekt autonomicznych samochodów Google był początkowo prowadzony przez Sebastiana Thruna, byłego dyrektora Stanford Artificial Intelligence Laboratory i współtwórcę Google Street View. Zespół Thruna w Stanford stworzył zautomatyzowany pojazd "Stanley", który wygrał Grand Prix DARPA w 2005 r. i nagrodę w wysokości 2 milionów dolarów z Departamentu Obrony Stanów Zjednoczonych. Zespół opracowujący system składał się z 15 inżynierów pracujących dla Google, w tym Chrisa Urmskiego, Mike’a Montemerlo i Anthony’ego Levandowskiego, którzy pracowali nad DARPA Grand and Urban Challenges.
W październiku 2010 r. prawnik California Department of Motor Vehicles zgłosił obawy, że „technologia wyprzedza prawo w wielu dziedzinach”, powołując się na prawa stanowe: „wszyscy zakładają, że to człowiek prowadzi pojazd”.
Według artykułu z maja 2011 r. w „The New York Times” decydenci i organy regulacyjne dowodziły, że konieczne będą nowe prawa, jeśli autonomiczne pojazdy miałyby stać się rzeczywistością, ponieważ „technologia postępuje tak szybko, że zagraża wyprzedzeniem istniejącego prawa, z których niektóre przepisy pochodzą z epoki wozów konnych”.
W lipcu 2011 r. władze stanu Nevada uchwaliły ustawę o funkcjonowaniu autonomicznych samochodów w tym stanie, która weszła w życie z dniem 1 marca 2012 r. Toyota Prius zmodyfikowana przy użyciu eksperymentalnej autonomicznej technologii firmy Google została zarejestrowana przez Departament Pojazdów Silnikowych w stanie Nevada (DMV) w maju 2012 r. Była to pierwsza w Stanach Zjednoczonych licencja na autonomiczny samochód. Tablice rejestracyjne wydane w Nevadzie w autonomicznych samochodach mają czerwone tło i symbol nieskończoności (∞) po lewej stronie, ponieważ według dyrektora DMV „...używanie symbolu nieskończoności było najlepszym sposobem na reprezentację” samochodu „przyszłości”. Przepisy w Nevadzie wymagają, aby podczas testów jedna osoba przebywała za kierownicą, a druga osoba na fotelu pasażera.
Pod koniec maja 2014 r. firma Google ujawniła nowy prototyp autonomicznego samochodu, który nie posiada kierownicy, pedału gazu ani pedału hamulca, będącego w 100% autonomicznym. W grudniu zaprezentowała w pełni funkcjonujący prototyp, który planowała testować na drogach San Francisco Bay Area począwszy od roku 2015.
W 2015 roku Nathaniel Fairfield, główny inżynier Waymo, zaproponował „pierwszą na świecie jazdę bez kierowcy na drogach publicznych” swojemu przyjacielowi, który jest niewidomy. Steve Mahan, były dyrektor generalny Santa Clara Valley Blind Center, był uczestnikiem pierwszej jazdy samochodem na drogach publicznych w Austin, w Teksasie. W 2015 r. projekt zakończył pierwszą jazdę bez kierowcy na drogach publicznych, podczas jazdy z samym niewidomym w Austin w Teksasie.Była to pierwsza jazda bez kierowcy, która odbywała się na drodze publicznej i nie uczestniczył w niej kierowca testowy lub policja. Samochód nie posiadał kierownicy ani pedałów.W grudniu 2016 r. jednostka została przemianowana na Waymo i została odłączona jako osobny dział. Waymo to skrót z hasła, będącego misją projektu: „nowa droga naprzód w mobilności” (w oryginale: „a new way forward in mobility”).
Technologia.
Zespół projektowy został wyposażony w wiele różnych typów samochodów z samojezdnymi urządzeniami, w tym Toyotę Prius, Audi TT i Lexusa RX450h. Google opracował również własny pojazd, który jest montowany przez Roush Enterprises i korzysta z urządzeń firmy Bosch, ZF Lenksysteme, LG i Continental. W maju 2016 roku Google i Fiat Chrysler Automobiles ogłosiły zamówienie 100 hybrydowych minivanów Pacifica w celu przetestowania technologii.
Roboty samochodowe w Google kosztują około 150 000 USD, w tym system LIDAR o wartości 70 000 USD. Znajdujący się na szczycie czujnik zasięgu jest 64-wiązkowym laserem Velodyne. Ten laser umożliwia pojazdowi generowanie szczegółowej mapy 3D swojego środowiska. Samochód bierze te generowane mapy i łączy je z mapami o wysokiej rozdzielczości na świecie, wytwarzając różne typy modeli danych, które pozwalają na samodzielną jazdę.
Począwszy od czerwca 2014 r., system pracuje z bardzo precyzyjną mapą obszaru, w którym pojazd ma być użytkowany, włącznie z wysokością świateł drogowych. Oprócz systemów pokładowych, niektóre obliczenia są przeprowadzane na zdalnych farmach komputerowych.
16 września 2015 roku podczas Frankfurt Auto Show Philipp Justus (dyrektor zarządzający w Europie Środkowej i Wschodniej) podkreślił, że jego firma nie zamierza samodzielnie produkować samochodów, a jedynie pracuje nad nimi we współpracy z przemysłem motoryzacyjnym. Stwierdził, że korporacja sama nie da rady w tym biznesie, ale też nie ma planów, by się na nim przebijać.
W grudniu 2016 roku Waymo zaprezentowało samochód stworzony we współpracy z Fiat Chrysler Automobiles. Jest to zmodyfikowany w dużym stopniu Chrysler Pacifica hybrydowy minivan. Flota firmy została uzupełniona o 100 tak przygotowanych egzemplarzy, których zadaniem – tak jak i poprzedników – będzie zbieranie danych pozwalających na doskonalenie technik autonomicznej jazdy. Po testach na zamkniętych torach będą wypuszczone na publiczne drogi.
1 czerwca 2017 roku Waymo poinformowało, że pracuje też nad autonomicznymi ciężarówkami.
Auto Firefly (bez kierownicy i pedałów), które w 2015 roku zaczęło jeździć na publicznych drogach, zostało wycofane z użytku 12 czerwca 2017 roku. Było to potwierdzenie, że Waymo skupia się na technologii self-drive, zamiast na produkcji swoich pojazdów. „Od początku Firefly miał służyć jako platforma do eksperymentowania i uczenia, a nie masowej produkcji.” – napisali na blogu główny projektant przemysłowy YooJung Ahn i główny inżynier systemów Jaime Waydo. Firefly trafi do Design Museum w Londynie.
Testowanie na drogach.
Tylko w sierpniu 2016 r. samochody przejeżdżały „łącznie 170 000 mil, z czego przez 126 000 mil były autonomicznie sterowane (tj. samochód był w pełni kierowany przez siebie)”.
Począwszy od czerwca 2016 r. firma Google testowała flotę pojazdów w trybie autonomicznym łącznie przez 1 725 911 mil (2 777 585 km).
W 2012 r. grupa testowa pojazdów obejmowała sześć Toyot Prius, jedno Audi TT i trzy Lexusy RX450h, każdemu z nich towarzyszył jeden z kilkunastu kierowców z niezaprzeczalnymi przebiegami jazdy na siedzeniu kierowcy i na siedzeniu pasażera jeden z inżynierów Google. Do maja 2015 r. flota składała się wyłącznie z 23 SUV-ów Lexusa.
W sierpniu 2012 r. zespół ogłosił, że przejechał ponad 300 000 mil autonomicznie (500 000 km) bez wypadków, zazwyczaj z kilkudziesięcioma samochodami na drodze w danym momencie i że zaczyna testować je z jednym pasażerem na pokładzie zamiast dwoma. Cztery stany przyjęły przepisy na autonomiczne samochody w grudniu 2013 r.: Nevada, Floryda, Kalifornia i Michigan. Prawo zaproponowane w Teksasie określałoby kryteria pozwalające na „autonomiczne pojazdy silnikowe”.
W kwietniu 2014 r. zespół ogłosił, że ich pojazdy zarejestrowały już prawie 700 000 autonomicznych mil (1,1 miliona km).
W czerwcu 2015 r. zespół ogłosił, że ich pojazdy przejechały już ponad 1000 000 mil (1600 000 km), stwierdzając, że było to „równoważne 75-letniemu typowemu amerykańskiemu kierowcy”, a w trakcie tego procesu napotkano na 200 000 znaków stopu, 600 000 świateł oraz 180 milionów innych pojazdów. Google ogłosił również, że prototypowe pojazdy są testowane w Mountain View, w Kalifornii. Podczas testów prędkość prototypów nie przekracza 25 mph (40 km/h), a na pokładzie wciąż będą kierowcy. W wyniku zbyt wolnej jazdy jeden z pojazdów został zatrzymany przez policję z powodu utrudnień w ruchu.
Google rozszerzyło drogę testową do stanu Teksas, gdzie przepisy nie zabraniają jazdy samochodów bez pedałów i kierownicy. Projekty ustaw zostały zmienione przez zainteresowane strony do podobnych zmian w ustawodawstwie w Kalifornii.
Google spodziewa się, że Departament Pojazdów Samochodowych w Kalifornii (DMV) wyda w styczniu 2015 r. wcześniejsze ustalenia dotyczące samochodów bez kierowców, co umożliwi firmie danie publicznego dostępu do prototypów. W październiku 2016 r. kalifornijski DMV wydał projekty rozporządzeń, czekając na publiczne komentarze.
W 2017 roku Waymo uruchomiło program Early Rider Program, w ramach którego można używać autonomicznego samochodu do codziennego życia w zamian za opinie w celu ulepszenia projektu.
Aktualnie Waymo prowadzi swoje testy w czterech miastach Stanów Zjednoczonych – Mountain View (od 2009), Austin (od 2015), Kirkland, Metro Phoenix (od 2016). Flota przejechała ponad 3 miliony mil, głównie na ulicach miasta. Zajęło im 7 miesięcy, aby osiągnąć trzeci milion mil. Dla porównania, zdobycie pierwszego miliona mil zajęło około 6 lat. Do tego w samym 2016 roku dochodzi miliard mil przejechanych w symulacji. Dodatkowo do końca 2016 roku odsetek ingerencji kierowcy w jazdę pojazdu został obniżony czterokrotnie i wynosi 0,2 ingerencje kierowcy na 1000 mil.
Wypadki.
Od lipca 2015 r. 23 samojezdne samochody w Google uczestniczyły w 14 niewielkich kolizjach na drogach publicznych, ale Google utrzymuje, że we wszystkich przypadkach innych niż wypadek z lutego 2016 r. autonomiczna jazda nie była winna, ponieważ samochody były albo ręcznie sterowane, albo to kierowca innego pojazdu był winny.
W czerwcu 2015 r. założyciel firmy Google, Sergey Brin, potwierdził, że nastąpiło do tego czasu 12 kolizji, z czego osiem było powiązanych ze znakiem stopu lub światłami drogowymi (inny kierowca wjechał w tył pojazdu), dwa w których pojazd został zahaczony przez innego kierowcę, jeden w którym inny kierowca przejechał przez znak stopu i jeden, gdy pracownik Google ręcznie prowadził samochód. W lipcu 2015 r. trzech pracowników Google poniosło niewielkie obrażenia, gdy samochód którym jechali został uderzony od tyłu. Kierowca tego pojazdu nie zdążył zahamować na światłach drogowych. Był to pierwszy przypadek, w którym samojezdny samochód doprowadził do obrażeń.
14 lutego 2016 autonomiczny samochód Google próbował uniknąć worków z piaskiem blokujących drogę. Podczas manewru uderzył w autobus. Google zajął się katastrofą, mówiąc: „W tym przypadku wyraźnie ponosimy odpowiedzialność, ponieważ gdyby nasz samochód odjechał dalej, nie doszłoby do kolizji”. Dostępny jest niekompletny materiał wideo dotyczący awarii. Google określił ten wypadek jako nieporozumienie i doświadczenie w nauce. Firma stwierdziła również „Ten typ nieporozumień ma miejsce między ludzkimi kierowcami na drodze każdego dnia”.
Ponadto firma Google prowadzi miesięczne raporty, które obejmują wszelkie incydenty związane z ruchem drogowym, w których zaangażowane były ich samochody autonomiczne.
Google jest zobowiązany przez kalifornijski DMV do zgłaszania liczby incydentów podczas testów, w których kierowca przejął kontrolę nad pojazdem. Niektóre z tych zdarzeń nie są zgłaszane przez Google, gdy symulacje wskazują, że samochód powinien sobie poradzić.
Ograniczenia.
28 sierpnia 2014 r., zgodnie z informacjami "Computer World" o samojezdnych samochodach Google, byłyby niezdolne do użytkowania 99% amerykańskich dróg. W tym samym dniu najnowszy prototyp nie był testowany przy dużych opadach deszczu lub śniegu ze względu na obawy związane z bezpieczeństwem. Ponieważ samochody opierają się przede wszystkim na wstępnie zaprogramowanych drogach, nie przestrzegają tymczasowych sygnalizacji świetlnych, a w niektórych sytuacjach powracają do wolniejszego trybu „ekstra ostrożnego” w złożonych skrzyżowaniach. Samochód ma trudności z identyfikacją, gdy przedmioty, takie jak śmieci są nieszkodliwe, powodując niepotrzebne zmiany kursu pojazdu. Dodatkowo technologia lidarowa nie może dostrzec niektórych dziur lub rozróżniać, gdy ludzie, na przykład policjant, sygnalizują konieczność zatrzymania samochodu. Google planuje opracowanie tych kwestii do 2020 roku.
Komercjalizacja.
W 2012 r. Założyciel Google, Sergey Brin, stwierdził, że samochody z systemem Google Self-Driving będą dostępne dla ogółu społeczeństwa w 2017 r., a w 2014 r. ten kalendarz został zaktualizowany przez dyrektora projektu Chrisa Urmsona z 2017 r. do 2020 r. Firma Google współpracuje z dostawcami, w tym z firmami Bosch, ZF Lenksysteme, LG, Continental i Roush oraz skontaktowała się z producentami, w tym General Motors, Ford, Toyota (w tym Lexus), Daimler i Volkswagen.
W sierpniu 2013 r. pojawiły się nowe wiadomości dotyczące Robo-Taxi, proponowanej usługi taksówki bez kierowcy z Google. Raporty te pojawiły się ponownie na początku 2014 r. po udzieleniu patentu firmie Google na usługi w zakresie bezpłatnej usługi reklamowej, które obejmowały autonomiczne pojazdy jako sposób transportu. Konsultant Google Larry Burns mówi, że samojeżdżące samochody takie jak taxi powinny być postrzegane jako nowa forma transportu publicznego.
5 grudnia 2018 roku firma Waymo wprowadziła komercyjną usługę na terenie Phoenix.
"Waymo LLC" kontra "Uber Technologies, Inc.".
W lutym 2017 r. Waymo pozwał Ubera o kradzież tajemnic handlowych Waymo i naruszenie jej patentów. Firma twierdziła, że trzech byłych pracowników Google, w tym Anthony Levandowski, ukradło tajemnice handlowe i dołączyło do Ubera. Naruszenie dotyczy technologii LiDAR zastrzeżonej przez Waymo.
Ciężarówki.
W 2017 roku testowano autonomiczne ciężarówki Waymo(Class-8) w Kalifornii i Arizonie. W styczniu 2018 roku autonomiczne minivany Waymo – zaczęto testować w Atlancie. Konkurencja jest spora, bo Uber dostarczał już w marcu 2018 roku towar w Arizonie.

</doc>
<doc id="3961065" url="https://pl.wikipedia.org/wiki?curid=3961065" title="Skyway">
Skyway



</doc>
<doc id="3961067" url="https://pl.wikipedia.org/wiki?curid=3961067" title="Sprytny żabuś">
Sprytny żabuś

Sprytny żabuś (ros. Находчивый лягушонок) – radziecki krótkometrażowy film lalkowy z 1981 roku w reżyserii Wiktora Winnikowa. O tym jak przyjaciele uratowali przed suszą kwitnące łąki.

</doc>
<doc id="3961069" url="https://pl.wikipedia.org/wiki?curid=3961069" title="Pascal (1928)">
Pascal (1928)

Pascal (Q138) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 19 lipca 1928 roku w stoczni Arsenal de Brest, a do służby w Marine nationale wszedł we wrześniu 1931 roku. Jednostka pełniła służbę na Atlantyku i Morzu Śródziemnym, a od zawarcia zawieszenia broni między Francją a Niemcami znajdowała się pod kontrolą rządu Vichy. 27 listopada 1942 roku „Pascal” został samozatopiony w Tulonie. Podniesiony przez Włochów, został ponownie zatopiony przez alianckie samoloty 11 marca 1944 roku.
Projekt i budowa.
„Pascal” zamówiony został na podstawie programu rozbudowy floty francuskiej z 1925 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Posiadał duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętu był inż. Jean-Jacques Roquebert.
„Pascal” zbudowany został w Arsenale w Breście. Stępkę okrętu położono w 1925 roku, został zwodowany 19 lipca 1928 roku, a do służby w Marine nationale przyjęto go we wrześniu 1931 roku. Jednostka otrzymała numer burtowy Q138.
Dane taktyczno–techniczne.
„Pascal” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 6000 koni mechanicznych (KM). Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 17 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów pod wodą. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kal. 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76.
Załoga okrętu składała się z 4 oficerów oraz 57 podoficerów i marynarzy.
Służba.
W momencie wybuchu II wojny światowej okręt pełnił służbę na Atlantyku w składzie 4. dywizjonu okrętów podwodnych w Casablance. Dowódcą jednostki był w tym okresie kpt. mar. P.J.J. Chuniaud. W końcu września 1939 roku okręt patrolował rejon Wysp Kanaryjskich. 16 stycznia 1940 roku „Pascal” zaatakował duży statek handlowy, który opuścił port Santa Cruz de Tenerife. Niedoszłym niemieckim łamaczem blokady okazał się aliancki parowiec „Highland Princess” (14 133 BRT), który na szczęście nie doznał żadnych uszkodzeń. W lutym 1940 roku okręt stanowił część eskorty konwoju 63 KS z Casablanki do Brestu, w skład którego wchodziło osiem statków. 13 kwietnia jednostka (wraz z bliźniaczymi „Achéron” i „Argo”) opuściła Casablankę i 18 kwietnia dopłynęła do Bizerty. W czerwcu 1940 roku okręt nadal należał do 4. dywizjonu okrętów podwodnych, stacjonując w Bizercie. Jednostka uczestniczyła w tym miesiącu w patrolowaniu środkowej części Morza Śródziemnego. Po zawarciu zawieszenia broni między Francją a Niemcami okręt znalazł się pod kontrolą rządu Vichy (rozbrojony w Tulonie). 27 listopada 1942 roku, podczas ataku Niemców na Tulon, jednostka została samozatopiona. Okręt został później podniesiony przez Włochów, lecz 11 marca 1944 roku został ponownie zatopiony przez alianckie samoloty.

</doc>
<doc id="3961071" url="https://pl.wikipedia.org/wiki?curid=3961071" title="Andrey Andreev">
Andrey Andreev



</doc>
<doc id="3961074" url="https://pl.wikipedia.org/wiki?curid=3961074" title="Željko Sertić">
Željko Sertić

Željko Sertić, cyr. Жељко Сертић (ur. 1967 w Sečanju) – serbski polityk, przedsiębiorca i działacz gospodarczy, w latach 2014–2016 minister gospodarki.
Życiorys.
Szkołę podstawową i średnią ukończył w Nowym Sadzie, później został absolwentem zarządzania na prywatnym Univerzitet Union w Belgradzie. Od początku lat 90. związany z biznesem, był współzałożycielem i dyrektorem wykonawczym przedsiębiorstw m.in. z branży produkcyjnej i handlowej. W 2013 wybrany na prezesa Serbskiej Izby Handlowej, wszedł również w skład rady dyrektorów Eurochambres.
Zaangażował się w działalność polityczną w ramach Serbskiej Partii Postępowej, powołany do komitetu wykonawczego tej partii, został także przewodniczącym rady małych i średnich przedsiębiorstw i przedsiębiorczości przy SNS. W sierpniu 2014 objął urząd ministra gospodarki w rządzie Aleksandara Vučicia. Zastąpił na tym stanowisku Dušana Vujovicia, który został ministrem finansów. Funkcję tę pełnił do sierpnia 2016. W tym samym roku objął obowiązki dyrektora rządowej agencji rozwoju Serbii (Razvojna agencija Srbije).

</doc>
<doc id="3961075" url="https://pl.wikipedia.org/wiki?curid=3961075" title="Jolanta Choińska-Mika">
Jolanta Choińska-Mika

Jolanta Choińska-Mika (ur. 3 maja 1957 w Warszawie) – polska historyk, doktor habilitowany nauk humanistycznych, profesor nadzwyczajny Uniwersytetu Warszawskiego, prorektor Uniwersytetu Warszawskiego ds. studentów i jakości kształcenia w kadencji 2016–2020.
Życiorys.
Uczęszczała do VI Liceum Ogólnokształcącego im. Tadeusza Reytana w Warszawie, w którym zdała maturę. W 1980 ukończyła studia w Instytucie Historycznym Uniwersytetu Warszawskiego, gdzie została zatrudniona jako asystent stażysta. Zajmowała następnie stanowiska asystenta i starszego asystenta. Po uzyskaniu w 1991 stopnia naukowego doktora nauk humanistycznych została adiunktem w macierzystym instytucie. W 2004 na podstawie dorobku naukowego oraz rozprawy habilitacyjnej uzyskała stopień doktora habilitowanego nauk humanistycznych. W 2009 została profesorem nadzwyczajnym Uniwersytetu Warszawskiego. W latach 2005–2012 pełniła funkcję zastępcy dyrektora Instytutu Historycznego UW ds. studenckich. W 2016 została wybrana prorektorem Uniwersytetu Warszawskiego ds. studentów i jakości kształcenia na lata 2016–2020.

</doc>
<doc id="3961080" url="https://pl.wikipedia.org/wiki?curid=3961080" title="Kazimierz Klochowicz">
Kazimierz Klochowicz

Kazimierz Albin Klochowicz (ur. 1 marca 1896, zm. 18 czerwca 1970 w Londynie) – oficer dyplomowany piechoty Wojska Polskiego i Polskich Sił Zbrojnych, w 1955 roku mianowany pułkownikiem przez Prezydenta RP na uchodźstwie, teoretyk broni, minister i polityk emigracyjny.
Życiorys.
Urodził się 1 marca 1896. Ukończył Gimnazjum Wojciecha Górskiego w Warszawie. Po wybuchu I wojny światowej przerwał studia handlowe i wstąpił do Legionów Polskich.
Od 9 listopada do 13 grudnia 1918 roku był uczniem klasy „J” (klasa 6) Szkoły Podchorążych. Po odzyskaniu przez Polskę niepodległości został przyjęty do Wojska Polskiego. Został awansowany do stopnia kapitana piechoty ze starszeństwem z dniem 1 czerwca 1919. W 1923, 1924 był oficerem 62 pułku piechoty w Bydgoszczy, w tym w 1923 jako oficer nadetatowy był przydzielony do kadry macierzystej Szkoły Podchorążych Piechoty.
Z dniem 1 listopada 1925 roku został przydzielony do Wyższej Szkoły Wojennej w Warszawie, w charakterze słuchacza Kursu 1925–1927. Z dniem 28 października 1927 roku, po ukończeniu kursu i otrzymaniu dyplomu naukowego oficera sztabu generalnego, został przeniesiony do Dowództwa Okręgu Korpusu Nr VII w Poznaniu na stanowisko referenta, pozostając oficerem nadetatowym 62 pułku piechoty. Został awansowany do stopnia majora ze starszeństwem z dniem 1 stycznia 1931 roku w korpusie oficerów piechoty. Następnie pełnił służbę w Oddziale III Sztabu Głównego w Warszawie. W 1934 roku został przeniesiony do 9 pułku piechoty Legionów w Zamościu na stanowisko dowódcy batalionu. Później był szefem sztabu Obszaru Warownego „Wilno”. W pierwszej dekadzie września 1939 roku, po zakończeniu mobilizacji rezerwowej 35 Dywizji Piechoty, pełnił obowiązki dowódcy Obszaru Warownego „Wilno”.
23 września 1939 roku zgłosił się do sztabu Grupy „Dubno” i rozkazem płk. Stefana Hanka-Kuleszy objął dowództwo nad improwizowanym pułkiem piechoty stworzonym z trzech batalionów Grupy. Następnego dnia wieczorem kierowany przez niego pułk dokonał odbicia wsi Rzyczki w trakcie bitwy pod Rawą Ruską. Dowodzony przez niego pułk zbiorczy powstał w miarę dołączania kolejnych pododdziałów i był złożony z trzech batalionów piechoty.
Po przedostaniu się na Zachód został oficerem Polskich Sił Zbrojnych. Po wojnie pozostał na emigracji w Wielkiej Brytanii. W 1955 roku został mianowany pułkownikiem w korpusie oficerów piechoty. Od 25 czerwca 1965 roku do 28 listopada 1966 roku był ministrem informacji i dokumentacji w Rządzie Aleksandra Zawiszy. Od 28 października 1968 roku do 7 listopada 1970 roku z ramienia Ruchu Niezależnej Polityki Polskiej był członkiem IV Rady Rzeczypospolitej Polskiej. Był autorem publikacji z zakresu wojskowości. Pod koniec życia pracował nad biografią gen. Michała Tokarzewskiego-Karaszewicza. Zmarł 18 czerwca 1970 w Londynie i został pochowany na tamtejszym Cmentarzu North Sheen.

</doc>
<doc id="3961084" url="https://pl.wikipedia.org/wiki?curid=3961084" title="Mistrzostwa Austrii w Lekkoatletyce 1922">
Mistrzostwa Austrii w Lekkoatletyce 1922

Mistrzostwa Austrii w Lekkoatletyce 1922 – zawody lekkoatletyczne, które odbyły się 15 i 16 lipca 1922 w Wiedniu.
Rezultaty.
Kobiety.
Bieg przełajowy mężczyzn.
Mistrzostwa w przełajach rozegrano w Wiedniu, na dystansie około 10 kilometrów.
Bieg na 25 kilometrów mężczyzn.
Mistrzostwa w biegu ulicznym na 25 km rozegrano 21 maja 1922 w Wiedniu.
Bieg maratoński mężczyzn.
Mistrzostwa w maratonie rozegrano 11 czerwca 1922 w Wiedniu.

</doc>
<doc id="3961085" url="https://pl.wikipedia.org/wiki?curid=3961085" title="Krzyż pokutny w Mirocinie Dolnym">
Krzyż pokutny w Mirocinie Dolnym



</doc>
<doc id="3961092" url="https://pl.wikipedia.org/wiki?curid=3961092" title="Buslav">
Buslav

Buslav, właściwie Tomasz Nikodem Busławski (ur. 9 lipca 1985 w Rogoźnie) – polski multiinstrumentalista, kompozytor i twórca tekstów. Twórca autorskiego projektu pod nazwą Buslav. Jego muzyka oscyluje na granicy popu, delikatnej elektroniki i piosenki poetyckiej. Jego debiutancki album zatytułowany "Buslav" ukazał się 7 października 2016. W 2017 roku artysta został nominowany do Nagrody Muzycznej Fryderyk w kategoriach Album Roku Pop oraz Fonograficzny Debiut Roku.
Karierę zaczynał jako muzyk sesyjny, współpracując z artystami krajowymi i zagranicznymi (m.in. Mariką, Mieczysławem Szcześniakiem, Sedativą, Team Horn Section NYC). Pracował też z Anną Marią Jopek, Noviką, Maciejem Maleńczukiem czy Smolikiem. Występował m.in. w jazzowych grupach Kovalczyk Big Band Project oraz Retro Funk, a także w kwintecie Goryl, gospelowym TGD (Trzecia Godzina Dnia), zagrał też na płycie dubowo-reggae'owego składu Sedativa, a także należał do nowojorskiego bandu wokalistki Cheryl Pepsii Riley.
Buslav wystąpił gościnnie w piosence pt. „Piosenka o Wojtku”, która brała udział w konkursie 39. Worldvision Song Contest.
Jego piosenki pojawiły się w 4. sezonie serialu TVN "Druga Szansa".

</doc>
<doc id="3961094" url="https://pl.wikipedia.org/wiki?curid=3961094" title="Friederike Matejka">
Friederike Matejka

Friederike Matejka (ur. 7 marca 1943 w Grazu) – austriacka saneczkarka, uczestniczka Zimowych Igrzysk Olimpijskich 1964.
W lutym 1960 roku zajęła 11. miejsce w jedynkach kobiet podczas saneczkarskich mistrzostw Europy juniorów.
W 1964 roku wystartowała na igrzyskach w Innsbrucku, podczas których wzięła udział w rywalizacji kobiet w saneczkarstwie. Zajęła siódme miejsce w zawodach – w poszczególnych ślizgach uzyskała kolejno: ósmy, piąty, ósmy i dziewiąty rezultat. Łącznie straciła 10,01 s do zwyciężczyni zawodów, Ortrun Enderlein.

</doc>
<doc id="3961096" url="https://pl.wikipedia.org/wiki?curid=3961096" title="Forsaking All Others">
Forsaking All Others

Forsaking All Others – utwór poetycki amerykańskiej autorki Alice Duer Miller, opublikowany w 1931. Jest on klasyfikowany jako "novel in verse" czyli powieść wierszem. Większą popularność poemat zyskał po ukazaniu się drugiego epickiego utworu poetki, "The White Cliffs", wydanego w 1940. "Forsaking All Others" został uznany za najlepszą wierszowaną opowieść od czasów poematów "Aurora Leigh" Elizabeth Barrett Browning i Pierścień i księga Roberta Browninga. Poemat opowiada o czworokącie miłosnym. Głównymi bohaterami są Lee Kent, której mąż przebywa w domu opieki dla weteranów wojennych, i milioner Jim Wayne, żonaty ze swoją pierwszą miłością, Ruth. Motyw miłości pozamałżeńskiej był wtedy w Stanach Zjednoczonych bardzo kontrowersyjny. Utwór składa się z pięciu części, podzielonych na numerowane rozdziały. Poszczególne fragmenty różnią się budową wersyfikacyjną. Pierwszy rozdział jest napisany strofą ośmiowersową.
Różnice w wersyfikacji pełnią ważną rolę w kompozycji utworu, ponieważ odpowiadają różnym momentom w prowadzeniu akcji.

</doc>
<doc id="3961101" url="https://pl.wikipedia.org/wiki?curid=3961101" title="Branko Ružić">
Branko Ružić

Branko Ružić, cyr. Бранко Ружић (ur. 14 grudnia 1975 w Belgradzie) – serbski polityk, parlamentarzysta, w latach 2013–2014 minister bez teki, od 2017 do 2020 minister administracji publicznej i lokalnej, w latach 2020–2022 pierwszy wicepremier oraz minister edukacji i nauki, od 2022 minister edukacji.
Życiorys.
W dzieciństwie mieszkał m.in. w Australii, gdzie jego ojciec był jugosłowiańskim dyplomatą. Ukończył stosunki międzynarodowe na Uniwersytecie w Belgradzie. W latach 1996–1999 pełnił funkcję prodziekana do spraw studenckich na wydziale politologii tej uczelni. Zaangażował się w działalność polityczną w ramach Socjalistycznej Partii Serbii Slobodana Miloševicia. Był przewodniczącym jej organizacji młodzieżowej, a następnie rzecznikiem prasowym SPS.
W latach 2001–2003 sprawował mandat posła do serbskiego Zgromadzenia Narodowego. Od 2004 do 2006 zasiadał w parlamencie federalnym Serbii i Czarnogóry. W 2008 i 2012 wybierany ponownie do serbskiego parlamentu, od 2008 przewodniczył klubowi poselskiemu swojego ugrupowania. W sierpniu 2013 wszedł w skład rządu Ivicy Dačicia jako minister bez teki odpowiedzialny za integrację europejską. Funkcję tę pełnił do końca urzędowania tego gabinetu, tj. do kwietnia 2014. W wyborach w 2014 i 2016 utrzymywał mandat deputowanego do Zgromadzenia Narodowego na kolejne kadencje.
W czerwcu 2017 otrzymał nominację na ministra administracji publicznej i lokalnej w rządzie Any Brnabić. W utworzonym w październiku 2020 drugim gabinecie dotychczasowej premier został natomiast pierwszym wicepremierem oraz ministrem edukacji, nauki i rozwoju technologicznego. W powołanym w październiku 2022 jej trzecim rządzie objął urząd ministra edukacji.

</doc>
<doc id="3961103" url="https://pl.wikipedia.org/wiki?curid=3961103" title="Inspektorat Wojskowej Straży Granicznej">
Inspektorat Wojskowej Straży Granicznej

Inspektorat Wojskowej Straży Granicznej – organ dowodzenia Wojskowej Straży Granicznej okresu II Rzeczypospolitej.
Formowanie i zmiany organizacyjne.
Wiosną 1919 roku Straż Graniczna bez ogłaszania jakichkolwiek dekretów przeszła pod wyłączną komendę Ministerstwa Spraw Wojskowych. W ramach zmian strukturalnych nastąpiła zmiana w nazwie. Odtąd korpus nazywał się Wojskową Strażą Graniczną. Nastąpiły też zmiany w strukturze organizacyjnej.
W kwietniu 1919 dotychczasowe dowództwo Wojskowej Straży Granicznej przekształcono w Inspektorat Wojskowej Straży Granicznej. Pod względem operacyjnym inspektorat został podporządkowany II wiceministrowi spraw wojskowych, a pod względem zaopatrzenia – Dowództwu Okręgu Generalnego „Warszawa”.
Według regulaminu wydanego przez Ministerstwo Spraw Wojskowych inspektorat został utworzony w celu:
W Inspektoracie WSGran. pracowało ośmiu oficerów, dwóch wachmistrzów, trzech podoficerów i dwudziestu trzech szeregowców. Inspektorat składał się z dwóch wydziałów i adiutantury. W wydziale organizacyjno-granicznym pracowało dwóch oficerów – jeden oficer sztabowy do spraw organizacji, dyslokacji i wojskowej ochrony granic oraz drugi do spraw wyszkolenia, regulaminów, szkół itp. Wydział kontroli obsługiwało trzech oficerów – jeden do spraw kontroli służby granicznej i łączności między resortami, drugi do spraw kontrwywiadu, przemytnictwa i kwestii prawnych, trzeci prowadził ewidencję przemytnictwa. W adiutanturze, oprócz dwunastu szeregowców i pięciu podoficerów zatrudnionych było dwóch oficerów, w tym jeden starszy.
14 lipca 1919 roku ukazało się rozporządzenie ministra spraw wojskowych odnośnie do dyslokacji i reorganizacji oddziałów granicznych. Dotychczasowe kompetencje Inspektoratu WSG pozostały bez zmian.
Regulamin Inspektoratu Wojskowej Straży Granicznej.
Regulamin określał prawa i obowiązki inspektora WSG:
Zgodnie z kolejnymi punktami regulaminu „"Inspektor Wojskowej Straży Granicznej nie miał prawa wydawania bezpośrednich rozkazów”". Mógł występować z wnioskami do ministra spraw wojskowych lub dowódców poszczególnych DOG, w sprawach organizacyjnych i służbowych jednostek granicznych. Był to zatem regulamin niekonsekwencji i sprzeczności. Inspektor był przełożonym wszystkich oddziałów Wojskowej Straży Granicznej, nie miał jednak prawa wydawania bezpośrednich rozkazów oddziałom Straży Granicznej. Inspektorat, poza funkcją kontrolną, spełniał rolę pośrednika między resortami odpowiedzialnymi za ochronę granic, a dowództwami okręgów. Pośrednictwo to ograniczało się w zasadzie do przekazywania gotowych już rozporządzeń i zaleceń oraz kontroli ich wykonania.
Struktura organizacyjna.
W marcu 1920:
Oficerowie Inspektoratu Wojskowej Straży Granicznej.
Inspektorzy Wojskowej Straży Granicznej:
Obsada personalna w połowie 1919:
18 lipca 1919 roku Naczelny Wódz Józef Piłsudski zwolnił podpułkownika Adolfa Małyszkę ze stanowiska inspektora Wojskowej Straży Granicznej, „wyrażając mu podziękowanie za dotychczasową owocną pracę”, i powołał na to stanowisko – „zastępczo” – pułkownika Bronisława Zaniewskiego. 11 września 1919 roku Naczelny Wódz mianował rotmistrza Eugeniusza Grabowskiego pełniącym obowiązki zastępcy inspektora Wojskowej Straży Granicznej.

</doc>
<doc id="3961107" url="https://pl.wikipedia.org/wiki?curid=3961107" title="Edda Magnason">
Edda Magnason

Edda Magnason, właśc. Edda Karin Hjartardóttir Magnason (ur. 22 sierpnia 1984 w Skanii) – szwedzka aktorka, piosenkarka i pianistka.
Biografia.
Wydała trzy albumy studyjne: "Edda Magnason", "Goods", oraz "Woman Travels Alone". Jest również pianistką. Jako aktorka wcieliła się w rolę piosenkarki Moniki Zetterlund w filmie biograficznym "Monica Z", za którą otrzymała nagrodę Złotego Żuka.
Dyskografia.
Opracowano na podstawie materiału źródłowego.

</doc>
<doc id="3961108" url="https://pl.wikipedia.org/wiki?curid=3961108" title="Kozielszczyzna (rejon miński)">
Kozielszczyzna (rejon miński)

Kozielszczyzna (biał. "Казельшчына", ros. "Козельщина") – wieś na Białorusi, w obwodzie mińskim, w rejonie mińskim, w sielsowiecie Horanie.
W dwudziestoleciu międzywojennym wieś leżała przy granicy polsko-radzieckiej po stronie sowieckiej. Granica przecinała tu szosę Raków - Zasław.

</doc>
<doc id="3961112" url="https://pl.wikipedia.org/wiki?curid=3961112" title="Anna Maria Mühe">
Anna Maria Mühe

Anna Maria Mühe (ur. 23 lipca 1985 w Berlinie Wschodnim) – niemiecka aktorka. 
Życiorys.
Urodziła się w Berlinie. Pochodzi z rodziny aktorskiej, jej rodzicami byli – Jenny Gröllmann (1947–2006) i Ulrich Mühe (1953–2007). 

</doc>
<doc id="3961114" url="https://pl.wikipedia.org/wiki?curid=3961114" title="Blestiaszczij">
Blestiaszczij

Blestiaszczij – radziecki niszczyciel projektu 56, zmodyfikowany według projektu 56PŁO. W służbie od 30 września 1955 do 6 sierpnia 1987 roku, aktywny na Morzu Czarnym, Oceanie Spokojnym i Indyjskim.
Budowa i opis techniczny.
Budowa i stan pierwotny.
„Blestiaszczij” został zbudowany (pod numerem 1201) w Stoczni im. 61 Komunardów w Mikołajowie, stępkę położono 20 lutego 1953 roku. Okręt został zwodowany 27 listopada, zaś do służby wszedł po testach, 30 września 1955 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 6 lutego 1958 do 10 marca 1960 roku w stoczni Siewmorzawod Nr 201 w Sewastopolu.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu – standardową do 3140, pełną do 3680 ton. Maksymalna prędkość jednostki spadła do 34 węzłów. O 32 osoby zmniejszyła się liczba załogantów. 
Służba.
„Blestiaszczij” pierwsze lata swojej służby spędził na Morzu Czarnym. W 1960 roku został przebazowany na Daleki Wschód, wszedł w skład Kamczackiej Flotylli Wojennej. Na przełomie lat 60. i 70. trzykrotnie pełnił służbę wojskową przez kilkumiesięczne okresy, również na Oceanie Indyjskim. Uczestniczył w manewrach Okiean (kwiecień 1970 roku). Niszczyciel odbył wizyty zagraniczne do Jugosławii (dwukrotnie), Egiptu, Kambodży, Północnego Jemenu, Etiopii i na Mauritius. 
W rezerwie od 10 lutego 1982 roku, skreślony z listy okrętów 6 sierpnia 1987 roku, osadzony na dnie w pobliżu Wyspy Rosyjskiej, zezłomowany we Władywostoku w latach 1988–1989. 
Okręt nosił kolejno numery burtowe: 79, 82, 812, 870, 421, 405, 408 i 449.

</doc>
<doc id="3961115" url="https://pl.wikipedia.org/wiki?curid=3961115" title="Mistrzostwa Polski w Boksie 2017">
Mistrzostwa Polski w Boksie 2017

Mistrzostwa Polski w Boksie 2017 – 88. edycja mistrzostw Polski, przeprowadzona w Człopie między 27 a 31 marca 2017. W zawodach uczestniczyło 140 pięściarzy, reprezentujących 57 klubów. Najwięcej zawodników, 26, wystartowało w kategorii do 75 kg, najmniej – dwóch, którzy stoczyli między sobą walkę o tytuł mistrza kraju – w kategorii do 49 kg. W klasyfikacji klubowej zwyciężył Skorpion Szczecin (212. pkt.), drugie miejsce zajął Rushh Kielce (92. pkt.), a trzeci był Hetman Białystok (90. pkt.). W klasyfikacji medalowej triumfował Skorpion Szczecin, którego pięściarze zdobyli 5 medali.

</doc>
<doc id="3961118" url="https://pl.wikipedia.org/wiki?curid=3961118" title="Kaplicze">
Kaplicze

Kaplicze (biał. "Каплічы", ros. "Капличи") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3961122" url="https://pl.wikipedia.org/wiki?curid=3961122" title="Bratislav Gašić">
Bratislav Gašić

Bratislav Gašić, cyr. Братислав Гашић (ur. 30 czerwca 1967 w Kruševacu) – serbski polityk, przedsiębiorca i samorządowiec, w latach 2012–2014 burmistrz Kruševaca, w latach 2014–2016 minister obrony, od 2022 minister spraw wewnętrznych.
Życiorys.
Ukończył szkołę podstawową i średnią techniczną w swojej rodzinnej miejscowości. Następnie studiował ekonomię na Uniwersytecie w Niszu. Zajął się własną działalnością gospodarczą, kierując kompanią Santos, prowadzącą m.in. prywatną stację telewizyjną i działającą w branży paliwowej. Był dyrektorem szkoły piłkarskiej Napredak i żeńskiego klubu siatkarskiego Kruševac Santos.
Zaangażował się w działalność polityczną w ramach Serbskiej Partii Postępowej, w 2012 został jednym z wiceprzewodniczących tego ugrupowania. W czerwcu 2012 wybrano go na burmistrza Kruševaca. W kwietniu 2014 objął urząd ministra obrony w rządzie Aleksandara Vučicia. Został odwołany z tego stanowiska w lutym 2016 na skutek seksistowskiej wypowiedzi pod adresem jednej z reporterek. Zastąpił go wówczas Zoran Đorđević.
W 2017 stanął na czele Agencji Bezpieczeństwa i Informacji (BIA). W październiku 2022 dołączył do powołanego wówczas gabinetu rządu Any Brnabić, obejmując w nim stanowisko ministra spraw wewnętrznych.

</doc>
<doc id="3961125" url="https://pl.wikipedia.org/wiki?curid=3961125" title="Quercus geminata">
Quercus geminata

Quercus geminata Small – gatunek roślin z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Luizjanie, Missisipi, Alabamie, na Florydzie, w Georgii, Karolinie Północnej oraz Karolinie Południowej. 
Biologia i ekologia.
Rośnie w lasach mieszanych oraz zaroślach, na glebach piaszczystych, na terenach nizinnych.

</doc>
<doc id="3961126" url="https://pl.wikipedia.org/wiki?curid=3961126" title="Quercus georgiana">
Quercus georgiana

Quercus georgiana M.A.Curtis – gatunek roślin z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Alabamie, Georgii, Karolinie Północnej oraz Karolinie Południowej. 
Biologia i ekologia.
Rośnie na skalistych stokach. Występuje na wysokości do 500 m n.p.m.

</doc>
<doc id="3961127" url="https://pl.wikipedia.org/wiki?curid=3961127" title="Quercus gravesii">
Quercus gravesii

Quercus gravesii Sudw. – gatunek roślin z rodziny bukowatych ("Fagaceae" Dumort.). Występuje naturalnie w północnym Meksyku oraz południowych Stanach Zjednoczonych (w Teksasie). 
Biologia i ekologia.
Rośnie w lasach oraz na skalistych stokach. Występuje na wysokości do 1200 m n.p.m.

</doc>
<doc id="3961128" url="https://pl.wikipedia.org/wiki?curid=3961128" title="Michaił Kamieniecki">
Michaił Kamieniecki

Michaił Abramowicz Kamieniecki (ros. "Михаил Абрамович Камене́цкий"; ur. 1924, zm. 2006) – radziecki reżyser filmowy oraz operator. Zasłużony Działacz Sztuk RFSRR (1992). Uczestnik II wojny światowej. Kawaler Orderu Wojny Ojczyźnianej I klasy. W 1951 roku ukończył studia na wydziale operatorskim WGIKa.

</doc>
<doc id="3961129" url="https://pl.wikipedia.org/wiki?curid=3961129" title="Quercus grisea">
Quercus grisea

Quercus grisea Liebm. – gatunek roślin z rodziny bukowatych ("Fagaceae" Dumort.). Występuje naturalnie w Meksyku (w stanach Sonora, Chihuahua i Durango) oraz Stanach Zjednoczonych (w Kolorado, Arizonie, Nowym Meksyku i Teksasie).
Biologia i ekologia.
Rośnie w lasach mieszanych, zaroślach oraz na skalistych stokach. Występuje na wysokości do 1500 m n.p.m.

</doc>
<doc id="3961131" url="https://pl.wikipedia.org/wiki?curid=3961131" title="Quercus guyavifolia">
Quercus guyavifolia

Quercus guyavifolia H.Lév. – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w prowincjach Kuejczou, Syczuan oraz Junnan. 
Biologia i ekologia.
Rośnie w lasach mieszanych, zaroślach oraz na terenach skalistych. Występuje na wysokości od 2500 do 4000 m n.p.m. Kwitnie od września do listopada, natomiast owoce dojrzewają od listopada do grudnia.

</doc>
<doc id="3961132" url="https://pl.wikipedia.org/wiki?curid=3961132" title="Quercus hartwissiana">
Quercus hartwissiana

Quercus hartwissiana Steven – gatunek roślin z rodziny bukowatych ("Fagaceae" Dumort.). Występuje naturalnie w południowej i wschodniej Bułgarii, północnej i wschodniej części Turcji oraz na Kaukazie. 
Biologia i ekologia.
Występuje na wysokości od 1000 do 1500 m n.p.m. Jest mrozoodporny. Dobrze rośnie na wszystkich typach gleb. Charakteryzuje się szybkim tempem wzrostu. 
Roślina jest bardzo podobna do gatunku "Q. roburoides", który jest protopastą dla dębów bezszypułkowego ("Q. petraea"), omszonego ("Q. pubescens") i szypułkowego ("Q. robur"), był bardzo powszechny w pliocenie, lecz obecnie wyginął.

</doc>
<doc id="3961133" url="https://pl.wikipedia.org/wiki?curid=3961133" title="Quercus havardii">
Quercus havardii

Quercus havardii Rydb. – gatunek roślin z rodziny bukowatych ("Fagaceae" Dumort.). Występuje naturalnie w Stanach Zjednoczonych – w Utah, Kolorado, Kansas, Nowym Meksyku, Oklahomie oraz Teksasie. 
Biologia i ekologia.
Rośnie na piaszczystych wydmach. Występuje na wysokości od 500 do 1500 m n.p.m.

</doc>
<doc id="3961134" url="https://pl.wikipedia.org/wiki?curid=3961134" title="Quercus hemisphaerica">
Quercus hemisphaerica

Quercus hemisphaerica Bartram ex Willd. – gatunek roślin z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Alabamie, Arkansas, na Florydzie, w Georgii, Luizjanie, Missisipi, Karolinie Północnej, Karolinie Południowej, Teksasie oraz Wirginii. 
Biologia i ekologia.
Rośnie w zaroślach oraz na brzegach rzek, na terenach nizinnych.

</doc>
<doc id="3961135" url="https://pl.wikipedia.org/wiki?curid=3961135" title="Dąb Hinckleya">
Dąb Hinckleya

Dąb Hinckleya ("Quercus hinckleyi" C.H.Mull.) – gatunek roślin z rodziny bukowatych ("Fagaceae" Dumort.). Występuje naturalnie w południowych Stanach Zjednoczonych – w Teksasie. 
Biologia i ekologia.
Rośnie na pustynnych stokach. Występuje na wysokości od 1100 do 1400 m n.p.m.

</doc>
<doc id="3961137" url="https://pl.wikipedia.org/wiki?curid=3961137" title="Quercus hinckleyi">
Quercus hinckleyi



</doc>
<doc id="3961138" url="https://pl.wikipedia.org/wiki?curid=3961138" title="Quercus hypoleucoides">
Quercus hypoleucoides

Quercus hypoleucoides A.Camus – gatunek roślin z rodziny bukowatych ("Fagaceae" Dumort.). Występuje naturalnie północnym Meksyku oraz południowo-zachodnich Stanach Zjednoczonych – w Arizonie, Nowym Meksyku oraz Teksasie. 
Biologia i ekologia.
Rośnie w kanionach oraz na brzegach rzek. Występuje na wysokości od 1500 do 2700 m n.p.m.

</doc>
<doc id="3961140" url="https://pl.wikipedia.org/wiki?curid=3961140" title="Quercus trojana">
Quercus trojana



</doc>
<doc id="3961143" url="https://pl.wikipedia.org/wiki?curid=3961143" title="Archiwum Akt Dawnych Diecezji Toruńskiej">
Archiwum Akt Dawnych Diecezji Toruńskiej

Archiwum Akt Dawnych Diecezji Toruńskiej im. ks. Alfonsa Mańkowskiego – instytucja, która gromadzi, przechowuje i udostępniania akta z terenu diecezji toruńskiej.
Lokalizacja.
Archiwum znajduje się na terenie Wyższego Seminarium Duchownego, w dzielnicy Bydgoskie Przedmieście, w bliskim sąsiedztwie Miasteczka Akademickiego.
Historia.
Archiwum powstało na podstawie dekretu pierwszego biskupa toruńskiego Andrzeja Suskiego 24 czerwca 2001 roku. Pierwszym jego dyrektorem został ks. Dariusz Aniołkowski, a od 2009 funkcję tę przejął ks. Jerzy Karol Kalinowski.
Zasób.
Na zasób Archiwum Diecezjalnego składa się 113 zespołów archiwalnych, w których znajduje się 1158 ksiąg metrykalnych oraz ponad 3 tysiące pozostałych jednostek archiwalnych. Najstarsze z nich pochodzą z parafii w Brzoziu Lubawskim (księga chrztów z 1598 roku) oraz z Golubia (akta miejskie od 1530 roku).

</doc>
<doc id="3961150" url="https://pl.wikipedia.org/wiki?curid=3961150" title="Wydział Budownictwa, Mechaniki i Petrochemii w Płocku">
Wydział Budownictwa, Mechaniki i Petrochemii w Płocku

Wydział Budownictwa, Mechaniki i Petrochemii w Płocku istnieje od 1983 roku na mocy Zarządzenia Ministra Nauki, Szkolnictwa Wyższego i Techniki przekształcającego Filię Politechniki Warszawskiej w Wydział Budownictwa i Maszyn Rolniczych. Obecna nazwa obowiązuje od 1 października 1997 roku.
Wydział ma strukturę instytutową. W jego skład wchodzą:
Ponadto w skład Wydziału wchodzą inne mniejsze jednostki zapewniające dydaktyczną obsługę przedmiotów ogólnych:
Od listopada 2004 r. w strukturze organizacyjnej Wydziału działa Centrum Doskonałości CERED - Redukcja wpływu przemysłu przetwórczego na środowisko naturalne. Jest to jedno z 80 centrów doskonałości, które w postępowaniu konkursowym w 2004 r. uzyskały akceptację Komitetu Badań Naukowych.
Organem kolegialnym Wydziału Budownictwa, Mechaniki i Petrochemii jest Rada Wydziału grupująca wszystkich profesorów i doktorów habilitowanych zatrudnionych na Wydziale oraz wybranych przedstawicieli innych grup pracowników i studentów. Radzie Wydziału przewodniczy Dziekan.

</doc>
<doc id="3961152" url="https://pl.wikipedia.org/wiki?curid=3961152" title="Lithocarpus levis">
Lithocarpus levis

Lithocarpus levis W.Y.Chun &amp; C.C.Huang – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowej części prowincji Kuejczou. 
Biologia i ekologia.
Rośnie w wiecznie zielonych lasach. Występuje na wysokości od 900 do 1500 m n.p.m. Kwitnie od sierpnia do września, natomiast owoce dojrzewają od września do października.

</doc>
<doc id="3961154" url="https://pl.wikipedia.org/wiki?curid=3961154" title="SK Olomouc ASO">
SK Olomouc ASO

SK Olomouc ASO – czechosłowacki klub piłkarski, mający siedzibę w mieście Ołomuniec na wschodzie kraju, istniejący w latach 1912–1951.
Historia.
Chronologia nazw:
Piłkarski klub SK Olomouc został założony w Ołomuńcu 1 października 1912 roku. W 1936 roku zespół debiutował w rozgrywkach Moravskoslezskiej divize. Od 1937 roku klub zaczął wspierać finansowo przedsiębiorca Josef Ander z Olomoucu, którego sklepy ASO były we wszystkich głównych miastach kraju. Do nazwy klubu również dodany skrót firmy ASO – SK Olomouc ASO. W 1941 zdobył mistrzostwo Moravskoslezskiej divize i awansował do Národní ligi. W sezonie 1943/44 zajął 12.miejsce i spadł do Moravskoslezskiej divize. Sezon 1944/45 nie był rozgrywany z powodu działań wojennych. W pierwszych powojennych mistrzostwach klub startował w Moravskoslezskiej divize i po jej zwycięstwie wrócił do Státní ligi. Powrót był nieudanym, końcowe 12.miejsce nie uratowała przed spadkiem do drugiej ligi. W 1948 zmienił nazwę najpierw na Sokol Olomouc ASO, a potem na Sokol OD Olomouc. W 1949 zajął 4.miejsce w grupie C i został oddelegowany do 3. ligi. W 1951 klub zaprzestał istnieć.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Andrův w Ołomuńcu, który może pomieścić 20000 widzów.

</doc>
<doc id="3961156" url="https://pl.wikipedia.org/wiki?curid=3961156" title="Srđan Verbić">
Srđan Verbić

Srđan Verbić, cyr. Срђан Вербић (ur. 27 maja 1970 w miejscowości Gornji Milanovac) – serbski fizyk i działacz oświatowy, w latach 2014–2016 minister edukacji i nauki.
Życiorys.
Absolwent fizyki teoretycznej na Uniwersytecie w Belgradzie. W 2001 uzyskał magisterium na podstawie pracy dotyczącej sztucznej inteligencji, a w 2014 doktoryzował się w oparciu o rozprawę poświęconą testom oceniającym wiedzę, którą obronił na macierzystej uczelni. Pracował jako menedżer programu naukowego poświęconego fizyce w centrum naukowym Petnica. Od 2003 uczestniczył w projekcie badawczym PISA. Od 2005 związany z instytutem eksperckim zajmującym się jakością edukacji (Zavod za vrednovanje kvaliteta obrazovanja i vaspitanja), początkowo jako koordynator, a od 2013 jako dyrektor ośrodka badawczego. Autor podręczników szkolnych z zakresu fizyki, a także inicjator przedsięwzięć popularyzujących naukę.
W kwietniu 2014 z rekomendacji Serbskiej Partii Postępowej objął urząd ministra edukacji, nauki i rozwoju technologicznego w rządzie Aleksandara Vučicia. Funkcję tę pełnił do sierpnia 2016.

</doc>
<doc id="3961158" url="https://pl.wikipedia.org/wiki?curid=3961158" title="Lithocarpus leucodermis">
Lithocarpus leucodermis

Lithocarpus leucodermis W.Y.Chun &amp; C.C.Huang – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowo-wschodniej części Junnanu. 
Biologia i ekologia.
Rośnie w wiecznie zielonych lasach. Występuje na wysokości około 1600 m n.p.m. Owoce dojrzewają w październiku.

</doc>
<doc id="3961159" url="https://pl.wikipedia.org/wiki?curid=3961159" title="Julian Kluk">
Julian Kluk



</doc>
<doc id="3961160" url="https://pl.wikipedia.org/wiki?curid=3961160" title="Aviva London Grand Prix 2012">
Aviva London Grand Prix 2012

Aviva London Grand Prix 2012 – mityng lekkoatletyczny, który odbył się w dniach 13–14 lipca w stolicy Wielkiej Brytanii – Londynie. Zawody były ósmą odsłoną prestiżowej Diamentowej Ligi w sezonie 2012.
Rekordy.
Podczas mityngu ustanowiono 2 rekordy krajowe w kategorii seniorów:

</doc>
<doc id="3961169" url="https://pl.wikipedia.org/wiki?curid=3961169" title="Wojciech Młynarski (pediatra)">
Wojciech Młynarski (pediatra)

Wojciech Młynarski – polski pediatra, onkolog, hematolog dziecięcy, endokrynolog, diabetolog dziecięcy i doktor habilitowany.
Życiorys.
Z zawodu jest diabetologiem dziecięcym, pediatrą, hematologiem i endokrynologiem. Pełni funkcję kierownika Kliniki Pediatrii, Onkologii, Hematologii i Diabetologii I Katedry Pediatrii UM w Łodzi, a także należy do zarządu Polskiego Towarzystwa Onkologii i Hematologii Dziecięcej i zarządu Głównego Polskiego Towarzystwa Diabetologicznego. Posiada również habilitację.

</doc>
<doc id="3961174" url="https://pl.wikipedia.org/wiki?curid=3961174" title="Mecz lekkoatletyczny Austria – Polska 1932">
Mecz lekkoatletyczny Austria – Polska 1932

Mecz lekkoatletyczny Austria – Polska 1932 – zawody lekkoatletyczne, które odbyły się 28 września 1932 roku w Wiedniu.
Było to pierwszy spotkanie pomiędzy tymi państwami. Mecz rozegrano między reprezentacjami mężczyzn. Austria pokonała Polskę 62:58.
Austriacy ustanowili 12 rekordów kraju, Polacy (mający w tamtym czasie bardzo napięty kalendarz startów) – 1 (sztafeta szwedzka: Stefan Kostrzewski, Klemens Biniakowski, Jan Hillman i Karol Czysz ustanowiła rekord Polski w tej konkurencji wynikiem 2:01,8). Lepsze wyniki od rekordów krajów ustanowili w biegu na 110 metrów przez płotki: Austriak Johann Langmayer oraz Polak Stefan Nowosielski, jednak obaj strącili po jednym płotku co, przy ówczesnych przepisach, nie pozwalało na uznanie rekordów.

</doc>
<doc id="3961175" url="https://pl.wikipedia.org/wiki?curid=3961175" title="Nebojša Rodić">
Nebojša Rodić

Nebojša Rodić, cyr. Небојша Родић (ur. 1953 w Šabacu) – serbski prawnik, urzędnik państwowy i dyplomata, w latach 2013–2014 minister obrony.
Życiorys.
Z wykształcenia prawnik, w 1977 ukończył studia na Uniwersytecie w Belgradzie. W 1979 otrzymał uprawnienia zawodowe. W 2000 uzyskał magisterium, doktoryzował się w 2008. Kształcił się w międzyczasie również w szkołach wojskowych.
Zawodowo związany z administracją państwową. Pełnił funkcję asystenta ministra informacji oraz podsekretarza stanu. W latach 1996–1997 zajmował stanowisko sekretarza Republikańskiej Komisji Wyborczej. Był zastępcą sekretarza i szefem gabinetu przewodniczącego serbskiego Zgromadzenia Narodowego, a także sekretarzem generalnym resortu spraw zagranicznych federacji Serbii i Czarnogóry. W latach 2005–2007 kierował szkołą technologiczną w Šabacu. W 2012 nowo wybrany prezydent Tomislav Nikolić powierzył mu stanowisko sekretarza generalnego administracji prezydenckiej. Jeszcze w tym samym roku Nebojša Rodić został szefem serbskiej agencji wywiadu (Bezbednosno-informativna agencija).
We wrześniu 2013, po rekonstrukcji rządu Ivicy Dačicia, z rekomendacji Serbskiej Partii Postępowej objął urząd ministra obrony. Sprawował go do kwietnia 2014, kiedy to gabinet ten zakończył działalność. We wrześniu tegoż roku powołany na ambasadora Serbii w Azerbejdżanie.

</doc>
<doc id="3961176" url="https://pl.wikipedia.org/wiki?curid=3961176" title="Pływanie na Letnich Igrzyskach Olimpijskich 1964 – 400 m stylem dowolnym kobiet">
Pływanie na Letnich Igrzyskach Olimpijskich 1964 – 400 m stylem dowolnym kobiet

400 m stylem dowolnym kobiet – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 17 października, a finał 18 października 1964 roku.
Podium w tej konkurencji zdominowały Amerykanki. Mistrzynią olimpijską została Ginny Duenkel, która ustanowiła nowy rekord olimpijski (4:43,3). Srebrny medal zdobyła rekordzistka świata na tym dystansie Marylin Ramenofsky (4:44,6). Brąz, z czasem 4:47,2, wywalczyła Terri Stickles, wyprzedziwszy o 0,4 s Australijkę Dawn Fraser (4:47,6).
Dzień wcześniej, w trakcie eliminacji, rekord olimpijski pobiły kolejno Ginny Duenkel (4:48,6) i Marylin Ramenofsky (4:47,7).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3961182" url="https://pl.wikipedia.org/wiki?curid=3961182" title="TV Show (album)">
TV Show (album)

TV Show – drugi album studyjny rosyjskiego piosenkarza Siergieja Łazariewa. Płyta została wydana 10 maja 2007 roku nakładem wytwórni Style Records. Producentem wszystkich utworów z krążka został Brian Rawling.
Płyta była promowana przez single: „Shattered Dreams” (cover piosenki brytyjskiego zespołu muzycznego Johnny Hates Jazz), „Everytime”, „TV or Radio”, „Girlfriend” i „Almost Sorry”.
Lista utworów.
Sporządzono na podstawie materiału źródłowego.
Twórcy.
Sporządzono na podstawie materiału źródłowego.

</doc>
<doc id="3961185" url="https://pl.wikipedia.org/wiki?curid=3961185" title="Niemieckie Towarzystwo Mozartowskie">
Niemieckie Towarzystwo Mozartowskie

Niemieckie Towarzystwo Mozartowskie (niem. "Deutsche Mozart-Gesellschaft", akronim: DMG) – instytucja kultury, mieszcząca się przy Frauentorstrasse 30 w Augsburgu w Niemczech, której celem statutowym jest naukowa i praktyczna opieka nad spuścizną kompozytora Wolfganga A. Mozarta.
Towarzystwo powstało w roku 1951 w mieście, w którym zamieszkiwała rodzina ojca Wolfganga – Johanna Georga Leopolda Mozarta i z którego sam Leopold Mozart się wywodził, a Wolfgang A. Mozart odwiedził je pięciokrotnie mieszkając w hotelu Białe Jagnię. Tutaj też obdarzył młodzieńczym uczuciem swoją kuzynkę Annę Marię Teklę (Bäsle) i spotkał się z producentem organów i fortepianów Johannem Andreasem Steinem. Działalność instytucji obejmuje zarówno organizację koncertów, wystaw i festiwali poświęconych głównie Wolfgangowi A. Mozartowi, jak też wsparcie muzyków amatorów i dzieci. DMG brało czynnie udział w poszczególnych latach w obchodach jubileuszowych związanych z kompozytorem. W roku 2006, obchodów 250. rocznicy urodzin Wolfganga A. Mozarta, liczyło ono 17 oddziałów i zrzeszało także licznych miłośników spoza tych oddziałów, zarówno indywidualnych, jak i instytucjonalnych.
Niemieckie Towarzystwo Mozartowskie prowadząc działalność naukową także zbiera i przechowuje publikacje dotyczące kompozytora oraz samo wydaje materiały poświęcone jego życiu i twórczości, takie jak chociażby "Acta Mozartiana".

</doc>
<doc id="3961190" url="https://pl.wikipedia.org/wiki?curid=3961190" title="271 Dywizja Piechoty (III Rzesza)">
271 Dywizja Piechoty (III Rzesza)

271 Dywizja Piechoty (; 271. ID) – związek taktyczny Wehrmachtu w czasie II wojny światowej. Utworzona w maju 1940 roku jako planowane uzupełnienie wojsk walczących we Francji, nie ukończyła szkolenia przed podpisaniem kapitulacji i została rozformowana. Ponownie utworzono ją w 1943 roku i włączono do niej m.in. pozostałości zdziesiątkowanej na froncie wschodnim 137 Dywizji Piechoty oraz dwa bataliony tzw. Osttruppen. Pomimo słabego uzbrojenia i wyszkolenia, po lądowaniu Aliantów w Normandii skierowano ją na północ Francji, gdzie toczyła ciężkie walki i poniosła ogromne straty w bitwie pod Falaise. Jej resztki wycofano do Holandii, gdzie przemianowano ją na 271 Dywizję Grenadierów Ludowych, a następnie wysłano na front wschodni, gdzie walczyła m.in. na Węgrzech i na Morawach.
Historia.
Pierwotnie dywizję sformowano 22 maja 1940 roku w ramach tzw. 10. fali mobilizacji w północnej Austrii, w obrębie XVII okręgu wojskowego. W jej skład weszły 562, 563 i 564 pułki piechoty, a także 271 batalion artylerii oraz organiczne kompanie przeciwpancerna, sygnałowa i inżynieryjna. Do dywizji powołano rezerwistów starszych wiekiem, jednostka miała służyć jako wsparcie jednostek frontowych na wypadek przedłużenia się kampanii francuskiej. Gdy ta zakończyła się zwycięstwem Niemiec, jednostkę na powrót rozformowano 22 lipca tego roku, nim zdążyła ukończyć szkolenie.
Jednostkę ponownie reaktywowano w zachodnich Niemczech (Wehrkreis XIII) w końcu 1943 roku w składzie trzech pułków grenadierów (977, 978 i 979), 271 pułku artylerii oraz organicznych batalionów fizylierów, saperów, niszczycieli czołgów, łączności i zaopatrzenia. Podczas szkolenia w północnej Bawarii w jej skład weszły m.in. resztki zdziesiątkowanej na froncie wschodnim 137. Dywizji Piechoty, cztery bataliony szkolne oraz dwa bataliony tzw. Osttruppen. W grudniu 1943 roku dowództwo nad nią objął gen. Paul Danhauser.
Mimo słabego wyszkolenia i niedostatecznego wyposażenia w środki walki, na początku 1944 roku dywizję wysłano do okupowanej Holandii, a w czerwcu 1944 roku na południe Francji, gdzie objęła sektor obrony wybrzeża Morza Śródziemnego. Po lądowaniu w Normandii, na wniosek generałów Erwina Rommla i Gerda von Rundstedta, 17 lipca dywizja została wysłana na front, gdzie weszła w skład 5. Armii Pancernej i zastąpiła wyczerpaną 10 Dywizję Pancerną SS „Frundsberg”. W toku walk w ramach alianckiej Operacji Totalize 271 Dywizja została zamknięta w kotle pod Falaise i poniosła ciężkie straty sięgające 2 tysięcy zabitych i rannych.
Resztki dywizji wycofano z frontu do Holandii, gdzie jesienią uzupełniono ją niewyszkolonymi rezerwistami. 17 września 1944 roku dywizję połączono ze sformowaną w sierpniu na Słowacji 576 Dywizją Grenadierów Ludowych, przemianowano na 271 Dywizję Grenadierów Ludowych i w lutym 1945 roku wysłano na front węgierski, a ostatecznie do okupowanej Czechosłowacji. Dowodzona przez generała majora Martina Biebera jednostka ostatecznie dostała się do niewoli radzieckiej na Morawach.

</doc>
<doc id="3961191" url="https://pl.wikipedia.org/wiki?curid=3961191" title="Lunarstorm">
Lunarstorm

Lunarstorm ([]) – szwedzki nie działający już serwis społecznościowy utworzony 1 stycznia 2000 roku przez Rickarda Ericssona, przeznaczony dla dzieci i młodzieży. Właścicielem serwisu było przedsiębiorstwo Lunarworks.
Historia.
Serwis został utworzony 1 stycznia 2000 roku przez Rickarda Ericssona. 43 tysiące użytkowników pochodziło z projektu Ericssona – Stajlplejs – pierwszej społeczności internetowej w Skandynawii, która ustanowiła podstawy i drogę rozwoju dla Lunarstorm.
Według artykułu z 2005 roku Lunarstorm zatrudniało 60 pracowników, w tym jednego redaktora. 60 procent przychodów było generowane przez reklamy, a pozostałe 40 przez płatne usługi. W 2006 roku zostały otwarte strony serwisu w Danii i Wielkiej Brytanii. Według danych z 2007 roku w serwisie było zarejestrowanych 1 200 000 użytkowników.

</doc>
<doc id="3961195" url="https://pl.wikipedia.org/wiki?curid=3961195" title="Ryszard Wawruch">
Ryszard Wawruch

Ryszard Wawruch (ur. 12 września 1953 w Poznaniu) – kapitan żeglugi wielkiej, profesor nadzwyczajny Akademii Morskiej w Gdyni.
Ukończył Wyższą Szkołę Morską w Gdyni w 1977 i został pracownikiem naukowo technicznym tej uczelni, a w 1978 -asystentem. Pracował też jako nauczyciel akademicki na Wydziale Biologii, Oceanografii i Geografii Uniwersytetu Gdańskiego.
Pracę magisterską "Bezpieczeństwo żeglugi w Cieśninie Kaletańskiej ze szczególnym uwzględnieniem wpływu na nie warunków batymetrycznych i meteorologicznych" obronił w 1979 w Wyższej Szkole Morskiej w Gdyni. Pracę doktorską "Radiotechniczne systemy sterowania ruchem statków morskich na krzywoliniowych torach wodnych z uwzględnieniem właściwości dynamicznych statku i wpływu warunków hydrometeorologicznych" obronił w 1982 w Państwowej Akademii Morskiej w Leningradzie. Habilitował się w 2015 na podstawie cyklu publikacji "Modelowanie zautomatyzowanego systemu kontroli ruchu morskiego" na Wydziale Transportu i Elektrotechniki Uniwersytetu Technologiczno-Humanistycznego im. Kazimierza Pułaskiego w Radomiu.
Od 1998 jest profesorem nadzwyczajnym, początkowo Wyższej Szkoły Morskiej, a po zmianie nazwy, w 2001 – Akademii Morskiej w Gdyni.
W latach 1982–1996 pływał na statkach PLO oraz armatorów zagranicznych, uzyskując w 1996 stopień kapitana żeglugi wielkiej.
Był prodziekanem do spraw studenckich Wydziału Nawigacyjnego WSM (w latach 1984–1985), kierownikiem Katedry Nawigacji Technicznej (1991-1994).
Był promotorem 247 prac dyplomowych, autorem lub współautorem ponad 300 publikacji.
Odznaczony Złotym i Srebrnym Krzyżem Zasługi, Medalem Komisji Edukacji Narodowej, Złotym Medalem za Długoletnią Służbę, Złotą, Srebrną i Brązową odznaką Zasłużony Pracownik Morza, Odznaką Pamiątkową Marynarki Wojennej Rzeczypospolitej Polskiej.

</doc>
<doc id="3961198" url="https://pl.wikipedia.org/wiki?curid=3961198" title="Electric Touch">
Electric Touch

Electric Touch – trzeci album studyjny rosyjskiego piosenkarza Siergieja Łazariewa. Płyta została wydana 31 marca 2010 roku nakładem wytwórni Sony Music.
Album dotarł do pierwszego miejsca listy najczęściej kupowanych płyt w Rosji, zdobył też status złotej płyty za sprzedaż w kraju.
Wydawnictwo zdobyło tytuł „Albumu roku” według Muz-TV.
Lista utworów.
Sporządzono na podstawie materiału źródłowego.

</doc>
<doc id="3961203" url="https://pl.wikipedia.org/wiki?curid=3961203" title="Qatar Athletic Super Grand Prix 2017">
Qatar Athletic Super Grand Prix 2017

Qatar Athletic Super Grand Prix 2017 – mityng lekkoatletyczny, który odbył się 5 maja w stolicy Kataru – Dosze. Zawody były pierwszą odsłoną prestiżowej Diamentowej Ligi w sezonie 2017.
Rekordy.
Podczas mityngu ustanowiono 4 krajowe rekordy w kategorii seniorów:
oraz jeden rekord świata juniorów:

</doc>
<doc id="3961205" url="https://pl.wikipedia.org/wiki?curid=3961205" title="IAAF World Combined Events Challenge">
IAAF World Combined Events Challenge



</doc>
<doc id="3961207" url="https://pl.wikipedia.org/wiki?curid=3961207" title="Eugeniusz Romiszewski (1910–1983)">
Eugeniusz Romiszewski (1910–1983)

Eugeniusz Romiszewski (ur. 11 grudnia 1910 w Libawie na Łotwie, zm. 24 listopada 1983 w Londynie) – polski publicysta, korespondent wojenny, poeta, pisarz
Życiorys.
Syn lekarza wojskowego, generała WP Eugeniusza Romiszewskiego i Heleny z Wanagasów. Miał starszą siostrę Helenę. Wnuk gen. Władysława Romiszewskiego i bratanek gen. Modesta Romiszewskiego.
Młodość.
Najmłodsze lata spędził wraz z rodziną w Piotrogrodzie, Niżnym Nowogrodzie, Mariupolu nad Morzem Azowskim czy Noworosyjsku, gdzie służył jego ojciec. Naukę rozpoczął w Grodnie (1924-1925), a następnie kontynuował w Zakopanem (1926-1931), gdzie ukończył gimnazjum. W latach 1935-1939 studiował geografię na Uniwersytecie Jagiellońskim. W czasie studiów odbył podróż po Laponii, którą opisał w książce "W pogoni za zachodzącym słońcem" (druk przerwał wybuch II wojny światowej).
Okres II wojny światowej.
Brał udział w kampanii wrześniowej. W 1940 przedostał się do Francji. Po upadku Francji został ewakuowany do Wielkiej Brytanii. W latach 1940-1943 był żołnierzem 1. Samodzielnej Brygady Spadochronowej, a od 1944 korespondentem wojennym przy 1. Samodzielnej Brygadzie Spadochronowej. Uczestniczył w desancie pod Arnhem (21 września 1944) w Holandii. Otrzymał bojowy Znak Spadochronowy. Wraz z 1. Dywizją Pancerną gen. St. Maczka, jako korespondent wojenny, przeszedł jej szlak bojowy przez Holandię i Niemcy. 
W tym okresie pisał głównie reportaże i artykuły, a także wiersze. Był stałym współpracownikiem "Polski Walczącej", jego twórczość publikowana była również w "Dzienniku Polskim i Dzienniku Żołnierza". Reportaże E. Romiszewskiego cieszyły się dużym uznaniem Melchiora Wańkowicza, które je cytował w swej pracy "Wojna i pióro".
Okres powojenny.
Po demobilizacji redagował czasopisma Stowarzyszenia Polskich Kombatantów (m.in. "Biuletyn Prasowy SPK"). Był stałym współpracownikiem "Polski Walczącej".
W 1952 rozpoczął pracę w Rozgłośni Polskiej Radia Wolna Europa w Monachium. Redagował bardzo wiele audycji m.in. "Z polskiego punktu widzenia", "Panoramę dnia", "Audycję literacką", "Kwadrans poetycki", "Przegląd prasy emigracyjnej", "Polacy na Zachodzie", "Listy egzotyczne". Pozostawił ogromną spuściznę – był autorem m.in. kilkuset audycji poetyckich i kilkunastu słuchowisk Teatru Wyobraźni, a także cennych programów o charakterze dokumentalnym. Z czasem red. Eugeniusz Romiszewski stał się w Rozgłośni Polskiej RWE postacią bardzo popularną i legendarną oraz jej swoistym kronikarzem. Jego dzienniki stały się bardzo wartościowym i bogatym źródłem informacji o działalności RWE, często wykorzystywanym i cytowanym w literaturze.
W 1965 Eugeniusz Romiszewski debiutował jako poeta zbiorem "Jedwabne spadochrony: wiersze z czasów wojny". Napisał książkę o spadochroniarzach SBS "Od małpiego gaju do Arnhem". W swej twórczości powracał również do wspomnień związanych z ojcem – gen. Eugeniuszem Romiszewskim ("Dowodzę flotą – Schmidt", "Szpital mojego ojca").
Od 1947 Eugeniusz Romiszewski był członkiem Niepodległości i Demokracji (od 1952 koła monachijskiego NiD przy RWE). W wyniku konfliktu wewnętrznego w 1963 wraz z innymi czołowymi członkami NiD (m.in. Janem Nowakiem-Jeziorańskim) Romiszewski wystąpił z ugrupowania.
W 1975 przeszedł na emeryturę. Przeniósł się do Londynu, gdzie został redaktorem naczelnym "Orła Białego" (1972-1982). W tym okresie zbierał materiały i pisał książkę o gen. T. Borze-Komorowskim. W 2014 opublikowano wywiad Eugeniusza Romiszewskiego z Ireną Komorowską, wdową po generale Borze-Komorowskim.
Zmarł 24.XI.1983 w Londynie. Pozostawił żonę, Annę z Kicińskich (córkę gen. Adama Kicińskiego i siostrzenicę dyplomaty Kajetana Morawskiego) i syna Wiktora.

</doc>
<doc id="3961209" url="https://pl.wikipedia.org/wiki?curid=3961209" title="271 Dywizja Grenadierów Ludowych">
271 Dywizja Grenadierów Ludowych



</doc>
<doc id="3961212" url="https://pl.wikipedia.org/wiki?curid=3961212" title="Hypo-Meeting 2017">
Hypo-Meeting 2017

Hypo-Meeting 2017 – mityng lekkoatletyczny w konkurencjach wielobojowych, który odbył się 27 i 28 maja w Götzis w Austrii. Zawody były drugą odsłoną cyklu IAAF Combined Events Challenge w sezonie 2017.
Rekordy.
Podczas mityngu ustanowiono 9 krajowych rekordów w kategorii seniorów:

</doc>
<doc id="3961213" url="https://pl.wikipedia.org/wiki?curid=3961213" title="Solomon Mamaloni">
Solomon Mamaloni

Solomon Mamaloni (ur. 23 stycznia 1943 na wyspie San Cristobal, zm. 11 stycznia 2000 w Honiarze) – salomoński polityk, premier Wysp Salomona w latach 1981-1984, 1989-1993, 1994-1997, także główny minister Wysp od 28 sierpnia 1974 do 14 lipca 1976 (za czasów zależności od Wielkiej Brytanii).
Jego ojciec był politykiem samorządowym w Makirze i członkiem rady legislacyjnej. Od 1964 do 1966 studiował na college'u Te Aute w Nowej Zelandii. Od 1966 pracował w administracji Wysp Salomona. Od 1970 do śmierci (z przerwą na lata 1977-80) członek rady zarządzającej (która od 1974 stała się parlamentem).
Był działaczem Ludowej Partii Sojuszu (znanej też jako Grupa na rzecz Jedności Narodowej i Pojednania), a od lat 70. do 1997 jej prezesem. Odegrał istotną rolę w uzyskaniu przez państwo niepodległości w roku 1978. W wyborach do Parlamencie Narodowym reprezentował okręg West Makira. Był liderem opozycji w latach 1980-1981, 1984-1988, 1993-1994 oraz od 1998 do śmierci. Po raz pierwszy został premierem w 1981 po upadku rządu Petera Kenilorei, gdy uformował rząd koalicyjny z Narodową Partią Demokratyczną. W wyborach z 1984 jego partia zdobyła najwięcej mandatów, ale nie utworzyła rządu. Udało się to po głosowaniu z 1989, gdzie Ludowa Partia Progresywna zdobyła aż 23 miejsca z 38. Po wyborach 4 lata później na premiera desygnowano lidera zwycięskiej partii SIGNUR Francisa Hilly'ego Billy'ego, ale po roku Mamaloniemu udało się sformować kolejny gabinet. Wobec oskarżeń o korupcję wymienił 5 ministrów, a w partii dokonał się rozłam. Głosowanie z 1997 dało partii 21 miejsc z 50 w parlamencie, ale Mamaloni nie stworzył rządu i na rok utracił stanowisko szefa opozycji. Względem otoczenia polityka padały zarzuty o korupcję.
Zmarł wskutek choroby nerki 11 stycznia 2000 roku w szpitalu w Honiarze. W tym mieście pochowano go 13 stycznia.
Był trzykrotnie żonaty, z pierwszą żoną miał dwójkę, a z trzecią trójkę dzieci.

</doc>
<doc id="3961215" url="https://pl.wikipedia.org/wiki?curid=3961215" title="Karasiewszczyzna">
Karasiewszczyzna

Karasiewszczyzna (biał. "Карасеўшчына", ros. "Карасевщина") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3961216" url="https://pl.wikipedia.org/wiki?curid=3961216" title="Grenadierzy ludowi">
Grenadierzy ludowi



</doc>
<doc id="3961218" url="https://pl.wikipedia.org/wiki?curid=3961218" title="Poems (tomik Caroline i Alice Duer)">
Poems (tomik Caroline i Alice Duer)

Poems – wspólny tomik wierszy sióstr Duer, Caroline (1865-1956) i Alice (1874-1942), opublikowany w Nowym Jorku w 1896 nakładem oficyny George H. Richmond &amp; Co. Tomik zawiera 35 utworów. Caroline jest autorką wierszy "An International Episode", "A Song", "A Portrait", "A Serenade", "How Can One Tell", "A Midsummer Night's Dream", "To Leeward", "Lines for the Skull at the Feast", "The Image of the Earthy", "[Count me not less thy friend because my heart]", "An Apology", "To a Photograph", "The Yellow Age", "The Broken Wheel", "A Passing Fancy", "A Vignette", "Good-Night", "A Song", "The Kingdom of the Present", "From Phyllis", "A Drinking-Song", "My Rose of May", "A Word to the Wise", "Triolet" i "Wasted Time". Alice jest autorką utworów "A Sonnet", "An Exhortation to Gentleness", "Overheard in a Conservatory", "From the German", "After a Year", "To the Night-Breeze", "A Dialogue", "How Like a Woman" i "The Snare of the Fowler". Napisany na wpół prozą utwór "Once I Went" siostry napisały wspólnie.

</doc>
<doc id="3961219" url="https://pl.wikipedia.org/wiki?curid=3961219" title="Krasnaje (rejon miński)">
Krasnaje (rejon miński)

Krasnaje (biał. "Краснае", ros. "Красное", pol. "Krasne Sioło") – wieś na Białorusi, w obwodzie mińskim, w rejonie mińskim, w sielsowiecie Horanie.
Miejscowość pod nazwą "Krasne Sioło" pojawia się na kartach powieści Sergiusza Piaseckiego "Kochanek Wielkiej Niedźwiedzicy" jako jedna z wsi, z której pochodzili chłopi polujący na przemytników.

</doc>
<doc id="3961220" url="https://pl.wikipedia.org/wiki?curid=3961220" title="Krasne Sioło (rejon miński)">
Krasne Sioło (rejon miński)



</doc>
<doc id="3961224" url="https://pl.wikipedia.org/wiki?curid=3961224" title="Fryderyka z Saksonii-Gotha-Altenburg">
Fryderyka z Saksonii-Gotha-Altenburg

Friederike (ur. 17 lipca 1715 w Gocie, zm. 12 maja 1775 w Langensalzy) – księżniczka Saksonii-Gotha-Altenburg, od śmierci szwagra księcia Chrystiana 28 czerwca 1736 ostatnia księżna Saksonii-Weißenfels. Pochodziła z rodu Wettynów.
Urodziła się jako czwarta córka (piętnaste spośród dziewiętnaściorga dzieci) księcia Saksonii-Gotha-Altenburg Fryderyka II i jego żony księżnej Magdaleny Augusty Anhalt-Zerbst. 
27 listopada 1734 w Altenburgu poślubiła następcę tronu Saksonii-Weißenfels Jana Adolfa (później ostatniego monarchę tego państwa panującego jako Jan Adolf II), owdowiałego po śmierci Joanny Antoniny z Saksonii-Eisenach, zostając jego drugą żoną. Para miała pięcioro dzieci, z których żadne nie dożyło wieku dorosłego:

</doc>
<doc id="3961225" url="https://pl.wikipedia.org/wiki?curid=3961225" title="Włodzimierz (Szymkowicz)">
Włodzimierz (Szymkowicz)

Włodzimierz, imię świeckie Wasilij Szymkowicz (ur. 26 stycznia 1841 w Tieriechowce, zm. 6 stycznia 1926 w Woroneżu) – rosyjski biskup prawosławny.
Życiorys.
Był synem kapłana prawosławnego. Ukończył seminarium duchowne w Mohylewie, zaś w 1867 uzyskał dyplom Kijowskiej Akademii Duchownej. 28 lipca 1868 został wyświęcony na kapłana jako mężczyzna żonaty i został skierowany do pracy duszpasterskiej w cerkwiach Mohylewa. W 1870 równocześnie został wykładowcą seminarium duchownego, które sam ukończył, natomiast rok później obronił dysertację kandydacką w dziedzinie teologii. W 1879 otrzymał godność protojereja. Pięć lat później, po śmierci małżonki, złożył wieczyste śluby mnisze, przyjmując imię zakonne Włodzimierz. Otrzymał godność archimandryty i został przełożonym monasteru Objawienia Pańskiego w Mohylewie.
24 kwietnia 1887 został nominowany na biskupa narewskiego, wikariusza eparchii petersburskiej, zaś 9 maja tego samego roku miała miejsce jego chirotonia biskupia. W sierpniu 1890 przeniesiono go do eparchii charkowskiej jako jej wikariusza z tytułem biskupa sumskiego. W latach 1892–1896 był ordynariuszem eparchii jekaterynosławskiej, zaś przez kolejny rok – jekaterynburskiej. W 1897 został przeniesiony w stan spoczynku, zaś jako miejsce jego stałego pobytu wyznaczono monaster Korsuńskiej Ikony Matki Bożej w Kachowce, następnie zmieniono je na monaster św. Włodzimierza w Chersonezie Taurydzkim.
W styczniu 1900 skierowano go do eparchii woroneskiej jako jej wikariusza z tytułem biskupa ostrogoskiego, równocześnie został przełożonym Akatowskiego Monasteru św. Aleksego. Pozostał w Woroneżu w 1919 po wkroczeniu Czerwonych do miasta i zamordowaniu arcybiskupa woroneskiego Tichona. Nowym ordynariuszem eparchii został arcybiskup Tichon, który szybko przyłączył się do ruchu odnowicielskiego. Biskup Włodzimierz zorganizował wokół siebie zwolenników pozostania w jurysdykcji kanonicznej Rosyjskiej Cerkwi Prawosławnej. W 1923 patriarcha Tichon mianował go nowym ordynariuszem eparchii woroneskiej. Jego jurysdykcję uznawało wtedy pięć świątyń w Woroneżu, pozostałe poparły odnowicielstwo. W 1924 władze radzieckie osadziły go w areszcie domowym, a po zwolnieniu zabroniły publicznego wygłaszania kazań. Biskup Włodzimierz nie zastosował się do zakazu. W 1925 "locum tenens" Patriarchatu Moskiewskiego metropolita kruticki Piotr nadał mu godność metropolity. 
Na początku roku następnego metropolita woroneski zmarł i został pochowany na terenie monasteru, którym zarządzał. Jego pogrzeb poprowadził metropolita kurski Nazariusz w asyście biskupa starickiego Piotra i ponad 30 kapłanów. Jego nagrobek nie zachował się.
Odznaczony orderami św. Anny I stopnia i św. Włodzimierza III stopnia.

</doc>
<doc id="3961227" url="https://pl.wikipedia.org/wiki?curid=3961227" title="Kryłowo (Białoruś)">
Kryłowo (Białoruś)

Kryłowo al. Kryłowa (biał. "Крылава", ros. "Крылово") – wieś na Białorusi, w obwodzie mińskim, w rejonie mińskim, w sielsowiecie Horanie.
Znajduje się tu sztuczny zbiornik wodny.
Dawniej folwark. W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3961228" url="https://pl.wikipedia.org/wiki?curid=3961228" title="Pomnik Grunwaldzki w Siedliskach Bogusz">
Pomnik Grunwaldzki w Siedliskach Bogusz

Pomnik Grunwaldzki w Siedliskach Bogusz – pomnik stojący na skrzyżowaniu drogi z Siedlisk do Głobikówki. Zbudowano go w 1910 roku dzięki staraniom ks. S. Palki i dr W. Lewickiego. Było to miejsce licznych manifestacji patriotycznych organizowanych z okazji świąt narodowych. Odbywały się wtedy pochody z kościoła pod pomnik. W czasie wojny pomnik ocalał dzięki temu, że zasłonięto tablicę z napisem fundacyjnym. Obecnie można go łatwo odczytać: 
"POGROMCOM KRZYŻAKÓW 
KRÓLOWI JAGIELLE 
i Ks. WITOLDOWI 
RYCERSTWU POLSKIEMU 
POD GRUNWALDEM 
LUD POLSKI W SIEDLISKACH"

</doc>
<doc id="3961230" url="https://pl.wikipedia.org/wiki?curid=3961230" title="Lisowszczyzna (rejon miński)">
Lisowszczyzna (rejon miński)

Lisowszczyzna (biał. "Лісаўшчына", ros. "Лисовщина") – wieś na Białorusi, w obwodzie mińskim, w rejonie mińskim, w sielsowiecie Horanie.
Dawniej folwark i zaścianek. W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3961231" url="https://pl.wikipedia.org/wiki?curid=3961231" title="Organizacja i zarządzanie">
Organizacja i zarządzanie



</doc>
<doc id="3961234" url="https://pl.wikipedia.org/wiki?curid=3961234" title="Nadieżda Wołkowa">
Nadieżda Wołkowa

Nadieżda Tierientjewna Wołkowa (ur. 24 czerwca 1920 w Charkowie, zm. 27 listopada 1942) – radziecka partyzantka, Bohater Związku Radzieckiego.
Życiorys.
Była córką urzędnika. Różne źródła podają jej narodowość jako rosyjską lub ukraińską, jej matka była Żydówką. Ukończyła szkołę średnią w Konotopie. Po agresji Niemiec na ZSRR została z rodziną ewakuowana do Insaru w Mordowskiej ASRR, gdzie ukończyła kurs pielęgniarski i podjęła pracę w szpitalu. W 1942 ukończyła specjalną szkołę dla partyzantów w Moskwie. Należała do Komsomołu.
W październiku 1942 została włączona do oddziału partyzanckiego M. Sinielnika działającego w rejonie wołczańskim obwodu charkowskiego, w ramach którego wykonywała zadania na tyłach wroga. Była łączniczką Aleksandra Szczerbaka, sekretarza podziemnego komitetu obwodowego Komsomołu w Charkowie.
27 listopada oddział, do którego należała, został okrążony. Wołkowa zginęła, osłaniając odwrót pozostałych partyzantów. Została pochowana w Wołczańsku.
Pośmiertnie, 8 maja 1965, został jej nadany tytuł Bohatera Związku Radzieckiego oraz Order Lenina. Tablica jej pamięci znajduje się w Konotopie na budynku szkoły, którą ukończyła oraz na pomniku "Młodym Bohaterom Konotopu". Wymieniono ją również na pomniku Zwycięstwa w Charkowie.

</doc>
<doc id="3961236" url="https://pl.wikipedia.org/wiki?curid=3961236" title="Josephine Preston Peabody">
Josephine Preston Peabody

Josephine Preston Peabody (ur. 30 maja 1874, zm. 4 grudnia 1922) – amerykańska poetka i dramatopisarka.
Życiorys.
Josephine Preston Peabody urodziła się w Nowym Jorku 30 maja 1874. Do 1884 wychowywała się na Brooklynie. Kiedy ojciec pisarki zmarł, sytuacja finansowa rodziny uległa drastycznemu pogorszeniu. Przenieśli się wtedy do babci ze strony matki do Dorchester w stanie Massachusetts. Dalsza edukacja Josephine stanęła pod znakiem zapytania, chociaż ukończyła zaledwie trzy klasy Girls’ Latin School w Bostonie. Nieoczekiwanie literackie zdolności dziewczynki pomogły jej w dalszej nauce. Kiedy miała 14 lat, opublikowała w "The Woman’s Journal" swój pierwszy wiersz. Gdy dalsze jej utwory zostały w 1894 przyjęte do druku w "Atlantic Monthly" i "Scribner’s Magazine", młoda poetka uzyskała prywatne stypendium do Radcliffe College w Cambridge. W latach 1901–1903 prowadziła wykłady w Wellesley College w Massachusetts. W 1906 poślubiła Lionela S. Marksa, profesora inżynierii z Harvardu. Zmarła 4 grudnia 1922 w Cambridge.
Twórczość.
Josephine Preston Peabody zadebiutowała tomikiem wierszy "The Wayfarers", opublikowanym w 1898. W 1900 wydała sztukę "Fortune and Men’s Eyes" opartą na sonetach Szekspira. W rok później przedstawiła dramat "Marlowe" poświęcony osobie elżbietańskiego dramaturga Christophera Marlowe’a. Po powrocie z podróży po Europie poetka wydała w 1903 tomik "". W 1908 opublikowała zbiorek wierszy dla dzieci "The Book of the Little Past". W 1909 wydała sztukę "The Piper". Stanowi ona opracowanie znanej legendy o Fleciście z Hameln. Jej wczesne wiersze wykazują wpływ Williama Szekspira, Roberta Browninga i prerafaelitów, zwłaszcza Christiny Rossetti. Poza tym wydała dramaty "The Wings" (1907), "The Wolf of Gubbio" (o świętym Franciszku, 1913), "The Chameleon" (1917) i "Portrait of Mrs. W." (o Mary Wollstonecraft, 1922). Oprócz tego opublikowała tomy wierszy "The Singing Man" (1911) i "Harvest Moon" (1916). W 1927 ukazało się zbiorowe wydanie dzieł dramatycznych autorki ze wstępem George’a P. Bakera.

</doc>
<doc id="3961244" url="https://pl.wikipedia.org/wiki?curid=3961244" title="Harvest Moon (Peabody)">
Harvest Moon (Peabody)

Harvest Moon – tomik wierszy amerykańskiej poetki i dramatopisarki Josephine Preston Peabody, opublikowany w 1916 nakładem Houghton Mifflin Company. Zbiorek zawiera utwory drukowane poprzednio w czasopismach "Scribner's Magazine", "The Texas Rewiew", "The Poetry Review", "The Woman's Journal", "The Boston Evening Transcript" i "The New Tork Evening Post". W książce znalazły się między innymi wiersze "Who goes there?", "Harvest Moon", "Cradle Song", "Pietà", "Dominion", "Full Circle", "Military Necessity", "Dead Chimes", "Men Have Wings at Last", "To A Dog", "Heritage" i "Two Songs of a Year". Niektóre z liryków odnoszą się do trwającej I wojny światowej.

</doc>
<doc id="3961258" url="https://pl.wikipedia.org/wiki?curid=3961258" title="Komorniki (Majdów)">
Komorniki (Majdów)

Komorniki – część wsi Majdów w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Komorniki administracyjnie należały do województwa radomskiego.
Komorniki należą do parafii pw. Podwyższenia Krzyża Świętego w Majdowie.

</doc>
<doc id="3961261" url="https://pl.wikipedia.org/wiki?curid=3961261" title="Komorniki (Sadek)">
Komorniki (Sadek)

Komorniki – część wsi Sadek w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Komorniki administracyjnie należały do województwa radomskiego.
Komorniki należą do parafii pw. Matki Boskiej Bolesnej w Sadku

</doc>
<doc id="3961262" url="https://pl.wikipedia.org/wiki?curid=3961262" title="Duży Sadek">
Duży Sadek

Duży Sadek – część wsi Sadek w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Duży Sadek administracyjnie należał do województwa radomskiego.
Duży Sadek należy do parafii pw. Matki Boskiej Bolesnej w Sadku

</doc>
<doc id="3961263" url="https://pl.wikipedia.org/wiki?curid=3961263" title="Antoni Karczewski">
Antoni Karczewski

Antoni Karczewski herbu Jasieńczyk – kasztelan liwski w 1738 roku, pisarz grodzki i ziemski czerski w 1726 roku, skarbnik czerski w 1715 roku, marszałek sejmiku przedsejmowego ziemi czerskiej w 1733 roku.
Życiorys.
Syn Jana Władysława, podczaszego warszawskiego i Zofii Komońskiej herbu Lis. W czasie elekcji w 1733 roku został sędzią generalnego sądu kapturowego. Poseł ziemi czerskiej na sejm nadzwyczajny pacyfikacyjny 1736 roku.
Żonaty z Heleną z Grabianków, miał córki: Dorotę Niszczycką, Agnieszkę Okęcką oraz synów: Józefa, Michała, Kajetana i Konstantego.

</doc>
<doc id="3961264" url="https://pl.wikipedia.org/wiki?curid=3961264" title="Mały Sadek">
Mały Sadek

Mały Sadek – część wsi Sadek w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Mały Sadek administracyjnie należał do województwa radomskiego.
Mały Sadek należy do parafii pw. Matki Boskiej Bolesnej w Sadku

</doc>
<doc id="3961265" url="https://pl.wikipedia.org/wiki?curid=3961265" title="Pieta Limanowska">
Pieta Limanowska



</doc>
<doc id="3961266" url="https://pl.wikipedia.org/wiki?curid=3961266" title="Pieta z Drobina">
Pieta z Drobina



</doc>
<doc id="3961268" url="https://pl.wikipedia.org/wiki?curid=3961268" title="Pieta (wg Delacroix)">
Pieta (wg Delacroix)



</doc>
<doc id="3961270" url="https://pl.wikipedia.org/wiki?curid=3961270" title="Pieta (obraz Tycjana)">
Pieta (obraz Tycjana)



</doc>
<doc id="3961271" url="https://pl.wikipedia.org/wiki?curid=3961271" title="Pieta (obraz Perugina)">
Pieta (obraz Perugina)



</doc>
<doc id="3961272" url="https://pl.wikipedia.org/wiki?curid=3961272" title="Pieta (obraz El Greca)">
Pieta (obraz El Greca)



</doc>
<doc id="3961273" url="https://pl.wikipedia.org/wiki?curid=3961273" title="Pieta (obraz El Greca z 1585)">
Pieta (obraz El Greca z 1585)



</doc>
<doc id="3961274" url="https://pl.wikipedia.org/wiki?curid=3961274" title="Piękna Pieta">
Piękna Pieta



</doc>
<doc id="3961275" url="https://pl.wikipedia.org/wiki?curid=3961275" title="Okrążek">
Okrążek

Okrążek – środkowa z trzech Skałek Piekarskich na wzgórzu Stróżnica (247 m) na lewym brzegu Wisły w miejscowości Piekary pod Krakowem (pozostałe to Kozierówka i Kamieniołom w Piekarach). Skałki te znajdują się w mezoregionie geograficznym zwanym Obniżeniem Cholerzyńskim i wraz ze znajdującym się na prawym brzegu Wzgórzem Klasztornym tworzą przełom Wisły zwany Bramą Tyniecką.
Okrążek ma wysokość około 20 m i dwa skalne cyple opadające do starzecza Wisły. Południowe stoki są pionowo podcięte wysoką skarpą i łukowato przechodzą w Kamieniołom w Piekarach. Zbudowany jest z pochodzących z górnej jury skalistych wapieni nakrytych osadem z lessów i piasków nawianych podczas ostatniego zlodowacenia. Miejscami skała przewarstwiona jest mieszaniną gruzu wapiennego z gliną. W cyplu zachodnim znajduje się Jaskinia nad Galoską. W jej namulisku znaleziono szczątki kopalnych zwierząt i znaleziska archeologiczne będące dowodem bytności człowieka w tym miejscu w okresie starszego paleolitu. W archeologii stanowisko to znane jest jako Piekary I. Jest to jedno z najbogatszych w Polsce znalezisk archeologicznych tego typu. Na Okrążku jest jeszcze kilka innych jaskiń i schronisk. U podstawy cypla wschodniego, tuż nad starorzeczem Wisły znajdują się dwie niewielkie jaskinie: Jaskinia Wiślana Wschodnia i Jaskinia Wiślana Zachodnia, nieco wyżej Schronisko nad Jaskiniami Wiślanymi, a w północnym skalnym murze Schronisko w Okrążku.
Skały Okrążka mają spękania ciosowe, które zostały powiększone przez procesy krasowe. W ich strukturze widoczne są także liczne inne mikrotwory procesów krasowych; jamki, rowki, bruzdy i inne zagłębienia. W niektórych miejscach procesy wietrzenia wypreparowały ze skały skamieniałości. Rzeka Wisła w czasie powodzi wyżłobiła u podstawy skały wąski, labiryntowaty i zaciskający się korytarzyk Wschodniej i Zachodniej Jaskini Wiślanej. Od tej strony u podstawy skały rzeka gromadzi niesione w czasie powodzi żwiry i mady.
Dawniej na Okrążku wydobywano wapienie. Był to tzw. Kamieniołom w Piekarach. Od 25 września 1937 r. Okrążek jest pomnikiem przyrody nieożywionej.
Okrążek jest także obiektem wspinaczki skalnej. Wspinacze poprowadzili na jego ścianie zachodniej i ścianie nad drogą 15 dróg wspinaczkowych o trudności V – VI.3 w skali tatrzańskiej. Mają wystawę zachodnią, południowo-wschodnią, południową i długość 14–16 m. Część z nich posiada zamontowaną asekurację (ringi i stanowiska zjazdowe). Na turniczkach Okrążka uprawiany jest także bouldering.

</doc>
<doc id="3961276" url="https://pl.wikipedia.org/wiki?curid=3961276" title="James Rosenquist">
James Rosenquist

James Rosenquist (ur. 29 listopada 1933 w Grand Forks, zm. 31 marca 2017 w Nowym Jorku) – amerykański malarz i pionier pop-artu.
Życiorys.
Urodził się 29 listopada 1933 w Grand Forks w Dakocie Północnej. 
Jego obrazy zostały wystawione w takich uznanych muzeach jak: Muzeum Guggenheima w Bilbao w Hiszpanii i Muzeum Sztuki Nowoczesnej (MoMA) w Nowym Jorku. Był autorem obrazu i F-111 w rozmiarze billboardu, który namalował w czasie wojny w Wietnamie. W 1962 po śmierci Marilyn Monroe stworzył jej obraz. 
Zmarł 31 marca 2017 w Nowym Jorku.

</doc>
<doc id="3961277" url="https://pl.wikipedia.org/wiki?curid=3961277" title="Lesica (Zdziechów)">
Lesica (Zdziechów)

Lesica – część wsi Zdziechów w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Lesica administracyjnie należała do województwa radomskiego.

</doc>
<doc id="3961280" url="https://pl.wikipedia.org/wiki?curid=3961280" title="Mętków (Zdziechów)">
Mętków (Zdziechów)

Mętków – część wsi Zdziechów w Polsce położona w województwie mazowieckim, w powiecie szydłowieckim, w gminie Szydłowiec.
W latach 1975–1998 Mętków administracyjnie należał do województwa radomskiego.

</doc>
<doc id="3961281" url="https://pl.wikipedia.org/wiki?curid=3961281" title="Jan Szumilak">
Jan Szumilak

Jan Szumilak (ur. 29 czerwca 1941, zm. 30 marca 2017) – polski nauczyciel, ekonomista i doktor habilitowany.
Biografia.
Profesor Uniwersytetu Ekonomicznego w Krakowie, a także profesor nadzwyczajny w Katedrze Handlu i Instytucji Rynkowych. Jan Szumilak był również od 1977 do 2002 kierownikiem Punktu Konsultacyjnego w Kielcach. Posiadał habilitację.
Życie prywatne.
Syn Bronisława i Władysławy. Zmarł 30 marca 2017, a uroczystość pogrzebowa odbyła się 3 kwietnia 2017 na cmentarzu Salwatorze.

</doc>
<doc id="3961282" url="https://pl.wikipedia.org/wiki?curid=3961282" title="Włodzimierz Wisłocki">
Włodzimierz Wisłocki

Włodzimierz Andrzej Wisłocki (ur. 26 listopada 1895, zm. 10 marca 1973 w Londynie) – podpułkownik dyplomowany piechoty Wojska Polskiego i Polskich Sił Zbrojnych, awansowany przez władze emigracyjne na stopień pułkownika.
Życiorys.
Urodził się 26 listopada 1895. Ukończył szkołę średnią zdając egzamin dojrzałości. W czasie I wojny światowej walczył w szeregach 2. kompanii I batalionu 1 Pułku Piechoty Legionów Polskich. Uczestniczył w kampanii wołyńskiej. 9 grudnia 1915 dostał się do rosyjskiej niewoli. Powrócił z niej w marcu 1918. 
Po odzyskaniu przez Polskę niepodległości został przyjęty do Wojska Polskiego. Brał udział w wojnie polsko-bolszewickiej. Został awansowany do stopnia porucznika piechoty ze starszeństwem z 1 czerwca 1919, a następnie do stopnia kapitana piechoty ze starszeństwem z dniem 15 sierpnia 1924. W 1923, 1924 był oficerem 4 Pułku Strzelców Podhalańskich w Cieszynie. Był dowódcą kompanii. 2 listopada 1927, po zdaniu egzaminu wstępnego i odbyciu stażu liniowego, został powołany do Wyższej Szkoły Wojennej w Warszawie, w charakterze słuchacza kursu 1927–1929 z równoczesnym przeniesieniem do kadry oficerów piechoty. W sierpniu 1929, po ukończeniu kursu i otrzymaniu dyplomu naukowego oficera dyplomowanego, został przeniesiony służbowo do 14 Dywizji Piechoty w Poznaniu na stanowisko oficera sztabu. W październiku 1931 został przydzielony do Dowództwa Okręgu Korpusu nr IV w Łodzi na stanowisko kierownika Referatu Ogólno-Mobilizacyjnego, a od grudnia 1933 szefa Samodzielnego Referatu Bezpieczeństwa Wojennego. Został awansowany do stopnia majora piechoty ze starszeństwem z dniem 1 stycznia 1932. W grudniu 1934 został przeniesiony do 18 Pułku Piechoty w Skierniewicach na stanowisko dowódcy batalionu. Na stopień podpułkownika został mianowany ze starszeństwem z 19 marca 1939 i 61. lokatą w korpusie oficerów piechoty. W tym czasie pełnił służbę w Centrum Wyszkolenia Piechoty w Rembertowie na stanowisku wykładowcy przedmiotu taktyki broni połączonych.
W czasie kampanii wrześniowej 1939 walczył na stanowisku szefa sztabu rezerwowej 39 Dywizji Piechoty. Został wzięty do niewoli przez Niemców i był osadzony w Oflagu VII A Murnau. Po odzyskaniu wolności 29 kwietnia 1945 przedostał się do Wielkiej Brytanii i pozostał na emigracji. Został awansowany do stopnia pułkownika. Zamieszkiwał w Londynie i tam zmarł 10 marca 1973.

</doc>
<doc id="3961284" url="https://pl.wikipedia.org/wiki?curid=3961284" title="Alkohol skażony">
Alkohol skażony



</doc>
<doc id="3961290" url="https://pl.wikipedia.org/wiki?curid=3961290" title="Biblioteka Publiczna im. Stanisława Wyspiańskiego w Leżajsku">
Biblioteka Publiczna im. Stanisława Wyspiańskiego w Leżajsku

Biblioteka Publiczna im. Stanisława Wyspiańskiego w Leżajsku – samorządowa instytucja kultury o charakterze publicznym, działająca na terenie Leżajska, w ramach Miejskiego Centrum Kultury. Mieści się w zabytkowym budynku Towarzystwa Oświatowego "Proświta" z 1913 roku przy ul. Jarosławskiej 1.
Już w II poł. XIX i na początku XX w. w Leżajsku działały m.in. Czytelnia Ludowa, dwa towarzystwa kasynowe – inteligencji i miejskie, Towarzystwo Oświaty Ludowej, Polskie Towarzystwo Gimnastyczne "Sokół", Towarzystwo "Proświta" i biblioteka żydowska. Pierwsza biblioteka publiczna powstała w 1910. 3 maja 1947 otwarto Miejską Bibliotekę Powszechną. W 1956 powstała Powiatowa i Miejska Biblioteka Publiczna z siedzibą przy ul. Jarosławskiej, gdzie mieści się do dziś. 1 października 2000, na mocy uchwały Rady Miasta Leżajska z dnia 26 czerwca 2000 r., nastąpiło połączenie dwóch instytucji kultury miasta: Miejskiej Biblioteki Publicznej i Miejskiego Domu Kultury w jedną o nazwie: Miejskie Centrum Kultury w Leżajsku. 30 października 2007, uchwałą Rady Miasta Leżajska, nadano Bibliotece Publicznej imię Stanisława Wyspiańskiego, a w maju 2008 otrzymała odznakę honorową „ZASŁUŻONY DLA MIASTA LEŻAJSKA”. Obecnie Biblioteka posiada 2 filie a księgozbiór biblioteki liczy blisko 75 tys. woluminów.

</doc>
<doc id="3961298" url="https://pl.wikipedia.org/wiki?curid=3961298" title="Wojenne dziewczyny">
Wojenne dziewczyny

Wojenne dziewczyny – polski serial obyczajowo-wojenny w reżyserii Michała Rogalskiego, emitowany od 5 marca 2017 do 20 listopada 2022 na antenie TVP1.
Fabuła.
Bohaterki (Irka Szczęsna, Marysia Joachim i Ewa Fronczak) żyją w czasie II wojny światowej. Mimo ogromnych różnic łączą je wojenne losy: biorą udział w likwidacji okupantów i kolaborantów, zdobywają broń, pomagają w ratowaniu żydowskich dzieci, biorą udział w akcjach małego sabotażu.
Jedną z głównych bohaterek zostaje również Karolina „Nitka” Węgierska (Maja Szopa) – arystokratka spokrewniona z Margarethe von Losein.
Produkcja.
Zdjęcia do serialu realizowane były w Warszawie, Lublinie (Stare Miasto), Milanówku, Łęczycy, Piasecznie, Żyrardowie, Łodzi oraz Bielsku-Białej.
Pierwsze trzy odcinki serialu zostały obejrzane przez średnio 3,01 mln widzów.

</doc>
<doc id="3961299" url="https://pl.wikipedia.org/wiki?curid=3961299" title="Lithocarpus leptogyne">
Lithocarpus leptogyne

Lithocarpus leptogyne (Korth.) Soepadmo – gatunek roślin z rodziny bukowatych ("Fagaceae" Dumort.). Występuje naturalnie w Malezji oraz Indonezji (na Sumatrze i w Kalimantanie). 
Biologia i ekologia.
Rośnie w lasach, na wysokości do 1500 m n.p.m.

</doc>
<doc id="3961301" url="https://pl.wikipedia.org/wiki?curid=3961301" title="Józef Pittner">
Józef Pittner

Józef Pittner (ur. 5 lipca 1893 w Krakowie, zm. 7 grudnia 1967) – kapitan piechoty Wojska Polskiego i Polskich Sił Zbrojnych, w 1964 mianowany podpułkownikiem przez Prezydenta RP na uchodźstwie Augusta Zaleskiego.
Życiorys.
Syn Jana, urodził się 5 lipca 1893 w Krakowie. Przed 1914 ukończył gimnazjum. 6 sierpnia 1914 wstąpił do Legionów Polskich. Służył w 2 kompanii V batalionu I Brygady. 21 maja 1915 w czasie bitwy pod Konarami został ranny pod Klimontowem, po czym uznany za zdolnego do służby bez broni. Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika piechoty ze starszeństwem z dniem 1 czerwca 1919. W latach 20. był oficerem 73 pułku piechoty w Katowicach. Od 1 do 20 czerwca 1931 był przydzielony do Departamentu Piechoty MSWojsk. 27 stycznia 1930 roku został mianowany kapitanem ze starszeństwem z 1 stycznia 1930 roku i 29. lokatą w korpusie oficerów piechoty. W 1932, był w dyspozycji dowódcy Okręgu Korpusu Nr V jako oficer do prac przysposobienia wojskowego, pełnił funkcję komendanta Podokręgu Śląsk Związku Strzeleckiego. Z dniem 15 października 1933 został przeniesiony z DOK V do 73 pp. W marcu 1934 został zwolniony z zajmowanego stanowiska i oddany do dyspozycji dowódcy Okręgu Korpusu Nr V, a z dniem 31 lipca tego roku przeniesiony w stan spoczynku.
Po wybuchu II wojny światowej podczas kampanii wrześniowej w stopniu kapitana był dowódcą batalionu ochotników w obrębie Obszaru Warownego „Wilno”. Później został oficerem Polskich Sił Zbrojnych. W stopniu kapitana w 1942 był adiutantem 16 Lwowskiego batalionu strzelców. Po wojnie pozostał na emigracji w Wielkiej Brytanii. 1 marca 1949 w stopniu kapitana został skarbnikiem Kasyna Oficerskiego nr 2 w obozie Witley. W 1964 Prezydent RP na uchodźstwie August Zaleski mianował go podpułkownikiem w korpusie oficerów piechoty. Zmarł 7 grudnia 1967, pochowany na cmentarzu w Wrexham w Walii (kwatera H, gr.13542).

</doc>
<doc id="3961306" url="https://pl.wikipedia.org/wiki?curid=3961306" title="Zwierzęta objęte ścisłą ochroną gatunkową w Polsce">
Zwierzęta objęte ścisłą ochroną gatunkową w Polsce



</doc>
<doc id="3961307" url="https://pl.wikipedia.org/wiki?curid=3961307" title="Zwierzęta objęte częściową ochroną gatunkową w Polsce">
Zwierzęta objęte częściową ochroną gatunkową w Polsce



</doc>
<doc id="3961309" url="https://pl.wikipedia.org/wiki?curid=3961309" title="Ambasada RP w Sofii">
Ambasada RP w Sofii

Ambasada Rzeczypospolitej Polskiej w Sofii (bułg. "Посолство на Република Полша в София") – polska misja dyplomatyczna w stolicy Bułgarii.
Historia.
Poselstwo RP w Sofii otwarto 2 stycznia 1919. Powstał wtedy również wicekonsulat w Warnie. Polska zerwała stosunki dyplomatyczne z Bułgarią 4 marca 1941 po przystąpieniu tego kraju do państw Osi. Przywrócenie stosunków nastąpiło 16 lipca 1945. W 1948 przedstawicielstwa podniesiono do rangi ambasad.

</doc>
<doc id="3961310" url="https://pl.wikipedia.org/wiki?curid=3961310" title="Ambasada Polski w Bułgarii">
Ambasada Polski w Bułgarii



</doc>
<doc id="3961316" url="https://pl.wikipedia.org/wiki?curid=3961316" title="Puchar Ligi Francuskiej w piłce nożnej (2016/2017)">
Puchar Ligi Francuskiej w piłce nożnej (2016/2017)

Puchar Ligi Francuskiej w piłce nożnej sezonu 2016/2017 – 23. edycja rozgrywek pucharowych organizowanych przez LFP. W rozgrywkach brały udział 44 profesjonalne kluby sportowe francuskiej federacji. Mecz finałowy odbył 1 kwietnia 2017 roku się na stadionie Parc OL w Décines-Charpieu.
Puchar obroniła drużyna Paris Saint-Germain.
Uczestnicy.
W rozgrywkach brały udział 4 kluby grające w Championnat National (trzecia klasa rozgrywkowa we Francji), 20 klubów grających w Ligue 2, oraz 20 klubów grających w najwyższej klasie rozgrywkowej Ligue 1. Od pierwszej rundy grają kluby z trzeciej ligi, w drugiej rundzie dołączają drużyny drugoligowe, a w następnych – pierwszoligowe. Sześć drużyn, które biorą udział w rozgrywkach europejskich, biorą udział dopiero od 1/16 finału turnieju.
Objaśnienia:
Pierwsza runda.
Pierwsza runda rozegrana została 9 sierpnia 2016. Zwycięskie drużyny zakwalifikowały się do drugiej rundy rozgrywek. Drużyna Evian Thonon Gaillard FC wycofała się z rozgrywek, dlatego ich przeciwnicy – US Créteil-Lusitanos automatycznie zostali uznani za zwycięzców.
Druga runda.
Do drugiej rundy zakwalifikowało się 12 zwycięzców rundy poprzedniej (włączając klub US Créteil-Lusitanos, który w pierwszej rundzie wygrał walkowerem). Wszystkie mecze zostały rozegrane 23 sierpnia 2016 roku. Zwycięstwo w tej fazie uprawniało do gry w trzeciej rundzie rozgrywek.
Trzecia runda.
Do trzeciej rundy (znanej też jako 1/32 finału), zakwalifikowało się 6 zwycięzców rundy poprzedniej, a także 14 zespołów z Ligue 1, które nie brały udziału w rozgrywkach europejskich (tj. w Lidze Europy lub Lidze Mistrzów). Wszystkie mecze zostały rozegrane 25 i 26 października 2016 roku.
Czwarta runda.
Do czwartej rundy (znanej też jako 1/16 finału), zakwalifikowało się 10 zwycięzców rundy poprzedniej, a także 6 zespołów z Ligue 1, które brały udział w rozgrywkach europejskich (tj. w Lidze Europy lub Lidze Mistrzów). Wszystkie mecze zostały rozegrane 13 i 14 grudnia 2016 roku.
Ćwierćfinał.
Do ćwierćfinału turnieju zakwalifikowało się 8 drużyn, które wygrały rywalizację w rundzie poprzedniej. Wszystkie mecze zostały rozegrane 10 i 11 stycznia 2017 roku.
Półfinał.
Do półfinału turnieju zakwalifikowały się 4 drużyny, które wygrały rywalizację w rundzie poprzedniej. Wszystkie mecze zostały rozegrane 24 i 25 stycznia 2017 roku.
Finał.
Finał został rozegrany 1 kwietnia 2017 roku. Po raz pierwszy od 1998 roku mecz finałowy nie został rozegrany na Stade de France.

</doc>
<doc id="3961317" url="https://pl.wikipedia.org/wiki?curid=3961317" title="Justyn Lizander">
Justyn Lizander

Justyn Lizander (zm. 1841) – polski artysta malarz i dekorator teatralny.
Wywodził się rodziny pochodzącej z Kurlandii, która w XVI wieku uzyskała szlachectwo polskie i własny herb Lizander. Studiował w Akademii Wileńskiej, gdzie uczył się pod kierunkiem Franciszka Smuglewicza. Przed rokiem 1814 opuścił Wilno i osiedlił się w Warszawie. W latach 1814-1817 pracował Teatrze Narodowym w Warszawie jako drugi dekorator, w latach 1817-1818 jako pierwszy dekorator.
Stworzył dekoracje do dramatu "Prawo gościnności", komedii "Podróż z Berlina do Potsdamu" (1817), opery "Janek i Stefanek" i do tragedii "Cyd" (1818).
W 1819 roku na Wystawie Sztuk Pięknych w Warszawie wystawił portret aktora Ignacego Werowskiego w roli Cyda. Obraz ten odznaczony został złotym medalem. Sukces zachęcił go do dalszej pracy. W 1821 roku ponownie wystawił kilka portretów swojego autorstwa, które były przychylnie odebrane. W 1823 roku wystawił kolejna grupę obrazów. Potem na krótko wyjechał do Petersburga.
W późniejszym okresie nie prezentował już swoich dzieł na warszawskich wystawach sztuk pięknych. Pracował jako malarz wędrowny. Namalował między innymi: "Obraz Wieczerzy Pańskiej" dla kościoła Dominikanów w Płocku, ufundowany przez gminę. Ponadto zachowały się informacje o jego obrazach: "Kuglarz", "Żyd z kubkami", "Św. Cecylia" oraz o autoportrecie. Zmarł w biedzie w Warszawie w 1841 roku.
Prywatnie był trzykrotnie żonaty.Jego żonami były z Agata z Kozłowskich, Dominika z Sorokiewiczów i Karolina z Łobieńskich.

</doc>
<doc id="3961321" url="https://pl.wikipedia.org/wiki?curid=3961321" title="Lizander (ujednoznacznienie)">
Lizander (ujednoznacznienie)



</doc>
<doc id="3961322" url="https://pl.wikipedia.org/wiki?curid=3961322" title="Zygmunt Nagórski">
Zygmunt Nagórski



</doc>
<doc id="3961326" url="https://pl.wikipedia.org/wiki?curid=3961326" title="Zelejowa w Łąkach (część miasta Chęciny)">
Zelejowa w Łąkach (część miasta Chęciny)



</doc>
<doc id="3961327" url="https://pl.wikipedia.org/wiki?curid=3961327" title="Zamach w Dżakarcie">
Zamach w Dżakarcie



</doc>
<doc id="3961328" url="https://pl.wikipedia.org/wiki?curid=3961328" title="Zamach stanu w Sudanie">
Zamach stanu w Sudanie



</doc>
<doc id="3961330" url="https://pl.wikipedia.org/wiki?curid=3961330" title="You Are the Only One">
You Are the Only One



</doc>
<doc id="3961334" url="https://pl.wikipedia.org/wiki?curid=3961334" title="Władimir Fomiczow">
Władimir Fomiczow



</doc>
<doc id="3961337" url="https://pl.wikipedia.org/wiki?curid=3961337" title="Wyspa Smitha (Zatoka Hudsona, Nunavut)">
Wyspa Smitha (Zatoka Hudsona, Nunavut)



</doc>
<doc id="3961344" url="https://pl.wikipedia.org/wiki?curid=3961344" title="Stanisław Owsianka">
Stanisław Owsianka

Stanisław Owsianka (ur. 21 kwietnia 1901 w Łodzi, zm. 3 lutego 1976 w Londynie) – podpułkownik obserwator Polskich Sił Powietrznych w Wielkiej Brytanii, działacz emigracyjny.
Życiorys.
Urodził się 21 kwietnia 1901 w Łodzi jako syn Adama i Marianny. 15 sierpnia 1925 ukończył kształcenie w Oficerskiej Szkole dla Podoficerów w Bydgoszczy. Został awansowany do stopnia podporucznika piechoty. Był oficerem 10 Pułku Piechoty w Łowiczu. Od 12 kwietnia 1926 rozpoczął siedmiomiesięczny aplikacyjny kurs pilotażu w 11 pułku myśliwskim w Lidzie, a od 10 listopada 1926 po własnej prośbie przeniesiony na dziewięciomiesięczny kurs obserwatorów w Oficerskiej Szkole Lotniczej w Grudziądzu, który ukończył w lipcu 1927 uzyskując tytuł i odznakę obserwatora nr 405. Został przeniesiony do korpusu oficerów lotnictwa i awansowany do stopnia porucznika w korpusie oficerów aeronautyki ze starszeństwem z 15 lipca 1927. Został przydzielony do 2 pułku lotniczego w Krakowie. Jako oficer tej jednostki w 1928, 1932 służył w kadrze Lotniczej Szkoły Strzelania i Bombardowania w Grudziądzu. 27 czerwca 1935 został mianowany na stopień kapitana ze starszeństwem z 1 stycznia 1935 i 49. lokatą w korpusie oficerów aeronautyki (w 1939, w tym samym stopniu i starszeństwie, zajmował 18. lokatę w korpusie oficerów lotnictwa, grupa techniczna). W marcu 1939 pełnił służbę w Dowództwie Lotnictwa Ministerstwa Spraw Wojskowych na stanowisku kierownika referatu uzbrojenia Kontroli Technicznej.
Podczas II wojny światowej został oficerem Polskich Sił Zbrojnych na Zachodzie. Służył jako oficer techniczny w Sztabie Polskich Sił Powietrznych, później w 304 dywizjonie bombowym w stopniu majora obserwatora (ang. S/Ldr).
Po zakończeniu wojny żył na emigracji w Wielkiej Brytanii w Londynie. W 1959 został awansowany na podpułkownika w korpusie oficerów lotnictwa (PSP). 22 czerwca 1959, 22 czerwca 1962 był powoływany przez Prezydenta RP na Uchodźstwie Augusta Zaleskiego na członka Głównej Komisji Skarbu Narodowego Rzeczypospolitej Polskiej. Był członkiem Rady Rzeczypospolitej Polskiej I kadencji (wybrany 19 czerwca 1955, do 17 grudnia 1957), II kadencji (od 29 marca 1958 do 28 marca 1963), III kadencji (od 9 września 1963 do 20 lipca 1968, z ramienia Niezależnego Ruchu Społecznego). W latach 60. był zastępcą członka Kapituły Orderu Odrodzenia Polski na uchodźstwie. Zawodowo był zatrudniony jako radiomechanik. Zmarł 3 lutego 1976 w Londynie. Został pochowany na Cmentarzu South Ealing w Londynie.

</doc>
<doc id="3961347" url="https://pl.wikipedia.org/wiki?curid=3961347" title="Lenovo Yoga">
Lenovo Yoga

Lenovo YOGA – grupa sprzętu spod znaku Lenovo. Sprzęt YOGA, poprzez zastosowanie zawiasów o pełnym obrocie, można użytkować na 4 sposoby: jako laptop, tablet, namiot i podstawka. 
Spośród asortymentu YOGA można wyróżnić:
Większość urządzeń standardowo wyposażona jest we wbudowane głośniki oraz kamerę internetową wraz z mikrofonem. Urządzenia Lenovo YOGA są zoptymalizowane pod kątem uzyskania jak największej ilości zastosowań.

</doc>
<doc id="3961349" url="https://pl.wikipedia.org/wiki?curid=3961349" title="Miody Puszczy Barlineckiej">
Miody Puszczy Barlineckiej

Miody Puszczy Barlineckiej – regionalny produkt pszczelarski, charakterystyczny dla gminy Barlinek (powiat myśliborski). 5 września 2013 wpisany na polską listę produktów tradycyjnych (zgłaszającymi byli Maria i Jan Kołosowscy).
Historia.
Miody Puszczy Barlineckiej produkowane są przez pszczelarzy z Barlinka oraz okolic tego miasta. Nektar oraz pyłek pozyskiwane są m.in. z terenów Barlinecko-Gorzowskiego Parku Krajobrazowego. W maju 1946 do Barlinka przybyli polscy osadnicy, przywożąc ze sobą pnie pszczele. Pod koniec lat 40. XX w. zawiązała się w Barlinku sekcja pszczelarska, która w 1952 przekształciła się w koło (w 1956 - 22 członków i 320 pni). W latach 80. XX wieku liczba pni i pasiek miała cały czas stały poziom (np. w 1982 - 103 pasieki i 2930 pni). Wydajność wynosiła 8 kg miodu z jednego pnia. W maju 2013 barlineckie koło pszczelarzy liczyło 42 członków - posiadaczy 1670 pszczelich rodzin. Od jednej rodziny pszczelej uzyskiwano średnio 18-19 kg miodu.
Charakterystyka.
Jako Miody Puszczy Barlineckiej wytwarzane mogą być miody: wielokwiatowy, lipowy, klonowy, rzepakowy, akacjowy, leśny i faceliowy - najczęściej kremowane, czasem płynne. Zaszczepia się patokę (płynny miód) odrobiną krupca, czyli miodu skrystalizowanego. Po wymieszaniu uzyskuje się miód o konsystencji masła.
Nagrody i wyróżnienia.
W 2010 miody Puszczy Barlineckiej zdobyły I. nagrodę w kategorii "Produkty regionalne pochodzenia zwierzęcego" w konkursie „Nr 1 w Liderze” za miód wielokwiatowy kremowy.

</doc>
<doc id="3961350" url="https://pl.wikipedia.org/wiki?curid=3961350" title="Geldrop">
Geldrop

Geldrop – miasteczko w Brabancji Północnej w Holandii. Mieści się w gminie Geldrop-Mierlo. Geldrop do 2004 roku było osobną gminą. Wtedy to zostało połączone z Mierlo, głównie by odłączyć je od gminy Eindhoven.
Miasto znane jest z osiedla, którego nazwy ulic zostały zaczerpnięte z powieści J.R.R. Tolkiena.
Transport.
Geldrop posiada stację kolejową.
Miasto połączone jest z Eindhoven autostradą A67.

</doc>
<doc id="3961351" url="https://pl.wikipedia.org/wiki?curid=3961351" title="Afrykańska królowa">
Afrykańska królowa



</doc>
<doc id="3961355" url="https://pl.wikipedia.org/wiki?curid=3961355" title="Rover">
Rover



</doc>
<doc id="3961358" url="https://pl.wikipedia.org/wiki?curid=3961358" title="Muriki">
Muriki

Muriki ("Brachyteles") – rodzaj ssaka naczelnego z podrodziny czepiaków (Atelinae) w rodzinie czepiakowatych (Atelidae).
Zasięg występowania.
Rodzaj obejmuje gatunki występujące endemicznie w Brazylii.
Morfologia.
Długość ciała samic 46,1–51,4 cm, ogona 73,8–81 cm, długość ciała samców 47,8–49,7 cm, ogona 72,6–77,3 cm; masa ciała samic 6,9–8,8 kg, samców 9,2–10,2 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="3961360" url="https://pl.wikipedia.org/wiki?curid=3961360" title="Brachyteles">
Brachyteles



</doc>
<doc id="3961361" url="https://pl.wikipedia.org/wiki?curid=3961361" title="Fiat Tipo">
Fiat Tipo



</doc>
<doc id="3961362" url="https://pl.wikipedia.org/wiki?curid=3961362" title="Me and That Man">
Me and That Man

Me and That Man – duet wykonujący muzykę z pogranicza rocka, folku i country. Powstał w 2016 roku z inicjatywy polskiego gitarzysty i wokalisty Adama "Nergala" Darskiego, znanego z występów w zespole Behemoth oraz brytyjskiego wokalisty i gitarzysty Johna Portera. Debiutancki album studyjny formacji zatytułowany "Songs of Love and Death" trafił do sprzedaży 24 marca 2017 roku nakładem wytwórni muzycznej Cooking Vinyl.

</doc>
<doc id="3961384" url="https://pl.wikipedia.org/wiki?curid=3961384" title="Niusza">
Niusza

Niusza (), właściwie Anna Władimirowna Szuroczkina (; ur. 15 sierpnia 1990 w Moskwie) – rosyjska piosenkarka, autorka piosenek, producent muzyczny i aktorka.
Życiorys.
Wczesne lata.
Urodziła się w Moskwie w rodzinie o tradycjach muzycznych. Jest córką Władimira Szuroczkina (ur. 12 kwietnia 1966), byłego członka zespołu Laskowyj Maj, oraz Iriny Szuroczkiny, byłej wokalistki rockowej. Ma dwójkę rodzeństwa: siostrę Marię i brata Iwana. Ich rodzice rozwiedli się w 1992.
W wieku pięciu lat po raz pierwszy pojawiła się w studiu nagraniowym, gdzie nagrała utwór „Piesenka balszoj miedwiedczy”. Jako jedenastolatka zaczęła występować z zespołem Grizli, z którym koncertowała po Rosji i Niemczech. W wieku siedemnastu lat zaczęła posługiwać się pseudonimem scenicznym Niusza.
Kariera.
2008–2011: "Wybirat cudo".
W 2008 wzięła udział w międzynarodowym konkursie Nowa Fala 2008, w którym zajęła siódme miejsce. W 2009 wydała swój debiutancki singiel „Woju na łunu”, który został uznany za „piosenkę roku”. W 2010 zaprezentowała singiel „Nie pieriebiwaj”, który stał się przebojem w Rosji. W tym czasie otrzymała nominację do nagrody „Muz-TV 2010” w kategorii „Debiut roku”, a także wydała swój debiutancki album studyjny, zatytułowany "Wybirat cudo". Trzeci singiel z płyty, tytułowy utwór, dotarł do pierwszego miejsca krajowej listy przebojów.
W 2011 Niusza wydała dwa nowe single z płyty: „Bolno” i „Wysze”. Oba dotarły na szczyt notowań w kraju. W tym samym roku wydała piosenkę „Plus pres”, którą nagrała w duecie z francuskim piosenkarzem Gillesem Luką. W tym czasie była nominowana do nagrody „Muz-TV 2011” w kategoriach: „Najlepsza piosenkarka” i „Najlepszy album”. W październiku wygrała Europejską Nagrodę Muzyczną MTV dla najlepszego rosyjskiego wykonawcy, dzięki czemu nominowana była do nagrody dla najlepszego europejskiego wykonawcy.
2012–2014: "Оbiedinenie".
Pod koniec kwietnia 2012 zagrała koncert w moskiewskiej Crocus City Hall, na którym premierowo wykonała dwa nowe utwory: „Wospominanie” i „Obiedinenie”, a także wystąpiła w duecie ze swoim ojcem. W tym samym roku zdobyła nominację do nagrody „Muz-TV 2012” w dwóch kategoriach: „Najlepsza piosenkarka” i „Najlepszy utwór” (za piosenkę „Wysze”), w której ostatecznie wygrała. W tym czasie singiel „Wospominanie” dotarł do pierwszego miejsca na listach przebojów w Rosji i na Ukrainie, przez 19 tygodni był też na szczycie notowania „TopHit Weekly Audience Choice”.
Pod koniec listopada zaprezentowała teledysk do singla „Eto Nowyj God”, który znalazł się na oficjalnej ścieżce dźwiękowej do filmu "Królowa Śniegu", w którym wcieliła się w rolę Gerdy. W grudniu odebrała statuetkę Złotego Gramofonu (za piosenkę „Wospominanie”) oraz dyplom na festiwalu Piosenka Roku 2012 (za utwór „Wysze”). 
W marcu 2013 wydała utwór „Najedine”, będący drugim singlem zapowiadającym jej nowy album studyjny. Jesienią wzięła udział w czwartej edycji programu telewizji Pierwyj kanał "Liednikowyj pieriod", będącym rosyjską wersją formatu "Dancing on Ice". Jej partnerem tanecznym został Maksim Szabalin, z którym odpadła w dwunastym odcinku. W tym samym roku była nominowana do Europejskiej Nagrody Muzycznej MTV dla najlepszego rosyjskiego wykonawcy.
W lutym 2014 wydała singiel „Tolko” oraz rozpoczęła przedsprzedaż drugiej płyty studyjnej, zatytułowanej "Оbiedinenie", która miała premierę 22 kwietnia. Album został wydany w wersji podstawowej oraz rozszerzonej z dodatkowymi utworami. Niusza po raz drugi zdobyła Europejską Nagrodę Muzyczną MTV dla najlepszego rosyjskiego wykonawcy, dzięki czemu była nominowana do nagrody dla najlepszego europejskiego wykonawcy.
2015–2019: Kolejne single.
Od 2015 regularnie wydaje kolejne single: „Gdie ty, tam ja” i „#JaNarut” (nagrany wraz z Timatim i Jegorem Kridem) w 2015, „Celuj” i „Tiebia ljubit” w 2016 oraz anglojęzyczny „Always Need You” z 2017.
Życie prywatne.
W styczniu 2017 poślubiła Igora Siwowa.

</doc>
<doc id="3961386" url="https://pl.wikipedia.org/wiki?curid=3961386" title="Henryk Borowik">
Henryk Borowik

Henryk Borowik (ur. 8 września 1893 w maj. Piaseczna, zm. po 7 lutego 1968) – podpułkownik piechoty Wojska Polskiego, działacz niepodległościowy, kawaler Orderu Virtuti Militari, w 1961 mianowany pułkownikiem przez Rząd RP na uchodźstwie.
Życiorys.
Urodził się 8 września 1893 w majątku Piaseczna, w ówczesnym powiecie pińskim guberni mińskiej, w rodzinie Adama i Filipiny ze Żdanowiczów.
W latach 1904–1913 uczył się w Szkole Realnej w Pińsku i tam zdał egzamin maturalny. 1 sierpnia 1914 wstąpił do Włodzimierskiej Szkoły Wojskowej w Petersburgu. 1 grudnia tego roku ukończył szkołę i w stopniu chorążego został przydzielony do batalionu zapasowego Litewskiego Pułku Lejbgwardii. 17 kwietnia 1915 został wysłany do twierdzy Kowno, a po miesiącu do macierzystego pułku na froncie w rejonie Tomaszowa i Nowego Miasta. Został awansowany na porucznika Lejbgwardii. 5 kwietnia 1917 został przyjęty do I Korpusu Polskiego w Rosji i przydzielony do 2 Pułku Strzelców Polskich na stanowisko dowódcy III batalionu.
30 września 1919 roku został przyjęty do Wojska Polskiego z byłych Korpusów Wschodnich i byłej armii rosyjskiej, z zatwierdzeniem posiadanego stopnia kapitana piechoty, z zaliczeniem do Rezerwy armii i przydziałem do II batalionu wartowniczego na stanowisko dowódcy. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 i 237. lokatą w korpusie oficerów piechoty, a jego oddziałem macierzystym był 23 pułk piechoty. W 1923 roku pełnił obowiązki dowódcy batalionu sztabowego 23 pp. 31 marca 1924 roku został awansowany na majora ze starszeństwem z dniem 1 lipca 1923 roku i 76. lokatą w korpusie oficerów piechoty. 3 października 1924 został przeniesiony do Korpusu Ochrony Pogranicza na stanowisko dowódcy 8 batalionu granicznego w Stołpcach. W grudniu 1928 roku został przeniesiony z KOP do 20 pułku piechoty w Krakowie na stanowisko dowódcy batalionu. W kwietniu 1932 roku został przeniesiony do 12 pułku piechoty w Wadowicach na stanowisko dowódcy III batalionu detaszowanego w Krakowie. W czerwcu 1933 został przeniesiony na stanowisko komendanta placu Nowa Wilejka. 30 marca 1934 roku został zwolniony z zajmowanego stanowiska z pozostawieniem bez przynależności służbowej i równoczesnym oddaniem do dyspozycji dowódcy Okręgu Korpusu Nr V. Z dniem 30 czerwca 1934 został przeniesiony w stan spoczynku.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 jako major w stanie spoczynku został aresztowany przez Sowietów, a od 1940 był osadzony w obozie jenieckim NKWD w Griazowcu. Po odzyskaniu wolności wstąpił do Polskich Sił Zbrojnych w ZSRR i w stopniu podpułkownika pełnił stanowisko dowódcy batalionu ciężkich karabinów maszynowych 28 pułku piechoty, istniejącego na przełomie 1941/1942. Później został oficerem Polskich Sił Zbrojnych.
Po wojnie pozostał na emigracji w Wielkiej Brytanii. W 1961 został mianowany pułkownikiem w korpusie oficerów piechoty. Zarządzeniem Prezydenta RP na uchodźstwie Augusta Zaleskiego z dnia 7 września 1963 został powołany na członka Rady Rzeczypospolitej Polskiej. Był także powoływany przez Prezydenta RP na członka Kapituły Orderu Virtuti Militari 7 marca 1962, 7 lutego 1968.
Henryk Borowik był żonaty, dzieci nie miał.

</doc>
<doc id="3961387" url="https://pl.wikipedia.org/wiki?curid=3961387" title="Moulin Rouge (film)">
Moulin Rouge (film)



</doc>
<doc id="3961391" url="https://pl.wikipedia.org/wiki?curid=3961391" title="Muriki szary">
Muriki szary



</doc>
<doc id="3961395" url="https://pl.wikipedia.org/wiki?curid=3961395" title="William Barnes">
William Barnes



</doc>
<doc id="3961397" url="https://pl.wikipedia.org/wiki?curid=3961397" title="Joanna Jarkowska">
Joanna Jarkowska



</doc>
<doc id="3961398" url="https://pl.wikipedia.org/wiki?curid=3961398" title="Wilhelm Henryk">
Wilhelm Henryk



</doc>
<doc id="3961399" url="https://pl.wikipedia.org/wiki?curid=3961399" title="Jan Ludwiczak">
Jan Ludwiczak

Jan Ludwiczak (ur. 1 maja 1937 w Pecnej, zm. 11 stycznia 2023 w Katowicach) – polski robotnik, działacz opozycji antykomunistycznej w PRL, przewodniczący Komisji Zakładowej NSZZ „Solidarność” w Kopalni Węgla Kamiennego „Wujek” w Katowicach.
Życiorys.
Ukończył Zasadniczą Szkołę Kolejową w Poznaniu (1954). W latach 1954–1960 pracował w poznańskich Zakładach Naprawczych Taboru Kolejowego (parowozownia Franowo). Był uczestnikiem wydarzeń Poznańskiego Czerwca 1956 roku, kiedy to został zatrzymany i przesłuchany przez MO. W okresie od stycznia 1958 do grudnia 1959 odbył służbę w Wojskowym Korpusie Górniczym w Katowicach. Następnie podjął pracę na Górnym Śląsku: w latach 1960–1965 w Zakładzie Doświadczalnym Koksu Formowanego Dyrekcja Kopalni Węgla Kamiennego Walenty Oddział KWK Wujek, a następnie w latach 1965–1990 w KWK Wujek.
W latach 1975–1981 był członkiem PZPR, skąd został usunięty. W okresie 1978–1980 kolportował wydawnictwa Komitetu Samoobrony Społecznej „KOR”. W 1980 roku był wiceprzewodniczącym komitetu strajkowego strajku w kopalni Wujek w dniach 1–3 września. Od września 1980 roku był członkiem NSZZ „Solidarność”. Wszedł w skład Komitetu Założycielskiego Związku, któremu przewodniczył od grudnia 1980 roku. Był delegatem na I i II Walny Zjazd Delegatów Regionu Śląsko-Dąbrowskiego (lipiec i grudzień 1981). Po wprowadzeniu stanu wojennego, w nocy z 12 na 13 grudnia 1981 roku został aresztowany. Jego aresztowanie było jedną z przyczyn wybuchu strajku w kopalni Wujek, zakończonego jej pacyfikacją oraz śmiercią 9 górników. Sam Ludwiczak był internowany w ośrodkach w Jastrzębiu-Szerokiej, Uhercach Mineralnych, Załężu, Nowym Łupkowie oraz w Katowicach. Podczas internowania był uczestnikiem buntu w zakładzie w Załężu oraz pięciodniowej głodówki w Uhercach. Ostatecznie został zwolniony 23 grudnia 1982 roku.
Powrócił do pracy w kopalni, gdzie został przeniesiony na niższe stanowisko. W latach 1983–1989 kolportował ulotki oraz wydawnictwo podziemne. W tym okresie był wielokrotnie wzywany do Wojewódzkiego Urzędu Spraw Wewnętrznych w Katowicach, przesłuchiwany, zastraszany oraz nakłaniany do emigracji. W grudniu 1983 roku został zatrzymany pod krzyżem przy kopalni, pobity, a w jego mieszkaniu przeprowadzono rewizję.
W styczniu 1989 roku był przewodniczącym Tymczasowego Komitetu Założycielskiego NSZZ „Solidarność” w KWK Wujek. W 1990 roku przeszedł na emeryturę. W latach 1990–1992 należał do NSZZ „Solidarność” 80.
Odznaczenia i upamiętnienie.
Za swe zasługi został odznaczony m.in. Krzyżem Kawalerskim Orderu Odrodzenia Polski (2007) oraz Krzyżem Wolności i Solidarności (2015). 13 grudnia 2016 roku na ścianie budynku przy ul. Wincentego Pola w Katowicach, w którym mieszkał Jan Ludwiczak w chwili aresztowania, odsłonięto tablicę, upamiętniającą to zdarzenie. Scena aresztowania Ludwiczaka rozpoczyna film „Śmierć jak kromka chleba” w reżyserii Kazimierza Kutza (1994), a w jego postać wcielił się Kazimierz Borowiec.

</doc>
<doc id="3961401" url="https://pl.wikipedia.org/wiki?curid=3961401" title="What’s My Name?">
What’s My Name?



</doc>
<doc id="3961403" url="https://pl.wikipedia.org/wiki?curid=3961403" title="Melika Foroutan">
Melika Foroutan

Melika Foroutan (ur. 1976 w Teheranie) – niemiecka aktorka.
Życiorys.
Urodziła się w Teheranie. Jest absolwentką Universität der Künste Berlin. Obecnie mieszka w Berlinie.

</doc>
<doc id="3961404" url="https://pl.wikipedia.org/wiki?curid=3961404" title="Hans-Christian Schmid">
Hans-Christian Schmid

Hans-Christian Schmid (ur. 19 sierpnia 1965 w Altötting) – niemiecki reżyser, scenarzysta i producent filmowy. Wyreżyserował takie filmy jak "Sekt oder Selters" (1989), "Po piątej w dżungli" (1995), "23" (1998), "Crazy" (2000), "Requiem" (2006) i "Dom na weekend" (2012).
Życiorys.
Urodził się i dorastał w Altötting w Bawarii, gdzie uczęszczał do gimnazjum im. króla Karlomana. W 1992 ukończył studia na wydziale reżyserii filmów dokumentalnych w Wyższej Szkole Telewizji i Filmu w Monachium. Uczestniczył w monachijskich warsztatach scenopisarstwa. Dzięki rocznemu stypendium DAAD, w 1995 studiował scenopisarstwo na Uniwersytecie Południowej Kalifornii w Los Angeles.
W 1989 rozpoczął zdjęcia do swojego pierwszego filmu dokumentalnego o hazardzistach "Sekt oder selters", który zwyciężył na festiwalu filmów niezależnych Unabhängige FilmFest w Osnabrücku. Następnie zrealizował krótkometrażowy "Das Lachende Gewitter" (1989). Jego kolejny film dokumentalny o konflikcie pomiędzy wiarą, a komercją - "Die Mechanik des Wunders" (1992) był nominowany do Agfa / Geyer Promotion Prize i nagrody Munich Documentary Film Festival. 
Przez kolejne lata współpracował z producentami - Jakobem Claussenem i Thomasem Wöbke. W 2004 założył własną firmę producencką - 23|5, i jako producent zadebiutował filmem "Requiem" (2006), opartym na prawdziwej historii Anneliese Michel.

</doc>
<doc id="3961406" url="https://pl.wikipedia.org/wiki?curid=3961406" title="Ringo Kid">
Ringo Kid

Ringo Kid (ang. "Stagecoach") – amerykański western filmowy z 1966 roku. Kolorowy remake filmu "Dyliżans" Johna Forda z 1939 roku, opartego na opowiadaniu Ernesta Haycoxa "Dyliżans do Lordsburga".
Obsada.
i inni. 
Fabuła.
Film rozpoczyna się w momencie, kiedy grupka bohaterów wyrusza w podróż dyliżansem z małego miasteczka Tonto w Arizonie do Lordsburga w Nowym Meksyku. Jeszcze przed wyruszeniem pasażerowie dowiadują się, że z rezerwatu zbiegł słynny przywódca Apaczów, Geronimo, który zmobilizował swoich ziomków i grasuje w okolicy. W każdej chwili spodziewać się można jego ataku. Nie zrażeni tą wiadomością bohaterowie decydują się jechać. Wśród podróżnych znajduje się Lucy Mallory, żona oficera, spodziewająca się dziecka, która jedzie do fortu, położonego na drodze do Lordsburga, gdzie ma spotkać się ze swoim mężem. Drugim pasażerem jest stateczny bankier Gatewood, a trzecim sprzedawca napojów alkoholowych, pan Peacock. Oprócz tego w dyliżansie jedzie też lekarz, doktor Boone, który dawno stracił prawo do wykonywania zawodu z powodu alkoholizmu. Kolejnym pasażerem jest Hatfield, zawodowy szuler. Tym samym dyliżansem podróżuje też panna Dallas, dziewczyna lekkich obyczajów, wyrzucona z miasteczka przez zgorszonych jej profesją mieszkańców. Szeryf Wilcox zasiada na koźle, obok woźnicy. Udaje się w podróż, gdyż sądzi, że uda mu się ująć zbiegłego z więzienia Ringo Kida, który poprzysiągł zemstę nad mordercami swego ojca i brata, braćmi Plummerami. Przewidywania stróża prawa sprawdzają się: rzeczywiście na drodze jadącego dyliżansu pojawia się Ringo Kid we własnej osobie.
W miarę upływu akcji, fabuła filmu stawia bohaterów w sytuacjach, które zmuszają ich do nieustannego dokonywania wyboru. W toku dramatycznych zdarzeń obnażają się prawdziwe charaktery jadących osób. Szuler ginie z godnością wielkiego pana, bandyta okazuje się rycerski, dziewczyna lekkich obyczajów zaś zasługuje swym postępowaniem na większy szacunek niż małomiasteczkowe bigotki. Notoryczny pijaczyna odrodzi się, pomagając przy porodzie, szacowny bankier okaże się zaś defraudantem pokaźnej sumy pieniędzy i łotrem bez skrupułów. Szeryf ostatecznie przymknie oczy na poczynania Ringo Kida, pozwoli mu rozprawić się z Plummerami i odjechać wraz z Dallas, zamiast sprowadzać go z powrotem do więzienia.

</doc>
<doc id="3961408" url="https://pl.wikipedia.org/wiki?curid=3961408" title="Fiat Tipo (1988-1995)">
Fiat Tipo (1988-1995)



</doc>
<doc id="3961410" url="https://pl.wikipedia.org/wiki?curid=3961410" title="Fiat &quot;Projekt 178&quot;">
Fiat &quot;Projekt 178&quot;



</doc>
<doc id="3961417" url="https://pl.wikipedia.org/wiki?curid=3961417" title="White Settlement (Stany Zjednoczone)">
White Settlement (Stany Zjednoczone)

White Settlement – miasto w Stanach Zjednoczonych, w stanie Teksas, w hrabstwie Tarrant, na przedmieściach Fort Worth.
Demografia.
Według przeprowadzonego przez United States Census Bureau spisu powszechnego w 2010 roku miasto liczyło 16 116 mieszkańców. Natomiast skład etniczny w mieście wyglądał następująco: Biali 80,3%, Afroamerykanie 4,7%, Azjaci 1,6%, pozostali 13,4%.

</doc>
<doc id="3961418" url="https://pl.wikipedia.org/wiki?curid=3961418" title="White Settlement">
White Settlement

Nazwy miejscowości:

</doc>
<doc id="3961423" url="https://pl.wikipedia.org/wiki?curid=3961423" title="Mury miejskie w Kaliszu">
Mury miejskie w Kaliszu

Mury miejskie w Kaliszu – ciąg murów miejskich wraz z budowlami o charakterze obronnym (m.in. bramami i basztami), otaczający niegdyś obszar całego Kalisza (obecnie Śródmieście), a którego fragmenty zachowały się do dziś.
Historia.
Powstanie.
Kalisz został otoczony murami obronnymi w połowie XIV wieku, a ich budowę przypisuje się królowi Kazimierzowi Wielkiemu. Umocnienia, których wysokość wahała się od 6 do 9 metrów, a szerokość od 1 do 1,5 metra, były otoczone ze wszystkich stron odnogami rzeki Prosny. Do miasta można było się dostać tylko przez jedną z 4 bram miejskich. Od strony wschodniej do murów przylegał Zamek Królewski, który spłonął w pożarze miasta w 1537 roku. Wówczas to przeprowadzono największą modernizację murów obronnych, trwającą kilka lat, a w jej trakcie m.in. rozbudowano dwie główne bramy miejskie, Wrocławską i Toruńską. 
Bramy miejskie.
Główne 
Poboczne 
Baszty.
W ciągu murów obronnych Kalisza znajdowało się osiemnaście baszt, były to:
Likwidacja.
Stan obronnych umocnień już od XVIII wieku wciąż się pogarszał, zaś niektóre baszty wynajmowano kupcom na magazyny. Kalisz mimo istnienia obwarowań, stał się miastem otwartym. Postępujące zniszczenie murów doprowadziło w 1780 roku do rozbiórki Bramy Wrocławskiej, a następnie innych bram i baszt do 1806 roku.
Zachowane fragmenty.
Ze średniowiecznych murów miejskich miasta Kalisza, pozostało do dziś około 19% dawnej długości (około 504 m). Najbardziej charakterystyczne fragmenty murów to:

</doc>
<doc id="3961425" url="https://pl.wikipedia.org/wiki?curid=3961425" title="Postaci z uniwersum Uncharted">
Postaci z uniwersum Uncharted



</doc>
<doc id="3961427" url="https://pl.wikipedia.org/wiki?curid=3961427" title="Lista postaci z uniwersum Dragon Age">
Lista postaci z uniwersum Dragon Age



</doc>
<doc id="3961429" url="https://pl.wikipedia.org/wiki?curid=3961429" title="Lista postaci z uniwersum Diablo">
Lista postaci z uniwersum Diablo



</doc>
<doc id="3961435" url="https://pl.wikipedia.org/wiki?curid=3961435" title="Biathlon na Zimowych Igrzyskach Olimpijskich 1976 – bieg indywidualny">
Biathlon na Zimowych Igrzyskach Olimpijskich 1976 – bieg indywidualny

Biathlonowy bieg indywidualny na Zimowych Igrzyskach Olimpijskich 1976 odbył się 6 lutego w Seefeld.
Mistrzem olimpijskim został obywatel Związku Radzieckiego Nikołaj Krugłow. Drugie miejsce zajął Fin Heikki Ikola, a na trzecim stopniu podium uplasował się również obywatel Związku Radzieckiego Aleksandr Jelizarow.

</doc>
<doc id="3961436" url="https://pl.wikipedia.org/wiki?curid=3961436" title="Szamanka">
Szamanka



</doc>
<doc id="3961437" url="https://pl.wikipedia.org/wiki?curid=3961437" title="Systematycznie Modyfikowane Auto-Replikacje (SMAR)">
Systematycznie Modyfikowane Auto-Replikacje (SMAR)



</doc>
<doc id="3961438" url="https://pl.wikipedia.org/wiki?curid=3961438" title="Narodziny Afrodyty (Tetmajer)">
Narodziny Afrodyty (Tetmajer)

Narodziny Afrodyty – wiersz młodopolskiego poety Kazimierza Przerwy-Tetmajera, opublikowany w tomiku "Poezje. Seria druga". Utwór został napisany jambicznym trzynastozgłoskowcem ze średniówką męską po sylabie szóstej (sSsSsS||sSsSsSs), ujętym w strofy ośmiowersowe rymowane aabbccdd. Składa się z sześciu zwrotek. Opowiada o tym, jak bogini Afrodyta, w Rzymie znana jako Wenus, wynurzyła się z morskiej piany. 
Wiersz Tetmajera mógł być zainspirowany obrazem Sandra Botticellego.

</doc>
<doc id="3961439" url="https://pl.wikipedia.org/wiki?curid=3961439" title="Syrenka Warszawska">
Syrenka Warszawska



</doc>
<doc id="3961441" url="https://pl.wikipedia.org/wiki?curid=3961441" title="St Peter's College (Auckland)">
St Peter's College (Auckland)



</doc>
<doc id="3961450" url="https://pl.wikipedia.org/wiki?curid=3961450" title="Model (przedmiotu)">
Model (przedmiotu)



</doc>
<doc id="3961451" url="https://pl.wikipedia.org/wiki?curid=3961451" title="Roy Brown">
Roy Brown

Roy James Brown (ur. 10 września 1925, zm. 25 maja 1981) – amerykański wokalista, pianista i kompozytor bluesowy i rhythmandbluesowy, jeden z najbardziej znanych shouterów bluesowych wykonujących jump bluesa.
Życiorys.
Urodził się w Nowym Orleanie w stanie Luizjana. Jego ojcem był Yancey Brown, a matką Tru-Love Warren (częściowo Indianka z plemienia Algonkin). Obydwoje byli muzykami i często śpiewali w kościelnych chórach w rejonie. Brown nauczył się grać na pianinie od matki, gdy miał 5 lat. Wkrótce rodzina przeniosła się do Eunice, gdzie się wychowywał i gdzie chodził do szkoły podstawowej. Jego szkolnym kolegą był Roy Byrd, który przeszedł do historii bluesa jako Professor Longhair.
W 1938 r. założył kwartet wokalny The Rookie Four, który wykonywał muzykę gospel.
W 1942 r. zamieszkał w Los Angeles w Kalifornii i pod pseudonimem Billy Hale walczył jako zawodowy bokser. W 1945 r. wygrał konkurs dla amatorów zorganizowany w Million Dollar Theater w Los Angeles, wykonując popowe piosenki Binga Crosby’ego. Porzucił wtedy boks i przeniósł się do Shreveport w Luizjanie, gdzie rozpoczął swoją muzyczną karierę występując w klubach. Przez pewien czas pracował w Billi Riley's Palace Park jako konferansjer i piosenkarz popowo-bluesowy.
W 1946 r. występował w grupie Joego Colemana w lokalnych klubach w Galveston w Teksasie. Tam też sformował swój pierwszy zespół The Mellodeers, z którym występował w Club Grenada 1 1946 i 1947 r. Był często zapraszany do miejscowego radia KGBC.
W 1947 r. występował w duecie z Clarence'em Samuelsem (jako Blues Twins) w Downbeat Club w Nowym Orleanie. Dokonał wtedy pierwszych nagrań dla firmy Gold Star Records.
Cecil Gant, któremu bardzo spodobała się piosenka Browna „Good Rockin' Tonight”, skierował go do firmy DeLuxe Records w Nowym Orleanie. Tam w lipcu 1947 nagrał z towarzyszeniem Bob Ogden's Orchestra swój pierwszy przebój „Good Rockin' Tonight”. Aż do 1951 r. DeLuxe była jego główną firmą nagrywającą.
W latach 1947-1951 prowadził swój zespół Mighty Men, z którym występował w Starlight Club w Nowym Orleanie (1947) i innych miejscach. Oprócz tego w 1947 r. koncertował z Paul Gayten's Band w nowoorleańskim Club Robin Hood. Ze swoim zespołem występował właściwie w klubach w całych Stanach Zjednoczonych. Na dłużej zatrzymywał się w takich miejscach jak Lincoln Theater i Rip's Playhouse w Nowym Orleanie (koniec 1947 r.), The Hilltop w Pine Bluff w stanie Arkansas (1948), Ryman Auditorium w Nashville w stanie Tennessee (1948), The Armory w Flint w stanie Michigan (1950).
W latach 1952-1955 występował w Royal Peacock Club w Atlancie w Georgii, Meadowbrook Club w Savannah w Georgii, Cavalcade of Jazz w Wrigley Field w Los Angeles, Richmond Auditorium w Los Angeles, 5-4 Ballroom w LA, Savoy Ballroom w LA Ox Club w LA, Fox Theater na Brooklynie w Nowym Jorku, Apollo Theater w Nowym Jorku, Howard Theater w Waszyngtonie, Royal Theater w Baltimore w stanie Maryland i w innych miejscach.
W latach 1952-1955 nagrywał dla firmy King Records w Nowym Orleanie, Los Angeles, Miami na Florydzie, Cincinnati w stanie Ohio.
W połowie lat 50. występował w różnych miastach na południu USA.
1956 nagrywał z Bill Doggett Band dla firmy King Records w Nowym Orleanie – jako Tommy Brown.
W latach 1956–1957 nagrywał dla firmy Imperial Records w Nowym Orleanie. Odbył także tournée po USA z grupą wykonawców pod nazwą Universal Attractions Rock &amp; Roll jako konferansjer.
Pod koniec lat 50. XX w. występował w kilku klubach i kasynach w Las Vegas w stanie Nevada.
W 1959 r. dokonał nagrań dla King Records w Cincinnati. Występował w różnych klubach, m.in. w Apollo Theater w Nowym Yorku.
W latach 1960-1961 nagrywał dla firmy Home of Blues Records w Memphis. Jego kariera załamała się w tym okresie. Aby się utrzymać prowadził pralnię i jako komiwojażer sprzedawał encyklopedie. Zamieszkał wówczas na Zachodnim Wybrzeżu.
W latach 1962 i 1963 dokonał zaledwie 6 nagrań dla firm D.R.A (2) i Chess Records (4 niewydane nagrania).
Jego kariera ożywiła się w 1967 r. Koncertował w ramach Johnny Otis Show (koniec lat 60 i w latach 70.) po Zachodnim Wybrzeżu.
W 1967 i 1968 r. nagrał 11 utworów dla firmy Bluesway Records w Hollywood w Kalifornii.
W 1968 r. nagrywał dla swoich firm nagraniowych – Gert i Tru-Love.
W 1970 r. w ramach Johnny Otis Show wystąpił na Monterey Jazz Festival w Monterey w Kalifornii. Nagrania z koncertu zostały wydane przez firmę Epic Records. W 1971 r. założył wytwornię płytową Friendship Records.
W 1971 r. dokonał nagrań dla firmy Mercury Records.
W 1973 r. wytwórnia ABC-Bluesway wydała jego pierwszy od wielu lat album z nowymi nagraniami.
W latach 1975-1978 występował w Parisian Room w Los Angeles, a później w New London Theater w Londynie w Anglii.
W 1978 r. szwedzka wytwórnia Route 66 wznowiła jego stare nagrania, co przyniosło mu wielką popularność w Europie. Dzięki temu odbył europejskie tournée.
W 1979 r. wystąpił na San Francisco Blues Festival.
Ostatnie ważne występy Browna odbyły się w nowojorskim klubie Bottom Line oraz podczas New Orleans Jazz &amp; Heritage Festival w Nowym Orleanie w 1981 r..
Zmarł 25 maja 1981 r. w Pacoima Lutheran Memorial Hospital w San Fernando w Kalifornii na atak serca. Został pochowany na cmentarzu Eternal Valley Memorial Park w Newhall w Kalifornii. Ceremonię poprowadził wielebny Johnny Otis.
Był żonaty od 1940 r. i miał córkę.
Ocena i krytyka.
W 1981 r. został wprowadzony do Blues Hall of Fame.
Śpiewał tenorem w charakterystyczny sposób, używając melizmatów. Był jednym z największych wokalistów jump bluesa i rhythm and bluesa. Jego muzyka i styl wykonawczy stanowiła pomost między rhythm and bluesem i rock and rollem.
Wpływ wywarł na niego Wynonie Harris. Pod jego wpływem było wielu wykonawców, m.in. takich jak Bobby Bland, Little Milton, Larry Davis, Little Richard, Little Junior Parker, Tommy Ridgley, Joe Turner, Jackie Wilson, James Brown a nawet Pat Boone.

</doc>
<doc id="3961452" url="https://pl.wikipedia.org/wiki?curid=3961452" title="St Peter’s">
St Peter’s



</doc>
<doc id="3961456" url="https://pl.wikipedia.org/wiki?curid=3961456" title="Saint Peter's">
Saint Peter's



</doc>
<doc id="3961457" url="https://pl.wikipedia.org/wiki?curid=3961457" title="Bill and Peter's Bogus Journey">
Bill and Peter's Bogus Journey



</doc>
<doc id="3961458" url="https://pl.wikipedia.org/wiki?curid=3961458" title="Postacie z serialu „Family Guy”">
Postacie z serialu „Family Guy”



</doc>
<doc id="3961460" url="https://pl.wikipedia.org/wiki?curid=3961460" title="All About Jazz">
All About Jazz

All About Jazz – strona internetowa założona w 1995 roku przez Michaela Ricciego, poświęcona muzyce jazzowej. Serwis był notowany w rankingu Alexa na miejscu 101 124.
Profil wydawnictwa.
All About Jazz jest efektem współpracy publicystów, projektantów graficznych, wydawców i samych muzyków. Poświęcony wszystkim gatunkom muzyki jazzowej i poszczególnym etapom jej historii. Zawiera artykuły, pliki do pobrania, recenzje albumów, galerie zdjęć i informacje o wydarzeniach (festiwale, koncerty) na scenie jazzowej. 
Notując około 500 tysięcy użytkowników odwiedzających stronę i generując 2,5 miliona odsłon miesięcznie All About Jazz jest najpopularniejszą na świecie stroną internetową, poświęconą jazzowi. Prowadzi podwitrynę Jazz Near You poświęconą wydarzeniom w świecie jazzu.
All About Jazz zdobył 13 razy (2002–2014) nagrodę Jazz Journalists Association w kategorii: najlepsza strona jazzowa roku (Best Jazz Website of the Year).
W 2009 roku All About Jazz został zaliczony przez dziennik The Independent do 25 najlepszych stron internetowych, obok takich witryn, jak: Classical Archives, eMusic, MixCloud, musicOMH, Pitchfork, Popjustice, Rock's Backpages, Songkick, Stereogum, The Arts Desk i The Quietus.
W styczniu 2014 roku powstała cyfrowa wersja All About Jazz, zatytułowana All About Jazz Magazine, mająca graficzną formę czasopisma, rozpowszechniana za pośrednictwem portalu Issuu jako cyfrowy Flash flipbook, możliwa też do pobrania. Nowy magazyn jest efektem współpracy Michaela Ricciego i All About Jazz oraz MFM Media, holenderskiej firmy, mającej swoje biuro w Nowym Jorku i zajmującej się marketingiem muzycznym.

</doc>
<doc id="3961466" url="https://pl.wikipedia.org/wiki?curid=3961466" title="Therr Maitz">
Therr Maitz

Therr Maitz – rosyjski zespół muzyczny, założony w 2004 roku przez muzyka i producenta muzycznego, Antona Bieliajewa.
Historia zespołu.
W 2004 roku Anton Bieliajew został dyrektorem artystycznym klubu Rus, do grania w którym zaprosił kilku muzyków, takich jak: gitarzysta Dmitrij Pawłow, basista Maksim Bondarenko, trębacz Konstantin Drobiczko i perkusista Eugene Kożin. Razem występowali pod nazwą Therr Maitz. W 2005 roku Bieliajew podpisał kontrakt z japońską agencją na serię koncertów w Tokio i Kioto, ze względu na które porzucił muzyków z klubu Rus. Z czasem z grupy odszedł Konstantin Drobiczko, który zdecydował się na wyjazd zawodowy do Korei. Bieliajew wyjechał do Władywostoku, gdzie pracował w klubach muzycznych. W 2006 roku przeprowadził się do Moskwy. Zespół Therr Maitz zawiesił działalność na kolejne cztery lata, do 2010 roku. 
W 2010 roku zespół został reaktywowany. 18 maja 2010 roku ukazała się debiutancka płyta studyjna Therr Maitz zatytułowana "Sweet Oldies", na której znalazły się utwory nagrane przez muzyków na początku wspólnej działalności. Jesienią do składu zespołu dołączył Oleg Ingiozow, a w październiku z zespołu odeszli Dmitrij Pawłow i Maksim Bondarenko. W tym czasie Bieliajew zaczął kompletować nowy skład Therr Maitz. Nowym gitarzystą grupy został Nikołaj Sarabianow, którego Bieliajew poznał podczas sesji nagraniowej utworu „Tango” Igora Grigoriewa. Niedługo później do składu dołączyli też basista Artem Tildikow i perkusista Boris Jonow. 13 maja 2011 roku w barze Cargo zespół zagrał pierwszy koncert w nowym składzie. W tym czasie inżynierem dźwięku grupy został Ilia Łukaszew. W tym samym roku muzycy zagrali na festiwalu "Usadba Jazz".
W 2015 roku premierę miał drugi album studyjny zespołu zatytułowany "Unicorn". Płyta była promowana przez single: „Found U”, „Stop.Quiet”, „Make It Last” i „Feeling Good Tonight”. W 2016 roku muzycy zdobyli Europejską Nagrodę Muzyczną MTV dla najlepszego rosyjskiego wykonawcy, dzięki czemu nominowani byli do nagrody dla najlepszego europejskiego wykonawcy. W sierpniu tego samego roku wydali minialbum zatytułowany "Tokyo Roof", na którym znalazły się cztery utwory.

</doc>
<doc id="3961469" url="https://pl.wikipedia.org/wiki?curid=3961469" title="L'Étoile">
L'Étoile



</doc>
<doc id="3961470" url="https://pl.wikipedia.org/wiki?curid=3961470" title="L'Étoile (Jura)">
L'Étoile (Jura)



</doc>
<doc id="3961471" url="https://pl.wikipedia.org/wiki?curid=3961471" title="L'Étoile (Somma)">
L'Étoile (Somma)



</doc>
<doc id="3961472" url="https://pl.wikipedia.org/wiki?curid=3961472" title="L’Étoile">
L’Étoile



</doc>
<doc id="3961474" url="https://pl.wikipedia.org/wiki?curid=3961474" title="Prawo Murphy’ego">
Prawo Murphy’ego



</doc>
<doc id="3961477" url="https://pl.wikipedia.org/wiki?curid=3961477" title="Wóz na siano (obraz Johna Constable'a)">
Wóz na siano (obraz Johna Constable'a)



</doc>
<doc id="3961479" url="https://pl.wikipedia.org/wiki?curid=3961479" title="Bywałyj">
Bywałyj

Bywałyj () – radziecki niszczyciel projektu 56, zmodyfikowany według projektu 56PŁO. W służbie od 21 grudnia 1955 do 17 lipca 1988 roku, aktywny głównie na Atlantyku (Morze Norweskie i Zatoka Gwinejska) i Morzu Śródziemnym.
Budowa i opis techniczny.
Budowa i stan pierwotny.
„Bywałyj” został zbudowany (pod numerem 1202) w Stoczni im. 661 Kommunarda w Mikołajowie, stępkę położono 6 maja 1953 roku. Okręt został zwodowany 31 marca 1954 roku, zaś do służby wszedł 21 grudnia 1955 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 23 czerwca 1962 do 28 października 1965 roku w stoczni SRZ w Tallinnie.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych BURUN zamontowano 4 rakietowe miotacze RBU-2500. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów. 
Służba.
„Bywałyj” pierwsze lata swojej służby spędził na Morzu Czarnym. Od 1959 roku stacjonował w Siewieromorsku. W dniach 5–7 lipca 1961 roku uczestniczył w akcji ratunkowej K-19. Służył także na Atlantyku (Morze Norweskie, Zatoka Gwinejska) i na Morzu Śródziemnym. Niszczyciel odbył wizyty zagraniczne w Jugosławii, Algierii, Gwinei i Maroku. 
Wycofany z marynarki wojennej 17 lipca 1988 roku, sprzedany na złom do Indii i zezłomowany w 1989 lub 1991 roku. 
Okręt nosił kolejno numery burtowe: 77, 547, 870, i 299.

</doc>
<doc id="3961485" url="https://pl.wikipedia.org/wiki?curid=3961485" title="Antonia Mayr">
Antonia Mayr

Antonia Mayr (ur. 8 września 1949 w St. Johann im Pongau) – austriacka saneczkarka, dwukrotna uczestniczka zimowych igrzysk olimpijskich.
W 1972 roku po raz pierwszy wystąpiła w zimowych igrzyskach olimpijskich. W Sapporo wystartowała w konkursie jedynek saneczkarskich i zajęła czternaste miejsce. Cztery lata później, na igrzyskach w Innsbrucku, w tej samej konkurencji była piąta ze stratą 0,739 s do zwyciężczyni zawodów, Margit Schumann.

</doc>
<doc id="3961525" url="https://pl.wikipedia.org/wiki?curid=3961525" title="Swieduszczij">
Swieduszczij

Swieduszczij – radziecki niszczyciel projektu 56, zmodyfikowany według projektu 56PŁO. W służbie od 31 stycznia 1956 do 8 kwietnia 1992 roku, aktywny na północnym Atlantyku i Morzu Śródziemnym.
Budowa i opis techniczny.
Budowa i stan pierwotny.
„Swieduszczij” został zbudowany (pod numerem 705) w Stoczni im. A.A. Żdanowa w Leningradzie, stępkę położono 7 grudnia 1953 roku. Okręt został zwodowany 10 lutego 1955 roku, zaś do służby wszedł 31 stycznia 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 31 sierpnia 1977 do 19 czerwca 1979 roku w stoczni Siewmorzawod Nr 201 w Sewastopolu.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych BURUN zamontowano 4 rakietowe miotacze RBU-2500. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów. 
Służba.
„Swieduszczij” rozpoczął służbę na Bałtyku, już w pierwszym jej roku, 10 października, został przeniesiony w skład Floty Północnej. W lipcu 1961 roku uczestniczył w akcji ratunkowej K-19. Od 5 października 1963 roku we Flocie Czarnomorskiej. Brał udział w manewrach Okiean (kwiecień 1970 roku). Służył też w latach 1973–1974 na Morzu Śródziemnym. 
Wycofany z marynarki wojennej 8 kwietnia 1992 roku, zezłomowany w listopadzie 1993 roku w Inkermanie. 
Okręt nosił kolejno numery burtowe: 45, 42, 544, 259, 685, 603, 720, 774, 309, 519, 522, 516, 511 i 519.

</doc>
<doc id="3961537" url="https://pl.wikipedia.org/wiki?curid=3961537" title="Prużański Pałacyk">
Prużański Pałacyk

Pałac Szwykowskich w Prużanie – zespół pałacowo-parkowy znajdujący się w Prużanie na Białorusi, wybudowany w poł. XIX w. w stylu neorenesansowym dla marszałka szlachty powiatu prużańskiego Walentego Szwykowskiego. Od 1998 pałac jest siedzibą muzeum krajoznawczego „Prużański Pałacyk”. Jest to jeden z dwóch odrestaurowanych budynków w stylu neorenesansowym na Białorusi (drugi to pałac w Łyntupach).
Historia.
Dawny dwór.
Po III rozbiorze Polski ziemie powiatu prużańskiego znalazły się w granicach Imperium Rosyjskiego. Katarzyna II przekazała je feldmarszałkowi Piotrowi Rumiancewowi, który szybko je sprzedał. Majątek przeszedł na własność rodziny Szwykowskich. Zbudowano wówczas nowy dwupiętrowy dom z drewna sosnowego. Był on zwrócony frontem do drogi prowadzącej do miasta. W tym czasie majątek liczył 10 budynków. Łączna powierzchnia nieruchomości wynosiła przeszło 4000 akrów.
Właściciel majątku Walenty Szwykowski zbudował tu browar, cegielnię oraz oranżerię z czerwonej cegły. Później zbudowano pałac według projektu włoskiego architekta Franciszka Marii Lanci.
Konfiskata.
W wyniku poparcia przez Walentego Szwykowskiego powstania styczniowego władze rosyjskie skonfiskowały majątek, a sam właściciel udał się na emigrację. Większość roślin z oranżerii została przeniesiona do pałacu w Puszczy Białowieskiej, książki i inne mienie zostały sprzedane na aukcji, a zabudowania cegielni zdemontowane.
Po Szwykowskich.
W 1895 roku Walenty Szwykowski sprzedał majątek hrabiemu Włodzimierzowi Klejnmichelowi i wyjechał do Warszawy, gdzie zmarł w 1900 r. Po śmierci został pochowany w jednej mogile z żoną na prużańskim cmentarzu.
W latach 1921–1939 w pałacu mieściło się starostwo powiatu, budynek przetrwał w dobrym stanie.
Podczas II wojny światowej budynek pełnił funkcję siedziby sztabu generała Guderiana oraz internatu dla niemieckich oficerów. Po wojnie w pałacyku mieściła się kawalerka uczelni rolniczej, przedszkole i przychodnia dentystyczna.
Muzeum.
W 1989 r. rozpoczęto generalny remont budynku. Zakończono go w 1999 r. i odrestaurowany pałacyk wraz z oranżerią przeznaczono na muzeum regionalne, w którym część pomieszczeń pełni rolę muzeum szlacheckiego dworu.
Działalność.
Każdego roku muzeum odwiedza około 8000 zwiedzających z całego świata. Placówka posiada ponad 6000 eksponatów. Organizuje wieczory muzyczne i literackie oraz konferencje naukowe. Oprócz pracy naukowej, pracownicy muzeum organizują wycieczki po mieście i regionie.
W muzeum prezentowane są także wystawy poświęcone Józefowi Ignacemu Kraszewskiemu oraz druki z przełomu XIX/XX wieku związane z Prużaną.

</doc>
<doc id="3961541" url="https://pl.wikipedia.org/wiki?curid=3961541" title="Dilara Weliszajewa">
Dilara Weliszajewa

 
Dilara Weliszajewa (ur. 27 października 1967 w Ferganie) – ukraińska koszykarka, występująca na pozycjach rozgrywającej oraz rzucającej, po zakończeniu kariery zawodniczej trenerka koszykarska, obecnie trenerka drużyn młodzieżowych w Wileńskiej Szkole Koszykówki – VKM Wilno.
Prywatnie jest żoną litewskiego trenera – Algirdasa Paulauskasa, który prowadził m.in. żeńskie zespoły Włókniarza Białystok (1990-1995), Ślęzy Wrocław (1995/1996), Odry Brzeg (1998-2001), Energi Toruń (2016/2017) oraz męski Zastal Zielona Góra (1997/1998). Mają wspólnie dwójkę dzieci.

</doc>
<doc id="3961546" url="https://pl.wikipedia.org/wiki?curid=3961546" title="NCU">
NCU



</doc>
<doc id="3961557" url="https://pl.wikipedia.org/wiki?curid=3961557" title="Lista tabletów marki Samsung">
Lista tabletów marki Samsung

Lista tabletów marki Samsung – lista wyprodukowanych tabletów przez firmę Samsung. Modele wyprodukowane pod marką Samsung.
2010.
2011
2012
2013
2014
2015
2016
2017

</doc>
<doc id="3961561" url="https://pl.wikipedia.org/wiki?curid=3961561" title="Hetman XX Years (album)">
Hetman XX Years (album)



</doc>
<doc id="3961562" url="https://pl.wikipedia.org/wiki?curid=3961562" title="O nieistnieniu Boga">
O nieistnieniu Boga

O nieistnieniu Boga (łac. De non existentia Dei) jest traktatem filozoficznym napisanym przez Kazimierza Łyszczyńskiego, z powodu którego autor po torturach został zabity 30 marca 1689 roku w Warszawie; jedyny egzemplarz został spalony na Rynku Starego Miasta w Warszawie; nieliczne fragmenty cytowane podczas procesu zachowały się i są przechowywane w Bibliotece Kórnickiej; liczył 265 kart i kończył się stwierdzeniem: „Ergo non est Deus” (pol. "A zatem Boga nie ma"). Inny z zachowanych fragmentów zniszczonego traktatu brzmiał: „Człowiek jest twórcą Boga, a Bóg jest tworem i dziełem człowieka”.
Zachowane fragmenty traktatu:

</doc>
<doc id="3961563" url="https://pl.wikipedia.org/wiki?curid=3961563" title="Hetman - Live - 15-lecie zespołu">
Hetman - Live - 15-lecie zespołu



</doc>
<doc id="3961567" url="https://pl.wikipedia.org/wiki?curid=3961567" title="Maksim Dunajewski">
Maksim Dunajewski

Maksim Isaakowicz Dunajewski (; ur. 15 stycznia 1945 w Moskwie) – radziecki kompozytor muzyki filmowej i dyrygent. 
Zasłużony Działacz Sztuk Federacji Rosyjskiej (1996). Ludowy Artysta Federacji Rosyjskiej (2006).

</doc>
<doc id="3961569" url="https://pl.wikipedia.org/wiki?curid=3961569" title="Hvozdec">
Hvozdec



</doc>
<doc id="3961570" url="https://pl.wikipedia.org/wiki?curid=3961570" title="Hájek">
Hájek



</doc>
<doc id="3961571" url="https://pl.wikipedia.org/wiki?curid=3961571" title="I wojna Burów z Basuto (1858)">
I wojna Burów z Basuto (1858)



</doc>
<doc id="3961572" url="https://pl.wikipedia.org/wiki?curid=3961572" title="II wojna Burów z Basuto (1865-1868)">
II wojna Burów z Basuto (1865-1868)



</doc>
<doc id="3961574" url="https://pl.wikipedia.org/wiki?curid=3961574" title="II koncert fortepianowy">
II koncert fortepianowy



</doc>
<doc id="3961577" url="https://pl.wikipedia.org/wiki?curid=3961577" title="III koncert fortepianowy">
III koncert fortepianowy



</doc>
<doc id="3961580" url="https://pl.wikipedia.org/wiki?curid=3961580" title="Biathlon na Zimowych Igrzyskach Olimpijskich 1976 – sztafeta">
Biathlon na Zimowych Igrzyskach Olimpijskich 1976 – sztafeta

Biathlonowy bieg sztafetowy na Zimowych Igrzyskach Olimpijskich 1976 odbył się 13 lutego w Seefeld.
Mistrzami olimpijskimi zostali zawodnicy Związku Radzieckiego. Drugie miejsce zajęli Finowie, a na trzecim stopniu podium uplasowali się reprezentanci Niemieckiej Republiki Demokratycznej..

</doc>
<doc id="3961585" url="https://pl.wikipedia.org/wiki?curid=3961585" title="Mengele Agrartechnik">
Mengele Agrartechnik

Mengele Agrartechnik – niemieckie przedsiębiorstwo z siedzibą w Waldstetten, które zajmowało się produkcją maszyn rolniczych. Należało do grupy Lely, której część odpowiedzialna za maszyny zielonarskie została przejęta przez koncern AGCO w 2017 roku. Do 2017 roku działało pod nazwą Lely Agrartechnik GmbH.
Przedsiębiorstwo zostało założone w 1872 roku przez Andreasa Eisenlauera jako warsztat naprawy maszyn rolniczych.
W 1907 roku przedsiębiorstwo zostało przejęte przez Karla Mengele (ojciec Josefa Mengele).
Po dołączeniu młodszych synów Karla i Aloisa do spółki, nastąpiła zmiana nazwy na Karl Mengele &amp; Söhne. W 1991 roku spółkę przejęła grupa Bidell, następnie w 2003 roku spółkę przejmuje Bohnacker AG.
W 2010 roku Mengele Agrartechnik zostało nabyte przez holenderską firmę Lely zmieniając jej nazwę na Lely Agrartechnik GmbH.
7 lat później, w 2017 roku część odpowiedzialna za maszyny zielonarskie grupy Lely została przejęta przez koncern AGCO i od tamtego momentu czerwono-białe maszyny zielonarskie Lely są sprzedawane w zielono-czerwonym malowaniu pod marką Fendt.

</doc>
<doc id="3961587" url="https://pl.wikipedia.org/wiki?curid=3961587" title="Iwankiwci">
Iwankiwci



</doc>
<doc id="3961590" url="https://pl.wikipedia.org/wiki?curid=3961590" title="Algirdas Paulauskas">
Algirdas Paulauskas

 
Algirdas Paulauskas (ur. 8 kwietnia 1959) – litewski trener koszykarski, obecnie trener litewskiej kadry kobiet.
Prywatnie jest mężem byłej ukraińskiej koszykarki, a obecnie trenerki – Dilary Wieliszajewej, którą trenował w latach 1992–1995 (Włókniarz Białystok), 1995–1996 (Ślęza Wrocław), 1998-2001 (Odra Brzeg), 2002–2004 (Telekomas Wilno). Mają wspólnie dwójkę dzieci.

</doc>
<doc id="3961592" url="https://pl.wikipedia.org/wiki?curid=3961592" title="Jagdpanzer IV/70">
Jagdpanzer IV/70



</doc>
<doc id="3961593" url="https://pl.wikipedia.org/wiki?curid=3961593" title="Jan Kazimierz Wittelsbach">
Jan Kazimierz Wittelsbach



</doc>
<doc id="3961594" url="https://pl.wikipedia.org/wiki?curid=3961594" title="Jan Romiszewski">
Jan Romiszewski



</doc>
<doc id="3961598" url="https://pl.wikipedia.org/wiki?curid=3961598" title="Wojciech Jasiński (samorządowiec)">
Wojciech Jasiński (samorządowiec)

Wojciech Jan Jasiński (ur. 20 kwietnia 1967 w Żyrardowie) – polski samorządowiec, menedżer i przedsiębiorca, od 2014 do 2018 prezydent Żyrardowa.
Życiorys.
Posiada wykształcenie wyższe inżynierskie. Pracował jako menedżer w prywatnej firmie, prowadził też własne przedsiębiorstwo oraz zarządzał klubem sportowym. W latach 2003–2005 był członkiem Rady Nadzorczej Przedsiębiorstwa Energetyki Cieplnej Żyrardów sp. z o.o., a od 2007 do 2011 wiceprezesem Zarządu Przedsiębiorstwa Gospodarki Mieszkaniowej Żyrardów sp. z o.o. Pracował też w powiatowym zarządzie dróg i jako prezes klubu sportowego. Od 2006 roku działa w lokalnym samorządzie: przez dwie kadencje sprawował mandat radnego powiatu żyrardowskiego (wybierany z list Prawa i Sprawiedliwości), zaś w latach 2010–2014 przewodniczył Radzie Powiatu Żyrardowskiego. Kierował stowarzyszeniem Przymierze dla Żyrardowa. Po opuszczeniu PiS został bezpartyjny.
W 2014 roku wystartował w wyborach na prezydenta Żyrardowa z ramienia KWW Nowe Przymierze Samorządowe, powiązanego m.in. z Dariuszem Kaczanowskim. W pierwszej turze zdobył 36,93% głosów. W drugiej turze pokonał Beatę Małgorzatę Rusinowską, startującą z ramienia Platformy Obywatelskiej, zdobywając 73,96% głosów. 13 lipca 2018 zatrzymany przez funkcjonariuszy Centralnego Biura Antykorupcyjnego w związku z podejrzeniem ustawienia przetargu. Od tego czasu miastem faktycznie zarządzał wiceprezydent Lucjan Chrzanowski. W wyborach w 2018 nie ubiegał się o reelekcję, a jego następcą został Chrzanowski.

</doc>
<doc id="3961601" url="https://pl.wikipedia.org/wiki?curid=3961601" title="Run (singel BTS)">
Run (singel BTS)

„RUN” – koreański singel południowokoreańskiej grupy BTS, wydany 30 listopada 2015 roku. Utwór promował minialbum "The Most Beautiful Moment in Life, Part 2". Sprzedał się w nakładzie egzemplarzy w Korei Południowej.
Utwór został nagrany ponownie w języku japońskim i wydany jako szósty japoński singel zespołu 15 marca 2016 roku. Osiągnął 2 pozycję w rankingu Oricon i pozostał na liście przez 11 tygodni, sprzedał się w nakładzie egzemplarzy. Singel zdobył status złotej płyty.
Singel został wydany w czterech wersjach: regularnej CD, limitowanej CD+DVD, limitowanej CD+DVD Loppi HMV i regularnej CD Only BTS SHOP.
Utwór "Butterfly" jest japońską wersją utworu z tego minialbumu.

</doc>
<doc id="3961604" url="https://pl.wikipedia.org/wiki?curid=3961604" title="Ałła Achundowa">
Ałła Achundowa

Ałła Achundowa (ur. 27 października 1939) – radziecka i azerbejdżańska poetka i scenarzystka. Zasłużony Działacz Sztuk Azerbejdżańskiej SRR. Laureat Państwowej Nagrody Azerbejdżańskiej SRR.

</doc>
<doc id="3961606" url="https://pl.wikipedia.org/wiki?curid=3961606" title="Baboloki Thebe">
Baboloki Thebe

Baboloki Thebe (ur. 18 marca 1997) – botswański lekkoatleta specjalizujący się w biegach sprinterskich.
W 2014 startował na juniorskich mistrzostwach świata oraz zdobył srebro w biegu na 200 metrów podczas igrzysk olimpijskich młodzieży w Nankinie. W 2016 sięgnął po złoto w biegu na 400 metrów oraz w sztafecie 4 × 400 metrów na mistrzostwach Afryki w Durbanie. Srebrny medalista juniorskich mistrzostw świata w biegu rozstawnym 4 × 400 metrów (2016). W tym samym roku reprezentował Botswanę na igrzyskach olimpijskich w Rio de Janeiro, podczas których nie pojawił się na starcie półfinałowego biegu na 400 metrów. Srebrny medalista IAAF World Relays (2017) w sztafecie 4 × 400 metrów oraz czwarty w tym samym roku podczas światowego czempionatu w Londynie w biegu na jedno okrążenie stadionu. W 2021 zdobył brązowy medal igrzysk olimpijskich w Tokio w biegu rozstawnym 4 × 400 metrów.
Złoty medalista mistrzostw Botswany.
Rekordy życiowe: bieg na 200 metrów – 20,21 (22 maja 2016, Gaborone); bieg na 400 metrów – 44,02 (6 lipca 2017, Lozanna).

</doc>
<doc id="3961607" url="https://pl.wikipedia.org/wiki?curid=3961607" title="Jeffery Amherst">
Jeffery Amherst



</doc>
<doc id="3961609" url="https://pl.wikipedia.org/wiki?curid=3961609" title="Jens Madsen">
Jens Madsen



</doc>
<doc id="3961614" url="https://pl.wikipedia.org/wiki?curid=3961614" title="Thebe Baboloki">
Thebe Baboloki



</doc>
<doc id="3961615" url="https://pl.wikipedia.org/wiki?curid=3961615" title="Joazaf II">
Joazaf II



</doc>
<doc id="3961616" url="https://pl.wikipedia.org/wiki?curid=3961616" title="Wyzywajuszczij">
Wyzywajuszczij

Wyzywajuszczij – radziecki niszczyciel projektu 56, zmodyfikowany według projektu 56PŁO. W służbie od 31 marca 1956 do 25 kwietnia 1989 roku, aktywny na Oceanie Spokojnym i Indyjskim.
Budowa i opis techniczny.
Budowa i stan pierwotny.
„Wyzywajuszczij” został zbudowany (pod numerem 81) w Stoczni im. Leninskogo Komsomoła w Komsomolsku nad Amurem, stępkę położono 25 lipca 1953 roku. Okręt został zwodowany 20 maja 1955 roku, zaś do służby wszedł 31 marca 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 25 marca 1970 do 13 marca 1972 roku w stoczni Dalzawod Nr 200 we Władywostoku.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych BURUN zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Wyzywajuszczij” większość swojej służby spędził na Oceanie Spokojnym. Służbę bojową pełnił w latach 1966–1972 na wodach oblewających Hawaje, na morzach Filipińskim, Japońskim, u wybrzeży Północnej Korei i na Oceanie Indyjskim. Udzielił pomocy okrętowi podwodnemu K-66 w gaszeniu pożaru, który wybuchł 6 maja 1966 roku. Niszczyciel odbył wizyty zagraniczne w Korei Północnej, Somalii, Cejlonie i na Mauritiusie. 
Od 1 listopada 1985 roku w rezerwie w Zatoce Nowik, skreślony z listy okrętów marynarki wojennej 25 kwietnia 1989 roku, sprzedany na złom do Chin w 1994 roku. 
Okręt nosił kolejno numery burtowe: 472, 072, 446, 425, 782 i 766.

</doc>
<doc id="3961618" url="https://pl.wikipedia.org/wiki?curid=3961618" title="Szlifierska Struga (dopływ Bielenia)">
Szlifierska Struga (dopływ Bielenia)



</doc>
<doc id="3961628" url="https://pl.wikipedia.org/wiki?curid=3961628" title="Ella Nelson">
Ella Nelson

Ella Nelson (ur. 10 maja 1994 w Sydney) – australijska lekkoatletka specjalizująca się w biegach sprinterskich.
Bez awansu do finału startowała indywidualnie na mistrzostwach świata juniorów w 2010 i 2012 roku. W 2014 osiągnęła półfinał biegu na 200 metrów podczas igrzysk Wspólnoty Narodów w Glasgow. Uczestniczka mistrzostw świata w Pekinie (2015). W 2016 reprezentowała Australię na igrzyskach olimpijskich w Rio de Janeiro, podczas których dotarła do półfinału biegu na 200 metrów.
Zdobywała złote medale mistrzostw Australii oraz reprezentowała kraj w IAAF World Relays.
Rekordy życiowe: bieg na 100 metrów – 11,42 (20 lutego 2016, Canberra); bieg na 200 metrów – 22,50 (16 sierpnia 2016, Rio de Janeiro).

</doc>
<doc id="3961636" url="https://pl.wikipedia.org/wiki?curid=3961636" title="Michael Cherry">
Michael Cherry

Michael Cherry (ur. 23 marca 1995) – amerykański lekkoatleta specjalizujący się w biegach sprinterskich.
W 2014 został mistrzem świata juniorów w sztafecie 4 × 100 metrów. W 2016 zdobył srebrny medal młodzieżowych mistrzostw NACAC w biegu na 400 metrów. W 2017 startował na mistrzostwach świata w Londynie, podczas których zdobył srebro w sztafecie 4 × 400 metrów. Rok później, również na drugim stopniu podium, zakończył zmagania w halowych mistrzostwach świata w Birmingham, tym razem w biegu na 400 metrów. W 2019 zdobył złoto mistrzostw świata w Dosze w sztafecie 4 × 400 metrów oraz w sztafecie mieszanej; jak również srebrny medal igrzysk panamerykańskich (w sztafecie 4 × 400 metrów). W 2021 był czwarty w biegu na 400 metrów podczas igrzysk olimpijskich w Tokio, a wraz z kolegami z reprezentacji zdobył złoto w sztafecie 4 × 400 metrów.
Złoty medalista mistrzostw NCAA.

</doc>
<doc id="3961640" url="https://pl.wikipedia.org/wiki?curid=3961640" title="Jotapa">
Jotapa



</doc>
<doc id="3961641" url="https://pl.wikipedia.org/wiki?curid=3961641" title="Katarzyna Kraszewska">
Katarzyna Kraszewska



</doc>
<doc id="3961648" url="https://pl.wikipedia.org/wiki?curid=3961648" title="Człowiek z Tautavel">
Człowiek z Tautavel

Człowiek z Tautavel ("Homo erectus tautavelensis") – proponowany podgatunek człowiekowatego "Homo erectus", którego skamieniałości zostały odkryte w jaskini Arago w Tautavel we Francji. Wiek szczątków oszacowano na 450 000 lat. Prace wykopaliskowe rozpoczęły się w 1964 roku, a pierwszych znaczących odkryć dokonano w 1969.
Historia i miejsce odkryć.
Pierwsze obiekty na tych terenach odkryto już w 1828 roku. Marcel de Serres (1783–1862), profesor geologii Uniwersytetu w Montpellier, twierdził, że są to zwierzęce kości pochodzące z okresu przedpotopowego. Narzędzia z okresu środkowego paleolitu, znalezione przez Jeana Abélaneta w 1963 roku, zainspirowały małżeństwo de Lumley (Henry'ego i Marie-Antoinette) do rozpoczęcia wykopalisk w 1964.
Jaskinia Arago, położona na terenie francuskiej gminy Tautavel, użytkowana była od 600 000 do 400 000 lat temu. Jest jedną z najwcześniej odkrytych jaskiń z osadami zawierającymi artefakty ze środkowego plejstocenu w Pirenejach. Znalezione w niej narzędzia przypominające tasaki i dłuta zostały stworzone przez kulturę tajacką. Obecnie rozmiary jaskini są mniejsze niż za czasów życia znalezionego hominida – ma ona 30 metrów długości i od 10 do 15 metrów szerokości. W 2007 Instytut Paleoantropologii i Europejskie Centrum Badań Prehistorii w Tautavel, które prowadziły wykopaliska, skontaktowały się z Państwową Szkołą Nauk Geograficznych (ENSG), w celu stworzenia trójwymiarowego modelu jaskini.
Odkrycie i wybrane skamieniałości.
W jaskini Arago znaleziono szczątki kości dwóch człowiekowatych: samicy w wieku ponad czterdziestu lat i samca w wieku nie więcej niż dwadzieścia lat. W promieniu pięciu kilometrów od jaskini znaleziono kamienne narzędzia. Znalezione zwierzęce kości wskazują na to, że mieszkańcy jaskini mogli przemierzać odległości do 33 kilometrów w celu znalezienia pożywienia.
Wszystkie kości odkryte w Arago zostały znalezione przez Henry'ego de Lumley i Marie-Antoinette de Lumley. Obecnie kości znajdują się w Instytucie Paleontologii Ludzkiej w Paryżu. Okaz o nazwie Arago II to niemalże kompletna żuchwa z sześcioma zębami należąca do samicy w wieku 40–55 lat. Okaz Arago XXI to zniekształcony fragment czaszki – z niemalże kompletną twarzoczaszką, kością czołową i kością klinową – należący do wczesnego neandertalczyka. Arago XLVII to prawa kość ciemieniowa i szwy, które idealnie pasują do Arago XXI. Wiek dwóch ostatnich okazów oszacowano na dwadzieścia lat w chwili śmierci. Na podstawie szeregu promieniotwórczego ustalono wiek skamieniałości na około 450 000 lat, jednak taki wiek jest bliski maksimum, jakie można oszacować tą metodą, zatem szczątki mogą być o wiele starsze.
Męska czaszka zawiera płaskie, cofnięte czoło z silnie zarysowanymi łukami brwiowymi i dużą twarz z prostokątnymi oczodołami. Objętość czaszki to 1150 cm³. Reszta szkieletu została zrekonstruowana na podstawie siedemdziesięciu pięciu szczątków oraz z odlewów skamieniałości znalezionych w innych miejscach. Zakłada się, że szkielety znalezionego gatunku były bardziej wytrzymałe niż u współczesnych ludzi. Wzrost przeciętnych osobników osiągał około 1,65 m, a masa około 50 kg.
Jako że minęły tysiące lat od śmierci Arago XXI, nastąpiły modyfikacje w strukturze kości (zmiany tafonomiczne), zmieniając kształt czaszki. Spowodowało to lekkie wygięcia niektórych części czaszki, w tym utratę symetrii jej przedniej części. Komputerowy model trójwymiarowy udostępnił morfometryczną analizę czaszki, co pozwoliło na porównanie jej wymiarów z czaszką człowieka rozumnego, a także na uzyskanie komputerowego obrazu twarzy tego hominida.
W porównaniu do "Homo erectus" z północnej Afryki i Chin "Homo erectus tautavelensis" jest bardziej podobny do wczesnego "Homo sapiens". Tworzą one odrębną grupę morfologiczną wraz z innymi europejskimi hominidami środkowego plejstocenu znalezionymi w Steinheim an der Murr, Swanscombe i Pontnewydd, ponieważ wszystkie przypominają swoją budową neandertalczyka. Najstarsze niebezpośrednie dowody na występowanie człowiekowatych w Europie datowane są na 1–2 miliony lat, a Arago jest z pewnością młodszy. Stalagmity na dnie przykrytym osadem jaskini datowane są dwojako – spektroskopia elektronowego rezonansu paramagnetycznego datuje je na 700 000 lat; z kolei metoda termoluminescencji szacuje ich wiek na 300 000 lat. W jaskini nie znaleziono śladów użycia ognia, popiołu, węgla drzewnego, palonych kamieni ani gliny, co sugeruje, że umiejętność posługiwania się ogniem jest znacznie młodszym odkryciem, aczkolwiek ślady "Homo erectus" we wschodniej Afryce datowane na 1–4 miliony lat wskazują na wręcz odwrotny scenariusz.
Arago XXI.
Arago XXI to zniekształcony fragment czaszki datowany na około 450 000 lat. Został odkryty przez Henry'ego i Marie-Antoinette de Lumley w jaskini Arago. Hominid miał około dwudziestu lat w chwili śmierci, na co wskazuje stan szwu czołowo-ciemieniowego, a jego płeć jest najprawdopodobniej męska.
Archeologowie nie byli zgodni co do wieku hominida. Zauważono jednak podobieństwa morfologiczne między Arago XXI a czaszką z Patralony, która należy do neandertalczyka z późnego plejstocenu. Dlatego też paleoantropolodzy tacy jak Matt Cartmill i Fred H. Smith uznali okaz Arago XXI za "Homo heidelbergensis".
Ekologia.
Ludzie z jaskini Arago żywili się łosiami, danielami zwyczajnymi, reniferami, piżmowołami, bizonami, tarami, dzikimi owcami, kozicami północnymi oraz wymarłymi "Stephanorhinusami".
Najczęściej znajdowane szczątki z okresu interglacjału należą do "Cervus elaphus acoronatus", "Cervus elaphoids" (dwa gatunki jelenia), "Canis etruscus" (wilk) i "" (niedźwiedź). Te z okresu zlodowacenia to najczęściej "Equus mosbachensis" (koń), "Ovis ammon antiqua" (muflon), "Cervus elaphus acoronatus" (jeleń), a także "Hemitragus bonali" (tar).

</doc>
<doc id="3961656" url="https://pl.wikipedia.org/wiki?curid=3961656" title="Katastrofa górnicza w kopalni Halemba">
Katastrofa górnicza w kopalni Halemba



</doc>
<doc id="3961658" url="https://pl.wikipedia.org/wiki?curid=3961658" title="Uniwersytet w Montpellier">
Uniwersytet w Montpellier

Uniwersytet w Montpellier – francuski uniwersytet położony w mieście Montpellier. Jako datę założenia przyjmuje się bullę "Quia Sapientia" papieża Mikołaja IV z 1289.

</doc>
<doc id="3961659" url="https://pl.wikipedia.org/wiki?curid=3961659" title="Homo erectus tautavelensis">
Homo erectus tautavelensis



</doc>
<doc id="3961665" url="https://pl.wikipedia.org/wiki?curid=3961665" title="Kazimierz Pułaski pod Częstochową">
Kazimierz Pułaski pod Częstochową



</doc>
<doc id="3961678" url="https://pl.wikipedia.org/wiki?curid=3961678" title="Carcavelinhos FC">
Carcavelinhos FC

Carcavelinhos FC – portugalski klub piłkarski, mający siedzibę w mieście Lizbona, w stolicy kraju.
Historia.
Chronologia nazw:
Piłkarski klub Carcavelinhos został założony w dzielnicy Lizbony Alcantara 14 lutego 1912 roku. W sezonie 1927/28 zespół w finale Mistrzostw Portugalii wygrał 3:1 ze Sportingiem. W sezonie 1934/35 dotarł do półfinału nieligowych Mistrzostw Portugalii.
Od sezonu 1934/35 również organizowane były cztery eksperymentalne sezony rozgrywek ligowych przed oficjalnym startem Primeira Divisão w sezonie 1938/39. Zwycięzcy z tych czterech lat nosiły tytuł "mistrza ligi". Portugalski Związek Piłki Nożnej (FPF) wymienia tytuły ligowe w oddzielnej liście, więc nie są oficjalne.
W 1935 roku debiutował w Primeira Liga Experimental. W sezonie 1937/38 zajął 4.miejsce w lidze, ale w pierwszych oficjalnych rozgrywkach Primeira Divisão nie startował. Po zwycięstwie w Segunda Divisão w 1939 awansował do Primeira Divisão. Debiutowy sezon 1939/40 zakończył na 7.miejscu i spadł do Segunda Divisão. Rok później wrócił do pierwszej ligi. W sezonie 1941/42 zajął 9.miejsce i spadł ponownie do drugiej ligi. 18 września 1942 roku klub zaprzestał istnieć, po połączeniu z União Football Lisboa, w wyniku czego powstał Atlético CP.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Tapadinha w Lizbonie, który może pomieścić 15000 widzów.

</doc>
<doc id="3961685" url="https://pl.wikipedia.org/wiki?curid=3961685" title="Tam, na tajemniczych dróżkach">
Tam, na tajemniczych dróżkach

Tam, na tajemniczych dróżkach (ros. Там, на неведомых дорожках…) – radziecki familijny film fantasy z 1982 roku w reżyserii Michaiła Juzowskiego. Autorką scenariusza jest Ałła Achundowa. Film powstał na podstawie utworu Eduarda Uspienskiego «Вниз по волшебной реке».
Wersja polska.
Źródło:

</doc>
<doc id="3961695" url="https://pl.wikipedia.org/wiki?curid=3961695" title="Tomasz Kot (bokser)">
Tomasz Kot (bokser)

Tomasz Kot (ur. 24 października 1991 w Kielcach) – polski pięściarz, akademicki mistrz Europy i mistrz Polski, uczestnik mistrzostw Europy.
Życiorys.
Zawodnik klubu Rushh Kielce. Mistrz Polski seniorów w wadze półśredniej (2013, pokonał w finale na punkty Piotra Sielawę). Brązowy medalista mistrzostw Polski (2015).
Złoty medalista mistrzostw Polski do lat 20 w wadze półśredniej (2010). Dwukrotny mistrz Polski U-23 (2012, 2013), srebrny medalista mistrzostw Polski U-23 (2011).
Dwukrotny wicemistrz Polski juniorów w wadze półśredniej (2008, 2009).
W grudniu 2011 zdobył złoty medal akademickich mistrzostw Europy. W półfinale pokonał Estończyka Dmitrija Kormilina (14:9), natomiast w finale wygrał z Mołdawianinem Victorem Corobcevschiim (12:9). W czerwcu 2013 uczestniczył w mistrzostwach Europy w Mińsku, podczas których przegrał w pierwszej walce z Irlandczykiem Adamem Nolanem.
W 2012 bezskutecznie ubiegał się o kwalifikację na igrzyska olimpijskie w Londynie podczas turnieju w Trabzonie, przegrywając z Irlandczykiem Adamem Nolanem.
Rywalizował w Międzynarodowym Turnieju Bokserskim im. Feliksa Stamma, dwukrotnie zajmując 2. miejsce w wadze półśredniej (2012, 2013).

</doc>
<doc id="3961701" url="https://pl.wikipedia.org/wiki?curid=3961701" title="Turbokozak">
Turbokozak

Turbokozak – program rozrywkowy emitowany w telewizji Canal+, stanowiący indywidualny konkurs umiejętności piłkarskich.
Opis.
W programie występują głównie piłkarze grający w klubach Ekstraklasy, ponadto udział biorą też polscy piłkarze z zagranicznych klubów, byli piłkarze, zawodnicy innych dyscyplin sportu, dziennikarze, oraz aktorzy; mają oni za zadanie zdobyć jak najwięcej punktów w poszczególnych konkurencjach.
W maju 2016 roku nagrano setny odcinek programu. Wystąpił w nim ówczesny piłkarz Empoli – Piotr Zieliński.
W grudniu 2017 r. wyemitowano 150. odcinek Turbokozaka, w którym wystąpił ówczesny piłkarz Cracovii – Krzysztof Piątek.
W styczniu 2020 r. wyemitowano 200. odcinek programu. Wystąpił w nim ówczesny piłkarz PAOK-u- Karol Świderski.
Konkurencje.
wykaz ogólny.
Poniżej przedstawiono opisy wszystkich konkurencji (zarówno obowiązujących, jak i tych z których się wycofano). W każdej konkurencji zawodnik ma 3 podejścia (o ile w opisie konkurencji nie ma innych warunków).
Klasyfikacja ogólna.
W poniższej klasyfikacji przedstawiono kluby, w których zawodnicy grali w chwili ich wystąpienia w programie „Turbokozak”; wyszczególniono tutaj każdego zawodnika, który wziął udział w programie (niezależnie od sezonu.)
Klasyfikacja (sezon 2021/22).
Źródło: canal plus turbokozak
Najlepsi gracze edycji.
2017/18
2016/17
2015/16
2014/15
2013/14

</doc>
<doc id="3961705" url="https://pl.wikipedia.org/wiki?curid=3961705" title="Kamieniołom w Piekarach">
Kamieniołom w Piekarach

Kamieniołom w Piekarach – nieczynny kamieniołom na lewym brzegu Wisły w miejscowości Piekary pod Krakowem. Znajduje się w mezoregionie geograficznym zwanym Obniżeniem Cholerzyńskim i jest jedną z trzech Skałek Piekarskich (pozostałe to Okrążek i Kozierówka). Skałki te znajdują się na wzgórzu Stróżnica (247 m) i od strony Wisły podcięte są stromymi zboczami i pionowymi ścianami. Wraz ze znajdującym się na prawym brzegu Wzgórzem Klasztornym tworzą przełom Wisły zwany Bramą Tyniecką. Kamieniołom leży w granicach Bielańsko-Tynieckiego Parku Krajobrazowego.
Od strony Wisły kamieniołom posiada ścianę o wysokości 15 m i długości około 200 m. Znajduje się w niej pochodząca z końca XIX w sztolnia o długości około 50 m. Jest ona łatwo dostępna do zwiedzania. Wykonana została na zlecenie właścicieli Pałacu w Piekarach, którzy używali jej do przechowywania żywności. W wykazach jaskiń Bramy Krakowskiej sztolnia ta ma nazwę Kawerna w Piekarach.
Kamieniołom ma dużą wartość naukową. Wraz z pobliskim wzgórzem Wielkanoc są to jedyne w Polsce miejsca, w których wapień skalisty stopniowo przechodzi w wapień uławicowany. Z tego też powodu od 16 listopada 1998 r. został objęty ochroną prawną jako stanowisko dokumentacyjne.
W północnej części kamieniołomu znajdują się wapienie uławicone przeplecione równoległymi horyzontami krzemieni. Miąższość ławic wapieni dochodzi do 2,5 m. W południowej części występują ławice skaliste bez krzemieni i nieuławicone, przy czym przejście między tymi rodzajami wapieni odbywa się stopniowo na przestrzeni około 10 m. Obydwa typy wapieni powstały w okresie późnej jury w płytkim morzu ze szkieletów prymitywnych organizmów sinicowo-bakteryjnych i gąbek krzemionkowych.
Kamieniołom w Piekarach jest jednym z 50 obiektów geologicznych na utworzonym w 2006 r. Małopolskim Szlaku Geoturystycznym.

</doc>
<doc id="3961715" url="https://pl.wikipedia.org/wiki?curid=3961715" title="Hans Karlsson (ur. 1946)">
Hans Karlsson (ur. 1946)

Hans Karlsson (ur. 21 października 1946 w Örebro) – szwedzki polityk i działacz związkowy, w latach 2002–2006 minister.
Życiorys.
Z zawodu malarz pokojowy, ukończył szkołę w Hallsbergu. W latach 1976–1977 studiował m.in. socjologię w Högskolan i Örebro. W latach 1964–1978 pracował w wyuczonym zawodzie, od 1973 pełnił różne funkcje w Svenska Målareförbundet, branżowym związku zawodowym. Od 1978 był etatowym działaczem związkowym w ramach regionalnych i krajowych struktur tej organizacji, a następnie w centrali związkowej Landsorganisationen i Sverige.
W październiku 2002 wszedł w skład rządu Görana Perssona jako minister ds. zatrudnienia. Stanowisko to zajmował do października 2006.

</doc>
<doc id="3961716" url="https://pl.wikipedia.org/wiki?curid=3961716" title="Ambasada RP w Skopje">
Ambasada RP w Skopje

Ambasada Rzeczypospolitej Polskiej w Skopje (mac. "Амбасада на Република Полска во Скопје") – polska misja dyplomatyczna w stolicy Macedonii Północnej. Od 27 września 2018 placówką kieruje ambasador Wojciech Tyciński.
Struktura placówki.
Attaché Obrony w Macedonii Północnej rezyduje w Ambasadzie RP w Sofii.
Historia.
Polska uznała Byłą Jugosłowiańską Republikę Macedonii w 1993. Ambasadę utworzono w 1996. Początkowo mieściła się na ul. Djuro Djaković 50. Następnie została przeniesiona na Dimitar Pandilov 2a.
Od 2005 rząd RP w stosunkach dwustronnych posługiwał się nazwą "Republika Macedonii", a na forum międzynarodowym nazwą "Była Jugosłowiańska Republika Macedonii". 12 lutego 2019, na podstawie porozumienia z Grecją, państwo zmieniło nazwę na Republika Macedonii Północnej.

</doc>
<doc id="3961717" url="https://pl.wikipedia.org/wiki?curid=3961717" title="Ambasada Polski w Macedonii">
Ambasada Polski w Macedonii



</doc>
<doc id="3961719" url="https://pl.wikipedia.org/wiki?curid=3961719" title="Hans Karlsson">
Hans Karlsson



</doc>
<doc id="3961721" url="https://pl.wikipedia.org/wiki?curid=3961721" title="Radni sejmików województw III kadencji">
Radni sejmików województw III kadencji

Radni sejmików województw III kadencji – radni 16 sejmików wojewódzkich w Polsce III kadencji (2006–2010).
561 spośród nich zostało wybranych w wyborach samorządowych w 2006 na kadencję przypadającą na lata 2006–2010. Wybory przeprowadzono w wielomandatowych okręgach z listami otwartymi, obowiązywał 5% próg wyborczy na obszarze województwa z możliwością blokowania list w podziale mandatów. W razie zwolnienia mandatu w danych okręgu, funkcję radnego obejmowała osoba z tej samej listy wyborczej z kolejno najwyższym wynikiem wyborczym. Głosowanie odbyło się 12 listopada 2006. Wybory przeprowadzono na podstawie przepisów Ordynacji wyborczej do rad gmin, rad powiatów i sejmików województw (1998).
Wyniki wyborów do Sejmiku Województwa Dolnośląskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Andrzej Łoś, koalicja PO-PSL]:
Wyniki wyborów do Sejmiku Województwa Kujawsko-Pomorskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa [Marszałek województwa Piotr Całbecki, koalicja PO-PiS-PSL-SRP]:
Wyniki wyborów do Sejmiku Województwa Lubelskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Jarosław Zdrojkowski, koalicja PiS-PO]:
Wyniki wyborów do Sejmiku Województwa Lubuskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Krzysztof Szymański, koalicja PO-PiS-PSL]:
Wyniki wyborów do Sejmiku Województwa Łódzkiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Włodzimierz Fisiak, koalicja PO-PSL-LiD]:
Wyniki wyborów do Sejmiku Województwa Małopolskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Marek Nawara, koalicja PiS-PSL-LPR]:
Wyniki wyborów do Sejmiku Województwa Mazowieckiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Adam Struzik, koalicja PSL-PO]:
Wyniki wyborów do Sejmiku Województwa Opolskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa [Marszałek województwa Józef Sebesta, koalicja PO-MN-PSL]:
Wyniki wyborów do Sejmiku Województwa Podkarpackiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowanie zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Zygmunt Cholewiński, PiS]:
Wyniki wyborów do Sejmiku Województwa Podlaskiego III kadencji.
Podział mandatów i rozkład procentowy poparcia w wyniku wyborów w kolejności: ugrupowania sejmikowe i pozasejmikowe (komitety, które nie przekroczyły 1% poparcia w skali województwa, potraktowano zbiorczo):
Wyniki wyborów do Sejmiku Województwa Pomorskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Jan Kozłowski, koalicja PO-KPEiR]:
Wyniki wyborów do Sejmiku Województwa Śląskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Janusz Moszyński, koalicja PO-PiS-PSL]:
Wyniki wyborów do Sejmiku Województwa Świętokrzyskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Adam Jarubas, koalicja PSL-PiS-PO]:
Wyniki wyborów do Sejmiku Województwa Warmińsko-Mazurskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Jacek Protas, koalicja PO-PSL]:
Wyniki wyborów do Sejmiku Województwa Wielkopolskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Marek Woźniak, koalicja PO-PSL]:
Wyniki wyborów do Sejmiku Województwa Zachodniopomorskiego III kadencji.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa [Marszałek województwa Norbert Obrycki, koalicja PO-PSL]:
Wyniki przedterminowych wyborów do Sejmiku Województwa Podlaskiego III kadencji z 20 maja 2007.
Przedterminowe wybory do Sejmiku Województwa Podlaskiego zostały przeprowadzone z powodu niewybrania w ustawowym terminie Zarządu Województwa Podlaskiego przez radnych wojewódzkich. W wyniku braku wyboru Sejmik uległ rozwiązaniu przez Prezesa Rady Ministrów Jarosława Kaczyńskiego oraz powołał Jarosława Schabieńskiego na Osobę Pełniąca Funkcję Organów Samorządu Województwa Podlaskiego.
Podział mandatów i rozkład procentowy poparcia w wyniku wyborów z uwzględnieniem podziału na późniejszą koalicję rządzącą w kolejności: ugrupowania zarządu, opozycja sejmikowa i pozasejmikowa (komitety, które nie przekroczyły 1% poparcia w skali województwa, potraktowano zbiorczo) [Marszałek województwa Dariusz Piontkowski, koalicja PiS-PSL]:

</doc>
<doc id="3961723" url="https://pl.wikipedia.org/wiki?curid=3961723" title="Kalendarium historii Nowego Sącza">
Kalendarium historii Nowego Sącza

Kalendarium historii Nowego Sącza – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń związanych z historią miasta Nowego Sącza.
Lata 1990–obecnie – III Rzeczpospolita.
grudzień 2012 – zburzenie pomnika Wdzięczności Armii Czerwonej w Alei Wolności i ekshumacja poległych żołnierzy radzieckich

</doc>
<doc id="3961724" url="https://pl.wikipedia.org/wiki?curid=3961724" title="Gleby hydromorficzne">
Gleby hydromorficzne



</doc>
<doc id="3961729" url="https://pl.wikipedia.org/wiki?curid=3961729" title="Üzeyir Hacıbəyov">
Üzeyir Hacıbəyov

Üzeyir Hacıbəyov (, ; ur. w Ağcabədi, zm. 23 listopada 1948 w Baku) – azerski i radziecki kompozytor. Autor hymnu Azerbejdżanu.
Zasłużony Działacz Sztuk Azerbejdżańskiej SRR (1935). Ludowy Artysta ZSRR (1938). Odznaczony Orderem Lenina (1938). Dwukrotny laureat Nagrody Stalinowskiej (1941, 1946).

</doc>
<doc id="3961731" url="https://pl.wikipedia.org/wiki?curid=3961731" title="Znaki (album)">
Znaki (album)

Znaki – czwarty album studyjny i piąty album solowy wokalisty zespołu Dżem, Macieja Balcara wydany w 2017 roku nakładem Warner Music Poland.
Lista utworów.
źródło:.
Twórcy.
źródło:.

</doc>
<doc id="3961733" url="https://pl.wikipedia.org/wiki?curid=3961733" title="Uzeyir Hajibeyov">
Uzeyir Hajibeyov



</doc>
<doc id="3961739" url="https://pl.wikipedia.org/wiki?curid=3961739" title="Ambasada RP w Podgoricy">
Ambasada RP w Podgoricy

Ambasada Rzeczypospolitej Polskiej w Podgoricy (czarn. "Ambasada Republike Poljske u Podgorici") – polska misja dyplomatyczna w stolicy Czarnogóry. Ambasadorem Nadzwyczajnym i Pełnomocnym Rzeczypospolitej Polskiej w Republice Czarnogóry jest Artur Dmochowski. Pełni on tę funkcję od 2018.
Polska uznała niepodległość i nawiązała stosunki dyplomatyczne z Czarnogórą 14 sierpnia 2006; Czarnogóra niepodległość ogłosiła 3 czerwca 2006. W 2008 otwarto Ambasadę RP w Podgoricy.

</doc>
<doc id="3961740" url="https://pl.wikipedia.org/wiki?curid=3961740" title="Ambasada Polski w Czarnogórze">
Ambasada Polski w Czarnogórze



</doc>
<doc id="3961741" url="https://pl.wikipedia.org/wiki?curid=3961741" title="Dowództwo Strzelców Granicznych">
Dowództwo Strzelców Granicznych

Dowództwo Strzelców Granicznych – organ dowodzenia Strzelców Granicznych okresu II Rzeczypospolitej.
Formowanie i zmiany organizacyjne.
Dowództwo Strzelców Granicznych w porównaniu z Inspektoratem Wojskowej Straży Granicznej otrzymało dużo szersze prerogatywy. Wymusiło to konieczność dokonania zmian strukturalnych w dotychczasowym inspektoracie, a także wzmocnienie kadrowe. Utworzono sztab dowództwa, na czele którego stanął szef w stopniu pułkownika. Do sztabu przydzielono dwóch oficerów do zleceń. Do ich zadań należało prowadzenie inspekcji w oddziałach, dochodzeń w sprawach przemytu, zajść między ludnością a żołnierzami lub oddziałami granicznymi itp.
Obsada personalna dowództwa.
Obsada personalna:
Struktura organizacyjna.
Sztab dowództwa:

</doc>
<doc id="3961743" url="https://pl.wikipedia.org/wiki?curid=3961743" title="Kościół Jana Bożego w Warszawie">
Kościół Jana Bożego w Warszawie



</doc>
<doc id="3961745" url="https://pl.wikipedia.org/wiki?curid=3961745" title="Ambroży (Smirnow)">
Ambroży (Smirnow)

Ambroży, imię świeckie Aleksiej Stiepanowicz Smirnow (ur. 4 kwietnia 1874 w Kostromie, zm. w kwietniu 1938) – rosyjski biskup prawosławny.
Życiorys.
Był synem prawosławnego protojereja służącego w eparchii kostromskiej. Ukończył seminarium duchowne w Kostromie, a następnie w 1899 Moskiewską Akademię Duchowną z tytułem kandydata nauk teologicznych. Po ukończeniu nauki skierowano go do pracy w charakterze asystenta inspektora seminarium duchownego w Błagowieszczeńsku. 7 kwietnia 1900 biskup błagowieszczeński Innocenty dokonał jego postrzyżyn mniszych, nadając mu imię zakonne Ambroży. 30 kwietnia 1900 mnich Ambroży przyjął święcenia kapłańskie. W 1901 został inspektorem seminarium duchownego w Błagowieszczeńsku, zaś w 1904 otrzymał stanowisko jego rektora z godnością archimandryty. W latach 1906–1911 był przełożonym Monasteru Miroskiego w Pskowie.
29 lipca 1911 otrzymał nominację na biskupa michajłowskiego, wikariusza eparchii riazańskiej. Jego chirotonia miała miejsce 31 lipca tego samego roku w Ławrze św. Aleksandra Newskiego. W eparchii riazańskiej służył do maja 1917, gdy przeniesiono go do eparchii orłowskiej, również jako jej wikariusza z tytułem biskupa jeleckiego. Brał udział w pracach Soboru Lokalnego Rosyjskiego Kościoła Prawosławnego na przełomie lat 1917 i 1918.
W 1918 został aresztowany. Kolejne informacje o tym pochodzą z końca 1920 lub już z 1921, gdy jest wymieniany jako biskup briański. W 1921 ponownie został aresztowany, w roku następnym zatrzymany ponownie i za czynne przeciwdziałanie rozwojowi ruchu odnowicielskiego zmuszony do zamieszkania w Moskwie. W 1923 mianowano go biskupem riazańskim. W latach 1925–1926 był wikariuszem eparchii moskiewskiej z tytułem biskupa siergijewskiego. Służył w moskiewskiej cerkwi św. Mikołaja w Ziemnym Grodzie. W 1926 został aresztowany, a następnie skazany na trzyletnie zesłanie do Ust'-Sysolska. W 1928 został biskupem dmitrowskim, wikariuszem eparchii moskiewskiej.
W 1928 otrzymał godność arcybiskupią i został ordynariuszem eparchii wołogodzkiej. Trzy lata od powołania na urząd został po raz kolejny aresztowany i skazany na trzy lata łagru. Po odbyciu kary ponownie powrócił do czynnej pracy duszpasterskiej jako wikariusz eparchii saratowskiej z tytułem biskupa pugaczowskiego. W latach 1934–1935 był wikariuszem eparchii niżnonowogrodzkiej z tytułem biskupa muromskiego. W 1935 został ponownie aresztowany i skazany na trzyletnią zsyłkę do Kraju Krasnojarskiego. W 1938 zatrzymano go powtórnie. Podczas śledztwa przyznał się do stawianych mu zarzutów przygotowywania powstania zbrojnego i działalności kontrrewolucyjnej. Został skazany na śmierć i rozstrzelany. 
Odznaczony orderem św. Włodzimierza III stopnia.

</doc>
<doc id="3961746" url="https://pl.wikipedia.org/wiki?curid=3961746" title="Galt F.C.">
Galt F.C.

Galt F.C. – kanadyjski klub piłkarski, mający siedzibę w mieście Galt (obecnie Cambridge), w prowincji Ontario, na południu kraju.
Historia.
Chronologia nazw:
Piłkarski klub Galt F.C. został założony w Galt w 1881 lub w 1882 roku. W 1901 roku zespół po raz pierwszy zdobył Puchar Ontario, powtarzając swój sukces w kolejnych dwóch sezonach. W 1903 roku klub zorganizował spotkania piłkarskie z klubami prowincji Manitoba, przez 25 dni rozegrał 17 gier, w których wygrał 16 i 1 zremisował, zdobywając 46 goli i tracąc 2. W 1904 roku na Igrzyskach Olimpijskich w St. Louis, zespół reprezentował Kanadę, tak jak oficjalnie piłka nożna stała się dyscypliną olimpijską dopiero w 1908 roku. Turniej piłkarski na Olimpiadzie miał tylko status pokazowy, dlatego Galt F.C. rozegrał tylko dwa mecze. Wygrywając z wynikiem 7:0 (Christian Brother College) i 4:0 (St. Rose) klub zdobył złote medale dla Kanady. W 1905 roku Galt F.C. rozegrał mecz z brytyjskim zespołem "The Pilgrims". To spotkanie przyciągnęło wiele uwagi zarówno w Kanadzie i, jak i północnych Stanach Zjednoczonych i zebrało 3500 widzów na Dixon Park Stadium. Mecz zakończył się wynikiem 3:3. W 2004 roku, w rocznicę zwycięstwa Galt F.C. w Igrzyskach Olimpijskich, zespół został wprowadzony do Hall of Fame kanadyjskiego futbolu.
Stadion.
Klub rozgrywał swoje mecze domowe na stadionie Dixon Park w Galt, który może pomieścić 3500 widzów.

</doc>
<doc id="3961748" url="https://pl.wikipedia.org/wiki?curid=3961748" title="Steffi Walter-Martin">
Steffi Walter-Martin



</doc>
<doc id="3961751" url="https://pl.wikipedia.org/wiki?curid=3961751" title="Skała z krzyżem">
Skała z krzyżem



</doc>
<doc id="3961752" url="https://pl.wikipedia.org/wiki?curid=3961752" title="Annefried Göllner">
Annefried Göllner

Annefried Göllner (ur. 27 sierpnia 1963 w Zams) – austriacka saneczkarka, dwukrotna uczestniczka zimowych igrzysk olimpijskich, pięciokrotna uczestniczka mistrzostw świata.
W 1980 roku po raz pierwszy wystąpiła w zimowych igrzyskach olimpijskich. W Lake Placid wystartowała w konkursie jedynek saneczkarskich i zajęła czternaste miejsce. Cztery lata później, na igrzyskach w Sarajewie, w tej samej konkurencji była siódma.
W latach 1979–1987 pięciokrotnie uczestniczyła w mistrzostwach świata w saneczkarstwie. Jej największym osiągnięciem w zawodach tej rangi było szóste miejsce podczas mistrzostw w 1983 roku w Lake Placid. Poza tym była dziewiąta w 1985 roku w Oberhofie, dziesiąta w 1979 roku w Königssee, dwunasta w 1987 roku w Igls i trzynasta w 1981 roku w Hammarstrand
Trzykrotnie brała udział również w mistrzostwach Europy – w 1984 roku w Olang była piąta, w 1980 roku w tym samym miejscu dziewiąta, a w 1982 roku w Winterbergu jedenasta.
W 1981 roku w Bludenz zajęła szóste miejsce w mistrzostwach Europy juniorów, a rok później w Lake Placid również szóste miejsce w mistrzostwach świata juniorów.
Pięciokrotnie w swojej karierze zajęła czwarte miejsce w klasyfikacji generalnej Pucharu Świata na koniec sezonu. Taki rezultat osiągnęła w sezonach 1978/1979, 1979/1980, 1980/1981, 1982/1983 i 1984/1985.

</doc>
<doc id="3961754" url="https://pl.wikipedia.org/wiki?curid=3961754" title="Annefried Goellner">
Annefried Goellner



</doc>
<doc id="3961756" url="https://pl.wikipedia.org/wiki?curid=3961756" title="Karol Kochler">
Karol Kochler

Karol Kochler (ur. 24 stycznia 1888 w Odessie, zm. 13 sierpnia 1974) – polski chemik, nauczyciel chemii i przyrody w Liceum Krzemienieckim, wykładowca na Wydziale Chemii Uniwersytetu Mikołaja Kopernika w Toruniu w latach 1948–1950 oraz 1951–54.
Życiorys.
W roku 1929 został dyrektorem państwowego gimnazjum im. Tadeusza Czackiego, jednej ze szkół wchodzących w skład Liceum Krzemienieckiego.
W latach 1935–1936 pełnił funkcję dyrektora („kuratora”) Liceum Krzemienieckiego, zastąpił go na tym stanowisku inż. Stefan Czarnocki. Sam Kochler do 1939 pełnił funkcję dyrektora pedagogicznego szkoły. Autor publikacji „The Krzemieniec Lyceum” wydanej w styczniu 1930 przez wydawnictwo „The New Era” w Londynie.
W przededniu mordu na polskiej inteligencji krzemienieckiej Kochler miał zostać skreślony z listy proskrypcyjnej, dzięki czemu uniknął śmierci
Po wojnie, w 1945 objął na kilka lat kierownictwo I Państwowego Gimnazjum im. Króla Jana III Sobieskiego w Grudziądzu, uczestniczył także w budowie polskiego szkolnictwa na Pomorzu.
Jest pochowany na Cmentarzu Salwatorskim w Krakowie (sektor SC9-7-30).
Był mężem Klary (1886–1975), z którą miał córkę Alinę po mężu Borkacką (1922–2003) żonę profesora Stanisława Borkackiego, łączniczkę w powstaniu warszawskim, ps. "Jaga", po wojnie lekarza pediatrę.
Upamiętnienie.
M.in. na jego cześć nazwano ulicę na toruńskim kampusie Krzemieniecką. 

</doc>
<doc id="3961757" url="https://pl.wikipedia.org/wiki?curid=3961757" title="Olympiakos Nikozja w europejskich pucharach">
Olympiakos Nikozja w europejskich pucharach



</doc>
<doc id="3961760" url="https://pl.wikipedia.org/wiki?curid=3961760" title="Galt Football Club">
Galt Football Club



</doc>
<doc id="3961761" url="https://pl.wikipedia.org/wiki?curid=3961761" title="Galt FC">
Galt FC



</doc>
<doc id="3961764" url="https://pl.wikipedia.org/wiki?curid=3961764" title="APOP Kinyras Peyias w europejskich pucharach">
APOP Kinyras Peyias w europejskich pucharach



</doc>
<doc id="3961765" url="https://pl.wikipedia.org/wiki?curid=3961765" title="Wiesław Łuczyński">
Wiesław Łuczyński

Wiesław Łuczyński (ur. 1953 w Działdowie, zm. 30 marca 2017) – polski ekonomista, doktor habilitowany.
Biografia.
Pracę doktorską "Państwowo-monopolistyczna regulacja inwestycji i jej wpływ na przebieg cyklu przemysłowego" obronił w 1981. W 1999 habilitował się na Wydziale Zarządzania Akademii Ekonomicznej w Poznaniu, na podstawie pracy "Analiza dynamiki procesów gospodarczych Niemiec".
Był profesorem nadzwyczajnym na Uniwersytecie Ekonomicznym w Poznaniu oraz w Państwowej Wyższej Szkole Zawodowej w Kaliszu, a także nauczycielem akademickim. Pełnił funkcję kierownika Katedry Finansów Międzynarodowych. 
Wypromował 5 doktorantów, był recenzentem dalszych 5 prac doktorskich.
Został pochowany na Cmentarzu Junikowo w Poznaniu.

</doc>
<doc id="3961766" url="https://pl.wikipedia.org/wiki?curid=3961766" title="Placówka Straży Granicznej I linii „Antonina”">
Placówka Straży Granicznej I linii „Antonina”



</doc>
<doc id="3961771" url="https://pl.wikipedia.org/wiki?curid=3961771" title="Ambasada RP w Luksemburgu">
Ambasada RP w Luksemburgu

Ambasada Rzeczypospolitej Polskiej w Luksemburgu (fr. "Ambassade de la République de Pologne au Luxembourg")– polska misja dyplomatyczna w stolicy Wielkiego Księstwa Luksemburga.
Historia.
Od 1929 poseł RP w Brukseli akredytowany był również w Luksemburgu. 7 lipca 1945 rząd Luksemburga uznał Tymczasowy Rząd Jedności Narodowej. 14 lipca 1945 Polska i Luksemburg ponownie nawiązały stosunki dyplomatyczne. Ambasadę RP w Luksemburgu otwarto w 2006. Od stycznia 2017 na jej czele stoi ambasador Piotr Wojtczak.

</doc>
<doc id="3961772" url="https://pl.wikipedia.org/wiki?curid=3961772" title="Ambasada Polski w Luksemburgu">
Ambasada Polski w Luksemburgu



</doc>
<doc id="3961774" url="https://pl.wikipedia.org/wiki?curid=3961774" title="Dymniok Szary">
Dymniok Szary

Dymniok Szary – jedna z Nielepickich Skał na grzbiecie wzgórza Dymniok w miejscowości Nielepice w województwie małopolskim, w powiecie krakowskim, w gminie Zabierzów. Znajduje się w mezoregionie Garb Tenczyński na Wyżynie Krakowsko-Częstochowskiej. Jest środkową w grupie 4 skał (pozostałe to Skała z Krzyżem, Pośredniok i Dymniok Biały.
Skała znajduje się na terenie prywatnym. Jej pionowe ściany są celem wspinaczy skalnych. Wytyczyli oni na niej kilka dróg wspinaczkowych. Obok nazwy drogi podano stopień trudności i asekurację; r – ringi, st – stanowiska zjazdowe:
Dymniok Szary znajduje się na terenie otwartym. Ma wysokość 7–9 m i pionowe ściany.

</doc>
<doc id="3961776" url="https://pl.wikipedia.org/wiki?curid=3961776" title="Ermis Aradipu w europejskich pucharach">
Ermis Aradipu w europejskich pucharach



</doc>
<doc id="3961781" url="https://pl.wikipedia.org/wiki?curid=3961781" title="Armin Rohde">
Armin Rohde

 Armin Rohde (ur. 4 kwietnia 1955 w Gladbeck) – niemiecki aktor.

</doc>
<doc id="3961783" url="https://pl.wikipedia.org/wiki?curid=3961783" title="Andrzej Zawicki">
Andrzej Zawicki

Andrzej Zawicki (ur. 1937, zm. w kwietniu 2017 w Głogowie) – polski miejski radny, naczelnik miasta Głogowa i Honorowy obywatel Głogowa.
Biografia.
Naczelnik miasta Głogowa. W 2005 został uhonorowany tytułem Honorowego Obywatela Miasta Głogowa. Od 2006 do 2010 sprawował stanowisko miejskiego radnego. Zmarł w kwietniu 2017, a został pochowany 5 kwietnia 2017 na cmentarzu przy ul. Legnickiej.

</doc>
<doc id="3961788" url="https://pl.wikipedia.org/wiki?curid=3961788" title="9 Pułk Strzelców Granicznych">
9 Pułk Strzelców Granicznych

9 Pułk Strzelców Granicznych – jednostka organizacyjna Strzelców Granicznych w II Rzeczypospolitej.
Powstał on na bazie 1 samodzielnego dywizjonu Strzelców Granicznych, a 2 dywizjon został utworzony z kadry szwadronu szkolnego oraz z naboru rekruta.
Formowanie i zmiany organizacyjne.
Po marcowej reorganizacji w 1920 roku formacji granicznych przystąpiono do formowania dalszych większych jednostek granicznych i powiększania składu osobowego korpusu. Rozkazem ministra spraw wojskowych z 7 maja 1920 roku nakazano sformowanie 9 pułku Strzelców Granicznych. Rozkaz nakazywał:
Dowództwo samodzielnego dywizjonu zostało przemianowane na dowództwo 9 pułku Strzelców Granicznych, a dowódca dywizjonu objął czasowo dowództwo pułku. 1 samodzielny dywizjon StG stał się I/9 pStG, a jego dowództwo utworzono z personelu dowództw szwadronów.
II dywizjon powstał w wyniku wydzielenia ze szwadronu szkolnego czterech szwadronów liniowych, a jego dowództwo z personelu szwadronów, w tym szwadronu szkolnego.
Szwadron szkolny 1 samodzielnego dywizjonu StG przemianowany został na szwadron szkolny 9 pułku.
Formowanie przebiegało dość sprawnie. Znaczne braki odczuwano w koniach taborowych. Według meldunku nadesłanego 9 maja, pododdziały 9 pułku nie mogły wyjść na granicę z braku koni taborowych.
W myśl rozkazu o formowaniu, pułk został wyznaczony do ochrony odcinka kordonu sanitarnego wzdłuż wschodnich granic powiatów Łuck, Dubno, Krzemieniec i po zakończeniu formowania miał wyjść z podporządkowania DOG Warszawa i wejść w podporządkowanie DOG Lublin.
W połowie czerwca 1920 roku 9 pułk Strzelców Granicznych przerzucono do innego rejonu.
9 listopada 1920 szkolny szwadron 9 pułku StG przemianowany został na szwadron zapasowy 1 pułku strzelców konnych, a dowództwo nad nim objął mjr Skoryna.
Żołnierze pułku.
Obsada personalna pułku 9 czerwca 1920:
Obsada personalna pułku 29 września 1920:

</doc>
<doc id="3961792" url="https://pl.wikipedia.org/wiki?curid=3961792" title="Ulica Wybrzeże Puckie w Warszawie">
Ulica Wybrzeże Puckie w Warszawie

Ulica Wybrzeże Puckie – ulica w warszawskiej dzielnicy Praga-Północ. Rozpoczyna się przy moście Gdańskim, a kończy w okolicach mostu Grota-Roweckiego. 
Opis.
Ulica stanowi północne przedłużenie ulicy Wybrzeże Helskie. Przebiega przez obszar Golędzinowa i rejon na zachód od Śliwic. Stanowi część nigdy nie zrealizowanej tzw. Praskiej Wisłostrady, która miała biec wzdłuż prawego brzegu Wisły. Jej drugą, nieformalną nazwą jest Szlak Golędzinowski. W latach 70. XX wieku teren został uporządkowany oraz ułożono trwałą nawierzchnię z betonowych płyt. 
Podczas budowy mostu gen. Grota-Roweckiego perspektywicznie wybudowano przejazd przygotowany do budowy dwupasmowej ulicy razem z torowiskiem tramwajowym. W 2013 powrócono do koncepcji rozbudowy ulicy Wybrzeże Helskie, tak aby nabrała cech ulicy o znaczeniu tranzytowym; projekt ten nie określa jednak nowej roli ulicy Wybrzeże Puckie. 

</doc>
<doc id="3961793" url="https://pl.wikipedia.org/wiki?curid=3961793" title="The Wayfarers (Peabody)">
The Wayfarers (Peabody)

The Wayfarers – tomik wierszy amerykańskiej poetki Josephine Preston Peabody
, będący jej książkowym debiutem. Zbiorek ukazał się w 1898 w Bostonie nakładem oficyny Copeland and Day. Książka została opatrzona dedykacją dla siostry autorki: "To my sister Marion". Tom zawiera tytułowy poemat "The Wayfarers" i cykle "They Pass", "Idyls", "Lyrics and Sonnets" i "The Enemy Listens". W tomiku znalazł się między innymi sonet "The Vigil of the Sphinx". Poza tym do omawianej edycji zostały włączone monologi dramatyczne "The Watching of Penelope" i "Daphne Laurea", napisane w stylu Roberta Browninga.

</doc>
<doc id="3961796" url="https://pl.wikipedia.org/wiki?curid=3961796" title="Jezioro łabędzie (film 1981)">
Jezioro łabędzie (film 1981)

 – japoński film anime wyprodukowany w 1981 roku przez Toei Animation w reżyserii Kimio Yabukiego. Zrealizowany na podstawie baletu o tej samej nazwie Piotra Czajkowskiego.

</doc>
<doc id="3961798" url="https://pl.wikipedia.org/wiki?curid=3961798" title="Olga Johann">
Olga Johann

Olga Johann (ur. 8 października 1942 w Warszawie, zm. 5 kwietnia 2017) – polska psycholożka, socjolożka i nauczycielka akademicka, działaczka samorządowa i społeczna, wiceprzewodnicząca Rady m.st. Warszawy.
Życiorys.
Ukończyła studia na Wydziale Psychologii Uniwersytetu Warszawskiego. Była nauczycielką akademicką w Zakładzie Socjologii Politechniki Warszawskiej (1965–1968), następnie była zatrudniona w Poradni Wychowawczo-Zawodowej (1968–1989). W latach 1989–1990 pracowała w Biurze Interwencji Kancelarii Senatu, w latach 1990–1991 w Ministerstwie Edukacji Narodowej. W latach 1992–2006 zajmowała stanowiska kierownicze w Specjalistycznej Poradni Psychologiczno-Pedagogicznej „TOP” w Warszawie. Zasiadała w Sejmiku Województwa Mazowieckiego (2002–2006), którego była wiceprzewodniczącą. Z ramienia Prawa i Sprawiedliwości była radną Rady m.st. Warszawy, w której pełniła funkcję wiceprzewodniczącej. Była także przewodniczącą Krajowej Komisji Rewizyjnej PiS.
Działała w szeregu inicjatyw społecznych m.in. w ramach zajmującej się upamiętnianiem „Żołnierzy Wyklętych” Fundacji „Pamiętamy”. Współtworzyła Fundację im. Jacka Maziarskiego. Była także członkiem zarządu Fundacji Józefa Szaniawskiego. Przez wiele lat działała na rzecz dekomunizacji przestrzeni publicznej. Weszła w skład Honorowego Komitetu Poparcia akcji Stowarzyszenia KoLiber „Goń z pomnika bolszewika”.
Była zamężna z Wiesławem Johannem, adwokatem i sędzią Trybunału Konstytucyjnego.
Została pochowana 11 kwietnia 2017 na cmentarzu Powązkowskim w Warszawie.
Odznaczenia.
W 2016 została odznaczona przez prezydenta Andrzeja Dudę Krzyżem Kawalerskim Orderu Odrodzenia Polski oraz Krzyżem Wolności i Solidarności.
W kwietniu 2017 pośmiertnie odznaczona przez prezydenta Andrzeja Dudę Krzyżem Komandorskim Orderu Odrodzenia Polski.

</doc>
<doc id="3961800" url="https://pl.wikipedia.org/wiki?curid=3961800" title="DarkPlanet.pl">
DarkPlanet.pl

DarkPlanet.pl – polski portal internetowy poświęcony muzyce rockowej, metalowej i gotyckiej oraz szeroko pojętej kulturze Dark Independent. Serwis utworzony został w styczniu 2006 roku na bazie nieistniejącego już bloga „Tenebrae” działającego od stycznia 1996 i hostowanego początkowo jako strona domowa na serwerach akademickich. W 1998 roku strona została przeniesiona na prv.pl, a następnie na polcom.pl. W 2006 roku magazyn został przemianowany na „DarkPlanet” i zaistniał pod samodzielną domeną darkplanet.pl. Strona ta została stworzona z myślą o ludziach interesujących się muzyką alternatywną, rockową, metalową oraz subkulturą gotycką. Od początku swojego istnienia portal miał na celu umożliwienie szerokiemu gronu użytkowników podzielenia się swoimi zainteresowaniami oraz opiniami na forum. Początkowo serwis DarkPlanet.pl miał być głównie muzycznym serwisem internetowym i taką funkcję pełnił do roku 2008, kiedy w jego kręgu zainteresowań pojawiła się literatura: początkowo muzyczna, potem traktująca coraz szerzej inne działy literatury jak fantasy czy science-fiction. W 2008 roku czasopismu został nadany numer ISSN: 1899-4032. Od 2009 roku serwis jest zarejestrowanym tytułem prasowym jako dziennik. W styczniu 2016 roku serwis świętował swoje oficjalne dziesięciolecie istnienia pod obecną nazwą i dwudziestolecie od zaistnienia w internecie.
Do 2017 serwis był też organizatorem, współorganizatorem oraz patronem medialnym ponad 2500 wydarzeń i festiwali muzycznych w Polsce i za granicą, w tym tak znanych jak Out Of Line Festival (Niemcy), Devilstone Open Air (Litwa), Brutal Assault (Czechy), Castle Fest (Serbia), Castle Party (Polska), Gotycka Twierdza, czy imprez cyklicznych „DarkPlanet Night”, „Temple of Goths”, „Finland Metal Night” (pod auspicjami Ambasady Finlandii). DarkPlanet objęło patronatem ponad 300 wydawnictw muzycznych, takich jak Fading Colours, XIII Stoleti, Clan of Xymox, Blindead czy Iluzjon oraz ponad 250 książkowych w tym takich autorów jak Jack Ketchum, Robert McCammon, Jacek Piekara, Andrzej Pilipiuk czy Jakub Ćwiek. Redaktorzy przeprowadzili ponad 200 wywiadów z polskimi i zagranicznymi artystami, w tym z takimi gwiazdami jak Killing Joke, Children of Bodom, Goijra, Diary Of Dreams, Accept, Acid Drinkers czy Renata Przemyk. W ramach umowy z zaprzyjaźnionymi stacjami radiowymi (SAR – Gdańsk, Afera – Poznań, Alfa – Kraków) informacje ukazywały się również w muzycznych audycjach radiowych. DarkPlanet był też wymieniany w literaturze oraz publikacjach naukowych dotyczących muzyki oraz kultury Dark Independent.

</doc>
<doc id="3961805" url="https://pl.wikipedia.org/wiki?curid=3961805" title="AC Savoia">
AC Savoia

AC Savoia – włoski klub piłkarski, mający swoją siedzibę w mieście Mediolan, na północy kraju.
Historia.
Chronologia nazw:
Piłkarski klub AC Savoia został założony w Mediolanie w 1911 roku. W sezonie 1911/12 zwyciężył w finale lombarda Terza Categoria. W następnym sezonie zespół zajął 8.miejsce w Promozione lombarda. W sezonie 1913/14 zdobył awans do Prima Categoria. Klub został przydzielony do grupy C Prima Categoria Lombarda, ale zrezygnował z występów i w każdym meczu zaniesiono porażkę 0:2 do tabeli ligowej. W 2014 klub został rozwiązany a niektórzy piłkarze przeszły do Sport Iris Milan, Juventus Italia i A.M.C.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Portello w Mediolanie.

</doc>
<doc id="3961809" url="https://pl.wikipedia.org/wiki?curid=3961809" title="Andreas Mitter">
Andreas Mitter

Andreas Mitter (ur. 28 listopada 1981) – austriacki skoczek narciarski, a następnie trener tej dyscypliny sportu.
Przebieg kariery.
Początkowo uprawiał skoki narciarskie jako zawodnik. W latach 1997–1999 wystąpił w ponad 20 konkursach Alpen Cupu, kilkukrotnie punktując (jego najlepszym wynikiem było 17. miejsce, jakie zajął 23 stycznia 1999 w miejscowości Schönwald im Schwarzwald). Ponadto w latach 1999–2001 siedem razy przystępował do rywalizacji w Pucharze Kontynentalnym, jednak ani razu nie zdobył punktów do klasyfikacji generalnej tego cyklu (najwyższe, 31., miejsce zajął 2 września 2001 w Park City w swoim ostatnim w karierze starcie w oficjalnych zawodach międzynarodowych rozgrywanych pod egidą FIS).
Jest absolwentem Uniwersytetu w Innsbrucku. W latach 2009–2011 był asystentem trenera kadry B reprezentacji Austrii w skokach narciarskich, jednocześnie odpowiadając za szkolenie zawodników w rejonie Innsbrucku. W sezonie 2011/2012 samodzielnie prowadził austriacką kadrę C oraz reprezentację Austrii na mistrzostwach świata juniorów, pracując także w szkole sportowej w Stams. W latach 2012–2016 był pierwszym trenerem austriackiej kadry B. W marcu 2016 został pierwszym trenerem reprezentacji Finlandii w skokach narciarskich, podpisując z Suomen Hiihtoliitto dwuletni kontrakt z możliwością przedłużenia go o kolejny rok. Funkcję szkoleniowca fińskiej reprezentacji pełnił do końca sezonu 2017/2018.
Andreas Mitter jest żonaty. Jego brat Christian jest trenerem narciarstwa alpejskiego (prowadził między innymi reprezentację Norwegii w tej dyscyplinie sportu), a ich ojciec Wolfgang był przewodniczącym komitetu organizacyjnego Mistrzostw Świata w Narciarstwie Klasycznym 1999.

</doc>
<doc id="3961811" url="https://pl.wikipedia.org/wiki?curid=3961811" title="Pływanie na Letnich Igrzyskach Olimpijskich 1964 – 1500 m stylem dowolnym mężczyzn">
Pływanie na Letnich Igrzyskach Olimpijskich 1964 – 1500 m stylem dowolnym mężczyzn

1500 m stylem dowolnym mężczyzn – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 16 października, a finał 17 października 1964 roku.
Faworytem wyścigu był Amerykanin Roy Saari, który miesiąc przed igrzyskami jako pierwszy pływak w historii pokonał 1500 m stylem dowolnym poniżej 17 minut. W finale jednak od 100. metra prowadził reprezentant Australii Bob Windle. Wkrótce dogonił go jego rodak Allan Wood i dwaj Australijczycy płynęli obok siebie przez 1000 m, mając 12 m przewagi nad Amerykaninem Johnem Nelsonem. Wkrótce Wood nieco osłabł, podczas gdy na 200 m przed metą Windle nadal płynął w tempie lepszym od rekordu świata. Ostatnie metry pokonał jednak nieco wolniej, ale wystarczyło to, aby zdobyć złoty medal i poprawić czasem 17:01,7 rekord olimpijski, który ustanowił w eliminacjach. John Nelson dogonił Wooda po 1350 m i wywalczył srebrny medal, kończąc wyścig z czasem 17:03,0. Na najniższym stopniu podium stanął Allan Wood (17:07,7). Rekordzista świata Roy Saari uplasował się na siódmym miejscu (17:29,2).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3961812" url="https://pl.wikipedia.org/wiki?curid=3961812" title="Diego Palomeque">
Diego Palomeque

Diego Armando Palomeque Echavarría (ur. 5 grudnia 1993) – kolumbijski lekkoatleta specjalizujący się w biegach sprinterskich.
Na początku swojej kariery zdobywał medale na imprezach juniorów oraz juniorów młodszych Ameryki Południowej. W 2015 zdobył trzy krążki na mistrzostwach Ameryki Południowej, po jednym z innego kruszcu. Dwukrotny medalista mistrzostw ibero-amerykańskich w biegach na 400 oraz w sztafecie 4 × 400 metrów (2016). W tym samym roku reprezentował Kolumbię na igrzyskach olimpijskich w Rio de Janeiro, w których na eliminacjach zakończył występy w tych samych konkurencjach. W 2017 zdobył dwa złota i srebro na mistrzostwach Ameryki Południowej.
Złoty medalista mistrzostw Kolumbii w kategorii seniorów i juniorów oraz reprezentant kraju w IAAF World Relays.
Rekordy życiowe: bieg na 100 metrów – 10,11 (23 czerwca 2017, Asunción) rekord Kolumbii / 10,07w (25 czerwca 2016, Cali); bieg na 200 metrów – 20,32 (11 czerwca 2017, Medellín); bieg na 400 metrów – 45,25 (30 kwietnia 2016, Medellín) rekord Kolumbii. Rekordzista kraju w sztafecie 4 × 400 metrów (2:59,50 w 2019).
Osiągnięcia.
Ponadto Palomeque wraz z kolegami z reprezentacji na trzeciej zmianie sztafety 4 × 400 metrów ustanowił aktualny rekord kraju (3:01,16) w 2016.

</doc>
<doc id="3961815" url="https://pl.wikipedia.org/wiki?curid=3961815" title="Serhij Rysenko">
Serhij Rysenko

Serhij Ołeksandrowycz Rysenko, ukr. Сергій Олександрович Рисенко (ur. 15 marca 1980 w Ługańsku) – ukraiński kolarz górski, uczestnik igrzysk olimpijskich z lat 2000, 2004, 2008 i 2012. 
Kariera.
Zawodnik reprezentował Ukrainę na czterech kolejnych igrzyskach olimpijskich. Uczestniczył również w drobnych turniejach, mistrzostwach Europy. 
Życie prywatne.
Jest żonaty, ma dwoje dzieci: córkę Sofię i syna Eliasa.

</doc>
<doc id="3961817" url="https://pl.wikipedia.org/wiki?curid=3961817" title="Diego Armando Palomeque Echavarría">
Diego Armando Palomeque Echavarría



</doc>
<doc id="3961818" url="https://pl.wikipedia.org/wiki?curid=3961818" title="Diego Echavarría">
Diego Echavarría



</doc>
<doc id="3961819" url="https://pl.wikipedia.org/wiki?curid=3961819" title="4 Pułk Strzelców Granicznych">
4 Pułk Strzelców Granicznych

4 Pułk Strzelców Granicznych – jednostka organizacyjna Strzelców Granicznych w II Rzeczypospolitej.
Geneza.
Zalążkiem przyszłego 4 pułku Strzelców Granicznych był złożony z ochotników szwadron Straży Pogranicznej. Szwadron powstał w 1918 roku w Zagłębiu Dąbrowskim po rozbrojeniu oddziałów niemieckich. Później oddział został przeniesiony do Aleksandrowa Kujawskiego. Tam, na jego bazie, sformowano 4 samodzielny dywizjon Straży Granicznej. Dowództwo dywizjonu stacjonowało we Włocławku, a dowództwo 1 szwadronu w Aleksandrowie Kujawskim. 1 szwadron swoje placówki rozwinął od Wisły do Zakrzewa. 2 szwadron sformowano w Aleksandrowie. Dowódcą pułku mianowano rotmistrza Bronisława Orzanowskiego, kwatermistrzem był por. Leonard Tirbach, adiutantem por. Józef Wosik, dowódcą 1 szwadronu kpt. Adam Laszuk, a 2 szwadronu kpt. Sękowski.
15 marca 1919 roku samodzielny dywizjon Straży Granicznej został włączony do 3 pułku Wojskowej Straży Granicznej jako jego 1 dywizjon. Sformowano kolejnych sześć szwadronów, z których dwa wcielono do 1 dywizjonu. 2 dywizjon pułku odszedł na wschodni brzeg Wisły do Lipna. 
Dowództwo 3 pułku WSG i 1 dywizjonu stacjonowało we Włocławku., szwadrony 1.,2., 3., 4. w Aleksandrowie, 2 dywizjon ze swoimi szwadronami w Lipnie. Dowódcą pułku był płk Habich, adiutantem por. Korolec, 1 dywizjonem dowodził rtm. Orzanowski, 2 dywizjonem mjr Sokołowski. Celem wzmocnienia odcinka pułkowego z Włocławka do Aleksandrowa przybył II batalion 31 pułku piechoty.
13 lipca 1919 roku 3 szwadron pułku został odesłany do Warszawy. Tam stał się zalążkiem dla nowo formowanego 1 samodzielnego dywizjonu Strzelców Granicznych. Latem I/3 pułku WSG został wydzielony z pułku, przemianowany na 2 samodzielny dywizjon Wojskowej Straży Granicznej i rozlokowany po obu stronach Wisły na granicy pruskiej. Dowództwo 2 dywizjonu stacjonowało we Włocławku, 1 szwadron w Aleksandrowie, 2 szwadron w Służewie, 3 i 4 szwadron na prawym brzegu Wisły.
Od jesieni 1919 roku dywizjon wszedł w skład Frontu Mazowieckiego gen. Józefa Hallera i wspólnie z baonem marynarki, 1 instrukcyjnym pułkiem Armii gen. Hallera i dwoma pociągami pancernymi tworzył grupę operacyjną pod francuskim dowództwem. W listopadzie do grupy przydzielono 1. i 12 pułk ułanów.
Formowanie i zmiany organizacyjne.
Po rewindykacji Pomorza, 2 samodzielny dywizjon wydzielono spod dowództwa Frontu Mazowieckiego, przegrupowano do Aleksandrowa i z dniem 1 lutego 1920 roku przeformowano w 4 pułk Strzelców Granicznych. Jego III dywizjon stanowił wcześniejszy batalion wartowniczy. W marcu 1920 roku pułk przerzucony został na Pomorze i obsadził zachodnią granicę „Korytarza” od granicy DOG „Poznań” do Morza Bałtyckiego. Dowództwo pułku stacjonowało w Świeciu, szwadron szkolny też stacjonował w Świeciu, I dywizjon ze szwadronami w Kościerzynie, II dywizjon w Chojnicach, III dywizjon w Wejherowie.
W końcu lipca 1920 roku zluzowano z granicy szwadrony o numeracji nieparzystej. Szwadrony miały zostać przetransportowane na front polsko-bolszewicki. Wysłano jednak jedynie pod Mławę kombinowany pieszy szwadron pod dowództwem ppor. Zygmunta Chocieja.
W pierwszych dniach stycznia 1921 roku rozwiązano pułk. Konny szwadron z trębaczami pod dowództwem ppor. Czyrsznica odszedł transportem kolejowym do 11 pułku Strzelców Granicznych, szeregowi przeniesieni zostali do baonów i szwadronów zapasowych, a oficerowie oddani do dyspozycji departamentów broni Ministerstwa Spraw Wojskowych.
Służba graniczna.
27 marca 1920 roku pododdziały 4 pułku strzelców granicznych wspólnie z 3/VIII batalionem wartowniczym obsadzał granicę zachodnią OGen. „Pomorze”. Dowództwo pułku stacjonować miało w Tucholi.
Zgodnie z rozkazem operacyjnym nr 2 DOG „Pomorze” z 5 kwietnia 1920 4 pułk objął odcinek graniczny Kaminitz – Sypniewo długości około 222 kilometrów. Dowództwo pułku mieściło się w tym czasie w Świeciu. Rozkaz o dyslokacji do Tucholi nie został zrealizowany z powodu braku odpowiednich koszar.
Przeznaczone dla dowództwa i szwadronu szkolnego baraki okazały się pomieszczeniami dla jeńców.
Jego I dywizjon przyjął służbę graniczną 6 kwietnia 1920 roku na odcinku 117 kilometrów od Kamienitz do Borowego Młyna i pod względem taktycznym podlegał dowództwu 63 pułku piechoty. Granica na odcinku dywizjonu biegła przeważnie terenem lesistym. Na odcinku 2 i 3 szwadronu granica była wytyczona i oznakowana przez Komisję Graniczną. Na pozostałych odcinkach brak było oznaczeń. Długość odcinków szwadronowych wahała się od 20 do 25 kilometrów. Jedynie 4 szwadron ochraniał odcinek długości około 43 kilometrów. Na odcinku dywizjonu znajdowały się dwie komory celne w Lipuszu i w Wygodzie. Dowództwo dywizjonu mieściło się Kościerzynie. Szwadrony rozlokowały się w dużych wsiach, a plutony zakwaterowano w izbach gospodarczych. plutony zorganizowały wartownie. Łączność utrzymywano przy pomocy aparatów telefonicznych, w relacji dywizjon – szwadron przy pomocy telefonii państwowej, a do plutonów za pomocą kabli polowych.
II dywizjon pełnił od 10 kwietnia 1920 służbę graniczną od Borowego Młyna [wył.] do Sypniewa i podlegał taktycznie taktyczne dowódcy 48 pułku piechoty. Jego sztab rozmieścił się w Chojnicach, a dowództwa szwadronów w większych wsiach. Granica na odcinku 5 i 6 szwadronu biegła jeziorem Muskendorfskim i rzeką Brdą. Posterunkii, prócz ubezpieczenia lądowego wysyłały patrole wodne łódkami.
Rozporządzeniem MSWojsk. z 13 listopada 1920 nakazano zluzowanie kolejnych pułków Strzelców Granicznych.
4 pułk Strzelców Granicznych pełniący służbę na granicy zachodniej od Bałtyku do granicy DOG „Poznań”, oraz batalion morski ochraniający granicę morską, zluzowany został przez trzy bataliony wartownicze: nr 2/I z siedzibą dowództwa w Chojnicach, nr 4/I w Kościerzynie, oraz nr l/VIII z Wejherowa.
26 kwietnia 1920 Niemcy zmusili żołnierzy 7 szwadronu z wartowni Witkowo do wycofania się z zajmowanych pozycji do Witkowa. Tu zorganizowano ostateczną obronę i ogniem karabinu maszynowego zmuszono napastników do odstąpienia. W wyniku potyczki ranny został jeden polski żołnierz. Niemcy rzadali wycofania się wojsk polskich z Witkowa i przekazania im drogi Witkowo–Dąbrowa.
Żołnierze pułku.
Pierwsza obsada personalna pułku:
Struktura organizacyjna.
Rozmieszczenie pułku w kwietniu 1920:

</doc>
<doc id="3961820" url="https://pl.wikipedia.org/wiki?curid=3961820" title="5 Pułk Strzelców Granicznych">
5 Pułk Strzelców Granicznych

5 Pułk Strzelców Granicznych – jednostka organizacyjna Strzelców Granicznych w II Rzeczypospolitej.
Formowanie i zmiany organizacyjne.
Formowanie 5 pułku Strzelców Granicznych rozpoczęto w pierwszych dniach marca 1920 roku w Lesznie. Dowódcą grupy organizacyjnej był rotmistrz Tyczński. W skład grupy wchodzili oficerowie Poznańskiego pułku garnizonowego: ppor. Leon Dopierała, ppor. Franciszek Rogoziński, ppor. Wrzyszczyński. Z zapasowego szwadronu taborów zostali przydzieleni: ppor. Erzepke, a z dowództwa Straży Granicznej: mjr Żółkiewski, rtm. Goebel, mjr Goetzendorf-Grabowski, por. Leon Prawdzic-Wajman, ppor. Badt, por. Wiczyński, por. Jerzy Scheibler, ppor. Ulatowski i inni oficerowie.
Kadrę podoficerską stanowili przede wszystkim byli podoficerowie armii niemieckiej, w małej części armii gen. Hallera i rosyjskiej. Szeregowcy rekrutowali się w większości z rezerwistów armii niemieckiej, częściowo z ochotników nie służących w ogóle w wojsku.
19 czerwca 1920 dowództwo pułku zwróciło się z prośbą o przeniesienie sztabu pułku z Wronek do Międzychodu. W lipcu pułk stacjonował w Międzychodzie.
Służba graniczna.
27 marca 1920 roku granicę zachodnią OGen. „Poznań” od okolic Zbąszynia do granicy OGen. „Kielce” ochraniał jeszcze 155 pułk piechoty, przy czym na odcinku od okolic Krotoszyna do OGen. Kielce za ochronę granicy odpowiadał dowódca 7 Brygady Piechoty rez. Dowództwo pułku stacjonowało wtedy w Lesznie.
20 maja 1920 roku dowódca 3 szwadronu otrzymał rozkaz objąć odcinek od Jabłonowa do małej Wysocki (Klein Wisseck).
Żołnierze pułku.
Obsada personalna pułku w kwietniu 1920:
Wykaz dowódców szwadronów w lipcu 1920:

</doc>
<doc id="3961822" url="https://pl.wikipedia.org/wiki?curid=3961822" title="6 Pułk Strzelców Granicznych">
6 Pułk Strzelców Granicznych

6 Pułk Strzelców Granicznych – jednostka organizacyjna Strzelców Granicznych w II Rzeczypospolitej.
Formowanie i zmiany organizacyjne.
W Biedrusku sformowany został przez Dowództwo Okręgu Generalnego „Poznań” 6 pułk Wojskowej Służby Granicznej. 3 marca 1920 roku wiceminister spraw wojskowych generał podporucznik Kazimierz Sosnkowski przemianował dotychczasową formację „Wojskowa Straż Graniczna” na „Strzelców Granicznych”, a Dowództwu Strzelców Granicznych podporządkowano samodzielne pułki WSG. Pułk przemianowany został na 6 pułk Strzelców Granicznych. Sztab pułku rozlokował się we Wronkach, natomiast dowództwo 1 dywizjonu w Czarnkowie i 2 dywizjonu w Międzychodzie. W połowie marca 1920 stan pułku wynosił 1880 żołnierzy. Wtedy też otrzymał zadanie zluzować 159 pułk piechoty na odcinku długości około 260 km od styku DOG „Pomorze” do Wolsztyna.
Według „Historii I dywizjonu”:
7 kwietnia 1920 rozkaz dowódcy pułku nr 15 nakazał wydzielenie zalążków do sformowania I dywizjonu ze szwadronu szkolnego z Inowrocławia. Szwadron miał wydzielić 5 oficerów i 40 szeregowców. Dowódcą dywizjony mianowano majora Żeromskiego. Dwa dni później przeniesiono żołnierzy z koszar artyleryjskich do białych koszar przy ulicy Dworcowej. Już 10 kwietnia do koszar przybyła grupa 700 poborowych z PKU Ostrów. Z rekrutów utworzono cztery szwadrony. 19 maja, po przeszkoleniu, dywizjon wymaszerował do Leszna, a jego poszczególne szwadrony rozpoczęły obejmowanie służby granicznej.
Również na początku kwietnia przystąpiono do formowania II dywizjonu. Pełniącym obowiązki dowódcy dywizjonu został etatowy dowódca 5 szwadronu rtm. Andrzejewski. 6 szwadronem dowodził por. Borowik, 7 szwadronem por. Sommer, a 8 – ppor. Kamiński. W kolejnych dniach do koszar meldowali się nowi rekruci. 7 maja dowództwo dywizjonu objął rtm. Lubiak. 20 maja szwadrony batalionu wyruszyły na granicę. Sztab dywizjonu przybył do Ostrowa. Kilka dni później przegrupował się do Odolanowa.
W czerwcu 1920 roku sztab pułku i I dywizjonu kwaterował już w Lesznie, a dowództwo II dywizjonu w Ostrzeszewie
23 lipca pułk otrzymał zadanie przekazać do 25 lipca ochraniane odcinki granicy pododdziałom 5 pułku Strzelców Granicznych i innym oddziałom ochotniczym, szwadrony I dywizjonu skoncentrować w Lesznie, a II w Ostrowie skąd transportami kolejowymi przewiezione zostaną do Biedruska. Tam nastąpić miała koncentracja całego pułku, a następnie wyjazd na front polsko-bolszewicki.
4 listopada 1920 roku bataliony wartownicze nr 8/VI i 1/VI otrzymały rozkaz zluzowania 6 pułku Strzelców Granicznych. Batalion nr 8/VI przegrupował się z Siedlec do Szczuczyna, a nr 1/VI z Łodzi do Chorzel. W drugiej dekadzie tego miesiąca bataliony osiągnęły nakazane im rejony i przejęły przeznaczone im odcinki graniczne.
Służba graniczna.
27 marca 1920 roku granicę zachodnią OGen. „Poznań” od granicy OGen. „Pomorze” do okolic Zbąszynia ochraniał jeszcze 159 pułk piechoty. Jego dowództwo stacjonowało wtedy we Wronkach.
W drugiej połowie maja I dywizjon pułku rozpoczął obsadzanie granicy z Niemcami na odcinku od Brenna do (wył.) Zdun. Dowództwo 1 szwadronu ppor. Tallen-Wilczewskiego rozlokowane zostało w Zbarzewie, 2 szwadronu por. Podlewskiego w Bojanowie, 3 szwadronu por. Nowickiego w Rawiczu, 4 szwadronu ppor. Giżyńskiego w Jutrosinie. Szwadrony I dywizjonu do 20 czerwca 1920 zatrzymały 93 przemytników.
II dywizjon przegrupował się w rejon Ostrowa, by 21 czerwca udać się na granicę. Dywizjon luzował 159 Bytomski pułk piechoty od Zdun do Siemianic.
9 grudnia 1920 pułk otrzymał zadanie przekazać ochronę granicy państwowej na odcinku I dywizjonu pododdziałom 6/I batalionu wartowniczego z Osowca.
Żołnierze pułku.
Obsada personalna pułku w listopadzie 1920
dowódca pułku – płk Sergiusz Bogucki
Struktura organizacyjna pułku.
Szwadron karabinów maszynowych I dywizjonu stacjonował w Grajewie

</doc>
<doc id="3961824" url="https://pl.wikipedia.org/wiki?curid=3961824" title="Sergio Osmeña">
Sergio Osmeña

Sergio Osmeña (ur. 9 września 1878, zm. 19 października 1961) – polityk filipiński.
Przed rozpoczęciem kariery politycznej, pracował jako prawnik i dziennikarz wydawanej w Cebu City gazety "El Nuevo Dia".
Był gubernatorem Cebu i przewodniczącym Izby Reprezentantów od 1902 do 1922 roku.
W 1935 roku, gdy prezydentem Wspólnoty Filipińskiej został Manuel Quezon, Osmeña został wybrany na funkcję wiceprezydenta. Ponownie wybrany na kolejną kadencję w 1941 roku.
Podczas inwazji japońskiej, przeniósł się do Stanów Zjednoczonych, a po śmierci prezydenta Quezona w 1944 roku został prezydentem na uchodźstwie Wspólnoty Filipińskiej. Po wyzwoleniu Filipin zachował stanowisko prezydenta do 1946.

</doc>
<doc id="3961827" url="https://pl.wikipedia.org/wiki?curid=3961827" title="Anastasija Bicenko">
Anastasija Bicenko

Anastasija Aleksiejewna Bicenko zd. Kamierinska lub Kamorista (ur. 29 października 1875 w Aleksandrowce w ujeździe bachmuckim guberni jekaterynosławskiej, zm. 16 czerwca 1938 w Kommunarce) – rosyjska rewolucjonistka, uczestniczka zamachu na gen. Wiktora Sacharowa, działaczka partii eserowskiej, a następnie bolszewickiej.
Życiorys.
Pochodziła z chłopskiej rodziny. Ukończyła gimnazjum. W wieku 27 lat wstąpiła do Partii Socjalistów-Rewolucjonistów (eserowców), działała w komitecie partyjnym w Smoleńsku (1902-1903), Petersburgu (1903-1904), Moskwie (1905). 22 listopada 1905 dokonała udanego zamachu na gen. Wiktora Sacharowa, którego eserowcy postanowili zabić w odwecie za przeprowadzoną przez niego pacyfikację buntu chłopskiego w guberni saratowskiej. Została aresztowana i skazana na śmierć, jednak karę zamieniono jej na dożywotnią katorgę. Odzyskała wolność po rewolucji lutowej i obaleniu caratu.
Zasiadała w radzie robotniczej i żołnierskiej w Czycie, kierowała w jej strukturze komisją ds. oświaty. W maju-czerwcu 1917 była delegatką na zjazd Partii Socjalistów-Rewolucjonistów z obwodu zabajkalskiego. Wzięła czynny udział w walkach podczas rewolucji październikowej w Moskwie. W listopadzie przystąpiła do lewicowych eserowców i została wybrana do komitetu centralnego partii. Bez powodzenia startowała w demokratycznych wyborach do Konstytuanty w listopadzie 1917. Zasiadała w redakcji pisma lewych eserów "Nasz Put'".
Była członkinią delegacji radzieckiej podczas negocjacji pokojowych poprzedzających podpisanie pokoju brzeskiego. Od marca do czerwca 1918 była zastępcą przewodniczącego Rady Komisarzy Ludowych Moskwy i obwodu moskiewskiego, wykładowczynią partyjnej szkoły propagandzistów i współpracownicą pisma partyjnego "Sztandar Pracy". Opowiadała się za bliską współpracą z bolszewikami. W lipcu 1918 potępiła powstanie lewicowych eserowców, zaś w listopadzie, z rekomendacji Jakowa Swierdłowa, została przyjęta do partii bolszewickiej. Podczas procesu lewicowych eserowców w 1922 wspólnie z Nikołajem Bucharinem broniła tych działaczy partyjnych, którzy odrzucili linię polityczną i metody działania partii.
Ukończyła Instytut Czerwonej Profesury i do 1938 pracowała w strukturach partyjnych i państwowych. 8 lutego 1938, podczas Wielkiej Czystki, została aresztowana przez NKWD, oskarżona o przynależność do eserowskiej organizacji terrorystycznej, 16 czerwca 1938 skazana przez Kolegium Wojskowe Sądu Najwyższego ZSRR na śmierć. Stracona w miejscu egzekucji Kommunarka tego samego dnia.
17 października 1961 zrehabilitowana postanowieniem Kolegium Wojskowego SN ZSRR.

</doc>
<doc id="3961839" url="https://pl.wikipedia.org/wiki?curid=3961839" title="Colours">
Colours



</doc>
<doc id="3961840" url="https://pl.wikipedia.org/wiki?curid=3961840" title="Medal Polarny">
Medal Polarny

Medal Polarny (ang. "Polar Medal") – medal przyznawany przez monarchię brytyjską. Ustanowiony został w roku 1857 jako Medal Arktyczny, a następnie przemianowany na Medal Polarny w roku 1904.

</doc>
<doc id="3961842" url="https://pl.wikipedia.org/wiki?curid=3961842" title="Kjell Larsson">
Kjell Larsson

Kjell Larsson (ur. 26 marca 1943 w Göteborgu, zm. 21 grudnia 2002 w Sztokholmie) – szwedzki polityk, działacz Szwedzkiej Socjaldemokratycznej Partii Robotniczej, w latach 1998–2002 minister środowiska.
Życiorys.
Absolwent nauk politycznych na Uniwersytecie w Göteborgu (1967). Był pracownikiem Svenska byggnadsarbetareförbundet, związku zawodowego branży budowlanej, a następnie etatowym działaczem socjaldemokratów. Zatrudniony później m.in. w urzędzie premiera i w partyjnej frakcji w Riksdagu. Od 1982 do 1991 pełnił funkcję sekretarza stanu w gabinecie Ingvara Carlssona. Później był m.in. dyrektorem generalnym rządowej agencji Exportkreditnämnden.
W październiku 1998 wszedł w skład gabinetu Görana Perssona jako minister środowiska w miejsce Anny Lindh. Stanowisko to zajmował do października 2002.

</doc>
<doc id="3961843" url="https://pl.wikipedia.org/wiki?curid=3961843" title="Michał Daragan">
Michał Daragan



</doc>
<doc id="3961847" url="https://pl.wikipedia.org/wiki?curid=3961847" title="Miasteczko Winesburg">
Miasteczko Winesburg

Miasteczko Winesburg (ang. "Winesburg. Ohio") – cykl opowiadań amerykańskiego pisarza Sherwooda Andersona, opublikowany w 1919. Opowiadania te tworzą spójny obraz małomiasteczkowej społeczności, dlatego niektórzy krytycy uważają ten utwór, podobnie jak "Dublińczyków" Jamesa Joyce’a, za specyficzną powieść nowelową. Głównym bohaterem jest George Willard. Inne postacie to między innymi Wing Biddlebaum, Doctor Reefy, Elizabeth Willard, Doctor Parcival, Louise Trunnion, Jesse Bentley, Louise Bentley, David Hardy, Joe Welling, Alice Hindman, Wash Williams i Seth Richmond. Pierwowzorem fikcyjnego Winesburga było miasteczko Clyde w stanie Ohio. 
Zobacz też: Spoon River Anthology (Masters)

</doc>
<doc id="3961852" url="https://pl.wikipedia.org/wiki?curid=3961852" title="Manuel Pfister">
Manuel Pfister

Manuel Pfister (ur. 4 grudnia 1988 w Schwaz) – austriacki saneczkarz, uczestnik Zimowych Igrzysk Olimpijskich 2010, trzykrotny medalista mistrzostw świata juniorów.
W 2010 roku wziął udział w igrzyskach w Vancouver. W jedynkach mężczyzn zajął dziesiąte miejsce. Podczas jednego z treningów przed zawodami olimpijskimi rozpędził się do 154 km/h, czym poprawił rekord świata w prędkości osiągniętej w saneczkarstwie. W pozostałych treningach plasował się w czołówce stawki z niewielką stratą do najlepszych zawodników.
W latach 2011–2013 trzykrotnie uczestniczył w saneczkarskich mistrzostwach świata – w 2011 roku w Cesanie zajął czternaste miejsce w jedynkach, rok później w Altenbergu był dziesiąty w jedynkach i czwarty w zawodach drużnowych, a w 2013 roku w Whistler zajął dwudzieste miejsce w jedynkach. Trzykrotnie brał udział również w mistrzostwach Europy – w 2010 roku w Siguldzie był siódmy w jedynkach, w 2012 roku w Paramonowie siódmy w jedynkach i czwarty w zawodach drużynowych, a w 2013 roku w Oberhofie jedenasty w jedynkach.
Od sezonu 2006/2007 do sezonu 2013/2014 startował w zawodach Pucharu Świata. Zadebiutował w listopadzie 2006 roku w Turynie, zajmując 28. miejsce w jedynkach. Najwyżej w klasyfikacji generalnej, na siódmym miejscu, był w sezonie 2011/2012. Osiemnastokrotnie plasował się w czołowej dziesiątce zawodów w jedynkach. Najwyższe w karierze, piąte miejsce w konkursach Pucharu Świata, osiągnął dwukrotnie w Calgary – w 2010 i 2011 roku. Raz stanął na podium drużynowych zawodów Pucharu Świata. Dokonał tego w lutym 2012 roku w Siguldzie, zajmując drugie miejsce wraz z Niną Reithmayer i braćmi Linger – Andreasem i Wolfgangiem.
W swojej karierze trzykrotnie stał na podium mistrzostw świata juniorów. W 2005 roku w Winterbergu oraz w 2007 roku w Cesanie wywalczył srebrne medale w jedynkach, a w 2008 roku w Lake Placid zdobył brązowy medal w zawodach drużynowych, wspólnie z Birgit Platzer, Reinhardem Eggerem i Davidem Schweigerem.
Jego bratem jest Daniel Pfister, również saneczkarz.

</doc>
<doc id="3961855" url="https://pl.wikipedia.org/wiki?curid=3961855" title="Lithocarpus lepidocarpus">
Lithocarpus lepidocarpus

Lithocarpus lepidocarpus (Hayata) Hayata – gatunek roślin z rodziny bukowatych ("Fagaceae" Dumort.). Występuje naturalnie w środkowej i południowej części Tajwanu. 
Biologia i ekologia.
Rośnie w lasach mieszanych. Występuje na wysokości od 1000 do 2800 m n.p.m. Kwitnie od lipca do października, natomiast owoce dojrzewają od sierpnia do grudnia.

</doc>
<doc id="3961856" url="https://pl.wikipedia.org/wiki?curid=3961856" title="Jang Keun-suk">
Jang Keun-suk

Jang Keun-suk (hangul: 장근석, hancha: 朴炯植; ur. 4 sierpnia 1987 w Danyang) – południowokoreański piosenkarz i aktor. Grał główne role w serialach "Beethoven Virus" (2008), "Minam-isine-yo" (2009), "Mary-neun uibakjoong" (2010), "Sarangbi" (2012), "Yeppeun namja" (2013) oraz "Najwyższa stawka" (2016).
Jang rozpoczął pracę jako model dziecięcy w wieku sześciu lat po tym, jak został odkryty przez łowcę talentów. W tym czasie rodzice Janga sprzedawali dom, a agent, który był potencjalnym nabywcą, zobaczył chłopca. Dostrzegając jego potencjał, agent doradził rodzicom Janga, aby pozwolili mu spróbować pracy jako model. Jang zadebiutował w 1997 roku w telewizyjnym serialu HBS (Channel CGV) "Haengbogdo pabnida". Następnie kontynuował pracę w telewizji jako aktor dziecięcy. W gimnazjum, w 2003 roku, uczył się w Nowej Zelandii w Nelson College, w celu nauki języka angielskiego i japońskiego, jednak przez ofertę zagrania w serialu "Nonstop 4" wrócił do Korei Południowej.
Ukończył studia na Uniwersytecie Hanyang na kierunku teatr i film.

</doc>
<doc id="3961858" url="https://pl.wikipedia.org/wiki?curid=3961858" title="Nadieżda Susłowa">
Nadieżda Susłowa

Nadieżda Prokofjewna Susłowa (ur. 1 września 1843 w Paninie, zm. 20 maja 1918 w Ałuszcie) – rosyjska lekarka, pierwsza w historii Rosji absolwentka studiów medycznych (w Szwajcarii) i praktykująca lekarka.
Życiorys.
Pochodziła z rodziny chłopskiej, która uzyskała od państwa - Szeremetiewów - wolność osobistą. W 1854 Susłowowie zamieszkali w Moskwie, a Nadieżda Susłowa podjęła naukę na pensji, gdzie nauczyła się języków francuskiego i niemieckiego. Samodzielnie poznawała łacinę i nauki ścisłe. Od siedemnastego roku życia mieszkała w Petersburgu, gdzie zetknęła się z ideami Nikołaja Czernyszewskiego, Nikołaja Dobrolubowa i Nikołaja Niekrasowa, a pod ich wpływem wstąpiła do organizacji rewolucyjnej. Grupa, w której działała, utrzymywała kontakty z I Międzynarodówką. Nadieżda Susłowa pozostawała pod dyskretnym nadzorem policyjnym. W 1862 za zgodą profesorów Iwana Sieczenowa i Siergieja Botkina zaczęła, razem z M. Obruczewą i jeszcze jedną wolną słuchaczką, uczęszczać na ich wykłady w Akademii Medyczno-Chirurgicznej. Już rok później jednak władze rosyjskie zabroniły kobietom, które w Rosji nie mogły studiować, także wstępu na zajęcia na tej uczelni.
Susłowa wyjechała do Szwajcarii i w drodze wyjątku została przyjęta na studia medyczne na Uniwersytecie w Zurychu. W 1867 pod kierunkiem i przy pomocy prof. Sieczenowa obroniła pracę końcową i ukończyła studia, uzyskując tytuł doktora medycyny jako pierwsza kobieta w Europie. W Szwajcarii wyszła za mąż za lekarza Friedricha Erismanna, ich małżeństwo zakończyło się w 1874 rozwodem.
W 1868 wróciła do Petersburga i po zdaniu egzaminów uzyskała prawo do praktykowania w zawodzie lekarza. Mieszkała i pracowała w Petersburgu, następnie w Niżnym Nowogrodzie i od 1892 na Krymie. Oprócz praktyki lekarskiej zajmowała się dobroczynnością. Zmarła w 1918.
Jej siostra Appolinarija była pisarką i muzą Fiodora Dostojewskiego.

</doc>
<doc id="3961861" url="https://pl.wikipedia.org/wiki?curid=3961861" title="Eugeniusz Kołota">
Eugeniusz Kołota

Eugeniusz Kołota (ur. 8 marca 1941 w Koskowie, zm. 2 kwietnia 2017 we Wrocławiu) – polski specjalista w dziedzinie nauk rolniczych.
Życiorys.
W 1960 ukończył technikum ogrodnicze w Pruszczu Gdańskim, a następnie studiował na Wydziale Rolniczym Wyższej Szkoły Rolniczej w Szczecinie. Po obronie pracy magisterskiej pracował w Katedrze Ogrodnictwa tej uczelni, w 1971 w Szkole Głównej Gospodarstwa Wiejskiego w Warszawie uzyskał stopień doktora nauk rolniczych, a w 1977 stopień doktora habilitowanego. Od 1981 przez trzy lata był prodziekanem Wydziału Rolniczego. W 1984 został przeniesiony do Wrocławia, gdzie na Akademii Rolniczej objął funkcję kierownika Zakładu Ogrodnictwa, a następnie Katedry Ogrodnictwa. W 1989 uzyskał tytuł naukowy profesora, od 1993 przez dwa lata był prorektorem Akademii Rolniczej. Od 1990 przez piętnaście lat był przedstawicielem Wydziału Rolniczego w senacie uczelni, w 1995 uzyskał stanowisko profesora zwyczajnego.
Dorobek naukowy.
Autor:
Odznaczenia.
ponadto trzykrotnie nagroda Ministra Edukacji Narodowej, 32 nagrody Rektora AR w Szczecinie i UP we Wrocławiu.

</doc>
<doc id="3961866" url="https://pl.wikipedia.org/wiki?curid=3961866" title="Mistrzostwa Oceanii w Zapasach 2000">
Mistrzostwa Oceanii w Zapasach 2000

Mistrzostwa Oceanii w zapasach w 2000, odbywały się w dniu 13 maja w Melbourne w Australii. W tabeli medalowej tryumfowali zapaśnicy gospodarzy. 
Wyniki.
Styl klasyczny.
Laszlo Kovacs z Australii w wadze do 130 kg był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.
Styl wolny.
Mushtaq Rasem Abdullah z Australii w wadze do 130 kg był jedynym zgłoszonym zawodnikiem w swojej kategorii i nie został uwzględniony w tabeli jako złoty medalista.

</doc>
<doc id="3961869" url="https://pl.wikipedia.org/wiki?curid=3961869" title="Kościół Chrystusa Króla w Dobiegniewie">
Kościół Chrystusa Króla w Dobiegniewie

Kościół pw. Chrystusa Króla w Dobiegniewie – rzymskokatolicki kościół filialny należący do parafii św. Józefa w Dobiegniewie.
Historia.
Dokładna data budowy świątyni nie jest potwierdzona źródłami. Jednak w oparciu o dostępne dane historyczne można założyć, że istniejący kościół został wzniesiony na miejscu świątyni z początku XIV wieku, zapewne tuż po pożarze w 1417 roku. Architektura kościoła pochodzi z czasów średniowiecza i XIX wieku. Świadczy o tym korpus nawowy reprezentujący styl późnogotycki i wieża w stylu neogotyckim. Od początku swojego istnienia świątynia była poświęcona Najświętszej Maryi Pannie, co potwierdza informacja ufundowania w 1336 roku ołtarza głównego dedykowanego tej patronce.
Od czasu budowy do 1534 roku był to kościół katolicki, który w czasie reformacji został przekształcony na kościół protestancki. W związku z tym zostało zmienione wyposażenie świątyni, które zostało dostosowane do nowej liturgii. Po tym jak w czasie pożaru w 1641 roku spaleniu uległa prawie cała zabudowa miasta i częściowo świątynia, rozpoczęto jej odbudowę, w którą zaangażował się sam elektor brandenburski Fryderyk Wilhelm. 
Po zakończeniu prac w 1647 roku został zamontowany nowy ołtarz ufundowany m.in. przez rody von Koppen i von Bornstedt. W 1652 roku została ukończona odbudowa wieży. Po ponownym pożarze w 1710 roku została zbudowana nowa wieża, która została zakończona w 1859 roku. Projekt zbudowanej wieży został zatwierdzony przez samego króla Fryderyka Wilhelma IV Pruskiego.
Podczas II wojny światowej świątynia nie została zniszczona. Po wojnie została przejęta przez parafię rzymskokatolicką i poświęcona w dniu 1 listopada 1946 roku.

</doc>
<doc id="3961872" url="https://pl.wikipedia.org/wiki?curid=3961872" title="Eugeniusz Danicki">
Eugeniusz Danicki

Eugeniusz Jan Danicki (ur. 1942, zm. 11 września 2016) – polski inżynier elektronik, profesor zwyczajny Instytutu Podstawowych Problemów Techniki PAN.
Życiorys.
Absolwent Wydziału Elektroradiotechnicznego WAT (1964). 1970 – doktorat (WAT), 1976 – habilitacja (WAT), 1991 – profesor nadzw. 1995 – profesor zw. Od 1962-1982 – pracownik WAT, w tym od 1976 – kierownik Zakładu Akustyki Fizycznej WAT oraz przez rok – prodziekan ds. Naukowych Wydziału Chemii i Fizyki Technicznej WAT.
W latach 1982-1985 – docent w Przemysłowym Instytucie Telekomunikacji w Warszawie. W latach 1984-2012 – pracownik IPPT PAN, w tym od 1985 – kierownik Zakładu Teorii Fal Elektromagnetycznych, po 2002 – kierownik Pracowni a następnie Laboratorium Fal Powierzchniowych.
Wybitny akustyk, światowej sławy specjalista z teorii przetworników elektroakustycznych. Wieloletni członek, a w latach 2007-2010 – Przewodniczący Rady Naukowej IPPT PAN. Specjalista badań teoretycznych i eksperymentalnych nad oddziaływaniem fal elektromagnetycznych i akustycznych w ciałach stałych.
Długoletni członek Polskiego Towarzystwa Akustycznego, w latach 1987-1990 – Przewodniczący Oddziału Warszawskiego Towarzystwa, długoletni członek Kolegium Redakcyjnego „Archives of Acoustics”. Pochowany na cmentarzu Powązki Wojskowe w Warszawie (kwatera 35B-3-16).

</doc>
<doc id="3961876" url="https://pl.wikipedia.org/wiki?curid=3961876" title="Osttruppen">
Osttruppen



</doc>
<doc id="3961877" url="https://pl.wikipedia.org/wiki?curid=3961877" title="Antonia Lanthaler">
Antonia Lanthaler

Antonia Lanthaler (ur. 3 kwietnia 1946 w Kreith Stubai) – austriacka saneczkarka, uczestniczka Zimowych Igrzysk Olimpijskich 1964, brązowa medalistka mistrzostw Europy juniorów.
W styczniu 1962 roku zdobyła brązowy medal mistrzostw Europy juniorów w Bad Aussee w jedynkach kobiet, przegrywając z Helgą Meusinger i Helgą Gugganig. W styczniu 1963 roku zajęła szesnaste miejsce w mistrzostwach świata seniorów w Imst.
W 1964 roku wystartowała na igrzyskach w Innsbrucku, podczas których wzięła udział w rywalizacji kobiet w saneczkarstwie. Nie została jednak sklasyfikowana – po pierwszym ślizgu plasowała się na jedenastym miejscu, ale drugiego ślizgu już nie ukończyła.

</doc>
<doc id="3961881" url="https://pl.wikipedia.org/wiki?curid=3961881" title="Kushtrim Mushica">
Kushtrim Mushica

Kushtrim Mushica (ur. 1 maja 1983 w Prisztinie) – kosowski piłkarz albańskiego pochodzenia występujący na pozycji bramkarza w kosowskim klubie KF Vushtrria oraz w reprezentacji Kosowa.
Życiorys.
Urodził się w Prisztinie. Zaczął grać w piłkę w 1989 w wieku sześciu lat, występując w klubie KF Ramiz Sadiku. W 1998 wraz z rodziną wyemigrował do Turcji (w Prisztinie pozostali tylko jego ojciec i starszy brat). Po powrocie do Kosowa związał się z klubem FC Prishtina.
W 2015 zadebiutował w reprezentacji Kosowa, w której rozegrał dwa mecze. W 2017 dołączył do KF Flamurtari Prisztina, jednak po dwóch miesiącach został zawieszony. Powrócił do klubu w lutym 2018, a rok później w marcu 2019 został zawodnikiem KF Vushtrria. Karierę zakończył po sezonie 2018/2019.

</doc>
<doc id="3961885" url="https://pl.wikipedia.org/wiki?curid=3961885" title="Pływanie na Letnich Igrzyskach Olimpijskich 1964 – 100 m stylem grzbietowym kobiet">
Pływanie na Letnich Igrzyskach Olimpijskich 1964 – 100 m stylem grzbietowym kobiet

100 m stylem grzbietowym kobiet – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 13 października, a finał 14 października 1964 roku.
Mistrzynią olimpijską została Amerykanka Cathy Ferguson, ustanawiając w finale nowy rekord świata (1:07,7). Srebrny medal zdobyła najlepsza zawodniczka eliminacji, reprezentantka Francji, Christine Caron (1:07,9), wyprzedzając o 0,1 s byłą rekordzistkę globu Ginny Duenkel (1:08,0) ze Stanów Zjednoczonych.
Dzień wcześniej, podczas eliminacji, rekord olimpijski był poprawiany kolejno przez Ginny Duenkel (1:08,9), Cathy Ferguson (1:08,8) i Christine Caron (1:08,5).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3961891" url="https://pl.wikipedia.org/wiki?curid=3961891" title="Muzeum Sztuki Współczesnej Republiki Serbskiej">
Muzeum Sztuki Współczesnej Republiki Serbskiej

Muzeum Sztuki Współczesnej Republiki Serbskiej (serb. "Музеј савремене умјетности Републике Српске") – muzeum sztuki w Banja Luce, specjalizujące się w sztuce współczesnej.
Historia.
Muzeum zostało założone w 1971 roku jako Galeria Sztuki Banja Luki dla ok. 800 dzieł sztuki podarowanych miastu w geście solidarności po dwóch trzęsieniach ziemi o mocy 6 i 6,4 stopni w skali Richtera, które zniszczyły miasto w dniach 26–27 października 1969 roku. W pierwszych latach działalności galeria nie miała stałej siedziby i organizowała wystawy czasowe w różnych miejscach. W 1978 roku rada miasta przyznała ośrodkowi tymczasową siedzibę przy ulicy Simy Solaji oraz desygnowała gmach austro-węgierskiego dworca kolejowego na siedzibę docelową. W 1979 roku Galerii przyznano ponadto dodatkową powierzchnię dla jej działalności komercyjnej. Galeria przeniosła się do stałej siedziby w 1981 roku. W latach 1982–1983 przeprowadzono renowację gmachu galerii. W latach 1962–1991 galeria organizowała biennale sztuki jugosłowiańskiej Salon Jesienny.
Na początku lat 90. XX wieku zbiory galerii obejmowały 949 dzieł sztuki. W 1994 roku na mocy dekretu rządu Republiki Serbskiej galeria została przemianowana na Galerię Sztuk Pięknych Republiki Serbskiej. W tym samym roku Galeria otworzyła swoją pierwszą wystawę stałą. W 2004 roku rząd Republiki Serbskiej zmienił po raz drugi nazwę jednostki – na Muzeum Sztuki Współczesnej Republiki Serbskiej. W 2007 roku gmach muzeum uzyskał status zabytku.
Zbiory.
Zbiory muzeum obejmują ponad 1600 dzieł sztuki – obrazów, rzeźb, grafik, instalacji oraz dzieł sztuki medialnej, przede wszystkim z drugiej połowy XX w. W muzeum znajdują się dzieła m.in. Petara Mazewa (1927–1993), Milana Konjovića (1898–1993), Ljubicy Sokić (1914–2009), Petara Omčikusa (ur. 1926), Đuro Sedera (ur. 1927), Edo Murtića (1921–2005), Ferdinanda Kulmera (1925–1998), Jožego Ciuhy (1924–2015), Mićy Popovicia (1923–1996), Božidara Jakaca (1899–1989), Juraja Dobrovicia (ur. 1928), Hermana Heblera (1911–2007), Mersada Berbera (1940–2012), Miroslava Šuteja (1936–2005), Paula Rebeyrolle (1926–2005), Pierre'a Alechinsky'ego (ur. 1927), Stanleya Williama Haytera (1901–1988), Zao Wou-Ki (1920–2013), Friedensreicha Hundertwassera (1928–2000), Hansa Hartunga (1904–1989), Heinza Macka (ur. 1931).

</doc>
<doc id="3961895" url="https://pl.wikipedia.org/wiki?curid=3961895" title="Vallo Reimaa">
Vallo Reimaa

Vallo Reimaa (ur. 8 maja 1961 w Kose) – estoński polityk, nauczyciel i samorządowiec, w latach 2007–2008 minister ds. regionalnych.
Życiorys.
W 1979 ukończył szkołę średnią w rodzinnej miejscowości, a w 1986 został absolwentem studiów nauczycielskich z zakresu historii na Uniwersytecie w Tartu. Pracował jako nauczyciel w szkole średniej w Puhji i jako wicedyrektor szkoły podstawowej w Kohtli. Był również zatrudniony w fundacji kulturalnej. Od 1994 prowadził zajęcia w estońskich szkołach wyższych. W latach 1991–1998 był członkiem władz miejskich w Jõhvi, gdzie odpowiadał m.in. za kulturę i edukację. Od 1999 do 2007 pełnił funkcję dyrektora szkoły średniej w tym mieście. Od 1999 był wybierany do rady miejskiej, w 2002 został przewodniczącym tego gremium.
W kwietniu 2007 z rekomendacji partii Związek Ojczyźniany i Res Publica objął urząd ministra ds. regionalnych w drugim rządzie Andrusa Ansipa. Sprawował go do stycznia 2008. Powrócił następnie do pracy w szkolnictwie jako wicedyrektor i dyrektor placówek oświatowych w Tartu.

</doc>
<doc id="3961897" url="https://pl.wikipedia.org/wiki?curid=3961897" title="Bronisława Szczepaniec">
Bronisława Szczepaniec

Bronisława Stefania Szczepaniec (ur. 18 sierpnia 1903, zm. 28 sierpnia 1996r.) ps. "Wrzos", harcmistrzyni, nauczycielka, członkini Polskiego Towarzystwa Turystyczno-Krajoznawczego oraz Związku Nauczycielstwa Polskiego, absolwentka Uniwersytetu Jagiellońskiego na wydziale pedagogiki, komendantka Hufca harcerek, autorka wierszy i piosenek harcerskich o Ziemi Sądeckiej.
Życie.
Bronisława Szczepańcówna urodziła się w Nowym Sączu, w rodzinie kolejarskiej. Ukończyła Szkołę Ludową im. Św. Elżbiety, a następnie Szkołę Wydziałową im. Hoffmanowej. W 1922 zdała maturę w Miejskim Seminarium Nauczycielskim Żeńskim, a w następnym roku ukończyła Państwowy Kurs Wychowania Fizycznego. Podjęła pracę w Prywatnym Gimnazjum Żeńskim i Liceum Ogólnokształcącym Im. Marii Konopnickiej, następnie w Prywatnym Żeńskim Seminarium Nauczycielskim, Prywatnym Gimnazjum Żeńskim im. Emilii Plater, Szkole Przemysłowej Żeńskiej i Koedukacyjnej Szkole Handlowej TSH. W 1935, chcąc studiować, zdała maturę dla eksternistów i rozpoczęła studia z pedagogiki na Wydziale Humanistycznym Uniwersytetu Jagiellońskiego. Czas studiów przerwała II wojna światowa. 
Po wkroczeniu wojsk hitlerowskich do Nowego Sącza przestały działać szkoły średnie, dlatego wojenną zawieruchę Szczepańcówna spędziła w Mszanie Dolnej, pracując w Żeńskiej Szkole Powszechnej. Była też łączniczką obwodu limanowskiego ZWZ-AK (pseudonim „Wrzos”). Jako humanistka interesowała się kulturą, tradycją i folklorem. Podczas harcerskich wędrówek pisała piosenki. Szczepańcówna jest również autorką opracowań, m.in. „Almanachu regionalnej twórczości literackiej Sądecczyzny”, powieści dla młodzieży „Ozimina”, poematu „Śpiewają dunajcowe fale” i wielu innych. Bronisława Szczepańcówna zmarła 28 sierpnia 1996. Została pochowana z honorami harcerskimi na cmentarzu komunalnym w Nowym Sączu.
Harcerstwo.
Najważniejszą częścią życia Bronisławy Szczepańcównej było harcerstwo, z którym związała się w 1919. Gdy miała 16 lat wstąpiła do Pierwszej Żeńskiej Drużyny Skautowej im. Królowej Jadwigi. Była przyboczną hufcowej Hufca Harcerek w Nowym Sączu i reprezentowała hufiec w Zarządzie Koła Przyjaciół Harcerstwa, które między innymi prowadziło prace przygotowawcze do budowy Stanicy Harcerskiej w Kosarzyskach. W lipcu 1925 uzyskała stopień przodownika. Od 1926r. kierowała drużyną starszej Młodzieży Harcerskiej złożoną ze studentek i nauczycielek, która następnie przekształciła się w Zrzeszenie Starszego Harcerstwa. Jako instruktorka ZHP reprezentowała nowosądeckie harcerstwo, m.in. na zlotach we Lwowie, Spale i w Goedele. W 1948. hm. Bronisława Szczepańcówna została zwolniona z harcerstwa z przyczyn politycznych. Nie potrafiła zrezygnować z prawdziwych ideałów harcerskich, w które wierzyła, nie chciała udawać nawet za cenę wykluczenia z ukochanej organizacji. W latach 1949–56 ZHP przestało istnieć. Jego miejsce zajęła Organizacja Harcerska z nową kadrą instruktorską. 
W 1956. władze oświatowe i partyjne wezwały instruktorów ZHP do podjęcia pracy harcerskiej. Bronisława Szczepańcówna powróciła do służby i w latach 1956–62 pełniła m.in. funkcje zastępcy komendanta hufca, kierownika referatu w komendzie hufca oraz szefa Sztabu służby Ziemi Sądeckiej. Prowadziła kursy dla drużynowych i zastępowych, lustrowała liczne obozy i brała udział w konferencjach programowych.

</doc>
<doc id="3961898" url="https://pl.wikipedia.org/wiki?curid=3961898" title="Snowboardcross">
Snowboardcross



</doc>
<doc id="3961899" url="https://pl.wikipedia.org/wiki?curid=3961899" title="Chleb wiejski wojenny">
Chleb wiejski wojenny

Chleb wiejski wojenny – regionalny produkt piekarski, charakterystyczny dla gminy Chociwel (powiat stargardzki), 27 lipca 2012 wpisany na polską listę produktów tradycyjnych (zgłaszającą była Teresa Macherowska).
Historia.
Tradycja wypieku produktu sięga roku 1955 – we wsi Bobrowniki osiadła wówczas rodzina spod Częstochowy, która przywiozła ze sobą recepturę wyrobu chleba sięgającą czasów II wojny światowej. Z uwagi na trudności zaopatrzeniowe i rabunki zbóż przez niemieckiego okupanta, do chleba dodawało się różnego rodzaju domieszki – m.in. gotowane ziarna żyta. Wyrób był wypiekany w niewielkim zakresie, a ponownie zyskał na znaczeniu w okresie stanu wojennego, kiedy to pojawiły się kolejne trudności aprowizacyjne.
Charakterystyka.
Chleb (bochny około kilogramowe) wypiekany jest na uprzednio przygotowanym w glinianym naczyniu zakwasie z mąki żytniej i wody oraz na ziarnach żyta. Składniki te łączy się dodając zaczyn, mąkę żytnią i sól, a wyrabia ręcznie. Ciasto po wyrośnięciu (minimum godzina) piecze się w temperaturze 200 °C (również około godziny). Wypieczony w ten sposób chleb ma intensywny zapach pieczywa, niekwaśny smak, chropowatą skórkę z widocznymi ziarnami żyta i jest lekko brązowy (na przekroju szaro-beżowy).
Dodanie żytnich ziaren powoduje, że chleb jest wilgotny i elastyczny oraz zachowuje świeżość przez około tydzień. Kształt jest prostokątny na co dzień lub okrągły na święta okolicznościowe – np. wesela, dożynki.
Nagrody i wyróżnienia.
W 2009 chleb wojenny zdobył II miejsce w konkursie „Nasze Kulinarne Dziedzictwo – Smaki Regionów” (Poznań) w kategorii produktów i przetworów pochodzenia roślinnego.

</doc>
<doc id="3961902" url="https://pl.wikipedia.org/wiki?curid=3961902" title="Puchar Wysp Owczych w piłce nożnej kobiet (2017)">
Puchar Wysp Owczych w piłce nożnej kobiet (2017)

Puchar Wysp Owczych w piłce nożnej kobeit 2017 – 28. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub , a nowym zwycięzcą został .

</doc>
<doc id="3961906" url="https://pl.wikipedia.org/wiki?curid=3961906" title="Narodowa Galeria Sztuki Kosowa">
Narodowa Galeria Sztuki Kosowa

Narodowa Galeria Sztuki Kosowa () – galeria sztuki w Prisztinie, założona w 1979.
Historia.
Narodowa Galeria Sztuki Kosowa została otwarta w lutym 1979 jako instytucja kulturalna, która miała zachować dzieła sztuki powstałe na terytorium Kosowa. Przyjęła imię malarza Muslima Mulliqiego. Istotnym składnikiem kolekcji stały się prace artystów, którzy ukończyli Akademię Sztuki w Prisztinie, założoną w 1973.
Po zakończeniu wojny o Kosowo w 1999 Galeria zaczęła gromadzić dzieła sztuki, które ocalały ze zniszczonych w czasie działań wojennych pracowni i kolekcji. Od tego czasu w budynku Galerii zorganizowano ponad 200 wystaw, na których prezentowano kosowskie dzieła sztuki, ale także dzieła zagranicznych artystów. Galeria posiada status instytucji państwowej i podlega bezpośrednio ministerstwu kultury. Od 2013 dyrektorem Galerii jest Arta Agani.
Budynek.
Budynek, w którym mieści się obecnie Narodowa Galeria Sztuki Kosowa, został wzniesiony w 1935 jako obiekt wojskowy. W latach 1955–1981 pełnił funkcję biblioteki. W latach 1981–1982 został zaadaptowany do celów wystawienniczych przez architekta Agusha Beqiriego. od 1995 stał się formalnie siedzibą galerii narodowej.
Działalność wydawnicza.
Narodowa Galeria Sztuki Kosowa publikuje katalogi, broszury, a także monografie poświęcone współczesnej sztuce Kosowa.

</doc>
<doc id="3961907" url="https://pl.wikipedia.org/wiki?curid=3961907" title="Pippa przechodzi">
Pippa przechodzi

Pippa przechodzi (ang. "Pippa Passes") – dramat poetycki angielskiego poety, czołowego przedstawiciela epoki wiktoriańskiej, Roberta Browninga, opublikowany w 1841 w serii "Bells and Pomegranates". Utwór stanowi zbiór scen połączonych osobą głównej bohaterki, Pippy. 
Pieśń poranna.
Najbardziej znanym fragmentem dramatu jest poniższa strofa, funkcjonująca jako samodzielny utwór liryczny, zwykle pod tytułem "Morning Song":
Obraz.
Irlandzki malarz John Butler Yeats (1839-1922), ojciec poety, zainspirowany dramatem Browninga, namalował obraz zatytułowany "Pippa Passes". Malowidło przedstawia główną bohaterkę utworu w drodze przez las. Rysunek "Pippa Passes" sporządziła też Elizabeth Siddal.
Miasto.
Amerykańskie miasto Pippa Passes w stanie Kentucky zostało tak nazwane (przez Alice Lloyd i June Buchanan) na wzór dramatu Browninga. Wcześniej było znane jako Caney Creek.
Tłumaczenia.
Na język polski całość dramatu przełożył Jan Kasprowicz. Przekład ukazał się w 1910. W 1912 został włączony do antologii "Arcydzieła europejskiej poezyi dramatycznej". Fragmenty utwory tłumaczyli także Jerzy Pietrkiewicz, Juliusz Żuławski, Maciej Froński i Wiktor Jarosław Darasz. Na rosyjski utwór przełożył Nikołaj Gumilow.

</doc>
<doc id="3961912" url="https://pl.wikipedia.org/wiki?curid=3961912" title="Omlet rzymski">
Omlet rzymski



</doc>
<doc id="3961931" url="https://pl.wikipedia.org/wiki?curid=3961931" title="Omlet naturalny">
Omlet naturalny

Omlet naturalny (omlet francuski) – omlet przygotowany z jaj roztrzepanych z wodą (1 łyżeczka na 1 jajo) lub mlekiem i solą do smaku, charakteryzujący się lekko ściętym, galaretowatym wierzchem. Podawany na słono. 
Składniki rozbija się dokładnie za pomocą trzepaczki. Tak przygotowaną masę jajeczną wylewa się na rozgrzaną patelnię z niedużą ilością roztopionego masła. Omlet naturalny smaży się powoli, bez mieszania, pozwalając wierzchniej warstwie spływać na dno patelni, pod ścięty spód. Powierzchnia gotowego omletu powinna być galaretowata, białko ścięte, a spód lekko zrumieniony. Podobnie jak w przypadku omletu biszkoptowego, potrawę tę podaje się na gorąco, tuż po przyrządzeniu, gdyż szybko traci pulchność i soczystość. Gotowy placek należy wyłożyć na ogrzany talerz lub półmisek.
Nadzienie nakłada się jeszcze na patelni, na środek usmażonego omletu, który następnie składa się na pół lub zawija. Inna metoda nadziewania polega na zsunięciu placka do połowy z patelni, wyłożeniu na zsuniętą część nadzienia i przykrycia drugą połową.
Omlety naturalne podawane są na słono – jako danie obiadowe lub kolacyjne. Jako nadzienie wybiera się dodatki takie jak gotowane warzywa (szpinak, groszek zielony, fasola szparagowa, szparagi, kalafiory, brukselka, marchew, pomidory), smażone lub duszone grzyby, wędliny (szynka) a nawet farsz mięsny.
Omlet mieszany.
Omlet mieszany zaliczany jest do omletów naturalnych. Masę przygotowaną jak na omlet naturalny wylewa się na podsmażone dodatki i smaży dalej tak jak zwykły omlet naturalny.

</doc>
<doc id="3961941" url="https://pl.wikipedia.org/wiki?curid=3961941" title="Porady na zdrady">
Porady na zdrady

Porady na zdrady – polska komedia romantyczna z 2017 roku w reżyserii Ryszarda Zatorskiego.
Zdjęcia do filmu kręcono w Warszawie. Film promował utwór „Porady na zdrady (Dreszcze)” w wykonaniu Ani Dąbrowskiej.

</doc>
<doc id="3961943" url="https://pl.wikipedia.org/wiki?curid=3961943" title="2014 MU69">
2014 MU69



</doc>
<doc id="3961944" url="https://pl.wikipedia.org/wiki?curid=3961944" title="Maria Romanowa (1786-1859)">
Maria Romanowa (1786-1859)



</doc>
<doc id="3961946" url="https://pl.wikipedia.org/wiki?curid=3961946" title="Saccharomyces pastorianus">
Saccharomyces pastorianus

Saccharomyces pastorianus Reess (drożdże dolnej fermentacji, drożdże lagerowe) – gatunek jednokomórkowych grzybów, którego szczepy są wykorzystywane do produkcji piw typu lager.
Charakterystyka.
Drożdże "Saccharomyces pastorianus" cechują się dobrymi zdolnościami fermentacyjnymi – dużą tolerancją na niskie temperatury i wysoką zdolnością do rozkładu maltozy i maltotriozy. Właściwości te czynią z nich jedne z najważniejszych mikroorganizmów wykorzystywanych w przemyśle.
Komórki "S. pastorianus" morfologicznie są podobne do komórek swojego gatunku rodzicielskiego "Saccharomyces cerevisiae" i podobnie jak one rozmnażają się przez pączkowanie.
Systematyka i nazewnictwo.
Drożdże "Saccharomyces pastorianus" posiadają skomplikowany genom, który utrudnia klasyfikację gatunku i stał się powodem licznych naukowych debat. Obecnie "S. pastorianus" uważa się za międzygatunkową hybrydę powstałą w wyniku skrzyżowania "Saccharomyces cerevisiae" i odkrytego w 2011 r. "Saccharomyces eubayanus". Nie jest jednak jasne, kiedy i w jakich okolicznościach doszło do hybrydyzacji. Ponadto "S. pastorianus" obejmuje przynajmniej dwie odrębne linie genetyczne, nazywane Saaz i Frohberg, które mogły pojawić się w wyniku dwóch niezależnych krzyżowań gatunków rodzicielskich. Systematyka taksonu pozostaje przedmiotem badań.
Obecna nazwa "Saccharomyces pastorianus" została wprowadzona przez niemieckiego badacza Maxa Reessa w 1870 r. na cześć Ludwika Pasteura, który odkrył fizjologiczną naturę fermentacji alkoholowej oraz kluczową rolę, jaką odgrywają w niej drożdże. Przez wiele lat, począwszy od 1908 r., powszechnie używano nazwy synonimicznej "Saccharomyces carlsbergensis", honorującej dorobek Emila Christiana Hansena, który pracując w laboratorium Carlsberga w Kopenhadze, rozwinął badania Pasteura i w 1883 r. jako pierwszy na świecie wyhodował czystą kulturę drożdży dolnej fermentacji, nazwaną pierwotnie „Unterhefe Nr. 1”. W publikacjach naukowych wciąż można spotkać się z nazwą "Saccharomyces carlsbergensis", jednak zaprzestano jej powszechnego używania, m.in. ze względu na komercyjne skojarzenia z koncernem Carlsberg.
Pozycja w klasyfikacji według Index Fungorum: "Saccharomycetaceae, Saccharomycetales, Saccharomycetidae, Saccharomycetes, Saccharomycotina, Ascomycota, Fungi".
Niektóre synonimy nazwy naukowej:

</doc>
<doc id="3961950" url="https://pl.wikipedia.org/wiki?curid=3961950" title="Omlet francuski">
Omlet francuski



</doc>
<doc id="3961951" url="https://pl.wikipedia.org/wiki?curid=3961951" title="Marlowe (Peabody)">
Marlowe (Peabody)

Marlowe – tragedia amerykańskiej poetki i dramatopisarki Josephine Preston Peabody, opublikowana w 1901 nakładem oficyny Houghton, Mifflin and Company. Utwór przedstawia życie elżbietańskiego dramaturga Christophera Marlowe’a. 
Forma.
Pod względem kompozycji sztuka Josephine Preston Peabody przypomina dramaty elżbietańskie. Składa się z pięciu aktów. Została napisana białym wierszem (blank verse), czyli nierymowanym dziesięciozgłoskowcem, stosowanym przez samego Marlowe’a.
Trzeba dodać, że to właśnie Marlowe przyczynił się najbardziej do popularyzacji jambicznego dziesięciozgłoskowca, używanego wcześniej między innymi przez Thomasa Kyda, autora "Tragedii hiszpańskiej" w teatrze elżbietańskim, przygotowując grunt pod wykorzystanie tego właśnie formatu przez Szekspira.
Treść.
Akcja rozgrywa się w środowisku ówczesnych londyńskich literatów, znanych jako University wits. Wśród bohaterów sztuki są czterej renesansowi dramaturdzy angielscy – Robert Greene, Thomas Lodge, Thomas Nashe i George Peele. Tragedia kończy się śmiercią Marlowe’a od ciosu sztyletu w gospodzie w Deptford 1 czerwca 1593 ("It was done with his own dagger. He would die,/Ye see! – and that with cursing to the end"). Według danych historycznych z protokołu śledztwa, prowadzonego przez koronera, podczas szamotaniny z Ingramem Frizerem, Marlowe został śmiertelnie ranny w czoło. Według tradycji Marlowe „konał, bluźniąc”. Ten element u Josephine Preston Peabody nie występuje. Marlow mówi tylko "O God... God... God!" i umiera. Gospodarz pyta wtedy "Did ye hear the oath?", na co Gabriel odpowiada "I heard the cry".
Przedstawienie.
Omawiana sztuka została wystawiona z okazji przekazania macierzystej uczelni autorki, Radcliffe College, budynku Elizabeth Cary Agassiz House, będącego darem przyjaciół Elizabeth Cary Agassiz z okazji jubileuszu jej osiemdziesięciolecia. Obsadę przedstawienia stanowiły studentki Radcliffe College i studenci Harvardu. O premierze informował 17 czerwca 1905 "The New York Times".
W 1927 tragedia została włączona do zbiorowej edycji dzieł dramatycznych autorki. 
Zobacz też: "Śmierć w Deptford".

</doc>
<doc id="3961956" url="https://pl.wikipedia.org/wiki?curid=3961956" title="Hohoń">
Hohoń



</doc>
<doc id="3961957" url="https://pl.wikipedia.org/wiki?curid=3961957" title="Górka (Kopki)">
Górka (Kopki)

Górka – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Górka administracyjnie należała do województwa tarnobrzeskiego. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961959" url="https://pl.wikipedia.org/wiki?curid=3961959" title="Kąty (Kopki)">
Kąty (Kopki)

Kąty – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Kąty administracyjnie należały do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961961" url="https://pl.wikipedia.org/wiki?curid=3961961" title="Komorniki (Kopki)">
Komorniki (Kopki)

Komorniki – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Komorniki administracyjnie należały do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961965" url="https://pl.wikipedia.org/wiki?curid=3961965" title="Olszyna (Kopki)">
Olszyna (Kopki)

Olszyna – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Olszyna administracyjnie należała do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961969" url="https://pl.wikipedia.org/wiki?curid=3961969" title="Podborze (Kopki)">
Podborze (Kopki)

Podborze – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Podborze administracyjnie należało do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961971" url="https://pl.wikipedia.org/wiki?curid=3961971" title="Wygoda (Kopki)">
Wygoda (Kopki)

Wygoda – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Wygoda administracyjnie należała do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961976" url="https://pl.wikipedia.org/wiki?curid=3961976" title="Zagrody (Kopki)">
Zagrody (Kopki)

Zagrody – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Zagrody administracyjnie należały do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961977" url="https://pl.wikipedia.org/wiki?curid=3961977" title="Zakościele (Kopki)">
Zakościele (Kopki)

Zakościele – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Zakościele administracyjnie należało do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961978" url="https://pl.wikipedia.org/wiki?curid=3961978" title="Zakościele-Górka">
Zakościele-Górka

Zakościele-Górka – część wsi Kopki w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Zakościele-Górka administracyjnie należało do województwa tarnobrzeskiego. 
Wierni kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3961979" url="https://pl.wikipedia.org/wiki?curid=3961979" title="Pośredniok">
Pośredniok

Pośredniok – jedna z Nielepickich Skał na grzbiecie wzgórza Dymniok w miejscowości Nielepice w województwie małopolskim, w powiecie krakowskim, w gminie Zabierzów. Znajduje się w mezoregionie Garb Tenczyński na Wyżynie Krakowsko-Częstochowskiej. Jest środkową w grupie 4 skał (pozostałe to Skała z Krzyżem, Dymniok Szary i Dymniok Biały.
Skała znajduje się na terenie prywatnym. Jej pionowe ściany i przewieszki są celem wspinaczy skalnych. Wytyczyli oni na niej kilka dróg wspinaczkowych. Obok nazwy drogi podano stopień trudności i asekurację; r – ringi, rz – ringi zjazdowe:
Pośredniok znajduje się na terenie otwartym. Ma wysokość 6 m.

</doc>
<doc id="3961981" url="https://pl.wikipedia.org/wiki?curid=3961981" title="Kuku">
Kuku



</doc>
<doc id="3961990" url="https://pl.wikipedia.org/wiki?curid=3961990" title="Grodzisko (wzgórze)">
Grodzisko (wzgórze)



</doc>
<doc id="3961993" url="https://pl.wikipedia.org/wiki?curid=3961993" title="Józef Kożuch (działacz społeczności żydowskiej)">
Józef Kożuch (działacz społeczności żydowskiej)



</doc>
<doc id="3961997" url="https://pl.wikipedia.org/wiki?curid=3961997" title="Omlet norweski">
Omlet norweski



</doc>
<doc id="3961998" url="https://pl.wikipedia.org/wiki?curid=3961998" title="Kozierówka">
Kozierówka

Kozierówka – jedna z trzech Skałek Piekarskich w miejscowości Piekary pod Krakowem. Czasami nazywana jest także Gołąbcem (lub na Gołąbcu), Fudalową Skałą lub po prostu Skałą. Jest jednym z wysuniętych na wschód ramion wzgórza Stróżnica (247 m) i najdalej na południe wysuniętą skałą w grupie Skałek Piekarskich. Ma postać wyizolowanego wzgórza zrębowego wznoszącego się około 30 m ponad terasą Wisły]. Znajduje się w mezoregionie geograficznym zwanym Obniżeniem Cholerzyńskim.
Kozierówka zbudowana jest z nieuławiconych wapieni z okresu górnej jury. Brak w nich konkrecji krzemionkowych, jakie występują w innych Skałkach Piekarskich, natomiast na zwietrzałych powierzchniach dość licznie występują skamieniałości dawnych zwierząt; szczątki ramienionogów, jeżowców i gąbek z okresu jury. W skale występują liczne spękania ciosowe, ale zazwyczaj nieposzerzone. W piarżysku u podstawy skały można znaleźć dość liczne muszle trzech gatunków ślimaków, m.in. "Helicella obvia".
Na szczycie Kozierówki jest okrągłe, duże zagłębienie. Jest to pozostałość po Grodzisku w Piekarach wybudowanym przez Konrada Mazowieckiego w 1246 r. Budowla zlokalizowana była na wzniesieniu o wybitnie obronnym charakterze. Z trzech stron opada ono urwistymi, skalistymi ścianami. Przesmyk łączący Kozierówkę ze Stróżnicą przekopano, tworząc fosę oddzielającą główny majdan grodziska od podegrodzia. Było ono w 1932 r. badane przez archeologów.
Kozieniec jest stanowiskiem archeologicznym także z innego powodu – w znajdującej się na nim Jaskini na Gołąbcu odkryto szczątki świadczące o przebywaniu w tym miejscu neandertalczyków – ludzi z okresu starszego paleolitu i są to jedne z najstarszych śladów ludzi na terenie Polski. Oprócz tej jaskini na Kozierówce znajduje się jeszcze Jaskinia na Gołąbcu Dolna.
Kozierówka jest także obiektem wspinaczki skalnej. Wspinacze nazywają ją Fudalową Skałą i poprowadzili na niej 9 dróg wspinaczkowych o trudności III+ – VI.4 w skali tatrzańskiej. Mają wystawę wschodnią, południowo-wschodnią, południową, południowo-zachodnią i długość 8–12 m. Część z nich posiada zamontowaną asekurację (ringi i stanowiska zjazdowe).

</doc>
<doc id="3962002" url="https://pl.wikipedia.org/wiki?curid=3962002" title="Mikołaj Kochanowski">
Mikołaj Kochanowski



</doc>
<doc id="3962007" url="https://pl.wikipedia.org/wiki?curid=3962007" title="Ben Heine">
Ben Heine

Benjamin Heine (ur. 12 czerwca 1983 w Abidżanie na Wybrzeżu Kości Słoniowej) – wielodyscyplinarny artysta plastyk i producent muzyczny. Stał się znany w 2010 roku dzięki wymyśleniu nowej formy sztuki zwanej „Pencil Vs Camera” (ołówek kontra kamera). Jest ilustratorem i fotografem, działającym w obszarze sztuki i wzornictwa. Jest twórcą serii dzieł sztuki, takich jak „Digital Circlism” oraz „Flesh and Acrylic” (ciało i akryl).
Urodził się w 1983 roku w Republice Wybrzeża Kości Słoniowej, a obecnie mieszka i pracuje w Belgii. Jest absolwentem dziennikarstwa oraz rysownikiem, fotografem i muzykiem samoukiem. Jego twórczość była prezentowana w największych gazetach, czasopismach i książkach na całym świecie, Azji i Rosji. Do roku 2009 jego twórczość była zaangażowana politycznie.
Heine zajął się produkcją i komponowaniem muzyki w 2012 roku, gra na perkusji i pianinie. Od 2012 roku jest właścicielem studia muzycznego. Jego pierwszy album muzyczny ukazał się w listopadzie 2015 r. Współpracował z Samsungiem i Mazdą.
Dzieciństwo i edukacja.
Ben urodził się w 1983 roku w Abidżanie, Republika Wybrzeża Kości Słoniowej, gdzie razem z rodzicami i trzema siostrami spędził pierwsze siedem lat życia. Rodzina przeniosła się do Brukseli (Belgia), w 1990 roku. Jego ojciec był inżynierem komercyjnym, a matka choreografką i nauczycielką tańca. Heine zaczął rysować mając 11 lat. W tym czasie jego największym zainteresowaniem cieszyła się sztuka wizualna.
W latach od 1988 do 2006, Heine podjął studia w różnych krajach, w tym w Republice Wybrzeża Kości Słoniowej, Belgii, Wielkiej Brytanii i Holandii. Uczęszczał do szkoły podstawowej Notre Dame de La Trinité w Brukseli. Jako nastolatek zgłębiał tajniki rysunku, malarstwa i pisania wierszy do utworów muzycznych oraz lekkiej atletyki. W 2007 roku Ben zdobył dyplom z dziennikarstwa, rozpoczął studia na Université Libre de Bruxelles (Wolny Uniwersytet Brukselski) i ukończył studia w IHECS (Instytut Wyższych Studiów Komunikacji Społecznej) i na Uniwersytecie Nauk Stosowanych w Utrechcie. Ben studiował również historię sztuki, rzeźbiarstwo i malarstwo w Hastings College of Arts and Technology oraz w Académie Royale des Beaux Arts de Bruxelles. Przez cały okres studiów uczył się również gry na instrumentach muzycznych, w tym na bębnach, djembe i fortepianie. Studia i zamiłowanie do komunikowania się zainspirowały go do nauki sześciu języków, francuskiego, angielskiego, holenderskiego, polskiego, hiszpańskiego i rosyjskiego.
Pomiędzy 2007 a końcem 2009 roku, Heine pracował, w celach zarobkowych w różnych branżach: jako copywriter w agencji komunikacji w Belgii, a później jako nauczyciel języka i trener w różnych szkołach w Brukseli. Pracował także jako kasjer w supermarkecie. Pomimo tych zajęć, priorytetem Bena zawsze pozostawała twórczość, każdej nocy zajmował się rysunkiem i malarstwem.
Rok 2010 był dla Heinego ważnym rokiem, ponieważ wówczas rozpoczął prace nad serią swoich głównych dzieł „Pencil Vs Camera” i „Cyfrowy Circlism”. Od 2010 roku aż do dzisiaj Heine wystawiał swoje prace na najważniejszych targach sztuki, w muzeach i galeriach na całym świecie. Od 2011 roku rozwijał również swój styl muzyczny.
Sztuka.
Pencil vs camera.
Prace z tej serii zazwyczaj składają się z ręcznie rysowanych szkiców 2D nakładanych, w określonej lokalizacji, na fragment fotografii sporządzonej przez artystę. Łączą one w sobie fotografię i rysunek, które nadają zwykłym scenom nową, surrealistyczną, wizjonerską lub romantyczna narrację. Nałożenie ręcznych szkiców wykonanych ołówkiem na fragmenty oryginalnych zdjęć pozwala artyście na rozszerzenie rzeczywistości i otwarcie drzwi do świata wyobraźni. W 2012 roku Heine wprowadził pewne innowacje do tej koncepcji, dodając kolory i czarny papier. W okresie od 2010 do 2016, dzięki wystawom i artykułom w głównych mediach kreacje Heinego zostały udostępnione szerszej publiczności. Pierwsze prace Heinego z serii Pencil Vs Camera szybko zyskały popularność w Internecie i przyniosły artyście pozytywną krytykę ze stron specjalistycznych i wpływowych środowisk artystycznych wraz z publikacjaminowości i międzynarodowymi wydarzeniami artystycznymi.
Nauczyciele ze szkół na całym świecie zaczęli wykorzystywać jego koncepcje, w celu rozwijania kreatywności u dzieci. Wśród podstawowych i średnich szkół publicznych, które uczą koncepcji Pencil Vs Camera Heinego znajdują się "International School of Beijing” "ColegioMenor w Quito”, "Dover College”, "Ecole Lamartine” "Ecole de Scorbé-Clairvaux” "Ecole Renaudeau”, "Collège La Bruyčre Sainte Isabelle” i inne. Od 2012 roku wielu twórców i artystów zapożycza wprowadzone przez Heinego innowacje do tworzenia podobnych prac 3D w różnych formach.
Flesh and Acrylic.
Seria rozpoczęta w 2011 roku, w trakcie której Heine tworzy abstrakcyjne malarstwo akrylowe na dużych drewnianych panelach. W gotowej pracy trudno jest początkowo odróżnić, gdzie kończy się ludzka postać, a gdzie zaczyna się tło „płótna”, ponieważ oba elementy dzieła mieszają się ze sobą w jedną surrealistycznie abstrakcyjną wizję. Po ukończeniu kompozycji Heine robi zdjęcia, w celu ich wydruku i wystawienia w późniejszym okresie. W swój pierwszy projekt „Flesh and Acrylic”, sfilmowany dokumentalnie w 2011 roku przez włoskiego reżysera Davide Gentile, Heine zaangażował modelkę Caroline Madison. W okresie od 2012 do 2017, Heine wykonał szereg spektakli Flesh and Acrylic na żywo.
Digital Circlism.
Jest to nazwa, którą Heine nadał zupełnie nowej technice tworzenia, opracowanej w 2010 r. Jest to mieszanka Pop Artu z pointylizmem. W ramach tego projektu Heine zwykle wykonuje portrety gwiazd/ikon kulturowych za pomocą płaskich kółek w technice cyfrowej na czarnym tle. Każde koło ma jeden kolor i jeden ton. Trends Hunter mówi o Cyfrowym Circlismie: „Dzięki zastosowaniu oprogramowania graficznego i mnóstwie kreatywności, Ben Heine jest w stanie tworzyć kultowe twarze z historii i popkultury techniką rysowania okręgów o różnych rozmiarach i kolorach. Wszystko po to, aby nadać im dynamiczny i 3-wymiarowy efekt”. Artysta powiedział, że tworzy portrety od ponad 15 lat, ale dopiero niedawno zaczął rozwijać tą oryginalną technikę. "Od momentu rozpoczęcia pracy z wykorzystaniem narzędzi cyfrowych, to przyszło całkiem naturalnie, a jestem wielkim fanem Pop Artu i pointylizmu. Cyfrowy Circlism to ich nowoczesna mieszanka”.
Inspiracje.
Heine powiedział, że jest pod wpływem belgijskiego surrealizmu, niemieckiego ekspresjonizmu, amerykańskiego Pop Artu i socrealizmu. Abduzeezo mówi o Heinem: „Jego galerie pełne są wspaniałych rzeczy, a do tego potrafi pięknie się przemieszczać pomiędzy kilkoma kierunkami artystycznymi, tworząc niesamowitą sztukę, niezależnie od tego, w która stronę pójdzie”. Heine udzielił kilka wywiadów, w których wyjaśniał filozofię swojej twórczości.
Muzyka.
W 2011 roku Heine zaczął tworzyć muzykę elektroniczną, pisać piosenki, śpiewać i komponować. Od 2012 roku jest właścicielem studia muzycznego w Belgii. W 2013 roku utwór muzyczny Heinego „Fly With You” został dodany do zbiorczego albumu „Mesh 1.0” wydanego przez DMS w Wielkiej Brytanii. Od 2013 do 2014 roku pracował nad poszerzeniem swojej wiedzy z zakresu teorii muzyki i umiejętności gry na fortepianie. W 2014 roku Heine rozpoczął współpracę z innymi muzykami i piosenkarzami.
W 2015 roku muzyka Heinego została po raz pierwszy zaprezentowana publicznie w Moskiewskim Planetarium, w Narodowym Muzeum w Archangielsku, a w 2016 r. w tiumeńskim Muzeum Sztuk Pięknych w ramach objazdowej indywidualnej wystawy prac Heinego w Rosji. Pierwszy eksperymentalny album Bena Heinego „Sound Spiral” wydany został w 2015 roku. W marcu 2016 roku jego utwory muzyczne „Warsaw”, „I'm a Clown”, „Amour” i „It's Just a Play” zostały wybrane przez „Wix Music” i zagrane podczas festiwalu muzycznego SXSW.
Sponsorzy i galerie.
Od 2010 do 2013 roku, Ben Heine współpracował z Samsung Camera, został pierwszym „Imagelogger”, co związane było z tytułem programu zainicjowanego przez Samsunga, służącego do testowania przez międzynarodowych fotografów nowych aparatów fotograficznych Samsung. Ben testował i robił zdjęcia najnowszymi aparatami Samsung NX, obiektywami, w tym różnymi obiektywami Galaxy NX. Samsung również sponsorował częściowo jego projekt za pomocą Samsunga Note 10.1 w Lizbonie w 2012 roku, a następnie w 2013 roku jego indywidualną wystawę w „Hyehwa Art Center” w Seulu.
W 2014 roku Heine współpracował z Chromaluxe.121 W 2015 roku Ben Heine współpracował także z Mazdą, uczestnicząc w projektowaniu samochodu i w różnych innych wydarzeniach. Stał się ambasadorem marki Mazda w Belgii, w związku z czym podróżował do Atlanty i Barcelony, w celu uczestnictwa w imprezach firmowych Mazdy.
W 2016 roku prace Heinego wystawiane były między innymi w galeriach Colorfield Gallery w Belgii i Francji, Expomania w Rosji, The Art Movement w Wielkiej Brytanii, William Chan Design w Hongkongu, INMD w Korei Południowej, Mahlstedt Gallery i iCanvas w USA, Kare Design w Niemczech, DCA Gallery i Begramoff Gallery w Belgii. W 2016 roku, Heine był jednym z belgijskich opiniotwórców, którzy brali udział w „OwnTheTwilight”, projekcie zainicjowanym przez Samsunga prezentującym zdjęcia wykonane przy użyciu Galaxy S7 Edge.

</doc>
<doc id="3962011" url="https://pl.wikipedia.org/wiki?curid=3962011" title="Stróżnica">
Stróżnica

Stróżnica – wzgórze o wysokości 247 m n.p.m. pomiędzy miejscowościami Ściejowice i Piekary pod Krakowem. Na mapie Geoportalu opisane jest jako Gołębiec. Pod względem geograficznym znajduje się w mezoregionie geograficznym zwanym Obniżeniem Cholerzyńskim. Zbudowane jest ze skał wapiennych przykrytych lessem. Położone jest na lewym brzegu Wisły i do jej terasy urywa się stromymi, a miejscami skalistymi zboczami i ścianami. Zbocza te noszą nazwę Skałek Piekarskich i wraz ze znajdującym się po drugiej stronie Wisły wzgórzem Grodzisko tworzą przełom Wisły zwany Bramą Tyniecką. 
Są trzy Skałki Piekarskie; w kolejności od Krakowa na południe są to: Kamieniołom w Piekarach, Okrążek i Kozierówka. Znajdują się w nich dwa stanowiska archeologiczne, w których odkryto kości zwierząt i ślady bytności neandertalczyków z okresu późnego plejstocenu oraz dwie jaskinie: Jaskinia nad Galoską i Jaskinia na Gołąbcu. Na Kozierówce odkryto także resztki dawnej średniowiecznej strażnicy.

</doc>
<doc id="3962016" url="https://pl.wikipedia.org/wiki?curid=3962016" title="Tortilla (ujednoznacznienie)">
Tortilla (ujednoznacznienie)



</doc>
<doc id="3962017" url="https://pl.wikipedia.org/wiki?curid=3962017" title="Alexandria (Szkocja)">
Alexandria (Szkocja)

Alexandria (gael. "Cathair Alastair") – miasto w Szkocji, w hrabstwie West Dunbartonshire. Położone nad rzeką Leven, około 6 km na północny zachód od Dumbarton. Według szacunków w 2004 roku, Alexandria ma około 13,5 tysiąca mieszkańców.

</doc>
<doc id="3962018" url="https://pl.wikipedia.org/wiki?curid=3962018" title="Borowina (Przędzel)">
Borowina (Przędzel)

Borowina – przysiółek wsi Przędzel w Polsce, położony w województwie podkarpackim, w powiecie niżańskim, w gminie Rudnik nad Sanem.
W latach 1975–1998 przysiółek administracyjnie należał do województwa tarnobrzeskiego. Do 1972 roku przysiółek należał do Gromady Przędzel. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem

</doc>
<doc id="3962043" url="https://pl.wikipedia.org/wiki?curid=3962043" title="Mikołaj z Przytyka Kochanowski">
Mikołaj z Przytyka Kochanowski

Mikołaj z Przytyka Kochanowski herbu Korwin – kasztelan zawichojski w latach 1648-1655, stolnik sandomierski w latach 1624-1647, sekretarz królewski.
W czasie elekcji 1632 roku został sędzią generalnego sądu kapturowego. Poseł na sejm zwyczajny 1635 roku.

</doc>
<doc id="3962045" url="https://pl.wikipedia.org/wiki?curid=3962045" title="Saint James Cavalier">
Saint James Cavalier

Saint James Cavalier (, ) – XVI-wieczny nadszaniec w Valletcie na Malcie, zbudowany przez Zakon Joannitów. Góruje on nad St. James’ Bastion, dużym rozwartokątnym bastionem, tworzącym część Valletta Land Front. St. James był jednym z dziewięciu planowanych nadszańców w mieście, jednak jedynie dwa zostały wzniesione (drugim jest bliźniaczy Saint John’s Cavalier). Został zaprojektowany przez włoskiego inżyniera wojskowego Francesco Laparelliego, budowa była nadzorowana przez jego maltańskiego asystenta Girolamo Cassara. St. James Cavalier nie wykorzystano nigdy w żadnym konflikcie zbrojnym, lecz odegrał pewną rolę podczas rewolty księży w roku 1775.
Budowla znana była często jako "Tower of the Cavallier" lub "Cavallier Tower".
Nadszaniec ulokowany jest na Castille Square ("Misraħ Kastilja"), blisko Zajazdu Kastylijskiego, Centralnego Banku Malty, budynku Parlamentu, Malta Stock Exchange oraz urzędu pocztowego w "Dar Annona". Nadszaniec został, jako część Malta’s Millennium Project, odnowiony i mieści dziś centrum kulturalne znane jako Spazju Kreattiv ("Przestrzeń Kreatywna").
Historia.
Rządy Rycerzy Szpitalników.
W następstwie Wielkiego Oblężenia Malty w roku 1565, podczas którego Imperium Osmańskie próbowało bez skutku zdobyć Maltę, Zakon Szpitalników św. Jana postanowił na stałe osiąść na wyspie. Zdecydowano wówczas o budowie nowego, ufortyfikowanego miasta, jako nowej stolicy o nazwie Valletta od nazwiska wielkiego mistrza Jeana de Valette. Aby to wykonać, de Valette poprosił różnych europejskich władców o pomoc finansową. Papież Pius V nie tylko pomógł mu materialnie, lecz wysłał również na Maltę włoskiego inżyniera wojskowego Francesco Laparelliego, z zadaniem zaprojektowania fortyfikacji nowej stolicy. Jej budowę rozpoczęto w marcu 1566 roku, prace były kontynuowane przez całą siódmą dekadę XVI wieku. W następstwie wyjazdu Laparelliego z Malty oraz jego niespodziewanej śmierci, budowę miasta powierzono maltańskiemu asystentowi Włocha, architektowi i inżynierowi wojskowemu Girolamo Cassarowi.
St. James Cavalier był jedną z pierwszych konstrukcji wzniesionych w Valletcie, równocześnie z kościołem "Our Lady of Victories" i resztą fortyfikacji. Nadszaniec został zbudowany jako podniesiona platforma, na której umieszczono działa broniące miasta przed atakami od strony lądu, z terenu, na którym później zbudowano miasto Floriana. Na równi z obroną wejścia do miasta, St. James Cavalier mógł razić ogniem tych, którzy już przełamali system obronny. Nadszaniec był połączony z Saint John’s Cavalier przez, zablokowany teraz, podziemny korytarz.
Nadszaniec wykorzystywano również jako stację sygnałową. Każdego dnia oddawano trzy serie strzałów: o wschodzie słońca, w południe oraz o zachodzie. Pierwszy i ostatni sygnał oznaczał, odpowiednio, otwarcie i zamknięcie bram miasta. Oddawanie sygnałów z tego miejsca kontynuowano do około roku 1800, kiedy rozpoczęto używać do tego celu pobliską Saluting Battery.
W roku 1686, podczas rządów Gregorio Carafy, do wschodniej ściany nadszańca doczepiono mały budynek, znany jako "Dar Annona". Mieścił on oryginalnie "Università dei Grani" (instytucję, zajmującą się prowadzeniem działalności związanej z importem zboża i innych produktów spożywczych), dziś znajduje się tam urząd pocztowy.
8 września 1775 roku, podczas powstania księży, St. James Cavalier został zajęty przez rebeliantów. Flaga Zakonu została opuszczona, na maszt podniesiono flagę ze Świętym Pawłem. Rebelianci zajęli też Fort Saint Elmo, lecz Zakon zdołał go odbić po krótkiej wymianie ognia. Krótko po tym, rebelianci na St. James Cavalier również się poddali. Trzech z nich zostało straconych, pozostali wygnani lub uwięzieni. Głowy trzech uśmierconych mężczyzn wystawione były na widok publiczny na rogach nadszańca, lecz zostały stamtąd usunięte krótko po wyborze Emmanuela de Rohan-Polduc na wielkiego mistrza w listopadzie tego samego roku.
Wiek XIX i XX.
Na początku XIX wieku, po przejęciu kontroli nad Maltą, Brytyjczycy przekształcili nadszaniec w mesę oficerską, miejsce, gdzie żołnierze mogli się razem spotykać. W związku z tym poczynione zostały pewne zmiany w konstrukcji budynku, włączając w to wymianę na schody rampy wiodącej na dach, oraz zwiększenie ilości pomieszczeń przez budowę łukowego sklepienia w pomieszczeniu na parterze, tworząc tym dodatkowe piętro. Poczyniono też kroki w celu zwalczania wilgoci wewnątrz budynku.
Później wewnątrz nadszańca zainstalowano dwie cysterny na wodę, pompowaną dla Valletty poprzez Akwedukt Wignacourta. Przetrzymywano tam wodę dla całego miasta.
W roku 1853 padła propozycja, by zburzyć nadszaniec, robiąc miejsce na szpital, lecz nie zostało to zrealizowane.
Podczas II wojny światowej budynek był używany również jako schron przeciwlotniczy, a na jego wyższym piętrze przechowywano żywność dla Navy, Army and Air Force Institutes.
W latach 70. XX wieku "Government Printing Press" przeniesiony został do St. James Cavalier z Pałacu Wielkiego Mistrza i pozostał tam do roku 1996, kiedy zmienił lokalizację na Marsa Industrial Estate.
Centrum kulturalne.
W latach 90. XX stulecia rząd Malty zamówił plan ogólny na odnowę miasta Valletta i jego otoczenia. Projekt zawierał renowację St. James Cavalier i przystosowanie go do celów kulturalnych. Praca została rozpoczęta przez maltańskiego architekta Richarda Englanda.
W trakcie renowacji St. James Cavalier przekształcony został z gmachu z zakazem wejścia na przyjmujący gości z zadowoleniem. England opisał cel wykonania tych zmian jako „umożliwienie budynkowi zaspokojenia nowych potrzeb w taki sposób, by respektując przeszłość, akceptować bez obawy pomysły zmian”. Jednak praca jego była przyczyną wielu kontrowersji i została uznana przez wielu Maltańczyków za niezadowalającą, częściowo powodując wstrzymanie innych zaplanowanych projektów w Valletcie i decyzję o zatrudnieniu sławnych architektów (w tym Renzo Piano), a nie Richarda Englanda. Realizację dalszych projektów rozpoczęto w roku 2008, kiedy prace skoncentrowały się na City Gate, miejscu po byłym budynku opery, nowym budynku parlamentu oraz pozostałym terenie wokół wejścia do miasta.
Renowację nadszańca zakończono latem roku 2000 i 22 września tego roku otwarto go jako St James Cavalier, Centre of Creativity, inaugurując działalność wystawą zatytułowaną "Art in Malta Today" (Sztuka współczesnej Malty). Dziś w "cavalier" mieści się mały teatr, sala kinowa, pokoje muzyczne i galerie sztuki. Regularnie udostępniane są różnotematyczne wystawy. Od otwarcia centrum przewinęło się przez niego ponad milion zwiedzających. W sierpniu 2015 roku zmieniono nazwę placówki na Spazju Kreattiv ("Przestrzeń Kreatywna").
St James Cavalier jest zaliczany do zabytków narodowych klasy 1, jest również ujęty na liście National Inventory of the Cultural Property of the Maltese Islands pod nr 1575.
Architektura budynku.
St. James Cavalier jest olbrzymią platformą artyleryjską z kazamatami, zbudowaną na planie pięciokąta. Przy projektowaniu budowli nie brano pod uwagę względów estetycznych, koncentrując się jedynie na przydatności wojskowej. Pomimo wrażenia wielkości, uzyskiwanego przez zewnętrzny wygląd budynku, połowa konstrukcji wypełniona była ubitą ziemią, a reszta składała się z szeregu rzadkich pomieszczeń oraz rampy, po której wtaczano działa na platformę szczytową.
Nadszaniec zajmuje tylną część "St. James’ Bastion". Miał umożliwiać oddawanie strzałów ponad jego parapetem, bez zakłócania ognia artyleryjskiego z bastionu. Na tyłach budowli znajduje się kilka magazynów prochu.

</doc>
<doc id="3962064" url="https://pl.wikipedia.org/wiki?curid=3962064" title="Julia Huber">
Julia Huber

Julia Huber (ur. 29 listopada 1998) – austriacka skoczkini narciarska, brązowa medalistka zimowych igrzysk olimpijskich młodzieży, mistrzostw świata juniorów i mistrzostw Austrii, druga zawodniczka Pucharu Kontynentalnego 2015/2016, trzecia zawodniczka Alpen Cup 2015/2016.
Kariera.
W 2008 i 2010 zwyciężyła w dziecięcej edycji Turnieju Czterech Skoczni, a w 2009 zajęła w tych zawodach trzecie miejsce.
W latach 2012–2014 startowała głównie w konkursach z cyklu Alpen Cup i FIS Cup, regularnie zdobywając punkty do klasyfikacji zawodów tej rangi. W styczniu 2014 wzięła udział w konkursie skoków o mistrzostwo świata juniorów w Predazzo i zajęła w nim 36. miejsce. 1 lutego 2014 zadebiutowała w zawodach Pucharu Świata, zajmując 43. miejsce w Hinzenbach. W konkursach głównych Pucharu Świata wystąpiła jeszcze trzykrotnie (w kolejnych zawodach w Hinzenbach oraz w dwóch konkursach w Ljubnie w 2017), jednak ani razu nie zdobyła punktów do klasyfikacji generalnej.
W styczniu 2015 w Seefeld zwyciężyła w zawodach z cyklu Alpen Cup, co było jej pierwszą wygraną w zawodach organizowanych przez Międzynarodową Federację Narciarską. Na podium zawodów Alpen Cup stanęła jeszcze jeden raz – w sierpniu tego samego roku w Klingenthal zajęła trzecie miejsce. W klasyfikacji generalnej najwyżej uplasowała się w sezonie 2015/2016, zajmując trzecie miejsce.
W sierpniu 2015 zadebiutowała w Pucharze Kontynentalnym, plasując się na siódmej pozycji w Oberwiesenthal. W swojej karierze jeszcze sześciokrotnie zajmowała miejsca w czołowej dziesiątce Pucharu Kontynentalnego, a trzy razy stała na podium – 11 i 12 grudnia 2015 w Notodden (2. i 3. miejsce) oraz 10 września 2016 w Lillehammer (2. miejsce). W klasyfikacji generalnej sezonu 2015/2016 zajęła drugie miejsce, ze stratą 60 punktów do Sabriny Windmüller.
W lutym 2016 wzięła udział w zimowych igrzyskach olimpijskich młodzieży w Lillehammer. W konkursie indywidualnym zajęła piąte miejsce, a w konkursie drużyn mieszanych zdobyła brązowy medal, występując w drużynie z Florianem Dagnem i Clemensem Leitnerem.
W październiku 2016 w Eisenerz zdobyła brązowy medal mistrzostw Austrii, przegrywając z Jacqueline Seifriedsberger i Elisabeth Raudaschl.
W lutym 2017 zdobyła brązowy medal w konkursie drużynowym kobiet podczas mistrzostw świata juniorów w Lake Placid, startując w drużynie z Claudią Purker, Sophie Mair i Elisabeth Raudaschl. W zawodach indywidualnych Huber zajęła 24. miejsce, co było jej najlepszym rezultatem w indywidualnych zawodach tej rangi.

</doc>
<doc id="3962066" url="https://pl.wikipedia.org/wiki?curid=3962066" title="Język tartezyjski">
Język tartezyjski



</doc>
<doc id="3962079" url="https://pl.wikipedia.org/wiki?curid=3962079" title="Mistrzostwa Świata w Hokeju na Lodzie Kobiet 2017/I Dywizja">
Mistrzostwa Świata w Hokeju na Lodzie Kobiet 2017/I Dywizja

Mistrzostwa Świata w Hokeju na Lodzie I dywizji kobiet 2017 zostaną rozegrane w dniach 15–21 kwietnia (Grupa A) i 8–14 kwietnia (Grupa B).
W mistrzostwach Dywizji I uczestniczyć będzie 12 zespołów, które zostały podzielone na dwie grupy po 6 zespołów. Zgodnie z formatem zawody Dywizji I odbędą się w dwóch grupach: Grupa A w Austrii (Graz), zaś grupa B w Polsce (Katowice). Reprezentacje rywalizowały systemem każdy z każdym.
Hale, w których odbędą się zawody:
Grupa A.
Tabela
     = awans do elity     = utrzymanie w I dywizji grupy A     = spadek do I dywizji grupy B
Dyrektoriat turnieju wybrał trójkę najlepszych zawodników, po jednym na każdej pozycji:
Szkoleniowcy reprezentacji wybierają najlepszych zawodników swoich zespołów:
Grupa B.
     = awans do I dywizji grupy A     = utrzymanie w I dywizji grupy B     = spadek do II dywizji grupy A
Dyrektoriat turnieju wybrał trójkę najlepszych zawodników, po jednym na każdej pozycji:
Szkoleniowcy reprezentacji wybierają najlepszych zawodników swoich zespołów:

</doc>
<doc id="3962085" url="https://pl.wikipedia.org/wiki?curid=3962085" title="Elfriede Wäger">
Elfriede Wäger

Elfriede Wäger (ur. 3 kwietnia 1946 w Götzis) – austriacka saneczkarka, uczestniczka Zimowych Igrzysk Olimpijskich 1968.
W styczniu 1967 roku zajęła ósme miejsce w jedynkach kobiet podczas mistrzostw Europy w Schönau am Königssee. 
W 1968 roku wystartowała na igrzyskach w Grenoble, podczas których wzięła udział w rywalizacji kobiet w saneczkarskich jedynkach. Zajęła 15. miejsce ze stratą 5,75 s do zwyciężczyni – Eriki Lechner. W poszczególnych ślizgach Wäger zajęła osiemnaste, dwunaste i siedemnaste miejsce. 

</doc>
<doc id="3962087" url="https://pl.wikipedia.org/wiki?curid=3962087" title="Elfriede Waeger">
Elfriede Waeger



</doc>
<doc id="3962091" url="https://pl.wikipedia.org/wiki?curid=3962091" title="Don Carlson">
Don Carlson

Don Vernon Carlson (ur. 22 marca 1919 we Minneapolis, zm. 16 października 2004) – amerykański koszykarz występujący na pozycjach obrońcy oraz skrzydłowego, trzykrotny mistrz z Minneapolis Lakers, w trzech różnych ligach, po zakończeniu kariery zawodniczej trener koszykarski.

</doc>
<doc id="3962092" url="https://pl.wikipedia.org/wiki?curid=3962092" title="Vale of Leven F.C.">
Vale of Leven F.C.

Vale of Leven F.C. – szkocki klub piłkarski, mający siedzibę w mieście Alexandria na zachodzie kraju.
Historia.
Chronologia nazw:
Piłkarski klub Vale of Leven został założony w Alexandrii 25 sierpnia 1872 roku. Nazwa klubu pochodzi od nazwy regionu gdzie znajduje się miejscowość. We wczesnych czasach szkockiej piłki nożnej, klub z Alexandrii i sąsiedni Renton F.C. byli najsilniejszymi klubami w kraju. Vale zwyciężył trzy razy z rzędu (1877, 1878 i 1879) w Pucharze Szkocji. W 1878 roku wyjechał do Anglii, gdzie pokonał 3:1 zdobywcę FA Cup Wanderers F.C. na Kennington Oval. Również wygrał Celtic Society Cup w 1879 roku.
Vale of Leven F.C. był jednym z zespołów - założycieli Scottish Football League w 1890 roku. Jednak w debiutowym sezonie 1890/91 zespół zajął przedostatnie 9.miejsce, a w następnym sezonie ostatnie 12.miejsce bez żadnej wygranej gry i spadł do Scottish Football Alliance, gdzie grał przez jeden sezon.
W latach 1893-1902 klub grał tylko w meczach towarzyskich oraz w Pucharze Szkocji. W 1905 roku z powodzeniem podjęli skuteczne działania w celu powrotu do Ligi Szkockiej, gdy Scottish Football League Second Division została rozszerzona o dwa dodatkowe miejsca. Zakończył sezony 1907 i 1909 na drugim miejscu w lidze, ale nie zakwalifikował się do First Division. W następnej dekadzie klub regularnie był w pobliżu awansu. Gdy w 1915 roku Second Division została zawieszona, klub przystąpił do Western League.
Po zakończeniu pierwszej wojny światowej Vale of Leven po raz trzeci powrócił do Ligi Szkockiej jako członek zreformowanej Second Division. Po przyzwoitym czwartym miejscu w pierwszym sezonie, klub został zdegradowany do Third Division w 1924 roku. W 1926 roku opuścił ligę, gdy okazało się, że koszty uzyskania gwarancji meczowych oraz koszty podróży przekraczały możliwości finansowe jego członków. Po sezonie w Scottish Alliance klub z powodu finansów przeniósł się do ligi lokalnej. Ciągłe problemy finansowe spowodowały, że klub został rozwiązany w 1929 roku w wyniku Wielkiego Kryzysu, który dotknął kilka klubów piłkarskich w Szkocji.
W 1931 klub został reaktywowany przez nowy zespół amatorski Vale of Leven Old Church Boys Association (znany jako "Vale Ocuba"). W 1938 roku zmienił nazwę na Vale of Leven F.C. i przystąpił do zreorganizowanej Scottish Football Alliance. Kiedy w grudniu 1939 roku rozgrywki zostały zawieszone z powodu wybuchu II wojny światowej, klub natychmiast przystąpił do "Scottish Junior Football Association" i do dziś gra w tych zawodach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywa swoje mecze domowe na stadionie Millburn Park w Alexandrii, który może pomieścić 3000 widzów.

</doc>
<doc id="3962093" url="https://pl.wikipedia.org/wiki?curid=3962093" title="Iwanna Israiłowa">
Iwanna Israiłowa

Iwanna Israiłowa (ros.: Иванна Исраилова; ur. 4 lutego 1986 w Taszkencie) – uzbecka tenisistka od 2006 roku reprezentująca Rosję.

</doc>
<doc id="3962094" url="https://pl.wikipedia.org/wiki?curid=3962094" title="Puchar Szkocji w piłce nożnej mężczyzn">
Puchar Szkocji w piłce nożnej mężczyzn



</doc>
<doc id="3962095" url="https://pl.wikipedia.org/wiki?curid=3962095" title="II liga Szkocji w piłce nożnej mężczyzn">
II liga Szkocji w piłce nożnej mężczyzn



</doc>
<doc id="3962098" url="https://pl.wikipedia.org/wiki?curid=3962098" title="Ivanna Israilova">
Ivanna Israilova



</doc>
<doc id="3962102" url="https://pl.wikipedia.org/wiki?curid=3962102" title="Smak czekolady">
Smak czekolady

Smak czekolady – polski czarno-biały film krótkometrażowy z 1982 roku. Film jest ekranizacją opowiadania "Niedziela" Marka Nowakowskigo.
Treść.
Akcja toczy się w okupowanej Polsce w czasie II wojny światowej. Do kamienicy, w której mieszka dwunastoletni Filip, wprowadza się Ewa. Ponieważ spotyka się z Niemcami, mieszkańcy kamienicy od niej stronią. Filip na polecenie "Cygana", który śledzi Ewę, zaczyna ją odwiedzać i zdawać "Cyganowi" relacje z tych wizyt. Wkrótce między nim, a dziewczyną rodzi się przyjaźń.

</doc>
<doc id="3962106" url="https://pl.wikipedia.org/wiki?curid=3962106" title="Spalona Buda">
Spalona Buda

Spalona Buda – przysiółek wsi Przędzel w Polsce, położony w województwie podkarpackim, w powiecie niżańskim, w gminie Rudnik nad Sanem.
W latach 1975–1998 przysiółek administracyjnie należał do województwa tarnobrzeskiego. Do 1972 roku przysiółek należał do Gromady Przędzel. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962109" url="https://pl.wikipedia.org/wiki?curid=3962109" title="Franciszek Karassek">
Franciszek Karassek

Franciszek Wiktor Karassek (ur. 3 grudnia 1891 w Gałkówku, zm. 1981 w Caernarvonshire) – podpułkownik kawalerii Wojska Polskiego. W 1964 został awansowany przez władze emigracyjne do stopnia pułkownika kawalerii
Życiorys.
Urodził się 3 grudnia 1891 w Gałkówku. Po odzyskaniu przez Polskę niepodległości został przyjęty do Wojska Polskiego. W szeregach 4 pułku strzelców konnych w stopniu podporucznika uczestniczył w wojnie polsko-bolszewickiej, a za swoje czyny otrzymał Order Virtuti Militari. Został awansowany do stopnia rotmistrza kawalerii ze starszeństwem z dniem 1 czerwca 1919. W latach 20. był oficerem 23 pułku ułanów (dyslokacja początkowo Wilno, później Podbrodzie), w tym w 1924 był p.o. kwatermistrza, a w 1928 kwatermistrzem. W międzyczasie został awansowany do stopnia majora kawalerii ze starszeństwem z dniem 1 stycznia 1927. Był prezesem Komitetu Wykonawczego Budowy Szkoły im. Marszałka Józefa Piłsudskiego w Podbrodziu. 6 lipca 1929 roku został przeniesiony do 8 pułku ułanów w Krakowie na stanowisko zastępcy dowódcy pułku. 28 stycznia 1931 roku został przeniesiony na stanowisko rejonowego inspektora koni w Kielcach. 3 sierpnia 1931 roku został przeniesiony na stanowisko rejonowego inspektora koni w Katowicach. W stopniu majora służył w Katowicach do 1939.
Po wybuchu II wojny światowej został oficerem Polskich Sił Zbrojnych. Po wojnie pozostał na emigracji w Wielkiej Brytanii. Był członkiem Rady Rzeczypospolitej Polskiej II kadencji (od 25 listopada 1958 do 28 marca 1963, z ramienia Związku Ziemi Wschodniej), III kadencji (od 9 września 1963 do 20 lipca 1968, z ramienia Niezależnego Ruchu Społecznego), IV kadencji (od 28 października 1968 do 7 listopada 1970, wybrany w okręgu wyborczym w Londynie z ramienia Związku Ziemi Wschodniej). 22 czerwca 1959, 22 czerwca 1962 był powoływany przez Prezydenta RP na Uchodźstwie Augusta Zaleskiego na członka Głównej Komisji Skarbu Narodowego Rzeczypospolitej Polskiej. W 1964 został awansowany do stopnia pułkownika kawalerii. Był powoływany przez Prezydenta RP na uchodźstwie Augusta Zaleskiego na członka Kapituły Orderu Virtuti Militari 7 marca 1962, 7 marca 1964, 7 marca 1966, 24 marca 1970.
Zmarł w 1981 w walijskim Caernarvonshire.

</doc>
<doc id="3962112" url="https://pl.wikipedia.org/wiki?curid=3962112" title="Błonie (Przędzel)">
Błonie (Przędzel)

Błonie – część wsi Przędzel w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Błonie administracyjnie należały do województwa tarnobrzeskiego. Do 1972 roku Błonie należały do Gromady Przędzel. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962115" url="https://pl.wikipedia.org/wiki?curid=3962115" title="Małki (Przędzel)">
Małki (Przędzel)

Małki – część wsi Przędzel w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Małki administracyjnie należały do województwa tarnobrzeskiego. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962117" url="https://pl.wikipedia.org/wiki?curid=3962117" title="Samorząd terytorialny w Irlandii">
Samorząd terytorialny w Irlandii

Samorząd terytorialny Irlandii – Irlandia składa się z 34 okręgów administracyjnych – 29 hrabstw i 5 dużych miast (Dublin, Cork, Galway, Waterford, Limerick). Władze lokalne tych obszarów są wybierane przez miejscową społeczność i nazywane są "city counsil" lub "country counsil". Są to podstawowe jednostki organizacyjne samorządu lokalnego, które posiadają swoje funkcje, kompetencje i zadania. Dzisiejszy samorząd terytorialny Irlandii tworzył się pod silnym wpływem systemu samorządu terytorialnego Wielkiej Brytanii. Model angielski, który uformował się z XVIII w. jako "local self-government"(parlament działający lokalnie) wywarł duży wpływ na samorząd terytorialny Irlandii. System administracji terenowej Irlandii należy do jednego z najbardziej scentralizowanych w Europie. Lokalnie władze posiadają nieliczne kompetencje. Dla przykładu nie mają żadnych obowiązków związanych z policją, pomocą socjalną czy szkolnictwem. Z tego powodu posiadają niewielki budżet. Przychody samorządu terytorialnego Irlandii pochodzą z podatków i środków, które zostaną przydzielone przez władze centralne. W Irlandii bardzo często do organów lokalnych są powoływane kolegialne organy centralne. Jest to cecha charakterystyczna cecha samorządu terytorialnego Irlandii. Niewielka rola samorządu terytorialnego Irlandii wynika z powodów historycznych i tradycji scentralizowanej władzy. Irlandczycy bardzo słabo identyfikują się ze swoją „małą ojczyzną” w porównaniu do innych państw. W 1999 r. Irlandia została podzielona również na 2 regiony: południowo-wschodni i środkowo-zachodni. Podziału tego dokonano ze względu na potrzebę lepszego dostępu do Funduszy Strukturalnych pochodzących z Unii Europejskiej. Działanie samorządu terytorialnego w Irlandii regulują 2 ustawy: Ustawa uchwalona przez parlament westmisterski z 1898 r. i Ustawa o samorządzie lokalnym z 2001 r.
Hrabstwa.
Hrabstwa, które obecnie pokrywają terytorium Irlandii zostały utworzone w 1898 r. W każdym Hrabstwie jest powoływana Rada Hrabstwa, której kadencja trwa 5 lat. Liczba członków Rady Hrabstwa waha się od kilku do kilkunastu członków. W każdym hrabstwie co do zasady mamy jedną Radę Hrabstwa, ale w Tipperary mamy dwie, a w Dublinie trzy. Wyjątki te są spowodowane podziałem tych okręgów administracyjnych na części. Radzie Hrabstwa przewodniczy marszałek. Jest to organ prawodawczy, który planuje rozwój lokalny, zatwierdza roczne plany finansowe i powołuje komitety. Hrabstwa posiadają również organ Menadżera, którego powołuje się na drodze konkursu. Jest to organ jednoosobowy, który powołuje Rada Hrabstwa. Zajmuje się on wykonywaniem poleceń Rady i jest zwierzchnikiem administracji niższego szczebla.
Nadzór.
Samorząd terytorialny Irlandii jest nadzorowany przez Ministra Środowiska i Administracji Lokalnej. Ministerstwo jest zaangażowane w rozwój regionów poprzez wspieranie inwestycji związanych z polepszaniem infrastruktury. Określa ono system rozwoju miast, ochrony środowiska. Projekty i inicjatywy związane ze społeczno-gospodarczym rozwojem często otrzymują wsparcie z Funduszy Strukturalnych i Spójności. Ministerstwo zajmuje się zapytaniami samorządów o wsparcie finansowe ze środków unijnych i ocenia je.

</doc>
<doc id="3962122" url="https://pl.wikipedia.org/wiki?curid=3962122" title="Turniej o Złoty Kask 2017">
Turniej o Złoty Kask 2017

Turniej o Złoty Kask 2017 – cykl zawodów żużlowych, organizowanych corocznie przez Polski Związek Motorowy. W sezonie 2017 rozegrano trzy turnieje eliminacyjne oraz finał.
Rozegrany pierwszy turniej eliminacyjny w Rawiczu zwyciężył Krzysztof Kasprzak. Awans do finału wywalczyli również Przemysław Pawlicki, Szymon Woźniak i Adrian Miedziński. Czwartego zawodnika wyłonił bieg dodatkowy, w którym pod taśmą stanęli Adrian Miedziński i Tomasz Jędrzejak. Zwycięzcą biegu był zawodnik z toruńskiego klubu, a Jędrzejak będzie w finale rezerwowym.
Pierwotnie drugi turniej eliminacyjny miał odbyć się w Krośnie, jednak ze względu na kiepski stan nawierzchni GKSŻ postanowił przenieść zawody do Lublina. W rozegranym na torze w Lublinie turnieju eliminacyjnym Złotego Kasku zwycięstwo odniósł Janusz Kołodziej. Oprócz niego do finału awansowali Daniel Jeleniewski, Jakub Jamróg, Paweł Przedpełski, Maksym Drabik.
Trzeci turniej eliminacyjny miał odbyć się 30 marca, jednak ze względu na zły stan toru, zawody nie odbyły się. Uczestnicy jednomyślnie stwierdzili, że nawierzchnia nie nadaje się do bezpiecznej jazdy. Dzień później Główna Komisja Sportu Żużlowego podała w komunikacie, że zawody odbędą się 4 kwietnia. W przełożonym turnieju na gnieźnieńskim torze triumfował Piotr Protasiewicz Reprezentant Polski ukończył rywalizację z kompletem piętnastu punktów. Drugie miejsce zajął Kacper Gomólski, na trzeciej lokacie sklasyfikowany został Mirosław Jabłoński. Do finału awansował też Mateusz Szczepaniak.
Finał został zaplanowany na 14 kwietnia 2017 w Zielonej Górze, jednak z powodu złych warunków atmosferycznych oraz niekorzystnych prognoz pogody PZM podał, że finał został przesunięty na 20 kwietnia 2017.
Eliminacje Złotego Kasku w Rawiczu.
Bieg po biegu:
Eliminacje Złotego Kasku w Lublinie.
Bieg po biegu:
Eliminacje Złotego Kasku w Gnieźnie.
Bieg po biegu:
Finał Złotego Kasku w Zielonej Górze.
Bieg po biegu:

</doc>
<doc id="3962123" url="https://pl.wikipedia.org/wiki?curid=3962123" title="Nowe Osiedle (Przędzel)">
Nowe Osiedle (Przędzel)

Nowe Osiedle – część wsi Przędzel w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Nowe Osiedle administracyjnie należało do województwa tarnobrzeskiego. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962126" url="https://pl.wikipedia.org/wiki?curid=3962126" title="Zagumnie (Przędzel)">
Zagumnie (Przędzel)

Zagumnie – część wsi Przędzel w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Zagumnie administracyjnie należało do województwa tarnobrzeskiego. Do 1972 roku Zagumnie należało do Gromady Przędzel. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962132" url="https://pl.wikipedia.org/wiki?curid=3962132" title="Zastawie (Przędzel)">
Zastawie (Przędzel)

Zastawie – część wsi Przędzel w Polsce, położona w województwie podkarpackim, w powiecie niżańskim, w gminie Rudnik nad Sanem.
W latach 1975–1998 Zastawie administracyjnie należało do województwa tarnobrzeskiego. Do 1972 roku Zastawie należało do Gromady Przędzel. 
Wierni Kościoła rzymskokatolickiego należą do Parafii Trójcy Przenajświętszej w Rudniku nad Sanem.

</doc>
<doc id="3962139" url="https://pl.wikipedia.org/wiki?curid=3962139" title="Zeptowat">
Zeptowat



</doc>
<doc id="3962140" url="https://pl.wikipedia.org/wiki?curid=3962140" title="Attowat">
Attowat



</doc>
<doc id="3962141" url="https://pl.wikipedia.org/wiki?curid=3962141" title="Femtowat">
Femtowat



</doc>
<doc id="3962142" url="https://pl.wikipedia.org/wiki?curid=3962142" title="Joktowat">
Joktowat



</doc>
<doc id="3962144" url="https://pl.wikipedia.org/wiki?curid=3962144" title="Pikowat">
Pikowat



</doc>
<doc id="3962145" url="https://pl.wikipedia.org/wiki?curid=3962145" title="Nanowat">
Nanowat



</doc>
<doc id="3962146" url="https://pl.wikipedia.org/wiki?curid=3962146" title="Mikrowat">
Mikrowat



</doc>
<doc id="3962147" url="https://pl.wikipedia.org/wiki?curid=3962147" title="Petawat">
Petawat



</doc>
<doc id="3962148" url="https://pl.wikipedia.org/wiki?curid=3962148" title="Eksawat">
Eksawat



</doc>
<doc id="3962149" url="https://pl.wikipedia.org/wiki?curid=3962149" title="Zettawat">
Zettawat



</doc>
<doc id="3962150" url="https://pl.wikipedia.org/wiki?curid=3962150" title="Jottawat">
Jottawat



</doc>
<doc id="3962152" url="https://pl.wikipedia.org/wiki?curid=3962152" title="Berliner BC 03">
Berliner BC 03

Berliner BC 03 – niemiecki klub piłkarski, mający siedzibę w mieście Berlin, w stolicy kraju.
Historia.
Chronologia nazw:
Piłkarski klub Berliner BC 03 został założony w Berlinie 18 listopada 1903 roku. W sezonie 1903/04 zespół startował w "Verband Berliner Ballspiel-Vereine 2. Klasse", gdzie zajął drugie miejsce i awansował do "Verband Berliner Ballspiel-Vereine 1. Klasse". W następnym sezonie spadł do 2. Klasse, ale po roku wrócił znów do 1. Klasse, w której grał do 1918. Od sezonu 1918/19 występował w drugiej lidze Brandenburgii. W 1914 klub dotarł do półfinału nieligowych Mistrzostw Niemiec, gdzie został pokonany w czasie dodatkowym 3:4 przez przyszłego mistrza SpVgg Fürth. W tym czasie klub również grał w rozgrywkach o Berliner Landespokal (Puchar Berlina), gdzie dotarł do finału w 1907 i 1909 roku, jednak w oba mecze zakończyły się porażkami od BFC Viktoria 1889 (0:2, 0:4).
22 lipca 1921 roku klub zaprzestał istnieć, po połączeniu z SV Brandenburg 92 Berlin, w wyniku czego powstał BBC Brandenburg 92 Berlin, który grał w sezonie 1924/25 w Oberliga Berlin.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie przy Chauseestraße/Markgrafenstraße w Berlinie.

</doc>
<doc id="3962155" url="https://pl.wikipedia.org/wiki?curid=3962155" title="Walery Siejtbatałow">
Walery Siejtbatałow

Walery Siejtbatałow (ur. 1965) – polski niepełnosprawny artysta malarz, samouk. Specjalizuje się w malowaniu ustami. W swoim dorobku artystycznym ma ponad trzysta obrazów.
Biografia.
Urodził się w miejscowości Denisovka obwodzie kustanajskim w Kazachstanie w polsko-kazachskiej rodzinie. Jego matka jest Polką (z domu Szpak), a ojciec - Tatarem. Przez długie lata pracował jako fotograf. Latem roku 1997 po niefortunnym skoku do wody doznał urazu kręgosłupa szyjnego i stał się osobą niepełnosprawną. Po wypadku odkrył w sobie talent malarski. Trzymając w ustach pióro lub kredki zaczął tworzyć liczne obrazy o różnej tematyce, wśród nich obrazy religijne, pejzaże, portrety, żywa natura. Jego twórczość szybko przyniosła mu rozgłos. W 2008 roku obrazy Walerego zostały nagrodzone na Międzynarodowej Wystawie Artystów Niepełnosprawnych w Moskwie.
W 2000 roku rodzice Walerego wystąpili do polskiego Ministerstwa Spraw Zagranicznych o możliwość repatriacji do Polski. W 2010 roku dostali stosowne dokumenty i opuścili Kazachstan. Osiedlili się w Szczecinie.
W 2012 roku Walery został przyjęty do Światowego Związku Artystów Niepełnosprawnych Malujących Ustami i Nogami w Liechtensteinie. Współpracuje również z wydawnictwem "AMUN". Swoje obrazy wystawiał m.in. w Teatrze Współczesnym, Muzeum Regionalnym w Międzychodzie, Domu Polonii w Warszawie, dworku Gusthaus Ramin w Niemczech.

</doc>
<doc id="3962161" url="https://pl.wikipedia.org/wiki?curid=3962161" title="Bobsleje na Zimowych Igrzyskach Olimpijskich 1976 – dwójki">
Bobsleje na Zimowych Igrzyskach Olimpijskich 1976 – dwójki

Dwójki mężczyzn – jedna z konkurencji rozgrywanych w ramach rywalizacji bobslejowej na Zimowych Igrzyskach Olimpijskich 1976. Zawodnicy rywalizowali 6 i 7 lutego w Kunsteisbahn Bob-Rodel Igls w Innsbrucku.
Mistrzami olimpijskimi zostali reprezentanci Niemieckiej Republiki Demokratycznej: Meinhard Nehmer i Bernhard Germeshausen. Drugie miejsce zajęli reprezentanci Republiki Federalnej Niemiec: Wolfgang Zimmerer oraz Manfred Schumann. Na trzeciej pozycji uplasowała się dwójka Szwajcarska: Erich Schärer i Joseph Benz.

</doc>
<doc id="3962170" url="https://pl.wikipedia.org/wiki?curid=3962170" title="Zbigniew Żółtowski">
Zbigniew Żółtowski

Zbigniew Adolf Żółtowski herbu Ogończyk (ur. 1888 w Myszkowie, zm. 16 lutego 1973 w Buenos Aires) – polski oficer, dyplomata, działacz społeczny i polityczny.
Życiorys.
Pochodził z ziemi wielkopolskiej. Urodził się 17 lutego lub 17 października 17 listopada 1888 w Myszkowie. Był synem Edmunda (1853-1926) i Ludwiki z domu Wesięrskiej-Kwileckiej (1865-1943).
Po odzyskaniu przez Polskę niepodległości został przyjęty do Wojska Polskiego. Został awansowany do stopnia podporucznika rezerwy artylerii z 1 czerwca 1923. W 1923, 1924 był oficerem rezerwowym 18 Pułku Artylerii Polowej w Otrowie Łomżyńskim. W 1934 jako podporucznik rezerwy był przydzielony do Oficerskiej Kadry Okręgowej nr VII jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Szamotuły.
W grudniu 1939 został aresztowany przez gestapo, w 1940 opuścił ziemie polskie i trafił do Argentyny, gdzie był reprezentantem rządu RP na uchodźstwie w Argentynie, Urugwaju i Paragwaju, pełniąc urząd ministra pełnomocnego RP oraz delegata Polskiego Czerwonego Krzyża, wspomagając polskich emigrantów w Ameryce Południowej.
Zmarł 16 lutego 1973 w Buenos Aires. Został pochowany na cmentarzu Recoleta dzień później.
Życie prywatne.
W 1924 w Warszawie ożenił się z Heleną Komorowską herbu Dołęga (1893-1974). Mieli dwoje dzieci: Jana Damascena (1925-1988) i Marię Ewelinę (ur. 1927).

</doc>
<doc id="3962171" url="https://pl.wikipedia.org/wiki?curid=3962171" title="Jekatierina Diomina">
Jekatierina Diomina

Jekatierina Iłłarionowna Diomina z domu Michajłowa; ros. Екатерина Илларионовна Дёмина (ur. 22 grudnia 1925 w Leningradzie, zm. 24 czerwca 2019 w Moskwie) – radziecka żołnierka, instruktorka sanitarna, Bohater Związku Radzieckiego.
Życiorys.
Jej ojciec był wojskowym, matka – lekarką. Wychowywała się w domu dziecka, gdyż wcześnie straciła oboje rodziców. Ukończyła dziewięć klas szkoły podstawowej oraz szkołę pielęgniarską towarzystwa Czerwonego Krzyża. W 1941 wstąpiła do Armii Czerwonej, fałszując wiek – podała, że ma ukończone siedemnaście lat.
Została ciężko ranna w nogę w walkach pod Gżackiem 13 września 1941. Po pobycie w szpitalach na Uralu i w Baku w styczniu 1942 rozpoczęła służbę na okręcie wojenno-sanitarnym „Krasnaja Moskwa”, którego zadaniem było przewożenie rannych ze Stalingradu do Krasnowodska. Awansowała do stopnia głównego starszyny i została odznaczona odznaką Przodownika Floty Wojennej. Po zakończeniu bitwy stalingradzkiej ochotniczo wstąpiła jako instruktor sanitarny do sformowanego w Baku 369 wydzielonego batalionu piechoty morskiej, działającego w ramach Flotylli Azowskiej, a następnie Flotylli Dunajskiej. Przeszła szlak bojowy Flotylii przez Rumunię, Bułgarię, Węgry, Jugosławię, Czechosłowację i Austrię. Trzykrotnie była ranna, ostatni raz, ciężko, 4 grudnia 1944, podczas walk o Prahovo i twierdzę w Iloku. Po powrocie na front brała udział w desancie na Most Rzeszy w Wiedniu w ramach operacji wiedeńskiej. We wrześniu 1944 i w marcu 1945 była odznaczana orderem Czerwonego Sztandaru. Dwukrotnie, w sierpniu i w grudniu 1944, przedstawiano jej kandydaturę do nadania tytułu Bohatera Związku Radzieckiego, jednak ostatecznie otrzymała go dopiero w 1990.
Zdemobilizowana w październiku 1945, podjęła studia w Leningradzkim Instytucie Sanitarno-Higienicznym im. Miecznikowa, po czym pracowała w Elektrostali jako kierownik laboratorium specjalnego w placówce medycznej nr 21 przy zakładach wytwarzających urządzenia przemysłowe dla radzieckiego przemysłu atomowego. Wyszła za mąż, przyjmując nazwisko męża – Diomina. Od 1976 do odejścia na emeryturę w 1986 pracowała w Moskwie w laboratorium diagnostycznym.
Upamiętnienie.
W 1964 Wiktor Lisakowicz nakręcił o niej film dokumentalny "Katiusza", zaś w 2008 powstał kolejny film dokumentalny "Katiusza bolszaja i malien'kaja", przedstawiający okoliczności nakręcenia pierwszego obrazu.

</doc>
<doc id="3962179" url="https://pl.wikipedia.org/wiki?curid=3962179" title="Piotr Żyngiel">
Piotr Żyngiel

Piotr Żyngiel (ur. 12 lutego 1898 w Dokszycach na Wileńszczyźnie, zm. 26 stycznia 1983 w Gdańsku) – polski malarz, pedagog, konserwator.
W latach 1922 – 1927 studiował na Wydziale Sztuk Pięknych Uniwersytetu Stefana Batorego w Wilnie. Twórczość w dziedzinie malarstwa sztalugowego i projektowania wnętrz pod kierunkiem prof. Ferdynanda Ruszczyca i Aleksandra Szturmana.
Współtworzył Wileńskie Towarzystwo Niezależnych Artystów Malarzy, gdzie również wystawiał swoje prace. Do roku 1944 pracował jako pedagog w szkolnictwie zawodowym w Wilnie. Od 1945 roku był członkiem zarządu Związku Plastyków Polskich w Lublinie oraz współpracownikiem tygodnika artystycznego Zdrój. Od 1946 w Gdańsku rozpoczął działalność konserwatorską w Pracowniach Konserwacji Zabytków początkowo jako jej organizator z prof. Janem Borowskim a następnie jako kierownik pracowni malarskiej i główny konserwator PKZ.
Rodzina.
W Wilnie poznał Wandę Dunin Borkowską, córkę Bolesława i Jadwigi z Gordziałkowskich, nauczycielkę języka polskiego i historii w gimnazjum sióstr wizytek w Wilnie. Była ona absolwentką Uniwersytetu Stefana Batorego, pracę magisterską obroniła u prof. Stanisława Pigonia. Matka Jadwiga Gordziałkowska pianistka pochodziła z Wilanowa pod Bobrem, a ojciec Bolesław Dunin Borkowski – z Grodna (był bankowcem). Wanda Dunin Borkowska i Piotr Żyngiel 1 lipca 1939 r. zawarli ślub katolicki w kaplicy w Punżankach w powiecie Święciańskim.
Młode małżeństwo w październiku 1939 r. zamieszkało w Wilnie. W czasie okupacji Wilna Piotr Żyngiel pracował jako nauczyciel rysunku w I wileńskiej Państwowej Szkole Technicznej. W 1942 r. urodził się syn Witold. Po wojnie 15 lipca 1944 r. Piotr Żyngiel został powołany na wykładowcę kreślarstwa i rysunku w Szkole Technicznej nr 1 w Wilnie. Na początku 1945 r. rodzina Żyngielów wyjechała do Polski.
Początkowo Wanda i Piotr Żyngielowie osiedli w Lublinie, tam też we wrześniu 1945 r. urodziła się córka Maria. W 1946 r. rodzina Żyngielów przeniosła się do Gdańska, gdzie zamieszkali w domu przy ulicy Śniadeckich 27 we Wrzeszczu.
Twórczość.
Piotr Żyngiel debiutując w latach dwudziestych, konsekwentnie przez całe półwiecze swej twórczości kontynuuje styl ówcześnie w naszym malarstwie panujący, wywodzący się zaś z lat wcześniejszych – z postimpresjonizmu i Młodej Polski. Stara się w swych małych obrazkach olejnych utrwalić kolorystyczne piękno i romantyzm typowo "polskiego", zanikającego już dziś pejzażu wsi krytej strzechą, mglistych łąk i lasów, zżętych pól.
Prace konserwatorskie.
W Gdańsku spotkał się z osiadłym tu po wojnie wileńskim środowiskiem artystyczno-architektonicznym. Nawiązał współpracę z konserwatorem architektem prof. Janem Borowskim, który pracował już na Politechnice Gdańskiej, na wydziale architektury i tworzył pracownię konserwacji. Pracował z nim przy ratowaniu zabytków Wybrzeża od Gdańska po Szczecin. W okresie 1947-1952 był wykładowcą rysunku na kursie wstępnym Politechniki Gdańskiej.
Większe prace konserwatorskie obrazów i rzeźb wykonane w zespole:
Od 1945 roku równocześnie z pracą zawodową bierze czynny udział w licznych wystawach malarskich ZPAP okręgowych, ogólnopolskich, okolicznościowych oraz indywidualnych.
Ważniejsze odznaczenia.
Piotr Żyngiel odznaczony został za działalność przy ratowaniu zabytków:

</doc>
<doc id="3962196" url="https://pl.wikipedia.org/wiki?curid=3962196" title="Gołębiec">
Gołębiec



</doc>
<doc id="3962197" url="https://pl.wikipedia.org/wiki?curid=3962197" title="Saint John’s Cavalier">
Saint John’s Cavalier

Saint John's Cavalier (, ) – XVI-wieczny nadszaniec w Valletcie na Malcie, zbudowany przez Zakon Joannitów. Góruje on nad St. John's Bastion, dużym rozwartokątnym bastionem, tworzącym część Valletta Land Front. St. John był jednym z dziewięciu planowanych nadszańców w mieście, chociaż w sumie jedynie dwa zostały zbudowane, ten drugi to bliźniaczy Saint James Cavalier. Został zaprojektowany przez włoskiego inżyniera wojskowego Francesco Laparelliego, budowa była nadzorowana przez jego maltańskiego asystenta Girolamo Cassara.
Budowla ulokowana jest blisko "City Gate Arcade" i Hastings Gardens. Dzisiaj w nadszańcu znajduje się ambasada Suwerennego Rycerskiego Zakonu Szpitalników Świętego Jana, z Jerozolimy, z Rodos i z Malty, sukcesora Zakonu, który go zbudował. 
Historia.
W następstwie Wielkiego Oblężenia Malty w roku 1565, podczas którego Imperium Osmańskie próbowało bez skutku zdobyć Maltę, Zakon Szpitalników św. Jana postanowił na stałe osiąść na wyspie. Zdecydował on zbudować nowe ufortyfikowane miasto, jako swoją nową stolicę, i nazwał ją Valletta od imienia Wielkiego Mistrza Jean'a de Valette. Aby to wykonać, de Valette poprosił różnych europejskich władców o pomoc finansową. Papież Pius V nie tylko pomógł mu finansowo, lecz wysłał również na Maltę włoskiego inżyniera wojskowego Francesco Laparelliego, z zadaniem zaprojektowania fortyfikacji nowej stolicy. Jej budowę rozpoczęto w marcu 1566 roku, i prace były kontynuowane przez całą siódmą dekadę XVI wieku. W następstwie wyjazdu Laparelliego z Malty oraz jego niespodziewanej śmierci, budowę miasta powierzono maltańskiemu asystentowi Włocha, architektowi i inżynierowi wojskowemu Girolamo Cassarowi.
St. John's Cavalier był jedną z pierwszych konstrukcji zbudowanych w Valletcie, równocześnie z kościołem "Our Lady of Victories" i resztą fortyfikacji. Nadszaniec został zbudowany jako podniesiona platforma, na której umieszczono działa broniące miasta przed atakami od strony lądu, z terenu, na którym później zbudowano miasto Floriana. Na równi z obroną wejścia do miasta, St. John's Cavalier mógł razić ogniem tych, którzy już przełamali system obronny. Nadszaniec był połączony z Saint James Cavalier przez, zablokowany teraz, podziemny korytarz.
W roku 1646 Wielki Mistrz Juan de Lascaris dobudował na boku "cavalier" kilka magazynów do przechowywania prochu strzelniczego i muszkietów. Magazyny zostały zburzone w latach 50. XX wieku, a pamiątkowa tablica, znajdująca się na ich fasadzie, umieszczona jest teraz na ścianie nadszańca.
Podczas II wojny światowej budowla była używana przez armię brytyjską.
Ambasada.
W roku 1967 rząd Malty oddał budynek w leasing na 99 lat Suwerennemu Rycerskiemu Zakonowi Maltańskiemu, sukcesorowi Zakonu Szpitalników św. Jana. Zakon umieścił w nim swoją ambasadę. Budynek został odnowiony pod nadzorem ambasadora Dino Marrajeni oraz maltańskiego inżyniera Rogera de Giorgio, eksperta od renowacji budynków historycznych. Prace zakończono w ciągu dwóch lat, i mimo wykonania nowoczesnych przeróbek, położono duży nacisk na zachowanie wszystkich oryginalnych elementów budynku. Na dachu kawaliery, jako rezydencję szefa misji, zbudowano dyskretny penthaus, z którego doskonale widać miasto i okolicę.
Aktualnie urząd ambasadora piastuje Jego Ekscelencja inż. Umberto Di Capua.
St. John's Cavalier zaliczony jest do zabytków narodowych klasy 1, jest też ujęty na liście National Inventory of the Cultural Property of the Maltese Islands pod nr. 1574.
Architektura budynku.
St. John's Cavalier jest olbrzymią platformą artyleryjską z kazamatami, zbudowaną na planie pięciokąta. Przy projektowaniu budowli nie brano pod uwagę względów estetycznych, koncentrując się jedynie na przydatności wojskowej. Pomimo wrażenia wielkości, uzyskiwanego przez zewnętrzny wygląd budynku, połowa konstrukcji wypełniona była ubitą ziemią, a reszta składała się z szeregu rzadkich pomieszczeń oraz rampy, po której wtaczano działa na platformę szczytową.
Nadszaniec zajmuje tylną część St. John's Bastion, i miał być w stanie oddawać strzały ponad jego parapetem, nie ingerując w ogień artyleryjski z bastionu. Na tarasie budowli znajduje się magazyn prochu.
Pewna liczba pomieszczeń magazynowych została w XVII wieku dobudowana do konstrukcji. Zostały one zburzone w latach 1950..

</doc>
<doc id="3962210" url="https://pl.wikipedia.org/wiki?curid=3962210" title="Smyszlonyj (1955)">
Smyszlonyj (1955)

Smyszlonyj () – radziecki niszczyciel projektu 56, zmodyfikowany według projektu 56PŁO. W służbie od 28 czerwca 1956 do 22 lipca 1986 roku, od 29 października 1958 roku pod nazwą „Moskowskij Komsomolec” (), aktywny na Oceanie Atlantyckim i Morzu Śródziemnym.
Budowa i opis techniczny.
Budowa i stan pierwotny.
„Smyszlonyj” został zbudowany (pod numerem 706) w Stoczni SSZ Nr 190 im. A.A. Żdanowa w Leningradzie, stępkę położono 23 lutego 1954 roku. Okręt został zwodowany 24 maja 1955 roku, zaś do służby wszedł 28 czerwca 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 12 listopada 1958 do 1 grudnia 1961 roku w stoczni SSZ Nr 190 im. A.A. Żdanowa w Leningradzie.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych BURUN zamontowano 2 rakietowe miotacze typu RBU-6000 i 2 typu RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Planowano również modyfikację okrętu do projektu 56PM, nie doszło to jednak do skutku.
Służba.
„Smyszlonyj” rozpoczął służbę we Flocie Północnej, 29 października 1958 roku zmienił nazwą nazwę „Moskowskij Komsomolec” . Działał w różnych rejonach Atlantyku oraz na Morzu Śródziemnym. Uczestniczył w manewrach Okiean oraz w ćwiczeniach Razbieg-79. Testował system wykrywania okrętów podwodnych Kolos. Niszczyciel odbył wizyty zagraniczne do Islandii, Algierii, Kuby, Norwegii i Francji. 
Skreślony z listy okrętów marynarki wojennej 22 lipca 1986 roku, częściowo rozebrany i osadzony na dnie w Zatoce Kolskiej. 
Okręt nosił kolejno numery burtowe: 46, 43, 833, 600, 011, 384, 663 i 454.

</doc>
<doc id="3962211" url="https://pl.wikipedia.org/wiki?curid=3962211" title="Henryk Doskoczyński">
Henryk Doskoczyński

Henryk Wilhelm Doskoczyński, właśc. Henryk Wilhelm Doskocil (ur. 20 lutego 1894 w Krakowie, zm. 23 czerwca 1967) – podpułkownik łączności Wojska Polskiego II RP i Polskich Sił Zbrojnych.
Życiorys.
Urodził się 20 lutego 1894 roku w Krakowie, w rodzinie Edwina, kelnera. W 1913 roku, po ukończeniu I Wyższej Szkoły Realnej w Krakowie, rozpoczął studia politechniczne. W 1914 roku wstąpił do Legionów Polskich. Początkowo służył, w stopniu sierżanta, w Oddziale Telefonicznym c. i k. Komendy Legionów Polskich. 11 lipca 1915 roku został przeniesiony do 4 pułku piechoty na stanowisko zastępcy komendanta Oddziału Telefonicznego. 1 kwietnia 1916 roku został mianowany chorążym. Latem 1917 roku, po kryzysie przysięgowym, kontynuował służbę w Polskim Korpusie Posiłkowym. We wrześniu tego roku został dowódcą plutonu telefonicznego w Oddziale Uzupełnień Korpusu. 7 lutego 1918 roku powierzono mu tymczasowo stanowisko dowódcy Kadry Telefonicznej w Dowództwie Uzupełnień Korpusu. 
Po odzyskaniu przez Polskę niepodległości został przyjęty do Wojska Polskiego. Z dniem 1 stycznia 1918 roku został mianowany podporucznikiem. Od 1919 roku pełnił służbę w Dowództwie Okręgu Generalnego „Kielce” w Kielcach. Od 1 czerwca 1920 roku na stanowisku referenta łączności w Wydziale IV Technicznym. Uczestniczył w wojnie polsko-bolszewickiej. Został awansowany do stopnia kapitana łączności ze starszeństwem z dniem 1 czerwca 1919, a następnie do stopnia majora łączności ze starszeństwem z dniem 1 lipca 1923. W latach 20. był oficerem 1 pułku łączności. Od 8 czerwca 1923 roku, w stopniu kapitana, był p.o. dowódcy IX batalionu telegraficznego w Zegrzu. W 1924 w stopniu majora był dowódcą IV batalionu w macierzystym pułku. W czerwcu 1926 roku został przeniesiony z 2 pułku łączności w Jarosławiu na stanowisko pełniącego obowiązki dowódcy 5 Samodzielnego batalionu łączności w Krakowie (później przemianowany na 5 batalion telegraficzny). 2 grudnia 1930 roku został mianowany podpułkownikiem ze starszeństwem z dniem 1 stycznia 1931 roku i 2. lokatą w korpusie oficerów łączności. Z dniem 14 czerwca 1933 roku został przeniesiony do kadry 4 batalionu telegraficznego w Brześciu na stanowisko komendanta. W 1939 roku był komendantem garnizonu i placu Gdynia. W czasie kampanii wrześniowej 1939 roku pełnił funkcję naczelnego dyrektora poczty polowej w Oddziale IV Sztabu Naczelnego Wodza. 18 września przekroczył granicę z Rumunią, gdzie został internowany. W 1941 roku został przekazany Niemcom i osadzony w Oflagu VI E Dorsten, a później w Oflagu VI B Dössel. W 1945 roku, po uwolnieniu z niewoli, został przyjęty do Polskich Sił Zbrojnych na Zachodzie. Po wojnie przebywał na emigracji w Wielkiej Brytanii. W 1959 był nadal w stopniu podpułkownika.
Zmarł 23 czerwca 1967. Pochowany na Cmentarzu Rakowickim w Krakowie (kwatera LXV-6-58).

</doc>
<doc id="3962213" url="https://pl.wikipedia.org/wiki?curid=3962213" title="Republic Aviation Company">
Republic Aviation Company



</doc>
<doc id="3962215" url="https://pl.wikipedia.org/wiki?curid=3962215" title="Seversky Aircraft Company">
Seversky Aircraft Company



</doc>
<doc id="3962216" url="https://pl.wikipedia.org/wiki?curid=3962216" title="Doskoczyński">
Doskoczyński



</doc>
<doc id="3962223" url="https://pl.wikipedia.org/wiki?curid=3962223" title="Obóz przy ul. Skaryszewskiej 8 w Warszawie">
Obóz przy ul. Skaryszewskiej 8 w Warszawie



</doc>
<doc id="3962229" url="https://pl.wikipedia.org/wiki?curid=3962229" title="Biesslednyj">
Biesslednyj

Biesslednyj – radziecki niszczyciel projektu 56, zmodyfikowany według projektu 56PŁO. W służbie od 31 października 1956 do 17 lipca 1988 roku, działał na Oceanie Spokojnym i Indyjskim.
Budowa i opis techniczny.
Budowa i stan pierwotny.
„Biesslednyj” został zbudowany (pod numerem 1205) w stoczni w Mikołajowie, stępkę położono 1 kwietnia 1954 roku. Okręt został zwodowany 5 listopada 1955 roku, zaś do służby wszedł 31 października 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM zasilane przez 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły dwie pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 25 maja 1973 do 8 maja 1976 roku w Stoczni Dalzawod Nr 200 we Władywostoku.
Zmiany wprowadzono głównie w uzbrojeniu okrętu. Przednią wyrzutnię torpedową przystosowano do walki z okrętami podwodnymi, zaś tylną zdemontowano. 
Zamiast miotaczy bomb głębinowych BURUN zamontowano dwa rakietowe miotacze typu RBU-6000 i dwa typu RBU-2500. Jako broń przeciwko rakietom lecącym na niskim pułapie na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Biesslednyj” pełnił służbę we Flocie Oceanu Spokojnego. Działał między innymi na Morzu Japońskim i na Oceanie Indyjskim. W kwietniu 1970 roku uczestniczył w manewrach Okiean. 
Skreślony z listy okrętów marynarki wojennej 17 lipca 1988 roku, sprzedany na złom firmie z Filipin, zatonął w Cieśninie Tajwańskiej w 1990 roku, w trakcie holowania. 
Okręt nosił kolejno numery burtowe: 636, 811, 448, 739, 756, 753 i 765.

</doc>
<doc id="3962235" url="https://pl.wikipedia.org/wiki?curid=3962235" title="Flaga Leżajska">
Flaga Leżajska



</doc>
<doc id="3962236" url="https://pl.wikipedia.org/wiki?curid=3962236" title="Progon">
Progon

Progon (zm. 1198) – książę (archont) Arbanonu w latach 1190-1198, pierwszy władca albański. 
Życiorys.
Ród Progonitów swą karierę polityczną zawdzięczał ścisłym związkom z Bizancjum. Progon pierwszy przedstawiciel tego rodu pełnił pod koniec XII wieku funkcję archonta Arbanonu. Wykorzystując osłabienie cesarstwa bizantyńskiego stworzył z Arbanonu pierwsze w dziejach Albańczyków autonomiczne państwo. Jego politykę niezależności kontynuowali synowie:

</doc>
<doc id="3962238" url="https://pl.wikipedia.org/wiki?curid=3962238" title="Objawienia fatimskie">
Objawienia fatimskie

Objawienia fatimskie – seria objawień maryjnych uznanych przez Kościół katolicki, mających miejsce w portugalskim mieście Fatima w okresie od 13 maja do 13 października 1917 roku. Świadkami objawień była trójka dzieci Franciszek i Hiacynta Marto oraz Łucja dos Santos.
Podczas objawień fatimskich według relacji świadków miał mieć miejsce tzw. Cud Słońca, który wedle wersji uznanej przez Kościół katolicki widziany miał być przez około 60 tysięcy osób, zarówno wierzących, jak niewierzących, obecnych na miejscu objawień w Cova da Iria oraz w miejscowościach odległych do 30-40 km. Kościół katolicki po zbadaniu wydarzeń i treści objawień nie znalazł sprzeczności z doktryną i uznał ich autentyczność w październiku 1930 roku.
Według relacji dzieci podczas tych objawień Matka Boża Fatimska miała im przekazać trzy Tajemnice Fatimskie, które początkowo nie zostały upublicznione. Dwie z nich zostały zapisane i upublicznione w 1941 roku na polecenie biskupa Fatimy. Trzecią z wizji (zapisaną w 1944) upubliczniono w 2000 roku.
Franciszek i Hiacynta zmarli niedługo po objawieniach. Papież Jan Paweł II beatyfikował oboje 13 maja 2000, natomiast papież Franciszek kanonizował ich 13 maja 2017. Łucja wstąpiła do zakonu karmelitanek, zmarła w 2005 roku.
Tło historyczne.
W okresie poprzedzającym objawienia fatimskie Portugalia przeżywała jeden z największych kryzysów w swojej historii. W dniu 1 lutego 1908 roku król Portugalii Karol I (Carlos I) został zamordowany w Lizbonie, wraz ze swoim najstarszym synem, Ludwikiem Filipem (Luísem Filipe). Zamachu dokonali mason i . Żadna z partii nie przyznała się do zamachu, ale podejrzenia padły na Portugalska Partię Republikańską ("Partido Republicano Português") związaną z lożą wolnomularską.
Tron po zamordowanym władcy objął jego syn Manuel II. W ciągu 24 miesięcy jego panowania zmieniło się w Portugalii 7 rządów. W wyniku strona rządowa otrzymała 58%, opozycja umiarkowana 33%, a Partia Republikańska tylko 9% głosów. Jednak 5 października 1910 roku Portugalska Partia Republikańska przeprowadziła zbrojny przewrót i przejęła władzę w Portugalii. W czasie tego przewrotu wygnano króla i proklamowano republikę.
Nowe władze od lat nie kryły swoich antykatolickich uprzedzeń. Jeszcze podczas trwania przewrotu, wystąpieniom anty-monarchicznym towarzyszyły napaści (często inspirowane przez loże masońskie) na osoby duchowne i na ludzi wierzących. W wyniku tych aktów agresji zginęło dwóch księży lazarystów, a do końca roku zamordowano co najmniej 15 księży i zakonników. Dodatkowo ponad stu księży zostało brutalnie pobitych, zdemolowano 20 świątyń.
Po ugruntowaniu swojej władzy, nowa Republika ogłosiła oficjalnie wolność wszystkich wyznań. W praktyce jednak na Kościół katolicki spadły ostre represje. Z granic Portugalii wydalono wszystkie zakony. Zamknięto domy modlitwy, szkoły i ośrodki dobroczynne, przejmując je na rzecz państwa. Religię usunięto ze szkół. Cały majątek Kościoła został znacjonalizowany ze świątyniami i kaplicami włącznie. Do odprawiania nabożeństw państwo je bezpłatnie wypożyczało. Księżom zabroniono noszenia szat duchownych poza kościołami i urządzania procesji.
Episkopat protestował w liście pasterskim przeciw zniesieniu świąt i wszystkim powyższym zakazom. Rząd zakazał jednak odczytywania go. Wielu księży nie posłuchało, w efekcie czego usunięto z urzędu biskupa Porto. Także innych biskupów oskarżano o podburzanie księży do strajku. W dalszej kolejności banicją z ich okręgów diecezjalnych ukarano patriarchę Lizbony, arcybiskupa Guardy i administratora diecezji Porto, a w rok później dołączyli do nich biskupi Algarve, Bragi, Portalegre, Lamego i Bragancy, arcybiskup Evory i administrator Coimbry. Biskup Beja zmuszony był opuścić kraj. W rezultacie tych posunięć w 1912 roku żaden portugalski biskup nie urzędował w swej diecezji. Ostatecznie, w 1913 roku, zerwano też stosunki dyplomatyczne ze Stolicą Apostolską.
Niezależnie od wdrażanego naprędce nowego prawa, ujawniły się antyklerykalne bojówki tzw. „Białe Mrówki” ("Formadas Brancas"), które za wiedzą rządu urządziły w 1914 roku ataki na obchody Świąt Wielkanocnych w kościołach.
Na czele „Białych Mrówek” stał wpływowy członek masonerii Afonso Costa, który był początkowo ministrem sprawiedliwości, a później premierem. Pełne rządy w kraju objął w 1915 roku, po puczu zorganizowanym i kierowanym przez oficerów-masonów. Podczas jego rządów w latach 1915–1917, zamknięto wszystkie redakcje pism katolickich i uniemożliwiono funkcjonowanie diecezjalnych seminariów duchownych. Za samo tylko posiadanie różańca można było trafić do więzienia. W tym czasie „Białe Mrówki” bez żadnych przeszkód atakowały nie tylko osoby duchowne, ale także wiernych świeckich. Spalono w tamtym czasie ponad sto świątyń, a o wiele więcej zostało sprofanowanych i zwyczajnie obrabowanych. Nierzadko wrzucano bomby do kościołów pełnych wiernych. Na skutek działań sponsorowanych przez rząd „nieznanych sprawców” zginęło w Portugalii w latach 1915–1917 dwa razy więcej katolików (świeckich i duchownych) niż żołnierzy portugalskich walczących od marca 1916 r. na frontach I wojny światowej w Europie.
9 marca 1916 roku Niemcy wypowiedziały Portugalii wojnę. W wyniku tego Portugalia przystąpiła do pierwszej wojny światowej po stronie ententy. Działania wojenne armia portugalska prowadziła głównie w koloniach w Angoli i Mozambiku. Portugalski korpus ekspedycyjny walczył też u boku Francji na froncie zachodnim.
Fatima – miejsce objawień.
W czasie objawień Fatima była niewielką osadą pośród gór. Większość zamieszkującej ją ludności była analfabetami. Mieszkańcy pracowali na polach, dzieci zajmowały się wypasem owiec, zaś kobiety spędzały czas na tkaniu i przędzeniu. Mieszkańcy Fatimy odznaczali się religijnością.
Nazwa miasta i parafii jest wersją arabskiego imienia Fátima (فاطمة Fāṭimah). Imię to nosiła m.in. Fatimah bint Muhammad córka proroka Islamu Mahometa.
Geneza tej nazwy sięga czasów rekonkwisty, krwawej wojny między muzułmanami a chrześcijanami toczonej z przerwami od VIII do XV wieku. Imię Fatima nosiła mauretańska księżniczka wzięta do niewoli przez portugalskiego rycerza, Gonçalo Hermiguesa, w czasie jednej z potyczek. Hermigues zabrał ją do małej wioski na wzgórzach Serra de Aire, w niedawno utworzonym Królestwie Portugalii. Według legendy, Fatima zakochała się w swoim porywaczu i postanowiła nawrócić się na chrześcijaństwo, aby wyjść za niego za mąż. Została ochrzczona i otrzymała chrześcijańskie imię Oureana (Oriana). Po jej śmierci Gonçalo nadał wiosce jej muzułmańskie imię.
Fatima niewiele różniłaby się od innych podobnych miejscowości w Portugalii, gdyby nie objawienia maryjne. Pierwsze z nich, mniej znane, miało mieć miejsce w 1758 roku, kiedy to Matka Boża ukazała się niemej pasterce i przywróciła jej głos. Ojciec dziewczynki w podzięce za cud miał wybudować we wsi kaplicę. Niedługo potem w miejscu, gdzie doszło do wyjątkowego spotkania, znaleziono figurę Matki Bożej. Choć odniesiono ją do jednego z lokalnych kościołów, figurka znikała, aby ponownie znaleźć się w tym samym miejscu – w pokrzywach. Właśnie stąd pochodzi nazwa, która dała nazwę sanktuarium: Ortiga (pokrzywa). Rola kaplicy zwiększyła się po 1801 r., kiedy to papież Pius VII ustanowił święto Matki Bożej Pokrzyw, przypadające na pierwszą niedzielę lipca.
Dzieci – wizjonerzy z Fatimy.
W chwili objawień Najświętszej Maryi Panny, Łucja dos Santos, Franciszek i Hiacynta Marto mieli dziesięć, dziewięć i siedem lat. Cała trójka mieszkała w Aljustrel, w miejscu należącym do parafii fatimskiej. Dzieci nigdy nie chodziły do szkoły i były niepiśmienne. Zajmowały się wypasaniem owiec na wzgórzach.
Objawienia miały miejsce w Cova da Iria (Dolina Pokoju), małym skrawku ziemi należącym do rodziców Łucji, znajdującym się dwa i pół kilometra od Fatimy na drodze do Leirii. Matka Boża ukazała się dzieciom na ostrokrzewie (ilex – karłowatej odmianie dębu), który miał nieco ponad metr wysokości.
Objawienia Matki Bożej było poprzedzone przez objawienia anioła, które miało miejsce przy wzgórzu Cabeço (Loca do Cabeço).
Franciszek widział anioła i Maryję, lecz ich nie słyszał (dziewczynki relacjonowały mu to co słyszały). Hiacynta widziała i słyszała. Łucja natomiast widziała, słyszała i rozmawiała z aniołem i Matką Bożą. Objawienia Matki Bożej miały miejsce około południa.
Objawienia anioła.
Według Łucji dos Santos, ujawnionymi w drugim "Wspomnieniu" (spisanym w 1937 roku) objawienia maryjne poprzedzone było niezwykłymi znakami. W okresie między kwietniem a październikiem 1915 roku, Łucja wraz z trzema innymi dziewczynkami, Marią Rosą Matias, Teresą Matias i Marią Justiną, zobaczyły ze wzgórza Cabeço, unoszący się ponad lasem w dolinie jakiś „obłok bielszy od śniegu, przezroczysty, w kształcie ludzkiej postaci”. Rok później Łucja wraz kuzynami Franciszkiem i Hiacyntą miała trzy objawienia istoty, która przedstawiła się jako Anioł Pokoju (pierwsze objawienie) oraz Anioł Stróż Portugalii (drugie objawienie).
Pierwsze objawienie anioła.
Zgodnie z relacją Łucji pierwsze objawienie anioła miało miejsce wiosną lub latem 1916 roku, przed grotą przy wzgórzu Cabeço, w pobliżu Aljustrel. Miało następujący przebieg: Dzieci bawiły się przed grotą i nagle zerwał się silny wiatr. Wtedy ujrzały białe światło, w kształcie przezroczystego młodego mężczyzny. Postać zbliżała się w ich stronę stopniowo się materializując. Przybrała postać młodzieńca w wieku około 14–15 lat, wielkiej urody. Młodzieniec poinformował dzieci, że jest Aniołem Pokoju i zaproponował wspólną modlitwę. Dzieci uklękły obok anioła i powtarzały słowa jego modlitwy:
„O mój Boże, wierzę w Ciebie, uwielbiam Ciebie, ufam Tobie, kocham Cię. Proszę Cię, byś wybaczył tym, którzy nie wierzą, którzy Cię nie uwielbiają, którzy Cię nie kochają, którzy Ci nie ufają”.
Po trzykrotnym powtórzeniu tych słów anioł podniósł się i powiedział: „Módlcie się tak. Serca Jezusa i Maryi uważnie słuchają waszych próśb”. Powiedziawszy to zniknął.
Drugie objawienie anioła.
Po raz drugi anioł pojawił się latem 1916 roku, przy studni domu Łucji. Tym razem przedstawił się jako Anioł Stróż Portugalii. Zaapelował by dużo się modliły i ofiarowywały Bogu umartwienia w intencji nawrócenia grzeszników:
„Z wszystkiego, co tylko możecie, zróbcie ofiarę, jako zadośćuczynienie za grzechy, którymi On jest obrażany i dla uproszenia nawrócenia grzeszników. W ten sposób ściągniecie pokój na waszą Ojczyznę”.
Powiedział też: „Przenajświętsze Serca Jezusa i Maryi chcą okazać przez was miłosierdzie”.
Trzecie objawienie anioła.
Trzecie objawienie miało miejsce końcem lata i początkiem jesieni 1916 roku przy wzgórzu Cabeço. Dzieci odmawiały modlitwę, którą anioł nauczył ich podczas pierwszego objawienia. Wtedy zobaczyły anioła trzymającego kielich w lewej ręce. Nad kielichem unosiła się hostia, z której spływały krople krwi do kielicha. Zostawiwszy kielich i hostię zawieszone w powietrzu, anioł uklęknął wraz z dziećmi i odmówili modlitwę:
„Przenajświętsza Trójco, Ojcze, Synu, Duchu Święty, wielbię Cię z najgłębszą czcią i ofiaruję Ci najdroższe Ciało, Krew, Duszę i Bóstwo Jezusa Chrystusa, obecnego we wszystkich tabernakulach świata, jako przebłaganie za zniewagi, świętokradztwa i zaniedbania, którymi jest On obrażany! Przez nieskończone zasługi Jego Najświętszego Serca i Niepokalanego Serca Maryi błagam Cię o nawrócenie biednych grzeszników”.
Następnie anioł podał dzieciom hostie i zawartość kielicha mówiąc:
„Przyjmijcie Ciało i Krew Jezusa Chrystusa, okropnie znieważanego przez niewdzięcznych ludzi. Wynagrodźcie ich grzechy i pocieszajcie waszego Boga!”.
Potem schylił się aż do ziemi, powtórzył z dziećmi trzy razy tę samą modlitwę.
Objawienia Matki Bożej.
13 maja 1917 – pierwsze objawienie się Matki Bożej.
Pierwsze objawienie Matki Bożej trojgu dzieciom nastąpiło 13 maja 1917 roku. Łucja, Franciszek i Hiacynta pilnowały stadka owiec na łąki Cova da Iria, należące do rodziców Łucji. Podczas zabawy przestraszył je błysk światła, który początkowo wzięły za błyskawicę. Postanowiły wraz z owcami powrócić do domu. Kiedy błysk się powtórzył, dzieci ujrzały w koronie dębu skalnego, około metr nad ziemią, kobietę otoczoną świetlną poświatą. Kobieta ubrana była na biało, na suknię narzuciła obszerny szal, podobny do tych jakie nosiły miejscowe kobiety.
Postać przemówiła do nich. Poinformowała, że przychodzi z nieba, ale nie ujawniła jeszcze swojej tożsamości. Dlatego dzieci nazywały ją Piękna Pani. Poprosiła dzieci, aby przychodziły w to miejsce przez 6 kolejnych miesięcy, dnia 13 o tej samej godzinie. Obiecała, że podczas ostatniego spotkania wyjawi kim jest. Łucja zadała kilka pytań, pytając m.in. czy pójdą do nieba. Piękna Pani odparła, że cała trójka pójdzie do nieba, dodając przy Franciszku, że musi wcześniej odmówić wiele różańców. Radziła im też odmawiać różaniec w intencji zakończenia wojny.
Zapytała też, czy chcą ofiarować się Bogu, aby znosić wszystkie cierpienia, które on ześle na nich jako zadośćuczynienie za grzechy, którymi jest obrażany i jako prośba o nawrócenie grzeszników. Kiedy dzieci odpowiedziały twierdząco, oświadczyła: „Będziecie więc musieli wiele cierpieć, ale łaska Boża będzie waszą siłą!”.
Na koniec dzieci padły na kolana odmawiając modlitwę. Kobieta przez jakiś czas przyglądała się im, a na koniec uniosła się ku niebu i wzleciała w górę niknąc w oddali.
13 czerwca 1917 – drugie objawienie się Matki Bożej.
Łucja postanowiła nie opowiadać o objawieniu nikomu, jednak młodsze dzieci opowiedziały o wszystkim rodzicom. Wieść się rozniosła. Rodzina Łucji nie przyjęła tej informacji dobrze. Matka zarzucała jej kłamstwo i kazała wszystko odwołać - jednak Łucja odmówiła. 13 czerwca miało miejsce kolejne objawienie; tym razem dzieciom towarzyszyli zaciekawieni dorośli.
Według dzieci, objawienie znów zostało poprzedzone przez odblask światła (który wcześniej dzieci wzięły za błyskawice), a następnie ponad ostrokrzewem dzieci miały zobaczyć świetlną postać, zupełnie podobną do postaci z maja. Łucja pierwsza zobaczyła Piękną Panią i wskazała ją pozostałym dzieciom. Dorośli nie widzieli Matki Bożej, ale zauważyli, że pomimo bezchmurnego nieba słońce zaczyna gasnąć, zaś korona krzewu ugina się.
Matka Boża przemawiając do dzieci poprosiła, żeby przyszły w to samo miejsce za miesiąc i żeby codziennie odmawiały różaniec. Zaapelowała też by nauczyły się czytać. Zapytana przez Łucję odpowiedziała, że jej kuzyni wkrótce trafią do nieba, jednak ona sama będzie musiała jeszcze poczekać, ponieważ ma do wykonania zadanie – upowszechnienie kultu Niepokalanego Serca Matki Bożej. Kiedy Matka Boża odchodziła, dzieci ujrzały w jej dłoniach Niepokalane Serce w koronie z cierni.
13 lipca 1917 – trzecie objawienie się Matki Bożej.
Matka Łucji nadal odnosiła się do niej nieprzychylnie. Następnego dnia po drugim objawieniu zaprowadziła ją do proboszcza. Proboszcz ostrzegł dziewczynkę, że wizje może jej zsyłać diabeł, czym bardzo Łucję przestraszył.
Niemniej jednak, 13 lipca 1917, dziewczynka wraz z Franciszkiem i Hiacyntą znowu udała się do Cova da Iria na miejsce objawień. Na miejscu czekało też około 3 tysiące ludzi, w tym rodzice dzieci.
Matka Boża poprosiła dzieci, by nadal przychodziły tu 13 każdego miesiąca. Ponowiła też prośbę by codziennie odmawiały różaniec na cześć Matki Boskiej Różańcowej, dla uproszenia pokoju na świecie i o zakończenie wojny. Łucja poprosiła Panią, by powiedziała kim jest. W odpowiedzi usłyszała: „Przychodźcie tutaj w dalszym ciągu co miesiąc! W październiku powiem, kim jestem i czego chcę, i uczynię cud, aby wszyscy uwierzyli”.
Podczas tego objawienia ujawnione zostały „tajemnice fatimskie”. Według zapisków Łucji, Matka Boża roztoczyła przed dziećmi przerażającą wizję piekła. Zapewniła, że dzięki kultowi Niepokalanego Serca wiele dusz uniknie potępienia. Poinformowała, że wojna dobiega końca, ale jeśli ludzie nadal będą obrażać Boga za pontyfikatu papieża Piusa XI wybuchnie jeszcze straszniejsza wojna (kiedy to mówiła papieżem był Benedykt XV). Aby temu zapobiec konieczne jest poświęcenie Rosji Niepokalanemu Sercu Matki Bożej i Komunia św. wynagradzająca w pierwsze soboty miesiąca. Jeżeli te życzenia zostaną spełnione, Rosja nawróci się i zapanuje pokój, jeżeli nie, „bezbożna propaganda rozszerzy swe błędne nauki po świecie, wywołując wojny i prześladowanie Kościoła. Dobrzy będą męczeni, a Ojciec Święty będzie miał wiele do cierpienia”. Niektóre narody zginą. Na koniec jednak, jak zapewniła: „Moje Niepokalane Serce zatriumfuje”. Zapowiedziała, że Ojciec Święty w końcu poświęci jej Rosję, która się nawróci i przez pewien czas zapanuje pokój na świecie, a także że „w Portugalii będzie zawsze zachowany dogmat wiary”.
Matka Boża przekazała także dzieciom ostatnią tajemnicę, wyłącznie do ich wiadomości.
Dodatkowo Matka Boża poinstruowała dzieci by odmawiając różaniec po każdej tajemnicy, odmawiały następującą modlitwę:
„O mój Jezu, przebacz nam nasze grzechy, zachowaj nas od ognia piekielnego, zaprowadź wszystkie dusze do nieba, a szczególnie te, które najbardziej potrzebują Twojego miłosierdzia”.
19 sierpnia 1917 – czwarte objawienie się Matki Bożej.
Wydarzenia w Fatimie wywołały niepokój antyklerykalnych władz Portugalii. Lokalni urzędnicy uznali, że trzeba zdusić w zarodku rodzący się kult w okolicach Fatimy. 13 sierpnia 1917 roku w Aljustrel zjawił się burmistrz Ourem i zaproponował, że osobiście zawiezie dzieci na miejsce objawienia, jednak zawiózł je do swojego domu, gdzie przez dwa dni je więził i groził, że jeśli nie wyjawią mu tajemnicy będą się smażyć w oleju. Dzieci nie dały się zastraszyć. 15 sierpnia zarządca odwiózł je do domu. W ten sposób dzieci nie mogły jednak zjawić w Cova da Iria w wyznaczonym przez Matkę Bożą terminie.
Kolejne objawienie miało więc miejsce 19 sierpnia w dolinie Valinhos. Piękna Pani kolejny raz prosiła pastuszków by przychodzili do Cova da Iria 13-tego każdego miesiąca i odmawiali codziennie różaniec. Zapowiedziała, że podczas ostatniego z objawień uczyni cud, aby wszyscy uwierzyli. Dzieci zapytały co robić z pieniędzmi, które ludzie zostawiają w Cova da Iria. Matka Boża odpowiedziała, żeby zrobić dwa przenośne ołtarzyki. Jeden miała nosić Łucja z Hiacyntą i dwie inne dziewczynki ubrane na biało, drugi Franciszek i trzech chłopczyków. Pieniądze, które ofiarują na te ołtarzyki, są przeznaczone na święto Matki Boskiej Różańcowej, a reszta na budowę kaplicy, która ma tutaj powstać. Matka Boża obiecała też uzdrowić kilku chorych.
Na koniec przybierając smutny wyraz twarzy powiedziała: „Módlcie, módlcie się wiele, czyńcie ofiary za grzeszników, bo wiele dusz idzie na wieczne potępienie, bo nie mają nikogo, kto by się za nie ofiarował i modlił”.
13 września 1917 – piąte objawienie się Matki Bożej.
13 września dzieci znowu zjawiły się w Cova da Iria. Towarzyszyło im 30 tysięcy osób. Niektórzy prosili o przekazanie Matce Bożej próśb o uzdrowienie swoje lub bliskich.
Matka Boża przemawiając do dzieci obiecała im, że podczas następnego spotkania ujrzą Pana, Matkę Boską Bolesną, Matkę Boską z Karmelu i św. Józefa z dzieciątkiem. Prosiła ich także aby nadal odmawiali różaniec, ponieważ to on zakończy wojnę. Obiecała też uzdrowić niektórych chorych.
13 października 1917 – szóste objawienie się Matki Bożej.
13 października w okolicach Cova da Iria zebrało się około 70 tysięcy ludzi, którzy modlili się i śpiewali. Wielu oczekiwało na obiecany przez Matkę Bożą cud. Byli też przedstawiciele rządowej prasy, którzy liczyli na to, że żadnego cudu nie będzie i dzieci się skompromitują.
Matka Boża przybyła tak jak zawsze i ukazała się dzieciom. Ujawniła się, że jest Matką Bożą Różańcową. Nakazała wybudować w tym miejscu kaplicę na Jej cześć. Powiedziała także, że wojna dobiega końca, a żołnierze wkrótce wrócą do domów. Ostatnie Jej słowa brzmiały: „Niech przestaną obrażać Boga, On zniósł już zbyt wiele zniewag”. Po tych słowach uniosła się ku słońcu, które przedarło się w tej chwili przez chmury. Obok słońca dzieci zobaczyły św. Józefa z Dzieciątkiem Jezus błogosławiących światu, Maryję pod postacią Matki Boskiej Bolesnej, a następnie Matki Boskiej z Góry Karmel, aż wreszcie dorosłego Pana Jezusa.
Wtedy też zdarzył się Cud Słońca, dzięki któremu cała Portugalia uwierzyła w objawienia. Według relacji, tarcza słońca zawirowała, a potem słońce krążyło wokół własnej osi z zawrotną szybkością. Ludzie byli przerażeni. Zachowując tempo rotacji, słońce oderwało się od firmamentu, przybrało czerwony kolor i zbliżało się do ziemi, jak gdyby miało spaść. Ludzie zaczęli krzyczeć z przerażenia. Niektórzy zaczęli się głośno spowiadać ze swoich grzechów, sądząc, że „to jest koniec świata”. Wielu stało, lecz wielu klęczało i płakało, modląc się.
Reakcja władz w Portugalii.
Ateistyczne władze były zaskoczone i przestraszone rozwojem wydarzeń w Fatimie. 13 sierpnia 1917 roku, jeden z lokalnych urzędników aresztował dzieci usiłując je zastraszyć i zmusić do przyznania się, iż wszystko zmyśliły. Jednak ani groźba śmierci ani tortur nic nie dała. Dzieci zostały w końcu wypuszczone.
13 października 1917 roku, kiedy miał się zdarzyć Cud Słońca, na miejsce objawień zaczęły napływać tłumy ludzi. Władze Portugalii zrobiły wszystko, aby przez akcję propagandową i zastraszenie nie dopuścić do zgromadzenia. Wysłano kilka tysięcy żołnierzy, aby blokowali drogi prowadzące do miejsca objawień i nie pozwalali ludziom tam się zgromadzić. Jednak napływ pielgrzymów był tak wielki, że wszystkie działania władz okazały się nieskuteczne.
Kiedy wydarzył się zapowiadany Cud Słońca, wielu ludzi, także ateistów zaczęło się masowo nawracać. Wywołało to panikę władz, które swoje rządy opierały na antyklerykalizmie. W środkach masowego przekazu usiłowano ośmieszyć to wydarzenie oraz dziesiątki tysięcy jego świadków. Wydawano biuletyny i pamflety wyszydzające objawienia, albo nadające im formę spisku lub manipulacji dokonanej przez jezuitów. Równocześnie zdarzały się zamachy bombowe w kościołach i próby zastraszania. W 1922 r. agenci rządowi wysadzili w powietrze kaplicę zbudowaną na miejscu objawień.
Dalsze losy dzieci.
Franciszek i Hiacynta Marto.
W październiku 1918 Franciszek Marto zapadł na grypę zwaną „hiszpanką”. Chorował do wiosny 1919 r. 2 kwietnia Franciszek przystąpił do pierwszej spowiedzi, a następnego dnia przyjął Pierwszą Komunię Świętą. Zmarł 4 kwietnia 1919 roku. Został pochowany na cmentarzu w Fatimie. 17 lutego 1952 roku nastąpiła ekshumacja jego ciała, które 13 marca przeniesiono do fatimskiej bazyliki.
W tym samym czasie Hiacynta, także zaraziła się grypą „hiszpanką”. Od 1 lipca do 31 sierpnia 1919 przebywała ona w szpitalu w Vila Nova de Ourém. W styczniu 1920 roku trafiła do ochronki M.B. Cudownej w Lizbonie, a stamtąd do szpitala D. Estefânia. Przeszła tam operację usunięcia dwóch żeber, która przyniosła bolesne komplikacje. Zmarła 20 lutego 1920 roku o godzinie 22.30, a przed śmiercią zdążyła przystąpić do pierwszej w życiu spowiedzi. Cztery dni później została pochowana w Vila Nova de Ourém. 12 września 1935 jej ciało przeniesiono na cmentarz w Fatimie i złożono obok ciała Franciszka, skąd 1 maja 1951 roku zostało przeniesione do bazyliki.
Według relacji rodziny, Hiacyncie, w trakcie choroby Matka Boża objawiła się trzy razy. Według Łucji, Hiacynta miała też wcześniej objawienia prywatne. Treścią tych objawień było cierpienie ojca świętego oraz wizja zbliżającej się wojny. Zwierzyła się kiedyś Łucji, że myśli o wojnie, w czasie której: „Bardzo wielu ludzi umrze i prawie wszyscy pójdą do piekła! Wiele domów zostanie zrównanych z ziemią i wielu księży zabitych (...)”. Być może była to zapowiedź II wojny światowej.
Proces beatyfikacyjny rodzeństwa trwał w latach 1952–1979. Zakończył się promulgacją dekretu Kongregacji Spraw Kanonizacyjnych o heroiczności ich cnót. W 1999 r. została uznana autentyczność pierwszego z cudów za ich przyczyną, dotyczącego uzdrowienia franciszkańskiej tercjarki Marii Emilii Santos, która przez 20 lat pozostawała unieruchomiona z powodu choroby kości.
Jan Paweł II beatyfikował Franciszka i Hiacyntę Marto 13 maja 2000 roku w Fatimie podczas swojej wizyty w Jubileuszowym Roku 2000.
Następny cud uznany w procesie kanonizacyjnym dotyczył uzdrowienia brazylijskiego chłopca, do którego doszło w 2007 r. Wówczas, w trzy dni po tragicznym wypadku, podczas którego chłopiec wypadł z okna i doznał poważnych uszkodzeń mózgu, które groziły utratą życia lub głęboką niepełnosprawnością, dziecko w niewytłumaczalny sposób odzyskało zdrowie i sprawność.
Papież Franciszek kanonizował ich 13 maja 2017.
Łucja dos Santos.
17 czerwca 1921 Łucja opuściła Fatimę i wyjechała do szkoły prowadzonej przez Siostry Doroteuszki w Porto. Chciała wypełnić polecenia Matki Bożej, która nakazała jej nauczyć się czytać (II objawienie). Spełniła też polecenie miejscowego biskupa, który nie chciał wzbudzać niepotrzebnych sensacji wokół objawień.
W 1925 roku wstąpiła do Zgromadzenia Sióstr św. Doroty w Vilar (Porto), a w 1948 za specjalnym pozwoleniem papieża Piusa XII Łucja odeszła ze zgromadzenia św. Doroty i wstąpiła do zakonu Najświętszej Maryi Panny z Góry Karmel w Coimbrze. Przyjęła w zakonie imię siostry Marii Łucji od Jezusa i Niepokalanego Serca Maryi.
Kolejne objawienia.
Według relacji siostry Łucji, 10 grudnia 1925 Matka Boża ukazała się w towarzystwie Dzieciątka Jezus, by wyrazić życzenie wprowadzenia w Kościele nabożeństwa pierwszych sobót miesiąca, poświęconych Jej Niepokalanemu Sercu, a także Komunii św. wynagradzającej. Z praktyką tego nabożeństwa Matka Boża związała liczne łaski.
15 lutego 1926 roku, Dzieciątko Jezus objawiło się Siostrze Łucji ponownie, pytając się czy ona jest już gotowa, aby upowszechnić nabożeństwo do Jego Najświętszej Matki.
Kolejny raz Matka Najświętsza ukazała się Łucji w 1927 roku. Dała jej pozwolenie na ogłoszenie pierwszych dwóch części orędzia fatimskiego: wizji anioła, obietnic zabrania dzieci do nieba, wizji piekła, zapowiedzi następnej wojny, męczeństwa chrześcijan, prześladowania Kościoła i Ojca Świętego oraz rozpowszechnienia się komunizmu i ateizmu. Wszystko to uprzednio było trzymane w tajemnicy.
13 czerwca 1929 roku siostra Łucja przebywająca w klasztorze w Tuy, otrzymała kolejne objawienia, w których orędzie fatimskie zostało ukoronowane wizją Trójcy Przenajświętszej. Usłyszała słowa: „Przyszła chwila, w której Bóg wzywa Ojca Świętego, aby wspólnie z biskupami całego świata poświęcił Rosję memu Niepokalanemu Sercu. Obiecuje ją uratować za pomocą tego środka. Tak wiele dusz zostaje potępionych przez sprawiedliwość Bożą z powodu grzechów przeciwko mnie popełnionych. Przychodzę więc prosić o zadośćuczynienie. Ofiaruj się w tej intencji i módl się”.
Prawdopodobnie objawienia z 1929 roku, nie było ostatnim widzeniem Maryi przez siostrę Łucję, ponieważ w innych jej wspomnieniach znajdujemy notatki o rozmowach z Jezusem, o przynagleniach, aby papież dokonał zawierzenia Rosji Niepokalanemu Sercu Maryi.
Relacja Łucji o objawieniach.
Siostra Łucja kilkakrotnie opisywała objawienia, ale nie za każdym razem tak samo. W kolejnych opublikowanych "Wspomnieniach" rozwijała niektóre wątki. Czyniła to w posłuszeństwie biskupowi, na jego wyraźne życzenie, aby zajęła się jakimś konkretnym fragmentem.
Pierwsze "Wspomnienie" spisała przed Bożym Narodzeniem 1935 roku, niedługo po śmierci Hiacynty. Do powstania tego dokumentu przyczynił się list s. Łucji do biskupa, w którym dziękowała mu za przesłane zdjęcie zmarłej Hiacynty. Biskup, poruszony listem, polecił Łucji spisanie o Hiacyncie wszystkiego, co zapamiętała. Ta pierwsza relacja Łucji o Hiacyncie utwierdziła biskupa w przekonaniu, że siostra Łucja jeszcze wiele spraw zachowuje w tajemnicy. Dlatego później, wskutek ponawianych nakazów biskupa, siostra Łucja stopniowo wyjawiała różne szczegóły objawień.
Dwa lata później biskup Leirii uznał, że wydarzenia fatimskie powinny być głębiej przestudiowane, zwrócił się do Łucji, aby opisała historię swego życia z uwzględnieniem objawień Matki Bożej, zgodnie z ich przebiegiem. Łucja posłusznie spisała wówczas drugie "Wspomnienie" (1937) składające się z 38 stron. W tym "Wspomnieniu" Łucja po raz pierwszy opowiedziała o objawieniach anioła, wywołując wielkie poruszenie. Zaskoczony biskup zarządził oficjalne przesłuchanie s. Łucji, polecił jej także, aby przypomniała sobie wszystko, co jeszcze pamięta o Hiacyncie.
Tym sposobem powstało trzecie "Wspomnienie" (31 sierpnia 1941). W tym „Wspomnieniu” wyjawiła dwie pierwsze części tajemnicy, które nigdy przedtem nie zostały ujawnione, to znaczy – wizję piekła i kult Niepokalanego Serca Maryi. Były w nim również nowe fakty i znacznie więcej szczegółów dotyczących objawień. Łucja pisze w nim o „nocy oświetlonej nieznanym światłem”, które to zjawisko zaistniało 25 stycznia 1938 r., i w opinii Siostry było zapowiedzią zbliżającego się wybuchu II wojny światowej – co Matka Boża zapowiedziała 13 lipca 1917 r.
Na końcu tego wspomnienia s. Łucja dodała, aby przypomniano papieżowi o poświęceniu Rosji Matce Bożej. Biskup Leirii, José Alves Correia da Silva, osobiście napisał w tej sprawie do papieża Piusa XI.
Wreszcie powstało czwarte "Wspomnienie", najobszerniejsze, również napisane na polecenie przełożonych i biskupa. Biskup Jose Alves Correia do Silva zlecił Siostrze Łucji spisanie wszystkiego, co pamięta w odniesieniu do swego zmarłego brata Franciszka, na wzór poprzedniej relacji o Hiacyncie. Łucja otrzymała również polecenie spisania dalszych szczegółów o objawieniach anioła i zanotowania wszystkiego, co sobie jeszcze przypomina o Hiacyncie, a także spisanie dalszej historii objawień. W tym "Wspomnieniu" siostra Łucja przemilczała świadomie tylko trzecią część tajemnicy – o papieżu, który będzie cierpiał.
Poświęcenie Rosji Niepokalanemu Sercu Maryi.
Już w trzecim objawieniu w Fatimie, 13 lipca 1917 roku, Matka Boża poinformowała dzieci, że ważne dla pokoju na świecie jest poświęcenie Rosji Jej Niepokalanemu Sercu. Dodając, że w przeciwnym razie: "rozsieje ona swoje błędy po całym świecie, prowokując wojny i prześladowania skierowane przeciw Kościołowi; dobrzy będą wydani na męczeństwo, Ojciec Święty będzie wiele cierpiał, wiele narodów będzie unicestwionych". Matka Boża dodała ponadto, że jeśli jej życzenie zostanie spełnione Rosja się nawróci i zapanuje pokój na świecie.
13 czerwca 1929 roku, podczas ponownego objawienia, Matka Boża powróciła, odwiedzając s. Łucję w Tuy i przekazała wizjonerce swoje życzenie: "Bóg wzywa Ojca Świętego, aby wspólnie z biskupami całego świata poświęcił Rosję Memu Niepokalanemu Sercu".
Siostra Łucja przekazała za pośrednictwem swych spowiedników i biskupa Leirii prośbę Matki Bożej papieżowi Piusowi XI. Pius XI był papieżem, który w październiku 1930 roku uznał objawienia fatimskie za autentyczne, jednak nie zdecydował się na spełnienie prośby o poświęceniu Rosji.
Kiedy nowym papieżem został Pius XII, Łucja napisała do niego list, upominając się o konieczność konsekracji Rosji. Prośbę tę papież spełnił, ale tylko częściowo w 1942 roku, poświęcając narody świata Niepokalanemu Sercu Maryi. Trwała właśnie II wojna światowa, którą sam papież określił jako „wojnę dwóch szatanów”, ale nie odważył się oddzielnie wspomnieć o Rosji.
W 1952 roku Pius XII powtórzył akt poświęcenia, tym razem wymieniając „wszystkie narody w Rosji”, ale według Łucji wola Matki Bożej nie została w pełni wypełniona, ponieważ nie dokonał tego w łączności ze wszystkimi biskupami Kościoła katolickiego.
Kolejni papieże, choć okazywali szacunek objawieniom w Fatimie nie zdecydowali się na spełnienie prośby Łucji.
Dopiero Jan Paweł II, który początkowo nie interesował się specjalnie Fatimą, zainteresował się nią po zamachu z 13 maja 1981 roku (przepowiedzianym w III tajemnicy fatimskiej). Zdecydował się ponowić akt konsekracji Rosji. 25 marca 1984 r. Jan Paweł II w duchowej jedności ze wszystkimi biskupami świata (uprzednio do tego wezwanymi) zawierzył świat Maryi. Siostra Łucja osobiście potwierdziła, że taki uroczysty i powszechny akt odpowiadał temu, czego żądała Matka Boża. Jednocześnie dodała, że akt ten ustrzegł świat od wojny atomowej. Jednak we wrześniu 1985 roku w wywiadzie opublikowanym na łamach „Sol de Fatima” (wydawanego w Hiszpanii przez Błękitną Armię) s. Łucja stwierdziła, że poświęcenie wciąż nie zostało przeprowadzone, ponieważ w trakcie ceremonii z roku 1984 nie wspomniano o Rosji, a ponadto nie uczestniczyli w niej katoliccy biskupi z całego świata.
Śmierć Łucji.
Łucja zmarła 13 lutego 2005 w Coimbrze. Po jej śmierci w Portugalii ogłoszono żałobę narodową. 13 lutego 2008, w trzecią rocznicę śmierci Łucji dos Santos, papież Benedykt XVI rozpoczął jej proces beatyfikacyjny.
Objawienia fatimskie w filmie.
Na temat objawień fatimskich powstały zarówno filmy fabularne, jak i dokumentalne w tym:

</doc>
<doc id="3962239" url="https://pl.wikipedia.org/wiki?curid=3962239" title="Roman Szymański">
Roman Szymański



</doc>
<doc id="3962257" url="https://pl.wikipedia.org/wiki?curid=3962257" title="Bobsleje na Zimowych Igrzyskach Olimpijskich 1976 – czwórki">
Bobsleje na Zimowych Igrzyskach Olimpijskich 1976 – czwórki

Czwórki mężczyzn – jedna z konkurencji rozgrywanych w ramach rywalizacji bobslejowej na Zimowych Igrzyskach Olimpijskich 1976. Zawodnicy rywalizowali 6 i 7 lutego w Kunsteisbahn Bob-Rodel Igls w Innsbrucku.
Mistrzami olimpijskimi zostali reprezentanci Niemieckiej Republiki Demokratycznej: Meinhard Nehmer, Jochen Babock, Bernhard Germeshausen i Bernhard Lehmann. Drugie miejsce zajęli Szwajcarzy: Erich Schärer, Ulrich Bächli, Rudolf Marti oraz Joseph Benz. Na trzecim stopniu podium uplasowali się reprezentanci Republiki Federalnej Niemiec: Wolfgang Zimmerer, Peter Utzschneider, Bodo Bittner i Manfred Schumann.

</doc>
<doc id="3962260" url="https://pl.wikipedia.org/wiki?curid=3962260" title="Schnąca limba (Tetmajer)">
Schnąca limba (Tetmajer)

Schnąca limba – sonet młodopolskiego poety Kazimierza Przerwy-Tetmajera, opublikowany w tomiku "Poezje. Seria pierwsza", wydanym w 1891. Utwór jest napisany klasycznym sylabicznym trzynastozgłoskowcem ze średniówką po sylabie siódmej. Rymy są żeńskie, ułożone w porządku abba abba ccd dee.
Rosnąca na skałach limba symbolizuje samotność człowieka i jego nieprzystosowanie do życia w społeczeństwie, jak również śmierć. Tetmajer napisał również wiersz "Limba".
Zobacz też: O sonecie (wiersz), Limba (Asnyk)

</doc>
<doc id="3962265" url="https://pl.wikipedia.org/wiki?curid=3962265" title="Wdochnowiennyj">
Wdochnowiennyj

Wdochnowiennyj – radziecki niszczyciel projektu 56, zmodyfikowany według projektu 56PŁO. W służbie od 31 października 1956 do 1987 roku, aktywny na Oceanie Spokojnym i Indyjskim.
Budowa i opis techniczny.
Budowa i stan pierwotny.
„Wdochnowiennyj” został zbudowany (pod numerem 83) w Stoczni im. Leninskogo Komsomoła w Komsomolsku nad Amurem, stępkę położono 31 sierpnia 1954 roku. Okręt został zwodowany 7 maja 1956 roku, zaś do służby wszedł 31 października 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 czterolufowych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych BURUN. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 22 stycznia 1960 do 27 marca 1961 roku w Stoczni Dalzawod Nr 200 we Władywostoku.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych BURUN zamontowano 4 rakietowe miotacze typu RBU-2500. Jako broń przeciwko rakietom lecącym na niskim pułapie na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Wdochnowiennyj” pełnił służbę we Flocie Oceanu Spokojnego. Działał między innymi na Morzu Japońskim, Cieśninie Koreańskiej i na Oceanie Indyjskim. Udzielił pomocy załodze amerykańskiego samolotu (działającego w ramach AWACS), stało się to 15–16 kwietnia 1969 roku na Morzu Japońskim. W ramach wizyt zagranicznych odwiedził Kenię, Południowy i Północny Jemen, Indie, Etiopię i Wietnam. 
Wycofany ze służby 30 lipca lub 5 marca 1987 roku, osadzony na dnie w pobliżu Wyspy Rosyjskiej, zezłomowany we Władywostoku w 1988 roku. 
Okręt nosił kolejno numery burtowe: 494, 034, 395, 429, 779 i 736.

</doc>
<doc id="3962266" url="https://pl.wikipedia.org/wiki?curid=3962266" title="Poziom biegłości językowej">
Poziom biegłości językowej



</doc>
<doc id="3962268" url="https://pl.wikipedia.org/wiki?curid=3962268" title="Bliestiaszczij">
Bliestiaszczij



</doc>
<doc id="3962270" url="https://pl.wikipedia.org/wiki?curid=3962270" title="Michel Preud'homme">
Michel Preud'homme



</doc>
<doc id="3962271" url="https://pl.wikipedia.org/wiki?curid=3962271" title="The Collected Plays of Josephine Preston Peabody">
The Collected Plays of Josephine Preston Peabody

The Collected Plays of Josephine Preston Peabody – zbiorowa edycja dzieł dramatycznych amerykańskiej poetki i dramatopisarki Josephine Preston Peabody, opublikowana w 1927 nakładem Houghton Mifflin Company. Wstęp do edycji napisał George P. Baker. Zbiór zawiera sztuki "Fortune and Men’s Eyes", "Marlowe", "The Wings", "The Piper", "The Wolf of Gubbio" i "Portrait of Mrs. W.". Sztuki te są mocno osadzone w tradycji kultury angielskiej i europejskiej. "Fortune and Men’s Eyes" jest oparta na sonetach Williama Szekspira, "Marlowe" opowiada o życiu dramaturga Christophera Marlowe’a, "The Piper" jest opracowaniem legendy o Fleciście z Hameln, "The Wolf of Gubbio" mówi o Wilku z Gubbio, którego oswoił św. Franciszek z Asyżu, a "Portrait of Mrs. W." poświęcony został Mary Wollstonecraft.

</doc>
<doc id="3962273" url="https://pl.wikipedia.org/wiki?curid=3962273" title="Daniel Mueggenborg">
Daniel Mueggenborg

 
Daniel Henry Mueggenborg (ur. 15 kwietnia 1962 w Okarche, Oklahoma) – amerykański duchowny katolicki, biskup pomocniczy Seattle w latach 2017–2021, biskup diecezjalny Reno w metropolii San Francisco od 2021.
Życiorys.
Święcenia kapłańskie otrzymał w dniu 14 lipca 1989 i został inkardynowany do diecezji Tulsa. Pracował głównie jako duszpasterz parafialny, był też m.in. kapelanem miejscowych wyższych szkół oraz dyrektorem kurialnego wydziału ds. synodu diecezjalnego. W latach 2005–2011 pracował w Papieskim Kolegium Północnoamerykańskim w Rzymie - początkowo odpowiadając za formację studentów, a później jako wicerektor ds. administracyjnych.
6 kwietnia 2017 papież Franciszek mianował go biskupem pomocniczym Seattle ze stolicą tytularną "Tullia". Sakry udzielił mu 31 maja 2017 arcybiskup Peter Sartain.
20 lipca 2021 papież Franciszek mianował go ordynariuszem Reno w Nevadzie. 

</doc>
<doc id="3962278" url="https://pl.wikipedia.org/wiki?curid=3962278" title="Gjin Progoni">
Gjin Progoni

Gjin Progoni (ewentualnie Jan Progoni) – książę (archont) Arbanonu w latach 1198-1208, drugi władca albański. 
Życiorys.
Był synem Progona. Posiadał tytuł archonta. Wykorzystał chaos wywołany zdobyciem Konstantynopola przez krzyżowców i całkowicie się uniezależnił od obcych wpływów. Jego młodszym bratem i następcą był Demetriusz, panujący w latach 1208-1216. Mężem jego nieznanej z imienia córki był Jerzy Kamonas. 

</doc>
<doc id="3962280" url="https://pl.wikipedia.org/wiki?curid=3962280" title="Bitwa pod Kilinochchi (2008-2009)">
Bitwa pod Kilinochchi (2008-2009)



</doc>
<doc id="3962282" url="https://pl.wikipedia.org/wiki?curid=3962282" title="Bitwa pod Kilinochchi">
Bitwa pod Kilinochchi



</doc>
<doc id="3962284" url="https://pl.wikipedia.org/wiki?curid=3962284" title="Lista telefonów marki Samsung">
Lista telefonów marki Samsung

Lista telefonów marki Samsung – lista wyprodukowanych telefonów komórkowych przez firmę Samsung. Modele wyprodukowane pod marką Samsung.

</doc>
<doc id="3962285" url="https://pl.wikipedia.org/wiki?curid=3962285" title="Ofensywa na Sri Lance (2008-2009)">
Ofensywa na Sri Lance (2008-2009)



</doc>
<doc id="3962287" url="https://pl.wikipedia.org/wiki?curid=3962287" title="Kryzys polityczny w Tajlandii (2008-2009)">
Kryzys polityczny w Tajlandii (2008-2009)



</doc>
<doc id="3962288" url="https://pl.wikipedia.org/wiki?curid=3962288" title="Epidemia cholery w Zimbabwe 2008-2009">
Epidemia cholery w Zimbabwe 2008-2009



</doc>
<doc id="3962291" url="https://pl.wikipedia.org/wiki?curid=3962291" title="Ofensywa w Garambie (2008-2009)">
Ofensywa w Garambie (2008-2009)



</doc>
<doc id="3962301" url="https://pl.wikipedia.org/wiki?curid=3962301" title="Bitwa morska pod Pedro Point">
Bitwa morska pod Pedro Point



</doc>
<doc id="3962302" url="https://pl.wikipedia.org/wiki?curid=3962302" title="Bitwa morska pod Pedro Point w 2007 roku">
Bitwa morska pod Pedro Point w 2007 roku



</doc>
<doc id="3962314" url="https://pl.wikipedia.org/wiki?curid=3962314" title="Oratorium (kościół)">
Oratorium (kościół)



</doc>
<doc id="3962317" url="https://pl.wikipedia.org/wiki?curid=3962317" title="Dhimitër Progoni">
Dhimitër Progoni

Dhimitër Progoni (ewentualnie Demetriusz Progoni) – książę Albanii w latach 1208-1216. 
Życiorys.
Był synem Progona i bratem Jana Progoni. Na początku swojego panowania zmuszony był oddać się pod zwierzchnictwo Wenecji. Jego żoną od około 1210 roku była Komnena najstarsza córka wielkiego żupana Serbii Stefana Nemanii. Demetriusz poddał się pod zwierzchnictwo papieża, po uprzedniej zmianie wyznania na katolicyzm. Prowadził politykę prołacińską. Kancelaria papieska tytułowała Demetriusza księciem Albanii. W walce z Wenecja jego sojusznikiem okazał się Michał I Angelos, władca Epiru, który nadał mu tytuł panhypersewastosa i wielkiego archonta. Księstwo Progonitów po śmierci Demetriusza w 1216 roku przeszło w ręce Jerzego Kamonasa z rodu Arianitów.

</doc>
<doc id="3962318" url="https://pl.wikipedia.org/wiki?curid=3962318" title="PS Kocham cię (książka)">
PS Kocham cię (książka)



</doc>
<doc id="3962319" url="https://pl.wikipedia.org/wiki?curid=3962319" title="PS Kocham cię">
PS Kocham cię



</doc>
<doc id="3962320" url="https://pl.wikipedia.org/wiki?curid=3962320" title="Aleksander Idzik">
Aleksander Idzik

Aleksander Józef Idzik (ur. 31 marca 1893, zm. 10 lipca 1965) – podpułkownik piechoty Wojska Polskiego i Polskich Sił Zbrojnych, W 1957 został awansowany do stopnia pułkownika przez władze emigracyjne.
Życiorys.
Po odzyskaniu przez Polskę niepodległości został przyjęty do Wojska Polskiego. Uczestniczył w wojnie polsko-bolszewickiej w szeregach 11 pułku piechoty, za swoje czyny wojenne otrzymał Order Virtuti Militari. Został awansowany do stopnia kapitana piechoty ze starszeństwem z dniem 1 czerwca 1919, a później do stopnia majora piechoty ze starszeństwem z dniem 1 stycznia 1928. Służył w 25 pułku piechoty w Piotrkowie. W kwietniu 1928 został wyznaczony na stanowisko dowódcy I batalionu. W grudniu 1929 został przeniesiony do Państwowego Urzędu Wychowania Fizycznego i Przysposobienia Wojskowego w Warszawie. W grudniu 1932 został przeniesiony do 4 Pułku Strzelców Podhalańskich w Cieszynie na stanowisko dowódcy batalionu. W kwietniu 1934 został przesunięty na stanowisko kwatermistrza. Następnie został przeniesiony do 4 pułku piechoty Legionów w Kielcach na stanowisko I zastępcy dowódcy pułku. Na stopień podpułkownika został mianowany ze starszeństwem z 19 marca 1938 i 19. lokatą w korpusie oficerów piechoty.
Po wybuchu II wojny światowej uczestniczył w kampanii wrześniowej jako dowódca 154 pułku piechoty w składzie 45 Dywizji Piechoty i Grupy „Kielce”. Później został żołnierzem Polskich Sił Zbrojnych w ZSRR, wyznaczony na dowódcę 20 pułku piechoty w składzie 7 Dywizji Piechoty, jednostki organizowanej od września 1941, jednak nie sformowanej w tym czasie. Został oficerem Polskich Sił Zbrojnych. Po przesunięciu 20 pułku piechoty do 8 Dywizji Piechoty dowodził nim w czasie ewakuacji do Wielkiej Brytanii, w tym podczas pobytu na kwarantannie w Południowej Afryce latem 1942, gdy żołnierze polscy przebywając w Pietermaritzburgu zaskarbili sobie sympatię miejscowej ludności.
Pozostał na emigracji w Wielkiej Brytanii. W 1959 wydał broszurę pt. "Czterdziestolecie 20-go pułku piechoty Ziemi Krakowskiej", w której opisał historię jednostki od sformowania w 1941. Był członkiem Kapituły Krzyża Orderu Wojennego Virtuti Militari, powołany 7 marca 1960. W 1957 roku został awansowany na pułkownika w korpusie oficerów piechoty. Zmarł 10 lipca 1965 i został pochowany na cmentarzu Putney Vale w Londynie.

</doc>
<doc id="3962324" url="https://pl.wikipedia.org/wiki?curid=3962324" title="Nea Salamina Famagusta w europejskich pucharach">
Nea Salamina Famagusta w europejskich pucharach



</doc>
<doc id="3962339" url="https://pl.wikipedia.org/wiki?curid=3962339" title="Dowód wewnętrzny">
Dowód wewnętrzny

Dowód wewnętrzny – dokument księgowy (wewnętrzny) potwierdzający zakup. Dokument służy do zaksięgowania kosztów firmy oraz niektórych przychodów (np. odsetki z lokat bankowych). Dowód wewnętrzny używany jest do zaksięgowania transakcji, które nie zostały potwierdzone fakturą.
Dowód wewnętrzny musi być opatrzony datą oraz podpisami osób, które bezpośrednio dokonywały wydatków, a także podpisem przedsiębiorcy.
Elementy danych.
Zgodnie z przepisami prawa (rozporządzenie w sprawie KPiR – § 14 ust. 2) wystawiony dowód wewnętrzny musi dotyczyć (kosztów) wydatków:
Dowodem wewnętrznym można księgować niektóre przychody związane z:

</doc>
<doc id="3962341" url="https://pl.wikipedia.org/wiki?curid=3962341" title="Ołtarz Rodziny Marii">
Ołtarz Rodziny Marii



</doc>
<doc id="3962344" url="https://pl.wikipedia.org/wiki?curid=3962344" title="Gasturi">
Gasturi

Gasturi (gr. Γαστούρι) – miejscowość w Grecji, położona na wyspie Korfu, w administracji zdecentralizowanej Peloponez, Grecja Zachodnia i Wyspy Jońskie, w regionie Wyspy Jońskie, w jednostce regionalnej Korfu, w gminie Korfu. W 2011 roku liczyła 679 mieszkańców.

</doc>
<doc id="3962349" url="https://pl.wikipedia.org/wiki?curid=3962349" title="Parafia św. Marii Magdaleny w Krakowie">
Parafia św. Marii Magdaleny w Krakowie



</doc>
<doc id="3962352" url="https://pl.wikipedia.org/wiki?curid=3962352" title="Partia Przyjaciół Piwa">
Partia Przyjaciół Piwa

 

</doc>
<doc id="3962353" url="https://pl.wikipedia.org/wiki?curid=3962353" title="Paterwa">
Paterwa



</doc>
<doc id="3962357" url="https://pl.wikipedia.org/wiki?curid=3962357" title="Petříkov">
Petříkov



</doc>
<doc id="3962358" url="https://pl.wikipedia.org/wiki?curid=3962358" title="Jerzy Kamonas">
Jerzy Kamonas

Jerzy Kamonas (grec. Γρηγόριος Καμωνάς, zm. ok. 1253) – książę Albanii (archont Kruji) w latach 1216-ok. 1253. 
Życiorys.
Pochodził z rodu Arianitów. Był z pochodzenia Grekiem. Demetriusz Chomatian wymienia go jako sebastosa. 
Jego pierwszą żoną była nieznana z imienia córka Jana Progoni. Następnie poślubił wdowę po Demetriuszu Progoni Komnenę córkę wielkiego żupana Serbii Stefana Nemanii. Otrzymał od władcy Epiru godność sewatokratora oraz funkcję archonta Kruji. Jego następcą był Gulam, który poślubił też jego córkę. 

</doc>
<doc id="3962359" url="https://pl.wikipedia.org/wiki?curid=3962359" title="Kwas palmitoleinowy">
Kwas palmitoleinowy



</doc>
<doc id="3962361" url="https://pl.wikipedia.org/wiki?curid=3962361" title="Piotr Adamski">
Piotr Adamski



</doc>
<doc id="3962374" url="https://pl.wikipedia.org/wiki?curid=3962374" title="Archiwum Państwowe w Kaliszu">
Archiwum Państwowe w Kaliszu

Archiwum Państwowe w Kaliszu – archiwum państwowe utworzone w 1825 jako wojewódzkie Archiwum Akt Dawnych przy Trybunale Cywilnym w Kaliszu, zorganizowane w 1828.
Historia.
W 1257 lokowano miasto Kalisz, a następnie powstała kancelaria miejska, która mieściła się na zamku królewskim, a później w ratuszu. W 1537 i 1792 podczas pożarów miasta archiwum poniosło wielkie straty. W 1793 po II rozbiorze Polski zbiory archiwalne wywieziono do Poznania. W 1795 Kalisz został stolicą departamentu kaliskiego i część zasobu archiwalnego zwrócono. 
W 1815 utworzono Królestwo Polskie, a w 1816 utworzono województwo kaliskie. 16 marca 1825 utworzono Archiwum Akt Dawnych przy Trybunale Cywilnym w Kaliszu, którego kierownikami byli m.in. Jakub Szreder (1844–1853) i Józef Gabriel Szaniawski (1853–1876). W 1876 archiwum zlikwidowano, a jego zasób przeniesiono do Archiwum Głównego Akt Dawnych w Warszawie. W 1914 spłonęło archiwum miejskie, a ocalałe zbiory wywieziono do Rosji.
W 1920 przy Sądzie Okręgowym w Kaliszu utworzono Archiwum Państwowe w Kaliszu, a jego kierownikiem w latach 1920–1926 był prof. Leon Białkowski. W 1926 z powodu oszczędności finansowych archiwum zlikwidowano, a zasób przeniesiono do archiwów państwowych w Poznaniu i Warszawie.
W 1950 zarządzeniem Ministra Oświaty utworzono w Kaliszu Oddział Powiatowy Archiwum Państwowego w Poznaniu. Działalność archiwum rozpoczęło w 1951, a nazwę zmieniono na Powiatowe Archiwum Państwowe w Kaliszu. W 1959 archiwum przekształcono w Oddział Terenowy Archiwum Państwowego Miasta Poznania i Województwa Poznańskiego w Poznaniu. W 1975 powstało województwo kaliskie, a archiwum przekształcono w Wojewódzkie Archiwum Państwowe w Kaliszu. W 1984 zmieniono nazwę na Archiwum Państwowe w Kaliszu. Z powodu problemów lokalowych w 2004 archiwum przeniesiono do obecnej siedziby przy ul. Poznańskiej 207.
Archiwum Akt Dawnych:
Archiwum Państwowe:

</doc>
<doc id="3962381" url="https://pl.wikipedia.org/wiki?curid=3962381" title="Wojciech Poletyłło">
Wojciech Poletyłło



</doc>
<doc id="3962384" url="https://pl.wikipedia.org/wiki?curid=3962384" title="Lee Jong-suk">
Lee Jong-suk

Lee Jong-suk (hangul: 이종석; ur. 14 września 1989 w Suwon) – południowokoreański aktor. Zadebiutował w 2005 roku jako model na pokazach mody, stając się najmłodszym modelem męskim, który zawsze uczestniczył w Seoul Fashion Week. Stał się znany dzięki roli w "Haggyo 2013" (2012), grał główne role w serialach "Neoui moksoriga deulryeo" (2013), "Doctor yibangin" (2014), "Pinocchio" (2014), "W" (2016) oraz "Dangsin-i jamdeun saie" (2017).
W 2016 roku ukończył studia w Konkuk University na kierunku Professional Motion Pictures Art.
Lee rozpoczął obowiązkową służbę wojskową w dniu 8 marca 2019 roku. Został uznany za niezdolnego do zaciągnięcia się do służby czynnej w wyniku wypadku samochodowego, gdy był uczniem gimnazjum, dlatego w wojsku pracował jako urzędnik służby publicznej. Jong-suk zakończył służbę 2 stycznia 2021 roku.

</doc>
<doc id="3962390" url="https://pl.wikipedia.org/wiki?curid=3962390" title="Rączna (potok)">
Rączna (potok)

Rączna ("Potok Ściejowicki", "Rącznianka") – potok, lewy dopływ Wisły o długości 6,53 km i powierzchni zlewni 5,59 km².
Potok wypływa na wysokości około 268 m na osiedlu Podlas należącym do miejscowości Rączna. Spływa przez zabudowane obszary miejscowości Rączna i Ściejowice. W tej ostatniej opływa po południowej stronie wzgórze Stróżnica i jego najbardziej na wschód wysuniętą skałę Kozierówka. Przepływa przez rozlewisko znajdujące się pod tą skałą, kanałem przez wał przeciwpowodziowy, przez terasę Wisły i uchodzi do Wisły na wysokości 203, tuż przed przełomem Wisły zwanym Bramą Tyniecką. Cała zlewnia potoku znajduje się na Obniżeniu Cholerzyńskim.

</doc>
<doc id="3962392" url="https://pl.wikipedia.org/wiki?curid=3962392" title="Rączna (dopływ Wisły)">
Rączna (dopływ Wisły)



</doc>
<doc id="3962396" url="https://pl.wikipedia.org/wiki?curid=3962396" title="Maciej Poletyło">
Maciej Poletyło

Maciej Poletyło herbu Trzywdar – podwojewodzi bielski w 1757 roku, podczaszy bielski w latach 1762–1781, podstoli bielski w latach 1757–1762, podstarości brański w 1764 roku, starosta glinnicki.
W czasie elekcji 1764 roku jako poseł ziemi bielskiej na sejm elekcyjny został sędzią generalnego sądu kapturowego. Poseł na sejm 1766 roku z ziemi bielskiej.

</doc>
<doc id="3962403" url="https://pl.wikipedia.org/wiki?curid=3962403" title="Paweł Kruszewski">
Paweł Kruszewski

Paweł Kruszewski herbu Abdank (zm. przed 14 lipca 1737 roku) – skarbnik bracławski, podczaszy bielski w 1720 roku.
Poseł ziemi bielskiej na sejm konwokacyjny 1733 roku i na sejm nadzwyczajny pacyfikacyjny 1736 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. 

</doc>
<doc id="3962410" url="https://pl.wikipedia.org/wiki?curid=3962410" title="Lithocarpus laoticus">
Lithocarpus laoticus

Lithocarpus laoticus (Hickel &amp; A.Camus) A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnej części Laosu, Wietnamie oraz południowych Chinach (w południowo-wschodnim Junnanie). 
Biologia i ekologia.
Rośnie w wiecznie zielonych lasach. Występuje na wysokości od 1500 do 2200 m n.p.m. Kwitnie w marcu, natomiast owoce dojrzewają we wrześniu.

</doc>
<doc id="3962425" url="https://pl.wikipedia.org/wiki?curid=3962425" title="Aleksander Ruchaj">
Aleksander Ruchaj

Aleksander Ruchaj ps. "Taczanowski", także Aleksander Ruchaj-Taczanowski (ur. 20 lutego 1897 w Rudniku nad Sanem, zm. 23 marca 1966 w Edynburgu) – pułkownik dyplomowany piechoty Wojska Polskiego i Polskich Sił Zbrojnych, w 1964 mianowany przez Prezydenta RP na uchodźstwie generałem brygady.
Życiorys.
Urodził się 20 lutego 1897 w Rudniku nad Sanem jako syn Franciszka (1862–1933) i Anny z domu Wojtaś (1874–1927). Od 1907 zamieszkiwał w Ostrowie. W pobliskim Przemyślu kształcił się do 1914 w III Gimnazjum Klasycznym zdając wówczas egzamin dojrzałości. Od 1911 działał w skautingu, od 1912 w Polowych Drużynach Sokolich używając pseudonimu „Taczanowski”.
Po wybuchu I wojny światowej został żołnierzem Legionu Wschodniego, a po jego rozwiązaniu we wrześniu 1914, wstąpił do Legionów Polskich i służył w VI batalionie 1 pułku piechoty I Brygady. Brał udział w walkach pod Jastkowem, pod Sobierzycami nad Styrem, pod Kuklami, pod Kostiuchnówką. Otrzymał awans na kaprala i kształcił się na kursie oficerskim. Za swoje czyny wojenne otrzymał Order Virtuti Militari. Po kryzysie przysięgowym we wrześniu 1917 został włączony do armii austriackiej i w szeregach jej 56 pułku piechoty skierowany do działań na froncie włoskim. W grudniu 1917 mianowany sierżantem. Od czerwca 1918 był w niewoli włoskiej. U schyłku wojny w listopadzie 1918 wstąpił do armii polskiej na ziemi włoskiej, był dowódcą plutonu w Szkole Podchorążych w obozie Santa Maria Capua Veterre. Od lutego 1919 był żołnierzem Armii Polskiej we Francji, z którą powrócił do Polski w kwietniu 1919.
Po odzyskaniu przez Polskę niepodległości został przyjęty do Wojska Polskiego. Był dowódcą kompanii w 7 pułku piechoty Legionów, od sierpnia 1919 do maja 1920 dowódcą plutonu w Szkole Podoficerskiej w Modlinie, a mianowany podporucznikiem z 7 września 1919 został przydzielony do Ekspozytury Wojska Polskiego przy rządzie ukraińskim atamana Semena Petlury, gdzie służył od maja do lipca 1920. Uczestniczył w wojnie polsko-bolszewickiej jako dowódca plutonu, dowódca kompanii w II batalionie 51 pułku piechoty. Został awansowany do stopnia porucznika piechoty 11 sierpnia 1920, a później zweryfikowany w tym stopniu ze starszeństwem z dniem 1 czerwca 1919. 
W 1923 pełnił służbę w dowództwie 12 Dywizji Piechoty w Tarnopolu na stanowisku I oficera sztabu, pozostając oficerem nadetatowym 51 pułku piechoty. Został awansowany do stopnia kapitana piechoty ze starszeństwem z dniem 1 lipca 1923. Z dniem 15 października 1924 został przydzielony z 12 DP do macierzystego 51 pp.
Później był oficerem 54 pułku piechoty w Tarnopolu, jako dowódca kompanii, dowódca II batalionu, w 1928 w dyspozycji komendanta kadry (od czerwca 1925 do stycznia 1928). Odbywał staż w Oddziale II Sztabu Generalnego w Warszawie, będąc referentem w Oddziale II SG od marca 1928 do czerwca 1929. Odbył X Kurs Normalny w Wyższej Szkole Wojennej 1929–1931 od 14 września 1929 do 30 września 1931 otrzymując tytuł oficera dyplomowanego. Od października 1931 do kwietnia 1932 był I oficerem sztabu 29 Dywizji Piechoty. Został awansowany do stopnia majora piechoty ze starszeństwem z dniem 1 stycznia 1932. Od 9 grudnia 1932 do 31 października 1936 był szefem sztabu 26 Dywizji Piechoty. Później od listopada 1936 do października 1937 służył w 56 pułku piechoty, gdzie pełnił funkcje dowódcy batalionu oraz zastępcy dowódcy. Ponadto był tam także prezesem zarządu teatru i chóru. Od października 1937 do listopada 1938 pracował jako kierownik referatu w Oddziale II Sztabu Generalnego Wojska Polskiego. Został awansowany do stopnia podpułkownika piechoty 13 maja 1938. W dniu 12 listopada 1938 objął stanowisko zastępcy szefa Oddziału I SG (z chwilą wybuchu II wojny światowej - zastępcą szefa Oddziału I Sztabu Naczelnego Wodza). Podczas kampanii wrześniowej opuścił Polskę i przedostał się do Francji. Został oficerem Wojska Polskiego we Francji. Tam od listopada 1939 do kwietnia 1940 był zastępcą Komendanta Ośrodka Wyszkolenia Oficerów w Les Sables d’Olonne, a od kwietnia do czerwca 1940 służył jako kwatermistrz 4 Dywizji Piechoty. Po upadku Francji przedostał się do Wielkiej Brytanii i był oficerem Polskich Sił Zbrojnych. Od lipca 1940 do października 1941 był szefem Oddziału I Dowództwa I Korpusu Polskiego, w którym był później zastępcą dowódcy, dowódcą batalionu ciężkich karabinów maszynowych. Następnie od października 1941 do lutego 1943 był dowódcą 16 batalionu dragonów. W dalszym czasie był szefem Biura Ogólno-Organizacyjnego Ministra Obrony Narodowej w Londynie od lutego 1943 do sierpnia 1944. Następnie od sierpnia 1944 do kwietnia 1946 pracował jako kierownik Katedry Wojska w Wyższej Szkole Lotniczej na Obczyźnie w Sommerset w Anglii. Został awansowany do stopnia pułkownika 27 maja 1945. Od kwietnia do września 1946 służył w Centralnej Komisji Regulaminowej. Po demobilizacji zamieszkał w szkockim Edynburgu. 15 sierpnia 1964 został mianowany przez Prezydenta RP na uchodźstwie do stopnia generała brygady.
Działał społecznie w Edynburgu. Zmarł 23 marca 1966 w Edynburgu. Został pochowany na cmentarzu Streatham Park w Londynie. Jego żoną była Aniela z domu Schmidt (1907–1985), a córkami Anna, Alina, Aldona, Aleksandra.

</doc>
<doc id="3962429" url="https://pl.wikipedia.org/wiki?curid=3962429" title="Łyżwiarstwo figurowe na Zimowych Igrzyskach Olimpijskich 1976 – soliści">
Łyżwiarstwo figurowe na Zimowych Igrzyskach Olimpijskich 1976 – soliści

Łyżwiarstwo figurowe na Zimowych Igrzyskach Olimpijskich 1976 – soliści – rywalizacja w jednej z konkurencji łyżwiarstwa figurowego – jeździe indywidualnej mężczyzn, rozgrywanej na Zimowych Igrzyskach Olimpijskich 1976 odbyła się od 8 do 11 lutego w hali Olympiahalle w Innsbrucku.
Wyniki.
Arbiter:
Asystent arbitra:
Jury:

</doc>
<doc id="3962430" url="https://pl.wikipedia.org/wiki?curid=3962430" title="Burliwyj">
Burliwyj

Burliwyj – radziecki niszczyciel projektu 56, zmodyfikowany według projektu 56PŁO. W służbie od 28 grudnia 1956 do 25 kwietnia 1989 roku, aktywny głównie na Oceanie Spokojnym.
Budowa i opis techniczny.
Budowa i stan pierwotny.
„Burliwyj” został zbudowany (pod numerem 1206) w Stoczni im. 61 Komunardów w Mikołajowie, stępkę położono 5 maja 1954 roku. Okręt został zwodowany 28 stycznia 1956 roku, służbę rozpoczął 28 grudnia 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 12 grudnia 1961 do 25 marca 1963 roku w stoczni Dalzawod Nr 200 we Władywostoku.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Burliwyj” pierwszy rok służby spędził na Morzu Czarnym. W 1957 roku został przebazowany na Daleki Wschód, wszedł w skład Floty Oceanu Spokojnego. W latach 1963–1966 w rezerwie, następnie służba bojowa w Cieśninie Koreańskiej (gdzie udzielił pomocy rybakom w kwietniu 1968 roku), na Morzu Japońskim i Filipińskim. Uczestniczył w manewrach Okiean. 
W rezerwie od 15 lutego 1973 roku, skreślony z listy okrętów 25 kwietnia 1989 roku, sprzedany na złom i odholowany do Chin w 1993 roku. 
Okręt nosił kolejno numery burtowe: 074, 351, 429, 724, 744.

</doc>
<doc id="3962459" url="https://pl.wikipedia.org/wiki?curid=3962459" title="Wozmuszczonnyj">
Wozmuszczonnyj

Wozmuszczonnyj – radziecki niszczyciel projektu 56, zmodyfikowany według projektu 56PŁO. W służbie od 31 grudnia 1956 do 30 lipca 1987 roku, pełnił ją na Oceanie Spokojnym.
Budowa i opis techniczny.
Budowa i stan pierwotny.
„Wozmuszczonnyj” został zbudowany (pod numerem 84) w Stoczni im. Leninskogo Komsomoła w Komsomolsku nad Amurem, stępkę położono 30 grudnia 1954 roku. Okręt został zwodowany 8 lipca 1956 roku, służbę rozpoczął 31 grudnia 1956 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 15 lutego 1961 do 18 lipca 1962 roku w stoczni Dalzawod Nr 200 we Władywostoku.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Wozmuszczonnyj” działał na Morzu Japońskim, Ochockim i w innych rejonach Oceanu Spokojnego. 
W rezerwie od 30 września 1962 roku, skreślony z listy okrętów 30 lipca 1987 roku, osadzony na dnie w pobliżu Wyspy Rosyjskiej, zezłomowany we Władywostoku w roku 1989. 
Okręt nosił kolejno numery burtowe: 019, 340, 403 i 763.

</doc>
<doc id="3962484" url="https://pl.wikipedia.org/wiki?curid=3962484" title="Olodum">
Olodum

Olodum jest afrobrazylijskim blokiem karnawałowym i zespołem muzycznym z miasta Salvador w stanie Bahia w Brazylii. Reprezentuje gatunek muzyczny samba-reggae. Został założony 25 kwietnia 1979 roku dla mieszkańców dzielnicy Maciel-Pelourinho, którzy tym samym zyskali możliwość wzięcia udziału w zorganizowanej formie karnawału. Olodum przekształcił się w organizację pozarządową (NGO), która angażuje się w rozpowszechnianie kultury afrobrazylijskiej, zwalczanie dyskryminacji rasowej, obronę praw mniejszości w stanie Bahia oraz w całej Brazylii. Ma swoją siedzibę w centrum historycznym Salvadoru i tam odbywa się większość jego występów. Prowadzi kilka projektów społecznych, takich jak szkoła czy teatr Olodum.
Banda Olodum (zespół Olodum).
Olodum powstał w 1979 roku w Salvadorze początkowo jako blok karnawałowy dla mieszkańców biednej dzielnicy Maciel-Pelourinho jednak już od pierwszego karnawału, w którym zespół wziął udział w 1980 roku, zyskał dużą popularność - wówczas przyłączyło się do niego prawie 2 tysiące nowych członków. Od początku tematyka, którą zajmował się blok dotyczyła kultury afrobrazylijskiej. W 1987 roku blok przekształcił się w zespół muzyczny, nagrywając swoją pierwszą płytę zatytułowaną "Égito Madagascar", która nawiązywała do kultury afrykańskiej oraz afrykańskich korzeni członków zespołu. Największym hitem z tej płyty był utwór "Faraó, Divindade do Egito (Faraon, bóstwo Egiptu)".
Po nagraniu pierwszej płyty, zespół Olodum zyskał wielką popularność w Brazylii. Pierwszym wielkim sukcesem był występ razem z brazylijską piosenkarką Simone na placu Pelourinho w Salvadorze w 1988 roku, podczas którego nagrano klip "Me ama mô" z udziałem innego muzyka brazylijskiego, Neguinho do Samba. W 1990 roku Olodum wystąpił razem z Paulem Simonem na płycie "The Rhythm Of The Saints". Paul Simon tak wspomina, w jaki sposób narodził się pomysł zaproszenia Olodum do prac nad płytą: 
Jednak największym sukcesem zespołu, dzięki któremu stał się rozpoznawany na całym świecie, było nagranie piosenki "They don’t care about us" z Michaelem Jacksonem w 1996 roku. Klip nagrano na placu Pelourinho, a Jacksonowi towarzyszyło 200 członków zespołu Olodum.
Po tym występie Olodum nagrywał również z innymi brazylijskimi i światowymi muzykami, takimi jak Wayne Shorter, Jimmy Cliff, Alpha Blond, Herbie Hancock i Caetano Veloso. W tym samym roku (1996) nagrali album "Roots" wraz z zespołem Sepultura. W 2013 roku wystąpili podczas koncertu Rock in Rio razem z nowozelandzką wokalistką Kimbra.
Podczas ceremonii otwarcia Mistrzostw Świata w Piłce Nożnej, które miały miejsce w Brazylii w 2014 roku, Olodum zaprezentował oficjalny hymn mistrzostw "We are one", razem z Pitbullem i Jennifer Lopez.
W 2017 roku zespół Olodum powrócił na karnawał z motywem dotyczącym starożytnego Egiptu. Tytuł ich przemarszu to "O Sol Akhenaton: Os caminhos da luz (Słońce Echnaton: droga światła)".
Zespół Olodum wystąpił dotychczas razem z następującymi artystami:
Michael Jackson, Linton Kesey Johnson, Paul Simon, Julian Marley, Gal Costa, Caetano Veloso, Xuxa, Ivete Sangalo, Cidade Negra, Tim Maia, Jorge Ben, Elba Ramalho, Daniela Mercury, Carlinhos Brown.
Grupa koncertowała w wielu krajach świata: Francja, Stany Zjednoczone, Belgia, Holandia, Niemcy, Włochy, Szwajcaria, Szkocja, Norwegia, Dania, Wielka Brytania, Argentyna, Hiszpania, Słowenia, Kanada, Japonia, Chile, Kuba, Angola, Senegal, Benin, Portugalia, Irlandia, Irlandia Północna, Turcja, Izrael, Finlandia, Meksyk, Wenezuela, Australia, Gujana Francuska, Korea Południowa, Urugwaj.  
Teatr Olodum.
Teatr Olodum został założony 17 października 1990 roku w Salvadorze dzięki współpracy reżysera Marcio Meirellesa i Grupy Kulturalnej Olodum. Grupa zastrzegła sobie prawo do wyboru sztuk do repertuaru i ingerowanie w treść. W pierwszych latach działalności pojawiały się zarzuty, że czarni aktorzy nie są profesjonalistami i przedstawiają przede wszystkim historie oparte na własnych doświadczeniach, jednak pomimo krytyki teatr działał na ustalonych początkowo zasadach, a głównym celem jego działalności była walka z rasizmem.
Premierową sztukę, komedię pt. "Essa É Nossa Praia" wystawiono 25 stycznia 1991 roku w budynku dawnego Wydziału Medycyny Universidade Federal da Bahia w historycznym centrum Salvadoru. Sztuka była wyreżyserowana przez Marcio Meirellesa oraz francuską reżyserkę Chicę Carelli. Wystąpiło w niej 22 aktorów, reprezentujących przekrój społeczny Salvadoru. W sztuce w humorystyczny sposób poruszono tematy społeczne: nietolerancję religijną, ideologię wybielania i wykluczenie.
Sześć miesięcy po wystawieniu premierowej sztuki, zaprezentowano kolejne przedstawienie pt. "Onovomundo", w którym pojawia się temat religii afrobrazylijskiej candomblé, obecnej w stanie Bahia. W 1992 roku powstała sztuka, która okazała się jednym z największych sukcesów teatru: "Ó, pai, Ó!", opowiadająca o życiu mieszkańców Pelourinho. W 2007 roku powstał film Monique Gardenberg o tym samym tytule, a w latach 2008 i 2009 sztuka stała się inspiracją dla serialu wyświetlanego w telewizji "Globo". Serial był nominowany do nagrody Emmy International.
W 1994 roku teatr wystawił sztukę "Bai Bai Pelô", która opowiada o tym, jaki wpływ na życie mieszkańców starej części miasta miał projekt jej rewitalizacji przez władze stanu. W tej sztuce zagrał znany brazylijski aktor Lázaro Ramos, wystąpiła w niej również piosenkarka z Bahia Virginia Rodrigues.
Teatr Olodum upamiętniał również rocznice związane z ważnymi postaciami kultury afrobrazylijskiej. W 1995 roku w sztuce Zumbi wspominał lidera zbiegłych niewolników, poruszając jednocześnie temat życia na peryferiach miasta, w fawelach. W sztuce "Xirê/Erê" za pomocą tańca opowiedziano historię masakry w kościele Candelária w Rio de Janeiro, które miało miejsce w 1993 roku - ośmiu nieletnich śpiących na schodach kościoła zostało zabitych przez policjantów wojskowych.
W 1997 roku zainaugurowano kabaret "Cabaré da Rrrrrraça", zainspirowany magazynem dla czarnych Brazylijczyków pt. "Raça Brasil", który ukazywał się w latach 90. Przedstawienie miało formę pokazu mody, połączonego z telewizyjnym talk-show.
W 2002 roku teatr zrealizował sztukę "Relato de uma guerra que (não) acabou (Relacja z wojny, która się (nie) wydarzyła)", opartej na prawdziwych wydarzeniach z Salvadoru, które miały miejsce podczas strajku policji w lipcu 2001.
Poza tematami społecznymi, teatr Olodum wystawiał także sztuki oparte na dziełach światowych dramaturgów: "Opera za Trzy Grosze Bertolda Brechta" oraz "Sen Nocy Letniej" Williama Szekspira. Za tę drugą sztukę teatr Olodum zdobył nagrodę Prêmio Braskem de Teatro w 2006 roku.
Teatr występował na wielu wydarzeniach i festiwalach poza granicami Brazylii: London International Festival of Theatre w Londynie w 1996 r., Estação Cena Lusófona w Portugalii w 2003r., Semana de Teatro w Angoli w 2006 r., Copa da Cultura w Berlinie w 2006 r.
Wydał również dwie książki: "Trilogia do Pelô", autorstwa Marcio Meirellesa oraz Bando de Teatro Olodum (1995) i "O Teatro do Bando: Negro, Baiano e Popular" (2003), dziennikarza Marcosa Uzela.
Szkoła Olodum.
W 1984 roku powstał projekt "Projeto Rufar dos Tambores", dzisiaj znany pod nazwą "Escola Criativa Olodum" (Kreatywna Szkoła Olodum). Celem powstania szkoły była nauka gry na instrumentach dzieci z dzielnicy Maciel - Pelourinho, a także propagowanie kultury afrobrazylijskiej poprzez muzykę.
Dzisiaj szkoła ma 250 uczniów w wieku od 7 do 18 lat, którzy uczą się gry na perkusji, tanców afrobrazylijskich oraz śpiewu. Szkoła cyklicznie prowadzi zapisy nowych uczniów, ogłaszane w prasie. Lekcje są darmowe.
Jednym z projektów Szkoły Olodum jest dziecięcy blok karnawałowy "Bloco Olodum Mirim", który każdego roku podczas karnawału w Salvadorze prezentuje interpretację muzyczną, opartą na tematach związanych z kultura afrobrazylijską.

</doc>
<doc id="3962496" url="https://pl.wikipedia.org/wiki?curid=3962496" title="Gliwicki Teatr Muzyczny">
Gliwicki Teatr Muzyczny



</doc>
<doc id="3962498" url="https://pl.wikipedia.org/wiki?curid=3962498" title="The Wings (Peabody)">
The Wings (Peabody)

The Wings – jednoaktówka amerykańskiej poetki i dramatopisarki Josephine Preston Peabody, opublikowana w 1917 przez oficynę Samuela Frencha. Akcja dramatu rozgrywa się we wczesnym średniowiecze, w epoce anglosaksońskiej, około roku 700 w Northumbria. Bohaterami są Cerdic, król Aelfric, Brun i Edburga. Jak podano w pierwszym wydaniu, sztuka została wystawiona w Toy Theatre w Bostonie 15 stycznia 1912. W 1927 została włączona do zbiorowej edycji dzieł dramatycznych autorki.

</doc>
<doc id="3962504" url="https://pl.wikipedia.org/wiki?curid=3962504" title="Ludwik Salwik">
Ludwik Salwik

Ludwik Salwik (ur. 15 sierpnia 1909, zm. 1983) – major artylerii Polskich Sił Zbrojnych.
Życiorys.
Urodził się 15 sierpnia 1909. 5 sierpnia 1933, po ukończeniu Szkoły Podchorążych Artylerii w Toruniu, Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1933 i 67. lokatą w korpusie oficerów artylerii, a minister spraw wojskowych wcielił do 5 pułku artylerii ciężkiej w Krakowie. Na stopień porucznika został awansowany ze starszeństwem z dniem 19 marca 1937 i 22. lokatą w korpusie oficerów artylerii. W marcu 1939 w dalszym ciągu pełnił służbę w 5 pac na stanowisku zastępcy oficera mobilizacyjnego. W czasie mobilizacji pułku znalazł się w Oddziale Zbierania Nadwyżek 5 pac, a następnie w Ośrodku Zapasowym Artylerii Ciężkiej nr 3, z którym 19 września 1939 przekroczył granicę polsko-węgierską.
W stopniu kapitana służył w 2 Karpackim pułku artylerii lekkiej. W marcu 1944 w stopniu kapitana był zastępcą dowódcy 7 pułku artylerii konnej. Za swoje czyny wojenne w szeregach tej jednostki otrzymał Order Virtuti Militari. U kresu wojny w kwietniu 1945 był dowódcą III dywizjonu w 9 pułku artylerii lekkiej.
Po wojnie pozostał na emigracji w Wielkiej Brytanii. W 1955 został awansowany do stopnia podpułkownika artylerii. Był członkiem Rady Rzeczypospolitej Polskiej II kadencji (od 25 listopada 1958 do 28 marca 1963), III kadencji (od 9 września 1963 do 20 lipca 1968, z ramienia Konwentu Walki o Niepodległość), IV kadencji (od 28 października 1968 do 7 listopada 1970, z ramienia Konwentu Walki o Niepodległość). 29 maja 1968 został powołany na członka Głównej Komisji Skarbu Narodowego Rzeczypospolitej Polskiej. 
Zmarł w 1983 w Wielkiej Brytanii. 

</doc>
<doc id="3962522" url="https://pl.wikipedia.org/wiki?curid=3962522" title="Błagorodnyj">
Błagorodnyj

Błagorodnyj – radziecki niszczyciel projektu 56, zmodyfikowany według projektu 56PŁO. W służbie od 18 lipca 1957 do 25 kwietnia 1989 roku, aktywny głównie na Morzu Śródziemnym.
Budowa i opis techniczny.
Budowa i stan pierwotny.
„Błagorodnyj” został zbudowany (pod numerem 1207) w Stoczni im. 61 Komunardów w Mikołajowie, stępkę położono 5 marca 1955 roku. Okręt został zwodowany 30 sierpnia 1956 roku, służbę rozpoczął 18 lipca 1957 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od stycznia 1963 do grudnia 1964 roku w stoczni Siewmorzawod Nr 201 w Sewastopolu.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Błagorodnyj” rozpoczął służbę w składzie Floty Czarnomorskiej. Działał głównie na Morzu Śródziemnym. W 1959 roku, z zaokrętowanym dowódcą WMF Siergiejem Groszkowem, przeprowadzał rozpoznanie wybrzeży Albanii pod kątem lokalizacji bazy okrętów podwodnych. Rok później brał udział w ewakuacji z portu Vlora radzieckich specjalistów. W czerwcu 1967 roku wspierał siły syryjskie w związku z wojną sześciodniową. W kwietniu 1970 roku brał udział w manewrach Okiean. W sierpniu 1978 roku pełnił służbę bojową w Zatoce Gwinejskiej. Zderzył się z Okrętem hydrograficznym „Pamiat’ Merkurija” 21 marca 1980 roku. Podczas wizyt zagranicznych odwiedził Albanię, Syrię, Gwineę, Benin, Angolę, Tunezję i Jugosławię. 
Skreślony z listy okrętów 25 kwietnia 1989 roku, sprzedany na złom i odholowany do Portugalii w 1993 roku. 
Okręt nosił kolejno numery burtowe: 106, 79, 349, 353, 343, 352, 356, 513, 355, 511, 630, 519, 671 i 541.

</doc>
<doc id="3962528" url="https://pl.wikipedia.org/wiki?curid=3962528" title="Miejski Ogród Zoologiczny Wybrzeża">
Miejski Ogród Zoologiczny Wybrzeża



</doc>
<doc id="3962534" url="https://pl.wikipedia.org/wiki?curid=3962534" title="Merano Cup 2016">
Merano Cup 2016

Merano Cup 2017 – międzynarodowy turniej seniorów w łyżwiarstwie figurowym w sezonie 2016/2017. Został rozegrany w dniach 10 - 13 listopada 2016 roku we włoskim Merano.
Wśród solistów triumfował reprezentant Szwajcarii Stéphane Walker, natomiast w rywalizacji solistek najlepsza okazała się reprezentantka gospodarzy Giada Russo. Wśród par sportowych triumfowali reprezentanci Korei Północnej Ryom Tae-ok i Kim Ju-sik.

</doc>
<doc id="3962536" url="https://pl.wikipedia.org/wiki?curid=3962536" title="The Wolf of Gubbio (Peabody)">
The Wolf of Gubbio (Peabody)

The Wolf of Gubbio – sztuka teatralna amerykańskiej poetki i dramatopisarki Josephine Preston Peabody, opublikowana w 1913 w Bostonie nakładem Houghton Mifflin Company. Utwór, jak zaznaczono w podtytule, jest komedią w trzech aktach. Opowiada jedną z legend o św. Franciszku z Asyżu, który w tradycji Kościoła rzymskokatolickiego został zapamiętany jako ten, który rozmawia ze zwierzętami. Sztuka została opatrzona dedykacją dla dwóch panów Lionelów: "To Lionel, my little son and Lionel his father". Rzecz dzieje się w mieście Gubbio i jego okolicach. Głównymi bohaterami są tytułowy Wilk i św. Franciszek, który go obłaskawił. Sztuka jest napisana wierszem, rymowanym i białym, i prozą.

</doc>
<doc id="3962538" url="https://pl.wikipedia.org/wiki?curid=3962538" title="Mignoni Henryka III Walezego">
Mignoni Henryka III Walezego

Mignoni Henryka III Walezego – grupa osobistych dworzan króla Henryka III, pełniąca rolę jego gwardii przybocznej i jednocześnie stronnictwa politycznego.
Charakterystyka mignonów.
Obejmując władzę królewską Henryk III był całkowicie osamotniony. Otaczali go ludzie jego matki, którym nie ufał. Zamierzał więc stworzyć grupę oddanych sobie i wiernych towarzyszy, którzy byliby dla niego oparciem przeciw intrygom dworskim i intrygom rodzeństwa.
Podobne formacje mieli i inni książęta ówczesnej Francji, bywający na dworze królewskim: Henryk de Guise, Franciszek d’Alençon, Henryk nawarski. Tworzyli je silni, dobrze zbudowani i wysportowani młodzieńcy, pełniący funkcję osobistej ochrony swego chlebodawcy. Pochodzili przeważnie z ubogiej szlachty, wszystko więc zawdzięczali swemu dobroczyńcy, pod jego okiem przechodzili szkołę życia dworskiego i politycznego, a niektórzy z nich mieli zajść wysoko.
Nie byli lubiani. Zuchwali i zaczepni, w burdach ulicznych odreagowywali konieczność bycia posłusznym wobec władcy. Byli jego ulubieńcami. Wszystko im było wolno. Dlatego szybko nazwano ich mignonami - pieszczochami, Złe języki pomawiały ich o wszelkie złe skłonności, w tym o “włoskie obyczaje”, jak określano wówczas we Francji homoseksualizm.
Mignoni nosili się po kobiecemu: długie, fryzowane włosy zawijali ponad aksamitnymi berecikami, wkładali damskie, płócienne koszule z nakrochmalonymi, długimi na pół stopy kryzami. Stroje faworytów królewskich były bezlitośnie wyśmiewane. Stały się też główną przyczyną pomawiania mignonów o homoseksualizm, choć mogą być uznane co najwyżej za przejaw łagodnego transwestytyzmu. Wydaje się raczej, że nieco znudzone i szukające sensacyjnych rozrywek towarzystwo, przejawiało skłonności do podejmowania działań z pogranicza tego co akceptowane. Żywe zamiłowanie do skandalu, do podejrzanych przebieranek, miały zadziwić świat, były wyrazem młodzieńczego protestu, wyzwaniem i prowokacją.
Losy formacji.
Początki mignonów łączą się objęciem przez Henryka w 1567 roku władzy nad księstwem andegaweńskm. Przydzielony młodemu księciu jako wychowawca, René de Villequier, otoczył go wówczas grupą rówieśników, mocnych, wyrośniętych i wygimnastykowanych, lecz ustępujących Henrykowi intelektem. Na ich czele postawił starszego o kilka lat zabijakę Ludwika Beranger, pana du Gast, który rychło stał się najbliższym przyjacielem i powiernikiem księcia. Do tej pierwszej grupy należeli Jacques de Levis, hrabia Caylus albo Quelus, Frnaciszek d’Epinay pan de Saint-Luc i Franciszek d’O pan de Fresnes, wyrachowany Normandczyk. Później dołączyli do nich następni, wśród których do największego znaczenia mieli dojść Anne d’Arques, późniejszy książę de Joyeuse i Jean-Louis de Nogaret de la Valette, który został księciem d’Epernon. Niektórzy odeszli. Bussy d’Amboise zdradził króla i przeszedł na służbę do jego brata Franciszka d’Alençon.
Dopóki grupie przewodził Du Gast, potrafił utrzymać całe towarzystwo w garści. Starszy od Henryka III, umiał mu wytknąć w cztery oczy popełnione błędy, udzielać rad czy pouczeń, wdzięcznie przez króla przyjmowanych. Na zewnątrz jednak odnosił się do swego monarchy z największym uszanowaniem. Nie uznawał nad sobą niczyjej władzy. Oświadczył, że na rozkaz swego pana gotów jest podnieść rękę na Franciszka d’Alençon. Przy spotkaniu z Franciszkiem udał, że go nie poznaje, żeby mu się nie kłaniać. Królową Nawarry, siostrę królewską nazwał “królową kurw”. Brał udział w licznych intrygach dworskich, zastawił zasadzkę na de Bussy’ego, z której ten uszedł niemal bez szwanku i jeszcze bardziej się rozzuchwalił. Kiedy Du Gast zachorował, ukrył przed wszystkimi miejsce swego pobytu. Wyśledzono go jednak. 31 października 1575 roku kilku zamaskowanych ludzi wtargnęło do mieszkania przy Rue Saint-Honoré i zamordowało chorego i jego sługi. Konając Du Gast zdołał jeszcze podać nazwisko domniemanego zabójcy, barona Vitteaux. Barona chroniło ramię Franciszka d’Alençon, a że królowa matka nie poparła króla, baron został przed sądem uniewinniony. Śmierć Du Gasta i uniewinnienie jego domniemanego zabójcy pogłębiły jeszcze nieufność królewską. Powoli i systematycznie zaczął wtedy rozbudowywać “zastęp sług wiernych, posłusznych i godnych zaufania”.
Bójki i burdy jeszcze się wzmogły, gdy książę Franciszek pogodził się z królewskim bratem i powrócił do Luwru. Faworyci obydwu braci: Bussy i Quelus prowokowali się nieustannie. Ponieważ Henryk wyraźnie faworyzował swego ulubieńca, obrażony Franciszek po raz kolejny uciekł z dworu. Waśnie jednak się nie skończyły. Miejsce faworytów Franciszka d’Alençon zajęli stronnicy Henryka de Guise. Tak doszło do sławnego pojedynku mignonów z ludźmi Gwizjusza, w niedzielę 7 kwietnia 1578 roku, do którego stanęli z jednej strony Quelus, Ludwik de Maugiron i młody Schomberg, z drugiej zaś Charles de Balzac d’Etranques, wicehrabia de Riberac i Livarrot, dawniej mignon Henryka, który zmienił barwy. W zaciętej walce zginęli Maugiron i Schomberg, Riberac zmarł następnego dnia, Livarot z trudem wrócił do życia, Quelus zaś został zwyciężony i potwornie pokiereszowany przez Karola d’Etranques. Henryk kazał zamknąć łańcuchami ulicę Saint-Antoine, by tętent końskich kopyt i łoskot powozów nie szkodziły choremu. Dawał 1000 franków lekarzom, jeśli uratują przyjaciela, sam usługiwał przy jego łóżku. Po 33 dniach męczarni Quelus jednak zmarł. Henryk szalał z rozpaczy. Całował zwłoki przyjaciół: Quelusa i Maugirona, kazał im zbudować wspaniały grobowiec i urządził książęcy pogrzeb.
Po śmierci Quelusa sądzono, że jego miejsce zajmie Saint-Luc. Za poradą żony próbował on odwieść króla od awantur miłosnych. Sporządził skórzany miech i umieścił go w obiciach królewskiego łoża, tak że mógł w nocy gromić króla i ostrzegać go przed sądem Bożym, jeśli trybu życia nie zmieni. Sam też opowiedział królowi całkiem podobny sen. Zabobonny król może by się i przejął tym podwójnym cudem, gdyby Anne d’Arques, niebacznie dopuszczony do tajemnicy, nie wydał jej monarsze. Saint-Luc popadł w niełaskę za próbę pouczania króla i został wygnany z dworu. Aby odzyskać łaski królewskie próbował niespodziewanie zająć La Rochelle, ale poniósł porażkę i tylko skompromitował politykę królewską. Król kazał aresztować jego żonę, skonfiskować papiery i kufry. Dawny faworyt musiał się ratować ucieczką. Jego miejsce zajął Anne d’Arques, mianowany wkrótce księciem de Joyeuse.
Do mignonów należał również Petru Cercel - Piotr Kolczyk, dzięki staraniom Henryka mianowany w 1583 roku przez sułtana hospodarem wołoskim. Wygnany przez bojarów, wrócił do Francji, wysłany raz jeszcze do Stambułu został zamordowany przez Turków i utopiony w Bosforze.
Miejsce “mignonów łóżkowych” - jak ich nazywała siostra Henryka, Małgorzata - zajęli z czasem “mignoni polityczni”: Joyeuse, d’Epernon, nowi realizatorzy polityki królewskiej.

</doc>
<doc id="3962552" url="https://pl.wikipedia.org/wiki?curid=3962552" title="Fortune and Men’s Eyes">
Fortune and Men’s Eyes

Fortune and Men’s Eyes – dramat amerykańskiej poetki i dramatopisarki Josephine Preston Peabody, opublikowany w 1900 w tomiku "Fortune and Men’s Eyes. New Poems with a Play", wydanym przez Houghton Mifflin Company. W 1927 sztuka została włączona do zbiorowej edycji dzieł dramatycznych autorki. Jest ona jednoaktówką opartą na sonetach Williama Szekspira.

</doc>
<doc id="3962556" url="https://pl.wikipedia.org/wiki?curid=3962556" title="Fortune and Men’s Eyes. New Poems with a Play">
Fortune and Men’s Eyes. New Poems with a Play

Fortune and Men’s Eyes. New Poems with a Play – tomik poetycki amerykańskiej autorki Josephine Preston Peabody, opublikowany w 1900 nakładem Houghton Mifflin Company, zawierający obok wierszy lirycznych tytułową jednoaktówkę. Tomik został opatrzony dedykacją: "To my Mother’s presence and my Father’s memory" ("Obecności mojej matki i pamięci mojego ojca"). Wśród liryków znalazły się utwory "The Source", "The Quiet", "The Psyche in the Niche", "I Shall Arise" i "The Knot".

</doc>
<doc id="3962557" url="https://pl.wikipedia.org/wiki?curid=3962557" title="Łyżwiarstwo figurowe na Zimowych Igrzyskach Olimpijskich 1976 – solistki">
Łyżwiarstwo figurowe na Zimowych Igrzyskach Olimpijskich 1976 – solistki

Łyżwiarstwo figurowe na Zimowych Igrzyskach Olimpijskich 1976 – solistki – rywalizacja w jednej z konkurencji łyżwiarstwa figurowego – jeździe indywidualnej kobiet, rozgrywanej na Zimowych Igrzyskach Olimpijskich 1976 odbyła się od 10 do 13 lutego w hali Olympiahalle w Innsbrucku.
Wyniki.
Arbiter:
Asystent arbitra:
Jury:

</doc>
<doc id="3962560" url="https://pl.wikipedia.org/wiki?curid=3962560" title="Posąg Hermesa (Tetmajer)">
Posąg Hermesa (Tetmajer)

Posąg Hermesa – sonet młodopolskiego poety Kazimierza Przerwy-Tetmajera, opublikowany w tomiku "Poezje. Seria trzecia", wydanym w 1898. Utwór jest napisany klasycznym sylabicznym trzynastozgłoskowcem ze średniówką po sylabie siódmej. Rymy są żeńskie. Sonet rymuje się abba abba cde ced.
Zobacz też: O sonecie (wiersz)

</doc>
<doc id="3962576" url="https://pl.wikipedia.org/wiki?curid=3962576" title="Narciarstwo alpejskie na Zimowych Igrzyskach Azjatyckich 2017">
Narciarstwo alpejskie na Zimowych Igrzyskach Azjatyckich 2017

Narciarstwo alpejskie na Zimowych Igrzyskach Azjatyckich 2017 odbywało się w Sapporo Teine w Sapporo w dniach 22–25 lutego 2017 roku. Osiemdziesięciu ośmiu zawodników obojga płci rywalizowało w czterech konkurencjach.
Z uwagi na fakt, iż zasady wprowadzone przez Olimpijską Radę Azji uniemożliwiały jednemu krajowi otrzymanie wszystkich trzech medali w jednej konkurencji w przypadku, gdy zawodnicy z tego państwa zajęli pierwsze trzy miejsca, w żeńskim slalomie gigancie brązowy medal otrzymała czwarta w klasyfikacji Kang Young-seo.

</doc>
<doc id="3962577" url="https://pl.wikipedia.org/wiki?curid=3962577" title="Trzech Króli (album)">
Trzech Króli (album)

Trzech Króli – album studyjny polskich raperów: Popka, Soboty i Matheo. Wydawnictwo ukazało się 24 marca 2017 roku nakładem opolskiej wytwórni muzycznej Step Records. Za produkcje wszystkich utworów odpowiada Mateusz "Matheo" Schmidt. Wśród gości na płycie znaleźli się: Piotrek Świderski, Dawidzior HTA oraz Rootzmans. Album był promowany singlami: „Nigdy nie mów nigdy”, „Z biegiem czasu”, „Co ode mnie chcesz”, „Czego sercu nie żal...”, „Dom” oraz „Bajka”, do których powstały teledyski.
Album dotarł do 5. miejsca polskiej listy przebojów - OLiS.
Lista utworów.
Opracowano na podstawie materiału źródłowego.

</doc>
<doc id="3962578" url="https://pl.wikipedia.org/wiki?curid=3962578" title="Michaił Awgustinowicz">
Michaił Awgustinowicz

Michaił Pietrowicz Awgustinowicz, (ur. 10 listopada 1912 w Warszawie, zm. 22 września 1984 w Moskwie) – radziecki wojskowy, wiceadmirał.
Życiorys.
W 1930 roku wstąpił do Marynarki Wojennej i został kursantem Szkoły Marynarki Wojennej im. Frunzego, którą ukończył w grudniu 1932 roku. Następnie został skierowany do Szkoły Podwodnego Pływania Marynarki Wojennej w Sewastopolu, którą ukończył w lipcu 1933 roku.
Po ukończeniu szkoły został skierowany do oddziału artylerii na okręcie–bazie okrętów podwodnych „Umba”, następnie służył w okresie od lipca 1933 do 1935 roku w dywizjonie artylerii Brygady Okrętów Podwodnych Floty Północnej. Po czym został skierowany do Oddziału Szkolnego Okrętów Podwodnych im. Kirowa, gdzie ukończył w sierpniu 1936 roku klasę dowódczą. Po czym powrócił do Floty Północnej i kolejno był: pomocnikiem dowódcy okrętu podwodnego „D–3” (1936 – 1937), „D–1” (1937) i „Szcz–401” (czerwiec – sierpień 1937), po czym został dowódcą okrętu podwodnego „Szcz–401” (1937 – 1938), „D–2” (1938) i „D–1” (1938 – 1939). Po tym został dowódcą 3 Dywizjonu Okrętów Podwodnych (29 października 1939 – 28 lipca 1940), a następnie dowódcą 1 Dywizjonu Okrętów Podwodnych Brygady Okrętów Podwodnych Floty Północnej (28 lipca 1939 – 3 października 1940). 
W październiku 1940 roku został szefem sztabu Brygady Okrętów Podwodnych Floty Północnej i zajmował to stanowisko do czasu ataku Niemiec na ZSRR. W dniu 15 lipca 1941 roku został dowódcą okrętu podwodnego „K–1”, którym dowodził do 20 marca 1943 roku. W tym czasie brał udział w 13 rejsach bojowych, tylko raz wykonał atak torpedowy, natomiast za każdym razem wykonywał minowanie niemieckich szlaków morskich.
Następnie został naczelnikiem 1 oddziału i jednocześnie zastępcą naczelnika wydziału podwodnego pływania Floty Północnej, pełniąc tę funkcję do 6 marca 1944 roku, kiedy został dowódcą 1 dywizjonu okrętów podwodnych, to stanowisko zajmował do końca II wojny światowej.
Po zakończeniu wojny pełnił funkcję dowódcy dywizjonu, w okresie od marca do grudnia 1946 roku dowodził grupą okrętów, które były z Floty Bałtyckiej przebazowywane do Floty Północnej. 
Po zakończeniu tego przebazowania został skierowany na Akademicki Kurs Oficerski w Akademii Marynarki Wojennej im. Woroszyłowa, który ukończył w maju 1947 roku. W tym okresie był także szefem sztabu Brygady Okrętów Podwodnych, a od czerwca 1947 roku dowódcą Brygady Okrętów Podwodnych Floty Północnej. Następnie został dowódcą 33 Dywizji Okrętów Podwodnych Floty Podwodnej pełniąc tę funkcję w okresie od kwietnia 1951 do lutego 1952 roku. 
Następnie w okresie od lutego 1952 do listopada 1953 roku był słuchaczem wydziału morskiego Wyższej Akademii Wojskowej im. K. J. Woroszyłowa, którą ukończył ze złotym medalem. 
W okresie styczeń – sierpień 1954 roku był doradcą szefa sztabu, a następnie do grudnia 1956 doradcą wojskowym Dowódcy Marynarki Wojennej Koreańskiej Republiki Ludowo–Demokratycznej. 
Po powrocie z Korei w grudniu 1956 roku został naczelnikiem 3 oddziały Wydziału Operacyjnego Głównego Sztabu Sił Morskich ZSRR i funkcję tę pełnił do listopada 1957 roku. Po czym został admirałem–inspektorem sił podwodnych Głównego Inspektoratu Ministerstwa Obrony ZSRR i funkcję tę sprawował do września 1968 roku.
We wrześniu 1968 roku został przeniesiony do rezerwy ze względu na stan zdrowia. Mieszkał w Moskwie, gdzie zmarł. Pochowany został na cmentarzu kuncewskim w Moskwie.
Bibliografia.
 

</doc>
<doc id="3962579" url="https://pl.wikipedia.org/wiki?curid=3962579" title="Olympic Council of Asia">
Olympic Council of Asia



</doc>
<doc id="3962582" url="https://pl.wikipedia.org/wiki?curid=3962582" title="Bernadette Graf">
Bernadette Graf

Bernadette Graf (ur. 25 czerwca 1992 w Innsbrucku) – austriacka judoczka, czterokrotna brązowa medalistka mistrzostw Europy, dwukrotna brązowa medalistka igrzysk europejskich, pięciokrotna mistrzyni Austrii, uczestniczka Letnich Igrzysk Olimpijskich 2016.
Kariera.
Igrzyska olimpijskie.
Wzięła udział w igrzyskach olimpijskich w Rio de Janeiro w kategorii do 70 kg i zajęła piąte miejsce, przegrywając w ćwierćfinale z Laurą Koch. W pojedynku o brązowy medal uległa Sally Conway.

</doc>
<doc id="3962588" url="https://pl.wikipedia.org/wiki?curid=3962588" title="Gulam">
Gulam

Gulam (grec. Γουλάμος) – książę Albanii (archont Kruje i Elbasanu) w latach około 1252-1254. 
Życiorys.
Był albańskim magnatem z Arbanonu. Został mężem córki Jerzego Kamonasa i Komneny z rodu Nemaniczów. Nosił tytuł archonta Kruje i Elbasanu. Podczas konfliktu Epiru z Cesarstwem Nicei wspierał początkowo działania Michała II Angelosa. W 1252 uznał jednak zwierzchnictwo cesarza Jana III Watatzesa. 

</doc>
<doc id="3962590" url="https://pl.wikipedia.org/wiki?curid=3962590" title="Mat ostatniej linii">
Mat ostatniej linii



</doc>
<doc id="3962593" url="https://pl.wikipedia.org/wiki?curid=3962593" title="Kukułka karłowata">
Kukułka karłowata

Kukułka karłowata ("Nannococcyx psix") – gatunek wymarłego ptaka z rodziny kukułkowatych (Cuculidae). Występował endemicznie na Wyspie Świętej Heleny. Znany jedynie z jednej subfosylnej kości ramiennej.
Po raz pierwszy gatunek opisał Storrs L. Olson w 1975. Holotyp stanowiła niekompletna prawa kość ramienna znaleziona w Prosperous Bay Valley w 1970 na Wyspie Świętej Heleny. Jak na kukułkę jest ona stosunkowo mała; mniejsza od wszystkich przebadanych kości ramieniowych u "Chrysococcyx". Nazwa rodzajowa "Nannococcyx" pochodzi od greckich słów "nannos" (karzeł) i oraz "coccyx" (kukułka). Epitet gatunkowy "psix" oznacza z greki „okruchy” i odnosi się do niewielkiej ilości zebranego materiału. Znaleziona kość ramienna nie uległa jeszcze fosylizacji. Możliwe, że kukułki karłowate były większe, niż można ocenić po wielkości kości ramiennej, gdyż skrzydła uległy redukcji jak u np. dudka wielkiego ("Upupa antaios"). Najprawdopodobniej był to gatunek leśny, na co wskazywałby znikomy zapis kopalny. Wymarł raczej po 1502. Do wymarcia mogło przyczynić się wylesianie wyspy.

</doc>
<doc id="3962595" url="https://pl.wikipedia.org/wiki?curid=3962595" title="Everest (film 2015)">
Everest (film 2015)

Everest – amerykańsko–brytyjski dramat biograficzny z 2015 roku w reżyserii Baltasara Kormákura. Scenariusz filmu powstał na podstawie prawdziwych wydarzeń opisanych w książce "Everest. Na pewną śmierć" Becka Weathersa.
Opis fabuły.
Film ukazuje wydarzenia z maja 1996 roku. Ośmiu himalaistów pod przewodnictwem Roba Halla próbuje zdobyć najwyższy szczyt świata, Mount Everest. Kiedy dochodzi do gwałtownego załamania pogody, wspinacze muszą stawić czoła gwałtownej burzy śnieżnej.

</doc>
<doc id="3962597" url="https://pl.wikipedia.org/wiki?curid=3962597" title="Jerzy Krzyżanowski (piłkarz)">
Jerzy Krzyżanowski (piłkarz)

Jerzy Krzyżanowski (ur. 6 kwietnia 1955 w Siedlcach) – polski piłkarz, grający na pozycji pomocnika.
Kariera.
Seniorską karierę Krzyżanowski rozpoczynał w Pogoni Siedlce. Z klubem tym w przeciągu dwóch sezonów (1976/1977, 1978/1979) grał w III lidze. Na przełomie 1978 i 1979 roku przeszedł do Broni Radom, z którą w sezonie 1978/1979 awansował do II ligi. W roku 1980 został zawodnikiem Lecha Poznań. W klubie tym rozegrał 76 spotkań w I lidze, strzelając w nim 12 goli. W sezonie 1981/1982 zdobył z Lechem Puchar Polski, zaś sezon później został mistrzem kraju. Po zakończeniu rundy jesiennej sezonu 1983/1984 zakończył karierę z powodu kontuzji. Na krótko wznowił karierę w 1985 roku w Broni Radom.

</doc>
<doc id="3962598" url="https://pl.wikipedia.org/wiki?curid=3962598" title="Krzyż Wojenny za Zasługi Cywilne">
Krzyż Wojenny za Zasługi Cywilne

Krzyż Wojenny za Zasługi Cywilne (niem. "Kriegskreuz für Zivilverdienste", KZV) – austro-węgierskie odznaczenie za zasługi cywilne.
Historia.
Odznaczenie ustanowił 16 sierpnia 1915 cesarz Franciszek Józef I. W założeniu był przewidziany celem wyróżnienia osób cywilnych podczas I wojny światowej.
Podział.
Odznaczenie zostało podzielone na cztery klasy:

</doc>
<doc id="3962599" url="https://pl.wikipedia.org/wiki?curid=3962599" title="Skrzydlik prątnikowy">
Skrzydlik prątnikowy

Skrzydlik prątnikowy ("Fissidens bryoides" Hedw.) – gatunek mchu należący do rodziny skrzydlikowatych ("Fissidentaceae").
Rozmieszczenie geograficzne.
Występuje w Ameryce Północnej (Grenlandia, Kanada, Stany Zjednoczone, Meksyk), na Karaibach, w Ameryce Centralnej, Ameryce Południowej, Europie i Azji. W Polsce podawany m.in. z pasma Gorców i Bieszczadów.
Biologia i ekologia.
Gatunek kilkuletni, jednopienny.
Gatunek cienioznośny, mezofilny, neutrofilny. Rośnie na glebie, w zbiorowiskach leśnych i na skarpach na obrzeżach potoków. W Bieszczadach występuje na wysokości do 950 m n.p.m.
Systematyka i nazewnictwo.
Synonimy: "Dicranum viridulum" Sw., "Fissidens alpestris" (Lindb.) J.J. Amann, "Fissidens andersonii" Grout, "Fissidens exiguus" Sull., "Fissidens falcatulus" Renauld &amp; Cardot, "Fissidens hawaiicus" E.B. Bartram, "Fissidens inconstans" Schimp., "Fissidens oahuensis" E.B. Bartram, "Fissidens pusillus" (Wilson) Milde, "Fissidens synoicus" Sull., "Fissidens texanus" Lesq. &amp; James, "Fissidens viridulus" (Sw.) Wahlenb., "Schistophyllum bryoides" Lindb.
Zagrożenia i ochrona.
Stanowiska gatunku występują w Polsce na obszarach chronionych w obrębie Bieszczadzkiego Parku Narodowego oraz Gorczańskiego Parku Narodowego (jako "Fissidens pusillus"). W Bieszczadach uznany za bliski zagrożeniu (NT).

</doc>
<doc id="3962600" url="https://pl.wikipedia.org/wiki?curid=3962600" title="Richard Carrier">
Richard Carrier

Richard Cevantis Carrier (ur. 1 grudnia 1969) – amerykański historyk, działacz ateistyczny, autor, mówca i bloger; posiada doktorat z historii starożytnej (Columbia University). W 2008 obronił pracę doktorską pt. "Attitudes Towards the Natural Philosopher in the Early Roman Empire (100 B.C. to 313 A.D.)". 
Jego ostatnie książki na temat historyczności Jezusa sytuują go jako jednego z adwokatów teorii mitu Jezusa, według której w rzeczywistości nie istniał ani Jezus historyczny ani Jezus biblijny. Jest to mniejszościowy pogląd. Carrier początkowo nie był zainteresowany kwestią historyczności Jezusa. Początkowo myślał, że to marginalna teoria spiskowa niewarta akademickich dociekań; jednakże kilka różnych osób poprosiło go o zbadanie tej kwestii i znaleźli fundatorów dla takich badań. Od tamtego czasu, stał się wiodącym ekspertem w zakresie teorii ahistoryczności Jezusa. Do innych badaczy, którzy stoją na stanowisku „Jezusowego agnostycyzmu” lub „Jezusowego ateizmu”, należą: Arthur Droge, , , , , , Raphael Lataster, jeszcze inni, tacy jak , wyrazili opinię, że perspektywa Carriera i innych jest wystarczająco rozsądna, aby zasługiwać na rozważenie.
W 2004 roku, Carrier w telewizji debatował z ; pojawił się również w filmie dokumentalnym "The Nature of Existence", znajduje się na liście w "Who's Who in Hell"; wystąpił w filmie dokumentalnym "The God Who Wasn't There", w którym znajduje się z nim wywiad nt. historyczności Jezusa, jak również w innych produkcjach.
Życie osobiste.
W 2015 roku Carrier poinformował o zakończeniu swojego 20-letniego małżeństwa. Ujawnił, że po 17 latach małżeństwa miał kilka krótkich romansów ze względu na pewne nietypowe okoliczności w małżeństwie, z którymi sobie nie radził. Opowiedział o tym żonie i przez ostatnie dwa lata małżeństwa byli za wzajemnym porozumieniem w otwartym związku. Obecnie jest otwarcie poliamoryczny, gdyż uznał, że nie będzie szczęśliwy w związku monogamicznym.

</doc>
<doc id="3962601" url="https://pl.wikipedia.org/wiki?curid=3962601" title="Richard Cevantis Carrier">
Richard Cevantis Carrier



</doc>
<doc id="3962605" url="https://pl.wikipedia.org/wiki?curid=3962605" title="Ksienija Swietłowa">
Ksienija Swietłowa

Ksienija Swietłowa (hebr.: קסניה סבטלובה, ros.: Ксения Светлова, ang.: "Ksenia Svetlova", ur. 28 lipca 1977 w Moskwie) – izraelska dziennikarka i polityk, w latach 2015–2019 poseł do Knesetu z listy Unii Syjonistycznej
Życiorys.
Urodziła się 28 lipca 1977 w Moskwie jako córka Swietłany i Igora. Po upadku Związku Radzieckiego w 1991 – wraz z matką i babką – wyemigrowała do Izraela. Zamieszkały w Jerozolimie. Ukończyła studia bliskowschodnie na Uniwersytecie Hebrajskim – bakalaureat w 2000, studia magisterskie ze specjalizacją w islamie w 2006, w 2011 rozpoczęła na tej uczelni studia doktoranckie.
Specjalizuje się w sprawach arabskich. Od 2002 pracowała jako dziennikarka w rosyjskojęzycznej telewizji Israel Plus, od 2003 współpracowała z The Jerusalem Post jako analityczka. W czasie pracy dziennikarskiej przeprowadziła wywiady z wieloma palestyńskimi przywódcami z Jasirem Arafatem na czele. Jako reporterka odwiedziła m.in. Egipt i iracki Kurdystan. Poza rosyjskim i hebrajskim posługuje się angielskim i arabskim.
W wyborach parlamentarnych w 2015 po raz pierwszy i jedyny dostała się do izraelskiego parlamentu z listy Unii Syjonistycznej – czyli koalicji Partii Pracy i Ruchu (Ha-Tenu’a). W dwudziestym Knesecie zasiadała w komisji ds. absorpcji imigrantów i diaspory, przewodniczyła też kilku parlamentarnym lobby oraz międzyparlamentarnym grupom przyjaźni.
W kwietniu 2019 utraciła miejsce w parlamencie.
Życie prywatne.
Żyje w związku partnerskim z Anatolijem, mają dwie córki, mieszkają w Modi’in.

</doc>
<doc id="3962607" url="https://pl.wikipedia.org/wiki?curid=3962607" title="Landsat">
Landsat



</doc>
<doc id="3962610" url="https://pl.wikipedia.org/wiki?curid=3962610" title="Ksenia Svetlova">
Ksenia Svetlova



</doc>
<doc id="3962611" url="https://pl.wikipedia.org/wiki?curid=3962611" title="Ksienia Swietłowa">
Ksienia Swietłowa



</doc>
<doc id="3962622" url="https://pl.wikipedia.org/wiki?curid=3962622" title="Fissidens bryoides">
Fissidens bryoides



</doc>
<doc id="3962623" url="https://pl.wikipedia.org/wiki?curid=3962623" title="Czarna Płóczka (dopływ Kamiennej)">
Czarna Płóczka (dopływ Kamiennej)



</doc>
<doc id="3962625" url="https://pl.wikipedia.org/wiki?curid=3962625" title="Slađan Ćosić">
Slađan Ćosić

Slađan Ćosić (ur. w 1973 w Tesliciu) – bośniacko-chorwacki duchowny katolicki, dyplomata watykański, chargés d’affaires w Tajpej w latach 2016–2019.
Życiorys.
W 1998 otrzymał święcenia kapłańskie i został inkardynowany do archidiecezji Vrhbosna. W 2002 rozpoczął przygotowanie do służby dyplomatycznej na Papieskiej Akademii Kościelnej. W 2004 rozpoczął służbę w dyplomacji watykańskiej pracując kolejno jako sekretarz nuncjatur: w Zambii (2004-2007), Brazylii (2007-2010) i przy Radzie Europy (2010-2013). Następnie w latach 2013–2015 był radcą nuncjatur w Czadzie i Republice Środkowoafrykańskiej.
19 marca 2016 został mianowany przez Franciszka chargés d’affaires w Tajpej kierującym nuncjaturą apostolską w Chinach.

</doc>
<doc id="3962628" url="https://pl.wikipedia.org/wiki?curid=3962628" title="Na pogrzeb Teofila Lenartowicza (Tetmajer)">
Na pogrzeb Teofila Lenartowicza (Tetmajer)

Na pogrzeb Teofila Lenartowicza – wiersz młodopolskiego poety Kazimierza Przerwy-Tetmajera, opublikowany w tomiku "Poezje. Seria druga", wydanym w 1894. Utwór jest poświęcony pamięci polskiego poety romantycznego Teofila Lenartowicza, nazywanego "lirnikiem mazowieckim", który zmarł we Florencji 3 lutego 1893. Utwór składa się z czterech zwrotek sześciowersowych rymowanych abccab.
Pogrzeb Teofila Lenartowicza odbył się na Skałce w Krakowie 12 czerwca 1893.

</doc>
<doc id="3962629" url="https://pl.wikipedia.org/wiki?curid=3962629" title="Skrzydlik grzebieniasty">
Skrzydlik grzebieniasty

Skrzydlik grzebieniasty ("Fissidens dubius" P. Beauv.) – gatunek mchu należący do rodziny skrzydlikowatych ("Fissidentaceae"). 
Rozmieszczenie geograficzne.
Występuje w Ameryce Północnej (Kanada, Stany Zjednoczone, Meksyk), na Karaibach, w Ameryce Centralnej, Europie, Azji i wyspach Pacyfiku. W Polsce podawany m.in. z pasma Gorców i Bieszczadów Zachodnich.
Biologia i ekologia.
Gatunek wieloletni, dwupienny lub jednopienny. Na obszarze Bieszczadów Zachodnich nie obserwowano sporogonów.
Gatunek światłolubny, mezofilny i kalcyfilny. Preferuje siedliska wilgotne, rośnie na skałach, w zbiorowiskach przypotokowych, w lasach i fitocenozach epilitycznych powyżej górnej granicy lasu. W Bieszczadach Zachodnich występuje do wysokości 1281 m n.p.m.
Systematyka i nazewnictwo.
Synonimy: "Fissidens circinans" Müll. Hal., "Fissidens cristatus" Wilson &amp; Mitt., "Fissidens decipiens" De Not., "Fissidens floridanus" Lesq. &amp; James, "Fissidens rupestris" Wilson, "Fissidens savatieri" (Besch.) Paris.
Zagrożenia i ochrona.
Stanowiska gatunku występują w Polsce na obszarach chronionych w obrębie Bieszczadzkiego Parku Narodowego oraz Gorczańskiego Parku Narodowego. W Bieszczadach gatunek uznano za bliski zagrożeniu (kategoria NT).

</doc>
<doc id="3962633" url="https://pl.wikipedia.org/wiki?curid=3962633" title="Elwro 700 Solum">
Elwro 700 Solum

Elwro 700 Solum – mikrokomputer edukacyjny zaprojektowany na konkurs ministerstwa. Był on, obok zwycięskiego komputera Elwro 800 Junior, jednym z 3 kandydatów na komputer edukacyjny. Można go nazwać komputerem pośrednim, w przeciwieństwie do Meritum miał mieć zgodność z ZX Spectrum. Jednakże w przeciwieństwie do Elwro 800 Junior miał znacznie zmienione rozwiązania techniczne i nie był w pełni kompatybilny. O jego przegranej w konkursie zdecydował również fakt braku rozwiązań sieciowych, a w związku z tym dostępu do drogich wówczas pamięci dyskowych i np. drukarki.
Wersje mikrokomputera.
Mikrokomputery SOLUM serii ELWRO 700:
Według powyższej kolejności mają ROM/RAM: 8/16, 12/32, 16/48 kB.
Wszystkie miały klawiaturę alfanumeryczną w układzie QWERTY z alfabetem polskim i dodatkowymi klawiszem i funkcyjnymi. W języku BASIC poszczególne klawisze zostały dodatkowo opisane nazwami komend i funkcji standardowych tego języka. Obsługiwana drukarka np. mozaikowa D 100 produkcji ZMP MERA-BŁONIE. Dodatkowo SOLUM T ma łącze szeregowe V24, a pozostałe wersje mogą być opcjonalnie wyposażone w styk S2. Wymiary razem z zasilaczem (w obudowie) 450x320x90 mm
Sterownik CRT zbudowano w oparciu o układ 6895.
Elwro 700 Solum miał wygląd zewnętrzny zbliżony do Elwro 800 Junior.
Opracowanie.
ELWRO 700 Solum stworzony został przez zespół fabryczny ELWRO (dzieło brygady racjonalizatorów koła Stowarzyszenia Elektryków Polskich w WZE ELWRO), przy udziale konstruktorów z Politechniki Wrocławskiej. Wykorzystano elementy krajowe lub produkowane w krajach RWPG. ELWRO-700 Solum konstrukcją przypomina ZX Spectrum. Dodając polskie znaki literowe, zachowano przy okazji wieloznaczność klawiszy. Rozbudowano interpreter Basica o funkcje ułatwiające edycję programów, przenoszenie bloków pamięci, definiowanie nowych znaczeń klawiszy. Komputer miał umożliwiać wykonanie przeznaczonych dla ZX Spectrum programów wczytywanych z magnetofonu kasetowego. Natomiast w praktyce skomplikowane programy, korzystające z procedur zawartych w pamięci ROM funkcjonowały z perturbacjami lub wcale. Powodem była dość głęboka ingerencja konstruktorów w interpreter języka Basic ZX Spectrum. W czasie prezentacji komputer nie miał jeszcze dopracowanych układów komunikacji ze stacją dysków elastycznych oraz nie umożliwiał współpracy z siecią komputerową.
Test zgodności z ZX Spectrum.
Podczas dokonywania przeglądu komputerów, na potrzeby konkursu Ministerstwa Oświaty i Wychowania, dokonano testu zgodności z oprogramowaniem dla ZX Spectrum. Próba została dokonana na programie PTI Logo z 1986 roku. Program dał się wczytać, ale nie uruchomić, wskutek dokonania pewnych przeróbek w ROMie. Uznano za nonsensowne zaprojektowanie Elwro 700 Solum jako odpowiednika ZX Spectrum głównie w formie programowania w języku BASIC.
Zalety Elwro 700 Solum.
W czasie „sądu technicznego” (nazwy czasopisma Komputer dla oceny przez ekspertów ministerstwa) uznano za zaletę większą łatwość we wdrożeniu do produkcji. Uznano, że jest bardziej przygotowany technologicznie niż Elwro 800 Junior, a wdrożenie tego drugiego wiąże się z opóźnieniem nie przekraczającym 3-6 miesięcy w stosunku do konkurenta.
Za zaletę można uznać także przewidywaną stosunkowo niską cenę – 100 000 złotych(w 2017 9 466,81 zł), podczas gdy wówczas ZX Spectrum kosztował 280 tysięcy złotych. Dla porównania w tamtych czasach Elwro 800 Junior kosztował 250 tys. zł, stacja dysków 400 000 zł, drukarka 280 tys. zł. Z racji szybszego planowanego wdrożenia do produkcji w 1986 na rynku miało znaleźć się 10 000 sztuk, a w kolejnych latach więcej.
Plusem Soluma względem 800 miało być też oparcie głównie na częściach produkcji krajowej.
Procesor.
U880 jest procesorem zgodnym z Z80. Natomiast nie jest to pełna zgodność. Brakuje ustawienia flagi CY w rozkazie OUTI (kiedy L dąży do/staje się zero) i ma inne zachowanie ukrytego rejestru szyny widziane przez nieudokumentowane flagi F3 i F5. Procesory były produkowane w latach 70 i 80 XX wieku, przez zakłady Funkwerk Erfurt (FWE), później nazwane VEB Mikroelektronik „Karl Marx” (z Erfurt) w skrócie MME.
Produkcja.
Wykonano co najmniej jeden egzemplarz wersji ekonomicznej. Prawdopodobnie też kilka modeli konstrukcyjnych. Prace nad egzemplarzami miały być zakończone w 1986 roku. Niektóre źródła(jak Foreign Broadcast Information Service) twierdzą, że komputery Elwro 700 zostały wyprodukowane w dużej ilości sztuk, chociaż w innych wydania stwierdzają, że nie został dopuszczony do produkcji masowej. Oceniano również, że zapotrzebowanie systemów mikroprocesorowych(w tym mikrokomputery – Meritum, ComPAN8, ComPAN16, ZAPK8, KRAK16, ELWRO 600, ELWRO 800, ELWRO 700, RTPS 8/16) na układy scalone wyniesie około 23 tysięcy na rok(do połowy roku 1994), później 46 tysięcy na rok(do ok. roku 2000)
Mimo braku dostępności na rynku komercyjnym komputer był reklamowany w czasopiśmie „Komputer”(numer 2 1986).

</doc>
<doc id="3962634" url="https://pl.wikipedia.org/wiki?curid=3962634" title="Fissidens dubius">
Fissidens dubius



</doc>
<doc id="3962638" url="https://pl.wikipedia.org/wiki?curid=3962638" title="Badlands (album)">
Badlands (album)



</doc>
<doc id="3962639" url="https://pl.wikipedia.org/wiki?curid=3962639" title="List Hanusi (Tetmajer)">
List Hanusi (Tetmajer)

List Hanusi – wiersz młodopolskiego poety Kazimierza Przerwy-Tetmajera, opublikowany w tomiku "Poezje. Seria druga", wydanym w 1894. Cechą charakterystyczną tego liryku jest to, że został on napisany nie standardowym językiem literackim, ale gwarą podhalańską. Utwór został ułożony oktawą, czyli strofą ośmiowersową pochodzenia włoskiego rymowaną abababcc, złożoną z wersów jedenastozgłoskowych.

</doc>
<doc id="3962645" url="https://pl.wikipedia.org/wiki?curid=3962645" title="Payback (2017)">
Payback (2017)

Payback (2017) – gala wrestlingu wyprodukowana przez federację WWE dla wrestlerów z brandu Raw. Odbyła się 30 kwietnia 2017 w SAP Center w San Jose w Kalifornii. Emisja była przeprowadzana na żywo za pośrednictwem WWE Network oraz w systemie pay-per-view. Była to piąta gala w chronologii cyklu Payback.
Na gali odbyło się osiem walk, w tym jedna podczas pre-show. W walce wieczoru Braun Strowman pokonał Romana Reignsa. Prócz tego Bray Wyatt pokonał Randy'ego Ortona w House of Horrors matchu, zaś Seth Rollins spowodował pierwszą porażkę Samoa Joe w głównym rosterze federacji. Chris Jericho zdobył WWE United States Championship poprzez pokonanie Kevina Owensa i stał się członkiem brandu SmackDown, podczas gdy Alexa Bliss zdołała pokonać Bayley i zdobyć WWE Raw Women’s Championship, wskutek czego stała się pierwszą mistrzynią kobiet obu brandów w WWE.
Produkcja.
Payback oferowało walki profesjonalnego wrestlingu z udziałem różnych wrestlerów z brandu Raw z istniejących oskryptowanych rywalizacji i storyline’ów, które są kreowane na tygodniówkach "Raw" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria. Z powodu wyników „Superstar Shake-up”, na gali odbyły się dwie walki, których scenariusz był również rozpisywany na tygodniówce "SmackDown Live".
Rywalizacje.
Na WrestleManii 33, Kevin Owens pokonał Chrisa Jericho i odebrał mu WWE United States Championship. Następnej nocy na tygodniówce "Raw" zostało ogłoszone, że zawalczą ponownie w rewanżu na gali Payback. Jericho i Seth Rollins mieli zawalczyć z Owensem i Samoa Joe w walce wieczoru odcinka, lecz na zapleczu antagoniści zaatakowali byłego mistrza. Jericho został zastąpiony przez powracającego Finna Bálora, który został kontuzjowany latem zeszłego roku. Ostatecznie Rollins i Bálor pokonali Owensa i Joe. W walce wieczoru przyszłotygodniowego "Raw", Owens zawalczył z Intercontinental Championem Deanem Ambrosem, który został przeniesiony do rosteru Raw w trakcie Superstar Shake-up. Owens przegral z Ambrosem, zaś po walce został zaatakowany przez Jericho. Następnej nocy podczas "SmackDown Live", Kevin Owens został przeniesiony do rosteru SmackDown. Generalny menadżer SmackDown Daniel Bryan ogłosił, że jeśli Jericho pokona Owensa na gali Payback, to Jericho zastąpi Owensa w rosterze SmackDown. Od tej pory budowano rywalizację pomiędzy nimi na odległość na osobnych show.
Podczas pre-show WrestleManii 33, Neville pokonał Austina Ariesa i obronił WWE Cruiserweight Championship. Dwa dni później na tygodniówce "205 Live", Aries ponownie stał się pretendentem do tytułu poprzez zwyciężenie Fatal 4-way matchu. 10 kwietnia na "Raw" ogłoszono, że rewanż odbędzie się na gali Payback. Walkę Ariesa z TJ Perkinsem komentował Neville, który odwrócił uwagę swojego rywala i spowodował porażkę Ariesa. Po walce, Aries został zaatakowany przez Perkinsa, który stał się antagonistą. 18 kwietnia podczas tygodniówki "205 Live", Aries pokonał Perkinsa, lecz po walce został zaatakowany przez duo. 24 kwietnia na "Raw", Aries i Gentleman Jack Gallagher wspólnie pokonali Neville'a i Perkinsa.
Na WrestleManii 33, Randy Orton pokonał Braya Wyatta i po raz dziewiąty w karierze zdobył WWE Championship. Dwa dni później podczas tygodniówki "SmackDown Live", Wyatt wyzwał Ortona do "House of Horrors" matchu; mistrz przyjął wyzwanie. Wyatt i powracający Erick Rowan przegrali z Ortonem i Lukiem Harperem w Tag Team matchu. Podczas "Superstar Shake-up" odbywającego się na "Raw" z 10 kwietnia, Wyatt został przeniesiony do rosteru Raw, lecz pomimo tego jego walka z Ortonem została zatwierdzona na galę Payback. Dobę później podczas "SmackDown Live", Orton zawalczył z Rowanem w singlowym pojedynku. Na telebimie pojawił się Wyatt, który rozproszył Ortona, po czym Rowan zaatakował rywala stalowymi schodkami i spowodował dyskwalifikację. Przez kolejne tygodnie podczas gal "Raw" i "SmackDown", Wyatt skupiał się na rywalizacji przy pomocy występów w filmikach emitowanych na telebimie.
Na WrestleManii 33, The Hardy Boyz Jeff i Matt Hardy) powrócili do WWE, gdzie zostali dodani do Fatal 4-way ladder matchu o WWE Raw Tag Team Championship. Bracia Hardy wygrali pojedynek oraz tytuły. Następnej nocy podczas "Raw" pokonali Luke'a Gallowsa i Karla Andersona w rewanżu. Tej samej nocy, Cesaro i Sheamus pokonali Enzo Amore i Big Cassa stając się nowymi pretendentami do tytułów. 10 kwietnia na "Raw" zatwierdzono walkę pretendentów z mistrzami na galę Payback, zaś we współpracy wspólnie pokonali Gallowsa i Andersona oraz The Shining Stars (Primo i Epico). 17 kwietnia podczas odcinka "Raw", Jeff pokonał Cesaro w singlowym pojedynku, po czym obie drużyny uścisnęły dłonie w geście szacunku. Tydzień później Matt pokonał Sheamusa, lecz obie drużyny ponownie zdecydowały się na uściśnięcie dłoni.
30 stycznia podczas tygodniówki "Raw" zadebiutował Samoa Joe, który będąc po stronie Triple H zaatakował Setha Rollinsa. Z powodu ataku nawróciła się kontuzja kolana Rollinsa, przez którą nie występował w walkach do WrestleManii 33. Mimo tego Rollins zdołał pokonać Triple H w non-sanctioned matchu. Następnej nocy na "Raw", Rollins i powracający Finn Bálor pokonali Joe i Kevina Owensa w tag-team matchu. Tydzień później podczas "Supestar Shake-up" pozostali w rosterze brandu Raw, co potwierdził nowy generalny menadżer Kurt Angle. Tuż po ogłoszeniu informacji, Rollins został zaatakowany przez Joe. 17 kwietnia podczas "Raw" oficjalnie ogłoszono walkę pomiędzy nimi na galę Payback. Podczas ostatniej tygodniówki "Raw" przed Payback, Rollins, Enzo Amore i Big Cass mieli zmierzyć się z Joe, Lukiem Gallowsem i Karlem Andersonem, lecz Gallows i Anderson zaatakowali Enzo, przez co ten został zastąpiony przez Finna Bálora. Drużyna protagonistów pokonała Joego, Gallowsa i Andersona. Dobę później ogłoszono walkę Enzo i Cassa z Gallowsem i Andersonem podczas pre-show gali Payback.
Podczas styczniowej gali Royal Rumble, w walce Owensa i Romana Reignsa o WWE Universal Championship zainterweniował Braun Strowman, który spowodował porażkę Reignsa. Reigns zrewanżował się Strowmanowi i pokonał go w pojedynku na gali Fastlane. Po WrestleManii powrócono do rywalizacji pomiędzy nimi; 10 kwietnia podczas odcinka "Raw", Strowman brutalnie zaatakował Reignsa, przez co ten musiał być hospitalizowany. Przed odwiezieniem go do szpitala, Strowman przewrócił ambulans z Reignsem będącym w środku. Tydzień później generalny menadżer Kurt Angle potwierdził walkę Strowmana z Reignsem na gali Payback. Strowman zawalczył z Big Showem w walce wieczoru gali. Zakończyła się ona bez rezultatu po tym jak Strowman wykonał "superplex" z wysokości, co skończyło się zniszczeniem ringu. Tydzień później, Strowman zmierzył się i przegrał z Kalisto w dumpster matchu, po czym brutalnie zaatakował zamaskowanego zapaśnika, zamknął w śmietniku i wyrzucił z wysokości.
Na WrestleManii 33, Bayley obroniła Raw Women’s Championship w walce z Charlotte Flair, Sashą Banks i Nią Jax w Fatal 4-way elimination matchu. 10 kwietnia podczas tygodniówki "Raw", Banks zamierzała wyzwać Bayley do walki o mistrzostwo, lecz segment został przerwany przez Alexę Bliss, która wskutek "Superstar Shake-up" została przeniesiona do rosteru brandu Raw. W międzyczasie Mickie James również została przeniesiona do brandu Raw, zaś Charlotte do brandu SmackDown. 17 kwietnia, Bliss pokonała Banks, James oraz Jax w czteroosobowej walce o miano pretendentki do tytułu Bayley na gali Payback.
10 kwietnia podczas draftu, The Miz i jego żona Maryse zostali przeniesieni do rosteru Raw. Dwa tygodnie później zostało potwierdzone, że podczas pre-show gali Payback odbędzie się segment "Miz TV", którego gościem będzie Finn Bálor.
Wydarzenia po gali.
Po gali odbył się talk-show "Raw Talk", podczas którego ukazano Romana Reignsa zabieranego do pobliskiego szpitala. Pojawił się Braun Strowman, który z rozbiegu nie trafił w rywala i ułamał drzwiczki karetki, zaś następnie został nimi zaatakowany przez Reignsa. Następnej nocy podczas tygodniówki "Raw", generalny menadżer Kurt Angle ogłosił, że obaj są kontuzjowani, lecz nie zakończyli swojej rywalizacji.
Nowa posiadaczka Raw Women’s Championship pojawiła się w ringu podczas swojej koronacji w obecności rosteru kobiet. Obraziła Mickie James, Sashę Banks i Bayley, co doprowadziło do ośmioosobowego tag team matchu kobiet, który wygrała ona, Nia Jax, Emma i Alicia Fox.
Jeff Hardy podczas walki na gali Payback stracił ząb. Na "Raw", Cesaro i Sheamus wytłumaczyli swój atak po walce frustracją wobec fanów, którzy „żyją przeszłością i cieszą się z braci Hardy, którzy ukradli im zwycięstwo na WrestleManii”. Bracia pojawili się na arenie i przegonili duo z ringu. Prócz tego, w singlowym pojedynku Luke Gallows pokonał Enzo Amore. Po rozmowie z The Golden Truth (Goldustem i R-Truthem), Kurt Angle ogłosił tag team turmoil o miano pretendentów do pasów tag-team na przyszłotygodniową galę "Raw".
Seth Rollins powiedział w ringu, że zakończył rywalizację z Samoa Joe. Skupił uwagę na zdobyciu Universal Championship od Brocka Lesnara, lecz po chwili w ringu pojawił się Finn Bálor, który również chciał zawalczyć o ten tytuł. Pojawił się Intercontinental Champion Dean Ambrose, który skrytykował Lesnara za brak występów od początku kwietnia, a także stwierdził, że jest obecnie posiadaczem najważniejszego tytułu w brandzie Raw. The Miz stwierdził, że powinien zawalczyć o tytuł Ambrose'a. Walką wieczoru był trzyosobowy pojedynek pomiędzy Mizem, Bálorem i Rollinsem o miano pretendenta do tytułu Ambrose'a. Po interwencjach Joego atakującego Rollinsa i Braya Wyatta atakującego Bálora, Miz wygrał pojedynek i stał się pretendentem.
WWE Cruiserweight Champion Neville i TJ Perkins (występujący już jako TJP) kontynuowali rywalizację z Austinem Ariesem. Pokonał on TJP-ego podczas tygodniówki "Raw", lecz TJP zaatakował zwycięzcę po walce i próbował go skontuzjować.
Podczas tygodniówki "SmackDown Live" z 2 maja, Kevin Owens pokonał Chrisa Jericho w rewanżu i odzyskał United States Championship. Po walce brutalnie go zaatakował, co stanowiło wypisanie Jericho z najbliższych scenariuszy i umożliwienie przejścia na przerwę i występów na trasie koncertowej z zespołem Fozzy.

</doc>
<doc id="3962647" url="https://pl.wikipedia.org/wiki?curid=3962647" title="Gleby niecałkowite">
Gleby niecałkowite

Gleby niecałkowite – gleby zawierające w obrębie swojego profilu materiał o różnym pochodzeniu geologicznym oraz, najczęściej, o zróżnicowanym uziarnieniu.
Gleby niecałkowite są zbudowane ze skał niemasywnych i najczęściej są dwudzielne, gdzie np. osady pyłowe lub gliniaste leżą na osadach piaskowych lub żwirowych (lub odwrotnie). Taka dwudzielność ma duże znaczenie dla gospodarki wodnej w glebie, wpływa na jej produktywność, a przez to również na jej rolniczą lub leśną bonitację. Występowanie nieciągłości litologicznych w obrębie profilu glebowego (do głębokości 150 cm, albo 200 cm w glebach leśnych) wynika z różnego pochodzenia geologicznego utworów, a nie z zachodzących procesów glebotwórczych. Nieciągłości te objawiają się przede wszystkim skokowymi zmianami uziarnienia. 
W zależności od głębokości występowania pierwszej skokowej zmiany uziarnienia wyróżnia się trzy grupy gleb niecałkowitych: 

</doc>
<doc id="3962654" url="https://pl.wikipedia.org/wiki?curid=3962654" title="116 (liczba)">
116 (liczba)

W kalendarzu.
116. dniem w roku jest 25 kwietnia (w latach przestępnych jest to 24 kwietnia). Zobacz też co wydarzyło się w roku 116, oraz w roku 116 p.n.e.

</doc>
<doc id="3962655" url="https://pl.wikipedia.org/wiki?curid=3962655" title="Victor Núñez">
Victor Núñez



</doc>
<doc id="3962656" url="https://pl.wikipedia.org/wiki?curid=3962656" title="Víctor Núńez">
Víctor Núńez



</doc>
<doc id="3962657" url="https://pl.wikipedia.org/wiki?curid=3962657" title="Ioan Mihail Racoviță">
Ioan Mihail Racoviță

Ioan Mihail Racoviță (ur. 7 marca 1889 w Bukareszcie, zm. 28 czerwca 1954) – rumuński generał, minister obrony od 23 sierpnia 1944 do 5 listopada 1944 roku w rządzie generała Constantina Sănătescu. 
Życiorys.
W latach 1906-1907 uczył się w Wojskowej Szkole Kawalerii i Artylerii, a następnie w Szkole Wojskowej w Hanowerze (1907-1909). Walczył w I wojnie światowej, awansując do stopnia majora. W 1923 roku został podpułkownikiem i pułkownikiem w 1928 roku. W latach 1941-1942 był komendantem korpusu kawalerii. W 1942 został generałem korpusu armii, w 1943 dowódcą wojsk w Bukareszcie.
Był ostatnim rumuńskim oficerem odznaczonym Krzyżem Kawalera.
W 1944 dowodził 4 Armią, następnie 1 Armią. We wrześniu 1947 przeszedł do rezerwy. W czerwcu 1950 został aresztowany i osadzony w więzieniu w Sighet, gdzie zmarł.

</doc>
<doc id="3962659" url="https://pl.wikipedia.org/wiki?curid=3962659" title="Wałbrzych Centrum">
Wałbrzych Centrum

Wałbrzych Centrum – przystanek kolejowy w Wałbrzychu w Śródmieściu miasta na linii kolejowej nr 274.
Przystanek obsługuje połączenia regionalne obsługiwane przez Koleje Dolnośląskie.
29 września 2017 PKP PLK podpisało z konsorcjum Infrakol i TrackTec Construction umowę na budowę przystanku o roboczej nazwie "Wałbrzych Śródmieście". Przystanek zbudowały PKP Polskie Linie Kolejowe ze środków budżetowych. Składa się z dwóch jednotorowych peronów o długości 300 metrów, szerokości 3,5 metra i wysokości 76 cm. Perony połączone są przejściem podziemnym. Inauguracja ruchu nastąpiła 13 grudnia 2020.

</doc>
<doc id="3962665" url="https://pl.wikipedia.org/wiki?curid=3962665" title="Badlands (ujednoznacznienie)">
Badlands (ujednoznacznienie)



</doc>
<doc id="3962668" url="https://pl.wikipedia.org/wiki?curid=3962668" title="Mesechinus">
Mesechinus



</doc>
<doc id="3962679" url="https://pl.wikipedia.org/wiki?curid=3962679" title="Harrison Young">
Harrison Young

Harrison Richard Young (ur. 13 marca 1930 r. w Port Huron w stanie Michigan, zm. 3 lipca 2005 r. tamże) – amerykański aktor filmowy i telewizyjny.
Kariera.
Debiutował niewymienioną w czołówce rolą w filmie "Taxi Driver" z 1973 roku. W horrorze komediowym "Gabinet figur woskowych 2: Zagubieni w czasie" ("Waxwork II: Lost in Time", 1992) grał Jamesa Westbourne'a. Pojawił się w slasherze "" ("Children of the Corn: The Gathering", 1996), w obsadzie którego figurują Naomi Watts i Karen Black. Steven Spielberg zaangażował go w produkcję dramatu wojennego "Szeregowiec Ryan" ("Saving Private Ryan", 1998) − późniejszego zwycięzcy pięciu Oscarów. Young zagrał w tym filmie tytułowego Jamesa Francisa Ryana, niegdyś zaginionego w akcji spadochroniarza. Wcielił się w postać starszego Younga, podczas gdy młodego bohatera grał Matt Damon. W filmie grozy "Krokodyl zabójca" ("Crocodile") w reżyserii Tobiego Hoopera zagrał szeryfa Bowmana Clarka. W horrorze gore "Dom tysiąca trupów" ("House of 1000 Corpses", 2003) wystąpił jako Don Willis, ojciec porwanej nastolatki, a w komedii kryminalnej "Kiss Kiss Bang Bang" (2005) jako tato Harmony (Michelle Monaghan). Do 2008 roku premierę miało blisko osiemdziesiąt projektów filmowych i telewizyjnych z udziałem Younga. Większość z nich to filmy pełnometrażowe. Ostatni obraz, w którym pojawił się aktor, film przygodowy "Latający chłopcy" ("The Flyboys"), wydany został w 2008 roku.

</doc>
<doc id="3962683" url="https://pl.wikipedia.org/wiki?curid=3962683" title="Kishori Amonkar">
Kishori Amonkar

Kishori Amonkar (ur. 10 kwietnia 1932 w Mumbaju, zm. 3 kwietnia 2017 tamże) – indyjska wokalistka klasyczna.
Biografia.
Nauczyła się śpiewu od matki. Kilkakrotnie współpracowała w Londynie z zespołem Jay Visva Deva. W 1998 wystąpiła na całodniowym koncercie na Royal Festival Hall. W 2014 zagrała w Bengalskim Festiwalu Muzyki Klasycznej w Dhace. Zmarła 3 kwietnia 2017 w swoim domu.

</doc>
<doc id="3962696" url="https://pl.wikipedia.org/wiki?curid=3962696" title="Gleby całkowite">
Gleby całkowite

Gleby całkowite – gleby zbudowane w obrębie całego swojego profilu z tego samego materiału macierzystego.
Gleby całkowite są to gleby mineralne zbudowane ze skał niemasywnych, takich jak piaski, pyły lub gliny, gdzie w obrębie całego profilu glebowego (do głębokości 150 cm, albo 200 cm w glebach leśnych) występuje jednorodny materiał o tym samym pochodzeniu geologicznym oraz o jednolitym uziarnieniu.

</doc>
<doc id="3962699" url="https://pl.wikipedia.org/wiki?curid=3962699" title="Elegia na śmierć Zawiszy Czarnego">
Elegia na śmierć Zawiszy Czarnego

Elegia na śmierć Zawiszy Czarnego – poemat młodopolskiego poety Kazimierza Przerwy-Tetmajera, opublikowany w serii siódmej jego "Poezji" w 1912. Jest on jednym z kilku utworów poety, w których mierzył się z postacią Zawiszy Czarnego z Garbowa, uważanego za najsłynniejszego polskiego rycerza. Utwór zawiera cytat z łacińskiej elegii Adama Świnki z Zielonej, napisanej po śmierci Zawiszy w 1428: "Arma tua fulgent, sed non hic ossa quiescunt,/Divae memoriae miles, o Zawisza niger!".
Zobacz też: O Zawiszy Czarnym opowieść.

</doc>
<doc id="3962706" url="https://pl.wikipedia.org/wiki?curid=3962706" title="Bernard Pons">
Bernard Pons

Bernard Pons (ur. 18 lipca 1926 w Béziers, zm. 27 kwietnia 2022 w Aigues-Mortes) – francuski polityk, lekarz i samorządowiec, długoletni poseł do Zgromadzenia Narodowego, w latach 1986–1988 i 1995–1997 minister.
Życiorys.
Ukończył studia medyczne na Université de Montpellier, po czym praktykował w zawodzie lekarza rodzinnego.
W latach 1967–1978 był radnym departamentu Lot. W 1967 po raz pierwszy został wybrany na deputowanego do Zgromadzenia Narodowego. Z powodzeniem ubiegał się o reelekcję w ośmiu kolejnych wyborach, sprawując mandat poselski do 2002 jako poseł III, IV, V, VI, VII, VIII, IX, X i XI kadencji. Był długoletnim działaczem partii gaullistowskich – Unii Demokratów na rzecz Republiki i następnie Zgromadzenia na rzecz Republiki. Od 1988 do 1995 kierował frakcją parlamentarną drugiego z tych ugrupowań, a w latach 1979–1984 pełnił funkcję sekretarza generalnego zgromadzenia. W latach 1984–1985 wchodził w skład Parlamentu Europejskiego II kadencji. Od 1983 wybierany na radnego Paryża, w stołecznej radzie zasiadał do 2008 (od 2002 jako członek UMP).
W 1969 po raz pierwszy objął stanowisko rządowe jako sekretarz stanu w resorcie rolnictwa, zajmując je do 1973. Od marca 1986 do maja 1988 sprawował urząd ministra do spraw departamentów i terytoriów zamorskich w gabinecie, na czele którego stał Jacques Chirac. W maju 1995 nowo powołany premier Alain Juppé powierzył mu funkcję ministra transportu, planowania regionalnego i zaopatrzenia. W listopadzie 1995 w drugim gabinecie tego premiera przeszedł na stanowisko ministra transportu, mieszkalnictwa, turystyki i zaopatrzenia, zajmował je do czerwca 1997.

</doc>
<doc id="3962710" url="https://pl.wikipedia.org/wiki?curid=3962710" title="Stefan Hazuka">
Stefan Hazuka

Stefan Hazuka (ur. 13 stycznia 1882 w Borku Kamiennym, zm. 14 marca 1978 roku) – polski działacz narodowy, bohater i pionier walki o polskość ziemi lęborskiej. Był obywatelem niemieckim, jednak stał się nielojalny wobec swojego kraju (za takiego uważały go bowiem władze Rzeszy). Wykorzystany przez Drugą Rzeczpospolitą, inspirował i finansował działania narodowe ludności pogranicza. Identyfikacja narodowa była dla niego głównym drogowskazem.
Korzenie rodzinne Stefana Hazuki.
Stefan Hazuka urodził się w miejscowości Borek Kamienny (wówczas powiat kartuski), w spokojnych czasach, by potem zaznać powołania na front w imię obcych interesów, nacjonalizmu Niemców rozgoryczonych wynikiem I wojny światowej, rozwoju nazizmu w III Rzeszy, wkroczenia Armii Czerwonej i narastającego stalinizmu. Stefan Hazuka znany jest głównie z intensywnej działalności na rzecz przyłączenia powiatu lęborskiego do odradzającej się polski w latach 1918-1919. 
Urodził się jako jedno z jedenaściorga dzieci Stefana i Katarzyny Marianny z domu Abramowskiej, szlachcianki. Ojciec Stefana pochodził ze Słowacji, więc miał we krwi mechanizmy zachowania odrębnej tożsamości narodowej (Słowacja po raz pierwszy bezwzględną niezależność uzyskała w 1939 r.). Około 1871 r. wyemigrował do prowincji Pomorze, będącej częścią państwa pruskiego.
Początki działalności narodowej.
Decydujący wpływ na dalszy rozwój tożsamości narodowej i życiową drogę Hazuki wywarły wizyty polskich działaczy narodowych na Pomorzu, Józefa Czyżewskiego (z Gdańska) i Wiktora Kulerskiego (z Grudziądza). Lata kształtowania się polskiej świadomości narodowej Stefana Hazuki to okres reakcji władz pruskich na osłabienie żywiołu niemieckiego na Pomorzu. Podkreślanie swojej polskości było wyborem, za który płaciło się wysoką cenę. W 1885 r. za sprawą decyzji pruskiego ministra spraw wewnętrznych rozpoczęto wysiedlanie osób niemających obywatelstwa pruskiego. W 1898 r. powołano do życia Towarzystwo św. Brunona w Lęborku, na którego czoło wysunął się Stefan Hazuka (początkowo pełnił funkcje sekretarza i bibliotekarza). Praca zawodowa i społeczna została przerwana w październiku 1904 r., gdy Hazuka rozpoczął dwuletnią obowiązkową służbę w wojsku niemieckim. Po powrocie ożenił się z Małgorzatą Loeser i wkrótce na świat przyszło ich pierwsze z sześciorga dzieci.
Kulminacja działalności narodowej.
Stefan Hazuka nie walczył na froncie I wojny światowej (nie został zmobilizowany ze względu na zły stan zdrowia). Ożywił się Polski Ruch Narodowy w Lęborku. Hazuka zaczął być wówczas postrzegany jako lokalny przywódca Polski. Od tego czasu wspólnie z Szczepanem starał się zorganizować lokalną społeczność polską we wspieraniu formującego państwa polskiego. W Lęborku powstała z miejscowa rada ludowa (z inicjatywy przybyłego Józefa Czyżewskiego), której przewodniczącym został Stefan Hazuka. Na początku 1919 r. odbył się wiec Polaków w Lęborku. Przemawiali na nim Czyżewski, Gracz i Hazuka. Ogłoszono wówczas powstanie polskiej Powiatowej Rady Ludowej, podlegającej podkomisariatowi w Gdańsku. Zgodnie z rozporządzeniem z 11 stycznia głoszenie haseł walki o przyłączenie powiatów lęborskiego i bytowskiego do Polski uznawane było za zdradę państwa dokonaną przez własnych obywateli. Aresztowano Hazukę, Gracza, Werrę z powiatu bytowskiego i kilku innych działaczy. Aresztowanych początkowo osadzono w Lęborku. Część działaczy zwolniono, lecz pierwsza trójka nadal przebywała w areszcie. Przeniesiono ich do więzienia w Słupsku. Na skutek działań gdańskiego podkomisariatu NRL, wspartego przez władze polskie, zwolniono ich w marcu lub kwietniu 1919 r. Hazuka niedługo po zwolnieniu, zbiegł do Poznania (Wielkopolska była już w większości polska). Towarzyszył mu Szczepan Gracz. Po kilku miesiącach, gdy rozstrzygnięcia traktatu wersalskiego stały się powszechnie wiadome, Hazuka zabrał rodzinę i w listopadzie 1919 r. przeniósł się do Wejherowa. Ziemia Lęborska nadal pozostawała niemiecka. W Wejherowie Hazuka zaangażował się w pracę Straży Ludowej. Po przejęciu Pomorza przez Polskę Hazuka podjął pracę jako celnik polski (był zastępcą kierownika Urzędu Celnego na stacji kolejowej w Strzebielinie).
W okresie II wojny światowej, pomimo zaawansowanego wieku Stefan Hazuka włączył się do działań konspiracji polskiej na Pomorzu. W latach 1940-1945 działał kolejno w wejherowskich strukturach organizacji „Polska Żyje”, Tajna Organizacja Wojskowa „Gryf Pomorski” oraz „Miecz i Pług”. W 1943 r. z polecenia konspiracyjnych przełożonych zatrudnił się jako portier w siedzibie miejscowego garnizonu. Dzięki znajomości niemieckiego zdobywał tam informacje przekazywane następnie dowódcom. Po zakończeniu II wojny światowej Stefan Hazuka nie wrócił już do pracy. Miał 63 lata i zdrowie mu nie dopisywało. Zmarł 14 marca 1978 r.
Otrzymał Odznakę Frontu Pomorskiego oraz Medal Niepodległości. Za działalność w ruchu oporu podczas II wojny światowej uhonorowano go Medalem Zwycięstwa i Wolności (1948) oraz Odznaką Grunwaldu (1949). 

</doc>
<doc id="3962714" url="https://pl.wikipedia.org/wiki?curid=3962714" title="Kościół Matki Bożej Różańcowej w Drezdenku">
Kościół Matki Bożej Różańcowej w Drezdenku

Kościół pw. Matki Bożej Różańcowej w Drezdenku – rzymskokatolicki kościół filialny należący do parafii Przemienienia Pańskiego w Drezdenku.
Historia.
Świątynia powstała jako pierwszy po reformacji kościół katolicki w mieście. Został poświęcony w październiku 1898 roku.
Architektura.
Jest to kościół wzniesiony w stylu neogotyckim, składający się z niewielkiego trójbocznie zamkniętego prezbiterium i strzelistej wieży flankowanej dwiema przybudówkami. Wystrój i wyposażenie świątyni jest prawie w całości oryginalne. Został zmieniony tylko wystrój ścian, pomalowanych po 1945 roku. 
Wyposażenie.
W prezbiterium jest umieszczony ołtarz z XIX wieku w typie tryptyku. W jego centralnej części znajduje się obraz Matki Boskiej z Dzieciątkiem. Z lewej i prawej strony ołtarza znajdują się polichromowane figury św. Krzysztofa i św. Agnieszki. Ołtarze boczne, wykonane przez nieznanego artystę, zostały umieszczone po 1945 roku. Naprzeciwko prezbiterium znajduje się empora muzyczna, na której znajdują się organy pochodzące z początku XX wieku, wykonane w firmie Schlag und Söhne ze Świdnicy. Obecnie świątynia ma jeden dzwon wykonany ze spiżu, dwa oryginalne dzwony nie zachowały się do dnia dzisiejszego. Okna witrażowe są współczesne i powstały w 1987 roku.

</doc>
<doc id="3962718" url="https://pl.wikipedia.org/wiki?curid=3962718" title="Ziemia Przemyska">
Ziemia Przemyska

Ziemia Przemyska – polski tygodnik wydawany w Przemyślu.
Pierwszy numer „Ziemi Przemyskiej” ukazał się w sobotę 15 listopada 1913, redakcja mieściła się od tego czasu przy Placu Czackiego 3. Od początku redaktorem naczelnym pisma był Józef Klepacki, tygodnik drukowano w drukarni Jana Łazora, a gazeta liczyła osiem stron. Profil tygodnika został określony jako narodowy. Tygodnik ukazywał się w latach 20. i 30. niepodległej II Rzeczypospolitej, redakcja mieściła się przy Placu Czackiego 10. Wydanie tygodnika liczyło wówczas cztery strony, redaktorem był Piotr Dudziński, a pismo drukowano w drukarni Antoniego Bluja.
Tytuł wznowiono w latach 2002–2016 jako rocznik z podtytułem „czasopismo samorządowe” (), wydawcą było Starostwo Powiatowe w Przemyślu, redaktorem naczelnym Zdzisław Szeliga.

</doc>
<doc id="3962721" url="https://pl.wikipedia.org/wiki?curid=3962721" title="Puchar Świata w skokach narciarskich 2016/2017 – Planica">
Puchar Świata w skokach narciarskich 2016/2017 – Planica

Trzynaste i zarazem ostatnie zawody Pucharu Świata w skokach narciarskich w sezonie 2016/2017 odbyły się w słoweńskiej Planicy na skoczni Letalnica i były jednocześnie ostatnimi w sezonie konkursami Pucharu Świata w lotach narciarskich.
Kwalifikacje do pierwszego konkursu indywidualnego z grona 75 skoczków wygrał Robert Johansson, chociaż jego rodak Johann André Forfang miał wyższą notę, jednakże został zdyskwalifikowany za niezgodny z regulaminem kombinezon. W rozegranym dzień później konkursie indywidualnym zwyciężył Stefan Kraft, przed Andreasem Wellingerem i Markusem Eisenbichlerem. 25 marca został przeprowadzony ostatni w sezonie konkurs drużynowy, w którym triumfowali Norwegowie, a kolejne miejsca na podium zajęli Niemcy i Polacy w składzie: Piotr Żyła, Dawid Kubacki, Maciej Kot i Kamil Stoch, którzy w ten sposób zapewnili sobie pierwsze w historii zwycięstwo w klasyfikacji Pucharu Narodów. Następnego dnia zawodów odbył się finałowy konkurs indywidualny składający się z jednej serii (drugą odwołano z powodu niekorzystnych warunków atmosferycznych), w którym ponownie triumfował Kraft, zdobywając Kryształową Kulę za ten sezon.
Skocznia.
W tabeli podano rekord skoczni obowiązujący przed rozpoczęciem Pucharu Świata w Planicy lub ustanowiony w trakcie jego trwania (wyróżniony wytłuszczeniem).
Jury.
Dyrektorem konkursów podczas zawodów Pucharu Świata w Planicy był Gabrijel Gros oraz, z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Jego asystentem, podobnie jak w innych oficjalnych zawodach organizowanych przez FIS, był Borek Sedlák. Sędzią technicznym był Bertil Palsrud, a jego asystentem – Franck Salvi. Kontrolą sprzętu przed skokiem zajmował się natomiast Michael Neumayer, zaś po skoku, sprzęt sprawdzał Sepp Gratzer.
Wyniki.
Drugi konkurs indywidualny.
"Rozegrano tylko jedną serię."

</doc>
<doc id="3962723" url="https://pl.wikipedia.org/wiki?curid=3962723" title="Nie ma rzeczy niemożliwych">
Nie ma rzeczy niemożliwych

Nie ma rzeczy niemożliwych – koncertowy album polskiej grupy muzycznej Słodki Całus Od Buby. Album zawiera w dużej mierze piosenki nowe i dotąd niepublikowane. Jest to właściwie pierwsza płyta CD zespołu dostępna w szerokim obiegu (wcześniej funkcjonowała w tej formie debiutancka kaseta, pozostałe materiały były płytami kolportowanymi przez zespół raczej jako materiał promocyjny).

</doc>
<doc id="3962725" url="https://pl.wikipedia.org/wiki?curid=3962725" title="Philippe Vasseur">
Philippe Vasseur

Philippe Vasseur (ur. 31 sierpnia 1943 w Le Touquet-Paris-Plage) – francuski polityk, dziennikarz, działacz gospodarczy i samorządowiec, poseł do Zgromadzenia Narodowego, w latach 1995–1997 minister rolnictwa.
Życiorys.
W 1967 ukończył szkołę dziennikarską ESJ Lille, po czym praktykował w zawodzie. Od 1975 był redaktorem naczelnym „Les Échos”, a od 1984 dyrektorem działu ekonomicznego „Le Figaro”. W latach 1978–2008 pełnił funkcję prezydenta swojej macierzystej uczelni.
Zaangażował się w działalność polityczną w Unii na rzecz Demokracji Francuskiej, a w jej ramach dołączył później do Demokracji Liberalnej. W 1986 po raz pierwszy został wybrany do Zgromadzenia Narodowego, reelekcję uzyskiwał w 1988, 1993 i 1997. W maju 1995 nowo powołany premier Alain Juppé powierzył mu funkcję ministra rolnictwa, rybołówstwa i żywności. Urząd ten sprawował również w drugim gabinecie tego premiera od listopada 1995 do czerwca 1997. W międzyczasie był także radnym regionu Nord-Pas-de-Calais i merem Saint-Pol-sur-Ternoise. W grudniu 1999 złożył mandat deputowanego, a także zrezygnował z innych funkcji politycznych, wycofując się z działalności politycznej.
W 2000 został przewodniczącym rady nadzorczej przedsiębiorstwa finansowego Crédit Mutuel Nord Europe, a w 2005 prezesem stowarzyszenia gospodarczego Alliances. W 2007 zainicjował cykl spotkań gospodarczych pod nazwą World Forum Lille. W 2011 stanął na czele regionalnej izby handlowo-przemysłowej, a rok później na czele zrzeszenia francuskich browarów.

</doc>
<doc id="3962726" url="https://pl.wikipedia.org/wiki?curid=3962726" title="West Hudson A.A.">
West Hudson A.A.

West Hudson A.A. – amerykański klub piłkarski, mający siedzibę w mieście Harrison, w hrabstwie Hudson, w północno-wschodniej części kraju.
Historia.
Chronologia nazw:
Piłkarski klub West Hudson A.A. został założony w Harrison i 10 października 1905 roku został jednym z członków założycieli "Metropolitan Football Association Association (MAFL)" w Nowym Jorku. Klub również znany jako West Hudson Athletic Club (A.C.) lub West Hudson Athletic Club Football (A.C.F.) W 1906 roku zespół wygrał American Cup, w tym czasie turniej był uważany za najwyższy poziom rozgrywek w Stanach Zjednoczonych. Jesienią tego roku wstąpił do zawodowej National Association Football League (NAFBL) i w sezonie 1906/07 zwyciężył w lidze. W ciągu następnych dziesięciu lat zdobył pięć tytułów ligowych i trzy pucharowe tytuły mistrzowskie, w tym pierwsze podwójne zwycięstwo w USA w 1912 roku. W 1909 roku sześć najlepszych zespołów z USA utworzyli krótkotrwałą pierwszą "Eastern Soccer League (ESL)". Zespoły ligowe mieli grać przeciwko najlepszym zespołom z innych lig i regionów, jednak zainteresowanie było ograniczone, liga składała się z większości zespołów grających tylko pięć z planowanych dwunastu meczów. West Hudson był na trzecim miejscu, gdy liga z powodów finansowych ogłosiła upadłość. 6 kwietnia 1917 Stany Zjednoczone wypowiedziały wojnę Niemcom, tym samym stając uczestnikiem I wojny światowej. Taka decyzja doprowadziła do odejścia wielu piłkarzy do służby wojskowej. Kilka lig zdecydowało zawiesić rozgrywki, ale NAFBL postanowił kontynuować grę. Jednak kilka zespołów uznało niemożliwym kontynuowanie występów. Również West Hudson opuścił NAFBL w 1918 i wkrótce przestał istnieć.
Sukcesy.
Trofea międzynarodowe.
Nie uczestniczył w rozgrywkach międzynarodowych.
Stadion.
Klub rozgrywał swoje mecze domowe na stadionie Harrison Oval w Harrison.

</doc>
<doc id="3962733" url="https://pl.wikipedia.org/wiki?curid=3962733" title="SM UB-45">
SM UB-45

SM UB-45 – niemiecki jednokadłubowy okręt podwodny typu "UB II" zbudowany w stoczni AG Weser (Werk 247) w Bremie w roku 1916. Zwodowany 12 maja 1916 roku, wszedł do służby w Kaiserliche Marine 26 maja 1916 roku. W czasie swojej służby SM UB-45 odbył 5 patroli, w czasie których zatopił 4 statki o łącznej pojemności BRT. Okręt 6 listopada 1916 roku zatonął na minie u wejścia do portu w Warnie.
Budowa.
SM UB-45 był dwudziestym piątym z typu "UB II", który był następcą typu "UB I". Był średnim jednokadłubowym okrętem przeznaczonym do działań przybrzeżnych, o prostej konstrukcji, długości 36,13 metra, wyporności w zanurzeniu 263 ton, zasięgu 6940 Mm przy prędkości 5 węzłów na powierzchni oraz 45 Mm przy prędkości 4 węzłów w zanurzeniu. W typie II poprawiono i zmodernizowano wiele rozwiązań, które były uważane za wadliwe w typie I. Zwiększono moc silników, pojedynczy wał zastąpiono dwoma.
Służba.
26 maja 1916 roku (w dniu przyjęcia okrętu do służby) dowódcą jednostki został mianowany kapitan marynarki () Karl Palis, który wcześniej skutecznie dowodził okrętem SM UC-12. Jednostka rozpoczęła służbę we Flotylli Pula (). 12 sierpnia 1916 roku UB-45 został przeniesiony do służby na Morzu Czarnym i przydzielony do Flotylli Konstantynopol ().
Okręt odbył łącznie pięć patroli, w czasie których zatopił 4 statki o łącznej pojemności BRT. Pierwszym z nich był brytyjski parowiec „Virginia” o pojemności BRT. Statek był zbudowany w 1901 roku w stoczni Napier &amp; Miller w Glasgow. Płynął z Torrevieja w Hiszpanii do Kalkuty z ładunkiem soli. Został storpedowany i zatopiony 42 mile na południowy zachód do Matapanu. W wyniku ataku zginęło 2 członków załogi. Dwa dni później 120 mil na południowy zachód od Matapanu UB-45 zatopił francuski transportowiec „Ville De Rouen” o pojemności BRT. Zbudowany w 1903 roku w stoczni Forges &amp; Chant. de la Méditerranée w Hawrze dla Société Anonyme Des Longs Courriers Français statek płynął z ładunkiem sześciu samochodów ciężarowych Berliet CBA oraz 450 butlami z ciekłym wodorem, paliwem dla sterowców stacjonujących w Salonikach. 12 sierpnia 1916 roku UB-45 został przeniesiony do Flotylli Konstantynopol, podobnie jak kilka dni później bliźniaczy okręt SM UB-42. 31 sierpnia u wybrzeży Gruzji w pobliżu portu w Poti UB-45 zatopił włoski parowiec „Tevere” o pojemności BRT. Ostatnim zatopionym przez UB-45 statkiem był rosyjski parowiec pływający pod banderą Marynarki Wojennej Imperium Rosyjskiego „Gioconda” o pojemności BRT. Statek został zbudowany w 1902 roku w Middlesbrough w stoczni R. Craggs &amp; Sons. Został storpedowany około 45 mil od tureckiego portu Trabzon. Uszkodzony statek został doholowany do plaży w okolicach Trabzon i był używany jako pływająca przystań.
6 listopada 1916 roku na pozycji , przy wejściu do portu w Warnie, okręt wszedł na minę i zatonął. Tylko pięciu członków załogi zostało uratowanych. Symboliczny grób poległych znajduje się na cmentarzu wojennym w Heikendorf.
W listopadzie 1938 roku w Warnie wzniesiono pomnik marynarzy UB-45, odsłonięty podczas wizyty krążownika „Emden” z udziałem cara Borysa III.

</doc>
<doc id="3962734" url="https://pl.wikipedia.org/wiki?curid=3962734" title="Albo-albo">
Albo-albo

Albo-albo () – utwór duńskiego filozofa Sørena Kierkegaarda, wydany w dwóch tomach w 1843 roku.
Charakterystyka.
Pseudonimowość.
Zbiór został opublikowany w Kopenhadze w 1843 roku pod pseudonimem Victor Eremita (łac. "zwycięski pustelnik"). Kierkegaard wyjaśnił później, iż jego pseudonimowe prace są dziełami estetycznymi. Ponadto publikując pod pseudonimem Kierkegaard chciał, aby czytelnicy uniknęli uprzedzeń oraz oderwali się od wpływu systemu heglowskiego.
Przedmowa do dzieła wyjaśnia, iż wydawca znalazł „papiery” ukryte w zakupionym przez niego sekretarzyku. „Papiery” te wyraźnie miały wskazywać na dwóch autorów, których wydawca nazwał "A" i "B", przy czym na drugą część składają się listy "B" pisane do "A". Ponadto wydawca zaznaczył, że o ile o autorze "B" wiadomo, iż jest radcą sądowym o imieniu Wilhelm, o tyle o autorze "A" nie ma żadnych informacji. Wydawca podjął się również spekulacji, iż "A" nie jest autorem, a jedynie wydawcą "Dziennika uwodziciela" – ostatniego utworu pierwszej części zbioru.
Tytuł.
Tytuł ma dwojakie znaczenie. Z jednej strony odwołuje się do triady heglowskiej: po zmianie (tezie), następuje przeciwstawna zmiana (antyteza), z których wyłania się zmiana (synteza). Kierkegaard twierdził, że ta teoria zagraża prawu sprzeczności. Po drugie, dwie części odnoszą się do wyróżnionych przez Kierkegaarda sfer egzystencji: etycznej i estetycznej (poza którymi Duńczyk wyróżnił również sferę religijną).

</doc>
<doc id="3962737" url="https://pl.wikipedia.org/wiki?curid=3962737" title="Głos Rzeszowski">
Głos Rzeszowski

Głos Rzeszowski – polski tygodnik wydawany w Rzeszowie.
Pierwszy numer okazowy „Głosu Rzeszowskiego” ukazał się w sobotę 3 października 1897, redakcja mieściła się od tego czasu przy ul. Tadeusza Kościuszki. Od początku wydawcą pisma był Edward Arvay, redaktorem odpowiedzialnym dr Leon Różycki, tygodnik drukowano w drukarni J. A. Pelara, a gazeta liczyła cztery strony. Za cel czasopisma wskazano "stworzenie warunków szczęścia dla chrześcijańskiej ludności miasta i powiatu, która ilościowo znaczniejsza, zaledwie wegetuje, osnuta ze wszech stron pajęczą siecią intrygi i machinacyj wybranego narodu Izraela". Tygodnik ukazywał się jeszcze na początku istnienia II Rzeczypospolitej, ostatni numer czasopisma w 13. roku istnienia ukazał się 19 września 1920 w trakcie trwającej wojny polsko-bolszewickiej wskutek zawieszenia wydawania; do tego czasu redakcja mieściła się przy ul. 3 Maja 7. U kresu istnienia wydanie tygodnika dwie strony, wydawcą i redaktorem odpowiedzialnym był Edward Arvay, a pismo drukowano w jego drukarni.

</doc>
<doc id="3962744" url="https://pl.wikipedia.org/wiki?curid=3962744" title="Sprzęgło wychylne">
Sprzęgło wychylne



</doc>
<doc id="3962745" url="https://pl.wikipedia.org/wiki?curid=3962745" title="Antoine Brizard">
Antoine Brizard

Antoine Brizard (ur. 22 maja 1994 w Poitiers) – francuski siatkarz, grający na pozycji rozgrywającego, reprezentant Francji. 
Sukcesy klubowe.
Liga francuska:
Superpuchar Francji:
Puchar CEV:
Liga polska: 
Liga rosyjska:
Puchar Włoch:
Sukcesy reprezentacyjne.
Mistrzostwa Europy Kadetów:
Liga Światowa:
Memoriał Huberta Jerzego Wagnera:
Liga Narodów:
Igrzyska Olimpijskie:

</doc>
<doc id="3962749" url="https://pl.wikipedia.org/wiki?curid=3962749" title="Parafia św. Apostołów Piotra i Pawła i św. Eugeniusza de Mazenod w Mińsku">
Parafia św. Apostołów Piotra i Pawła i św. Eugeniusza de Mazenod w Mińsku

Parafia św. Apostołów Piotra i Pawła i św. Eugeniusza de Mazenod w Mińsku – rzymskokatolicka parafia znajdująca się w archidiecezja mińsko-mohylewskiej, w dekanacie Mińsk-Zachód, na Białorusi. Obejmuje obszar dzielnicy Zielona Łąka w Mińsku. Parafię prowadzą Misjonarze Oblaci.
Historia.
Parafia została zarejestrowana 31 maja 2007 r. Nawiązuje do historii kaplicy znajdującej się przy szpitalu Towarzystwa Dobroczynności w Mińsku, powstałej w 1810 r. Towarzystwo zostało założone w 1805 r. z inicjatywy bp. Jakuba Dederki, który ufundował budynek szpitala przy ul. Felicjańskiej. Posiadał 24 łóżka, opiekę w nim sprawowały siostry miłosierdzia (szarytki).
Parafia nie posiada kościoła parafialnego, funkcję tę pełni kościół św. Rocha (św. Trójcy) w Mińsku. Msze Święte odbywają się w kaplicy Duszpasterskiego Centrum przy episkopacie Białorusi (ul. Kalcowa 153) oraz w klasztorze sióstr Dominikanek (ul. Nieżdanowej 48). 
Wykonano projekt kościoła parafialnego, który pierwotnie miał zostać wzniesiony na terenie skweru Kotowka, na rogu ulic Izmajłowskiej i Pierwszy Zaułek Kryłowicza. W maju 2016 r. rozpoczęto prace mające na celu przygotowanie terenu pod budowę, tj. wycięcie drzew, w większości topoli czarnej. Zostały one zablokowane przez działaczy ekologicznych, jako bezprawne. W lutym 2017 r. ogłoszono zmianę miejsca budowy na inne, przy ul. Niekrasowa. 26 października 2019 r. krzyż i ziemię na której ma stanąć świątynia poświęcił biskup pomocniczy archidiecezji mińsko-mohylewskiej Jerzy Kosobucki. 5 grudnia 2019 r. rozpoczęto budowę kościoła, który po roku znajdował się w stanie surowym. Pierwszą odprawioną w kościele Mszą Świętą była pasterka w nocy z 24 na 25 grudnia 2020 r.

</doc>
<doc id="3962753" url="https://pl.wikipedia.org/wiki?curid=3962753" title="Głos Drohobycko-Borysławski">
Głos Drohobycko-Borysławski

Głos Drohobycko-Borysławski – polski tygodnik wydawany w Drohobyczu w II Rzeczypospolitej.
„Głos Drohobycko-Borysławsko-Samborski”, mający podtytuł "bezpartyjny tygodnik informacyjny", działał w latach 1926, 1927, 1928, 1929, obejmował trzy miasta: Drohobycz, Borysław i Sambor, w drugim roku istnienia w 1927 redakcja mieściła się przy ul. Rynek 16 w Drohobyczu. Wówczas redaktorem pisma był M. Tannenbaum, tygodnik liczył sześć strony i był drukowany w drukarni „SWYPA” i był wydawany w Drohobyczu. W latach 1930, 1931, 1932 istniał „Głos Drohobycko-Borysławsko-Samborsko-Stryjski”, mając zasięg także na miasto Stryj (podtytuł: "niezależny organ Podkarpacia"). W 1933 i w 1934 był wydawany „Głos Drohobycko-Borysławski” (podtytuł: "bezpartyjne czasopismo informacyjne", później "tygodnik bezpartyjny". Ostatni numer czasopisma ukazał się 1 kwietnia 1934 (redakcja działała wówczas przy ul. Kowalskiej 11 w Drohobyczu, funkcjonował również oddział w Borysławiu). W opublikowanym wówczas oświadczeniu podano, że Sąd Okręgowy w Samborze zatwierdził zarządzoną przez prokuratora konfiskatę numeru 3 tygodnika z 3 lutego 1934, orzekając że osnowa artykułu w tym wydaniu pt. "Niezrozumiałe zarządzenia w Sądzie" zawierają znamiona występku z art. 127 i zakazał dalszego rozpowszechniania tego numeru czasopisma, polecając jednocześnie redaktorowi naczelnemu umieszczenie tego postanowienia w najbliższym numerze na pierwszej stronie bez uzasadnienia. Do tego czasu tygodnik był wydawany w Drohobyczu, liczył sześć stron, redaktorem pozostawał M. Tannenbaum, a druk wykonywały Zakłady Graficzne „Drukarz” w Drohobyczu.

</doc>
<doc id="3962757" url="https://pl.wikipedia.org/wiki?curid=3962757" title="Româno-Americană Bukareszt">
Româno-Americană Bukareszt

Româno-Americană Bukareszt – rumuński klub piłkarski, mający siedzibę w mieście Bukareszt, w stolicy kraju.
Historia.
Chronologia nazw:
Piłkarski klub Societatea Româno-Americană został założony w Ploeszti w 1906 roku. Założycielami zostały amerykańskie i holenderskie funkcjonariusze firm naftowych z doliny Prahova. Zespół najpierw uczestniczył w rozgrywkach regionalnych mistrzostw Rumunii. W 1914 przeniósł się do Bukaresztu i zmienił nazwę na Româno-Americană Bukareszt (RAB). W sezonie 1914/15 startował w rozgrywkach Pucharu Jeana Luca P. Niculescu, gdzie zajął pierwsze miejsce wśród 6 zespołów i zdobył tytuł mistrza Rumunii. Jednak wiosną 1916 roku przed startem nowego sezonu klub został zlikwidowany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie La Șosea w Bukareszcie, który może pomieścić 800 widzów.

</doc>
<doc id="3962759" url="https://pl.wikipedia.org/wiki?curid=3962759" title="Lithocarpus lampadarius">
Lithocarpus lampadarius

Lithocarpus lampadarius (Gamble) A.Camus – gatunek roślin z rodziny bukowatych ("Fagaceae" Dumort.). Występuje naturalnie w północnej części wyspy Borneo oraz na Półwyspie Malajskim (w malezyjskich stanach Perak, Pahang i Terengganu). 
Biologia i ekologia.
Rośnie w lasach, na wysokości do 1200 m n.p.m.

</doc>
<doc id="3962761" url="https://pl.wikipedia.org/wiki?curid=3962761" title="Pływanie na Letnich Igrzyskach Olimpijskich 1964 – 200 m stylem grzbietowym mężczyzn">
Pływanie na Letnich Igrzyskach Olimpijskich 1964 – 200 m stylem grzbietowym mężczyzn

200 m stylem grzbietowym mężczyzn – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 11 października, półfinały 12 października, a finał 13 października 1964 roku.
W konkurencji, która powróciła na igrzyska olimpijskie po 64 latach zwyciężył Amerykanin Jed Graef, ustanawiając nowy rekord świata (2:10,3). Pozostałe miejsca na podium również zajęli reprezentanci Stanów Zjednoczonych: Gary Dilley (2:10,5) wywalczył srebro, a Bob Bennett (2:13,1) brąz.
Przed finałem rekord olimpijski był poprawiany sześciokrotnie: raz przez Boba Bennetta i Japończyka Shigeo Fukushimę oraz dwukrotnie przez Jeda Graefa i Gary'ego Dilleyego. 
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3962762" url="https://pl.wikipedia.org/wiki?curid=3962762" title="Henryk Budziło">
Henryk Budziło

Henryk Budziło (ur. 15 stycznia 1907 w Antoniowie, zm. 27 listopada 1972 w Krakowie) – polski statyk i konstruktor, pracownik naukowo-dydaktyczny Politechniki Lwowskiej i Krakowskiej, żołnierz pierwszej i drugiej wojny światowej, oficer Armii Krajowej w stopniu porucznika pseudonim „Wyrwa”, zaangażowany również w działalność Wolność i Niezawisłość. Wieloletni pracownik firmy Zieleniewski i Fitzner-Gamper S.A. w Krakowie. W okresie PRL-u więzień polityczny skazany na dożywocie za działalność w strukturach WiN (1947 do 1956). 
Życiorys.
Henryk Budziło urodził się w Antoniowie, jako syn Antoniego i Marii Hołodów. W latach 1914–1917 uczęszczał do Szkoły Ludowej w Antoniowie. Około 1923 roku ukończył Szkołę Podstawową w Radomyślu z wyróżnieniem. Dzięki otrzymanemu stypendium wojewody uczęszczał do Gimnazjum w Dębicy (1923–1928), gdzie poznał swą przyszłą żonę, nauczycielkę języka polskiego, Marię Gabrielę Budziło. W 1928 roku zdał maturę i został studentem Politechniki Lwowskiej na wydziale Inżynierii Lądowej i Wodnej, gdzie w latach 1934–1935 był młodszym asystentem w Katedrze Statyki i Budownictwa Żelaznego profesora Jana Boguckiego. W 1935 roku obronił pracę dyplomową na Politechnice Lwowskiej. Jego rozprawa dotyczyła projektu stacji kolei wąskotorowej oraz żebrowanego stopu żelbetonowego. Praca dyplomowa umożliwiła mu posadę w Urzędzie Wojewódzkim przy budowie dróg i mostów w Województwie Stanisławowskim.
W latach 1937–1946 pracował jako główny projektant w firmie Zjednoczone Fabryki Maszyn i Wagonów L. Zieleniewski i Fitzner-Gamper S.A. w Krakowie, gdzie zajmował się głównie konstrukcjami stalowymi.  
Czas wojny.
Wojna zastała go w Krakowie, gdzie zgłosił się do macierzystej jednostki Komendy Oficerów Rezerwy. Pod Lwowem został schwytany przez Niemców. Uciekł jednak z transportu więziennego i wrócił do rodzinnego Antoniowa. Wstąpił do Związku Walki Zbrojnej, a następnie od 1943 r. do Armii Krajowej, odcinek II, kryptonim „Żelbet” na terenie miasta Krakowa, gdzie pełnił funkcję dowódcy plutonu w pierwszej kompanii, a następnie adiutanta dowódcy batalionu w stopniu podporucznika AK, występując pod pseudonimem „Wyrwa”. W swoim mieszkaniu na ulicy Felicjanek 17 prowadził zajęcia podchorążówki dla artylerzystów i saperów. Zapewnił także schronienie żydowskiej rodzinie Richtzów z Radomyśla. Dzięki temu schronieniu wszyscy przeżyli okres okupacji. Wspierał działania grup partyzanckich operujących w okolicy Czchowa i Tymowej.
Okres powojenny i PRL.
We wrześniu 1945 roku zaangażował się w działania organizacji Wolność i Niezawisłość, utrzymując kontakt z kierownikiem organizacji obszaru południowego Ludwikiem Kubikiem. Na rozkaz ówczesnego komendanta Łukasza Cieplińskiego pełnił funkcję płatnika organizacji, prowadząc kasę południowego obszaru WiN pod pseudonimem „Janusz”.
W latach 1945-1946 był odpowiedzialny za projekty i kierownictwo podczas procesu odbudowy zniszczonych w czasie wojny mostów krakowskich. W lutym 1945 roku ruszyła odbudowa mostu Piłsudskiego w Krakowie, podczas której był odpowiedzialny za nadzór prac. Za zasługi związane z odbudową miasta został odznaczony złotym krzyżem zasługi. W 1946 roku został konstruktorem i kierownikiem budowli przemysłowych w Krakowie. 
Politechnika Krakowska.
W latach 1945-1947 uczestniczył w tworzeniu Politechniki Krakowskiej. Prowadził zajęcia jako wykładowca statyki.
W grudniu 1947 roku został aresztowany, co przerwało jego karierę naukową na prawie 10 lat.
Więzienie.
Aresztowany przez UB za działalność w organizacji WiN wraz z całym jej zarządem, został skazany na 12 lat więzienia wyrokiem z dnia 15 września 1948 roku. Od grudnia 1947 do maja 1956 był więźniem politycznym, karę spędzał w więzieniu w Rawiczu, a następnie przeniesiony na Gęsiówkę do Warszawy. W więzieniu przebywał m.in. z ks. Józefem Zatorem-Przytockim.
W więzieniu pracował w ramach Biura Projektów B.A.K. w Warszawie, dzięki któremu wykorzystywano ludzi do darmowej pracy na rzecz odbudowy kraju. W tym czasie uczestniczył w odbudowie Huty szkła w Sandomierzu. W trakcie pobytu w Sandomierzu podjął decyzję, że przyczyni się do odbudowy kościoła w Pniowie, jeżeli uda mu się przeżyć więzienie.
Po 1956 r..
2 maja 1956 roku wyszedł z więzienia na podstawie amnestii z dnia 27 kwietnia 1956 r.
W październiku 1956 roku zainicjował społeczną odbudowę kościoła w Pniowie, pełniąc rolę konstruktora odpowiedzialnego za statykę budowli. W wykonanie projektu wystroju wnętrza kościoła zaangażowali się także: jego brat, profesor Jan Budziło, ówczesny prorektor ASP w Krakowie, jego syn, architekt Józef Budziło oraz bratanica Danuta Budziło wraz z mężem Romanem Skowronem, którzy pomagali w malowaniu fresków.
Od czerwca 1956 roku pracował w Biurze Projektów Przemysłu Cementowego i Wapiennego, jako generalny projektant konstrukcji i starszy konstruktor. W marcu 1957 roku powrócił na Politechnikę Krakowską, gdzie został adiunktem przy Katedrze Budownictwa Stalowego na Wydziale Budownictwa Lądowego. Od 1966 roku starszy wykładowca w Katedrze Budownictwa Stalowego na Wydziale Budownictwa Lądowego.
Pochowany został na Cmentarzu Salwatorskim w Krakowie, sektor SC10-14-10.

</doc>
<doc id="3962764" url="https://pl.wikipedia.org/wiki?curid=3962764" title="Głos Drohobycko-Borysławsko-Samborski">
Głos Drohobycko-Borysławsko-Samborski



</doc>
<doc id="3962767" url="https://pl.wikipedia.org/wiki?curid=3962767" title="Lithocarpus laetus">
Lithocarpus laetus

Lithocarpus laetus Chun &amp; C.C.Huang ex Y.C.Hsu &amp; H.W.Jen – gatunek roślin z rodziny bukowatych ("Fagaceae" Dumort.). Występuje naturalnie w południowych Chinach – w południowo-wschodniej części Junnanu. 
Biologia i ekologia.
Rośnie w wiecznie zielonych lasach częściowo zrzucających liście. Występuje na wysokości około 1700 m n.p.m. Owoce dojrzewają w październiku.

</doc>
<doc id="3962768" url="https://pl.wikipedia.org/wiki?curid=3962768" title="Lithocarpus kunstleri">
Lithocarpus kunstleri

Lithocarpus kunstleri (King ex Hook.f.) A.Camus – gatunek roślin z rodziny bukowatych ("Fagaceae" Dumort.). Występuje naturalnie w Malezji w stanach Kedah, Kelantan, Perak, Selangor, Negeri Sembilan oraz Johor. 
Biologia i ekologia.
Rośnie w lasach, na terenach nizinnych.

</doc>
<doc id="3962769" url="https://pl.wikipedia.org/wiki?curid=3962769" title="Wadim Alisow">
Wadim Alisow

Wadim Walentinowicz Alisow (ros. Вадим Валентинович Алисов; ur. 1941, zm. 9 maja 2021) – radziecki i rosyjski operator filmowy. Ludowy Artysta Federacji Rosyjskiej (2001).
Pochowany na Cmentarzu Trojekurowskim w Moskwie.

</doc>
<doc id="3962771" url="https://pl.wikipedia.org/wiki?curid=3962771" title="Lithocarpus konishii">
Lithocarpus konishii

Lithocarpus konishii (Hayata) Hayata – gatunek roślin z rodziny bukowatych ("Fagaceae" Dumort.). Występuje naturalnie w Chinach (we wschodniej części wyspy Hajnan) oraz środkowym i południowym Tajwanie. 
Biologia i ekologia.
Rośnie w wiecznie zielonych. Występuje na wysokości do 1600 m n.p.m. Kwitnie od kwietnia do sierpnia, natomiast owoce dojrzewają od sierpnia do października.

</doc>
<doc id="3962772" url="https://pl.wikipedia.org/wiki?curid=3962772" title="Ołeksandr Położynśkyj">
Ołeksandr Położynśkyj



</doc>
<doc id="3962776" url="https://pl.wikipedia.org/wiki?curid=3962776" title="Kiriłł Turiczenko">
Kiriłł Turiczenko



</doc>
<doc id="3962782" url="https://pl.wikipedia.org/wiki?curid=3962782" title="Ludmiła Gniłowa">
Ludmiła Gniłowa

Ludmiła Władimirowna Gniłowa (ros. Людми́ла Влади́мировна Гни́лова; ur. 12 lutego 1944) – radziecka i rosyjska aktorka filmowa i głosowa. Zasłużona Artystka RFSRR (1982).

</doc>
<doc id="3962784" url="https://pl.wikipedia.org/wiki?curid=3962784" title="Malwarebytes' Anti-Malware">
Malwarebytes' Anti-Malware



</doc>
<doc id="3962785" url="https://pl.wikipedia.org/wiki?curid=3962785" title="Salomé Nyirarukundo">
Salomé Nyirarukundo

Salomé Nyirarukundo (ur. 20 grudnia 1997) – rwandyjska lekkoatletka specjalizująca się w biegach długich.

</doc>
<doc id="3962787" url="https://pl.wikipedia.org/wiki?curid=3962787" title="Salome Nyirarukundo">
Salome Nyirarukundo



</doc>
<doc id="3962788" url="https://pl.wikipedia.org/wiki?curid=3962788" title="Obwód Straży Granicznej „Rybnik”">
Obwód Straży Granicznej „Rybnik”



</doc>
<doc id="3962789" url="https://pl.wikipedia.org/wiki?curid=3962789" title="Obwód Straży Granicznej „Bielsko”">
Obwód Straży Granicznej „Bielsko”



</doc>
<doc id="3962790" url="https://pl.wikipedia.org/wiki?curid=3962790" title="Obwód Straż Granicznej „Nowy Targ”">
Obwód Straż Granicznej „Nowy Targ”



</doc>
<doc id="3962791" url="https://pl.wikipedia.org/wiki?curid=3962791" title="Obwód Straży Granicznej „Jasło”">
Obwód Straży Granicznej „Jasło”



</doc>
<doc id="3962792" url="https://pl.wikipedia.org/wiki?curid=3962792" title="Obwód Straży Granicznej „Stryj”">
Obwód Straży Granicznej „Stryj”



</doc>
<doc id="3962793" url="https://pl.wikipedia.org/wiki?curid=3962793" title="Obwód Straży Granicznej „Kołomyja”">
Obwód Straży Granicznej „Kołomyja”



</doc>
<doc id="3962794" url="https://pl.wikipedia.org/wiki?curid=3962794" title="Marlene Korthals">
Marlene Korthals

Marlene Korthals (ur. 16 maja 1943 w Öblarn) – austriacka saneczkarka, uczestniczka zimowych igrzysk olimpijskich, mistrzostw świata i Europy.
W styczniu 1967 roku zajęła piętnaste miejsce w jedynkach kobiet podczas mistrzostw Europy w Schönau am Königssee, a w lutym tego roku była 23. w mistrzostwach świata w Hammarstrand. 
W 1968 roku wystartowała na igrzyskach w Grenoble, podczas których wzięła udział w rywalizacji kobiet w saneczkarskich jedynkach. Zajęła dziesiąte miejsce ze stratą 2,67 s do zwyciężczyni – Eriki Lechner. W poszczególnych ślizgach Korthals zajęła dziewiąte, ósme i dwunaste miejsce. 

</doc>
<doc id="3962796" url="https://pl.wikipedia.org/wiki?curid=3962796" title="Władimir Soszalski">
Władimir Soszalski

Władimir Borisowicz Soszalski (ros. Влади́мир Бори́сович Соша́льский; ur. 14 czerwca 1929, zm. 10 października 2007 w Moskwie) – radziecki aktor filmowy i głosowy. Ludowy Artysta RFSRR (1988). Mąż aktorki Olgi Arosiewy.
Pochowany na Cmentarzu Trojekurowskim w Moskwie.

</doc>
<doc id="3962799" url="https://pl.wikipedia.org/wiki?curid=3962799" title="Leni Thurner">
Leni Thurner



</doc>
<doc id="3962800" url="https://pl.wikipedia.org/wiki?curid=3962800" title="Danae Tycjana (Tetmajer)">
Danae Tycjana (Tetmajer)

Danae Tycjana – sonet Kazimierza Przerwy-Tetmajera, opublikowany w tomiku "Poezje. Seria trzecia", wydanym w 1898. 
Forma.
Utwór jest napisany klasycznym sylabicznym jedenastozgłoskowcem ze średniówką po sylabie piątej i rymuje się zgodnie z modelem włoskim (petrarkowskim) gatunku abba abba cdc dcd.
Treść.
Utwór jest świadomym i otwartym nawiązaniem do obrazu Tycjana, istniejącego w kilku wersjach, zatytułowanego "Danae". Bohaterką malowidła i wiersza jest znana z mitologii greckiej Danae, na którą w postaci złotego deszczu zstąpił bóg Zeus. Owocem tego niecodziennego zbliżenia był syn, Perseusz, który został sławnym herosem. Historię Danae przekazał w dziele "Metamorfozy" rzymski poeta Owidiusz. Poezja Owidiusza stała się źródłem inspiracji dla wielu malarzy. Z kolei obraz Tycjana zainspirował polskiego poetę. Pod względem stylistycznym utwór Tetmajera należy do nurtu parnasistowskiego.
Linki zewnętrzne.
 

</doc>
<doc id="3962801" url="https://pl.wikipedia.org/wiki?curid=3962801" title="Håvard Haukenes">
Håvard Haukenes

Håvard Haukenes (ur. 22 kwietnia 1990 w Bergen) – norweski lekkoatleta specjalizujący się w chodzie sportowym.
Został zdyskwalifikowany podczas mistrzostw świata w Moskwie (2013) i europejskiego czempionatu w Zurychu (2014). W 2015 zajął 24. miejsce w chodzie na 50 kilometrów podczas mistrzostw globu. Siódmy chodziarz igrzysk olimpijskich w Rio de Janeiro (2016).
Złoty medalista mistrzostw Norwegii oraz reprezentant kraju w pucharze Europy, pucharze świata i na drużynowych mistrzostwach świata w chodzie.
Rekordy życiowe: chód na 20 kilometrów – 1:23:15 (7 maja 2016, Rzym); chód na 50 kilometrów – 3:42:50 (23 marca 2019, Dudince).

</doc>
<doc id="3962804" url="https://pl.wikipedia.org/wiki?curid=3962804" title="Havard Haukenes">
Havard Haukenes



</doc>
<doc id="3962806" url="https://pl.wikipedia.org/wiki?curid=3962806" title="Szparagi">
Szparagi



</doc>
<doc id="3962808" url="https://pl.wikipedia.org/wiki?curid=3962808" title="Zielony groszek">
Zielony groszek



</doc>
<doc id="3962809" url="https://pl.wikipedia.org/wiki?curid=3962809" title="Tatiana Sazonowa">
Tatiana Sazonowa



</doc>
<doc id="3962813" url="https://pl.wikipedia.org/wiki?curid=3962813" title="Vieux Pont (Belcastel)">
Vieux Pont (Belcastel)

Vieux Pont – most nad rzeką Aveyron, w miejscowości Belcastel, w departamencie Aveyron, we Francji. Od 5 marca 1928 roku posiada status monument historique, w kategorii "inscrit" (zabytek o znaczeniu regionalnym). 
Most został wzniesiony w XV wieku. Połączenie obu brzegów rzeki Aveyron pozwoliło rozszerzyć wieś na jej lewobrzeżnej stronie, gdzie wkrótce potem zbudowano kościół św. Marii Magdaleny (fr. "église Sainte-Marie-Madeleine"). Most jest typowy dla średniowiecznych budowli tego typu wybudowanych pomiędzy XII a XV wiekiem. Składa się z pięciu łuków. Prawdopodobnie został wzniesiony z pomocą braci papieskich z Awinionu, którzy nieco wcześniej ukończyli budowę mostu w Entraygues – miejscowości położonej na północ, u zbiegu rzek Lot i Truyère.

</doc>
<doc id="3962814" url="https://pl.wikipedia.org/wiki?curid=3962814" title="Ludobójstwo dokonane przez nacjonalistoẃ ukraińskich na ludności polskiej Wołynia">
Ludobójstwo dokonane przez nacjonalistoẃ ukraińskich na ludności polskiej Wołynia



</doc>
<doc id="3962815" url="https://pl.wikipedia.org/wiki?curid=3962815" title="Romuald Adam Rajs">
Romuald Adam Rajs



</doc>
<doc id="3962816" url="https://pl.wikipedia.org/wiki?curid=3962816" title="William Blake (Swinburne)">
William Blake (Swinburne)

William Blake. Critical Essay – utwór krytyczny angielskiego poety i dramaturga Algernona Charlesa Swinburne’a, opublikowany w 1868, poświęcony osobie romantycznego angielskiego poety, malarza i wizjonera Williama Blake’a. Esej Swinburne’a należy do pierwszych i najważniejszych tekstów krytycznych o malarstwie i poezji Blake’a. Utwór przyczynił się do odrodzenia zainteresowania liryką Blake’a, dotąd zapomnianego lub niedocenianego. Robert E. Lougy pisze wprost, że esej Swinburne był pierwszym poważnym studium na temat ksiąg prorockich Williama Blake’a.

</doc>
<doc id="3962826" url="https://pl.wikipedia.org/wiki?curid=3962826" title="Inkolat">
Inkolat



</doc>
<doc id="3962828" url="https://pl.wikipedia.org/wiki?curid=3962828" title="Kaiserschmarrn">
Kaiserschmarrn

Kaiserschmarrn (Kaiserschmarren; omlet cesarski) – rodzaj deseru w kuchni austriackiej, słodki placek, czy też gruby omlet, porwany na kawałki w trakcie smażenia. W Austrii często serwowany jako słodkie danie główne. Potrawa ta znajduje się na ministerialnej .
"Kaiserschmarrn" przyrządzany jest z mleka, mąki pszennej, jaj, cukru pudru i odrobiny soli (dokładne proporcje zależą od przepisu). Często dodaje się rodzynki. Dodatkowym składnikiem bywają też mielone migdały. Rodzynki można namoczyć w rumie, masę żółtkową wzbogacić niewielkim dodatkiem stopionego masła, przyprawić wanilią i skórką otartą z cytryny, a do ubijania piany dodać nieco soku z cytryny.
Ubitą na sztywno pianę z białek łączy się z mieszaniną pozostałych składników i wylewa na patelnię z gorącym tłuszczem. Na wierzch wysypuje się rodzynki. Masę smaży się pod przykryciem, na wolnym ogniu, nie mieszając jej. Gdy spód placka zarumieni się, należy porozrywać go za pomocą pary widelców na kawałki, następnie poodwracać je (lub odwrócić cały omlet przed podzieleniem) i dosmażyć z obu stron. Inny sposób przygotowania polega na krótkim podsmażeniu omletu na patelni bez przykrycia, następnie upieczeniu w piekarniku (w tej samej patelni), a w końcu podzieleniu na części i dosmażeniu z obu stron.
Omlet cesarski konsumuje się na gorąco, zaraz po przyrządzeniu. Przed podaniem należy obsypać go obficie cukrem pudrem i, opcjonalnie, cynamonem. Jako dodatek podaje się tradycyjnie śliwkowy sos "". Może to być też mus żurawinowy lub jabłkowy, duszone owoce etc.
Cesarz Franciszek Józef I.
Wedle tradycji, niekoniecznie pokrywającej się z opinią historyków, potrawa ta otrzymała swoją nazwę na cześć cesarza () Franciszka Józefa I (1830–1916). Miała być przysmakiem tego władcy.
"Kaiserschmarrn" był jednym ze specjałów założonej w 1832 roku cesarsko-królewskiej w Bad Ischl, gdzie Franciszek Józef I często bywał. Istnieje kilka wersji historii powstania tego dania.
Według jednej z nich, pewien kucharz stworzył ten deser dla Elżbiety Bawarskiej (żony Franciszka Józefa I), nazywając go "Kaiserinschmarrn". Ponieważ znana z nienagannej figury cesarzowa unikała tak wysokokalorycznego jedzenia, omlet został przemianowany na cześć cesarza, który znany był z zamiłowania do słodkości.

</doc>
<doc id="3962829" url="https://pl.wikipedia.org/wiki?curid=3962829" title="Kaiserschmarren">
Kaiserschmarren



</doc>
<doc id="3962836" url="https://pl.wikipedia.org/wiki?curid=3962836" title="Czeremsza">
Czeremsza



</doc>
<doc id="3962841" url="https://pl.wikipedia.org/wiki?curid=3962841" title="Chryzostom Jaskólski">
Chryzostom Jaskólski

Chryzostom Jaskólski herbu Leszczyc – kasztelan santocki w latach 1649-1653, pisarz grodzki poznański w 1646 roku.
Poseł na sejm 1646 roku. W 1648 roku był elektorem Jana II Kazimierza Wazy z województwa poznańskiego. W czasie elekcji 1648 roku został sędzią generalnego sądu kapturowego. 

</doc>
<doc id="3962846" url="https://pl.wikipedia.org/wiki?curid=3962846" title="Padaczka Kożewnikowa">
Padaczka Kożewnikowa



</doc>
<doc id="3962848" url="https://pl.wikipedia.org/wiki?curid=3962848" title="Muzeum Militarnych Dziejów Śląska w Pszczynie">
Muzeum Militarnych Dziejów Śląska w Pszczynie

Muzeum Militarnych Dziejów Śląska w Pszczynie – muzeum położone w Pszczynie. Jego siedzibą jest Domek Ogrodnika, położony na skraju parku zamkowego. Placówka jest prowadzona przez Stowarzyszenie Bitwy pod Pszczyną 1939 „Pro Memoria”.
Muzeum zostało otwarte w listopadzie 2014 roku. W zbiorach placówki znajdują się militaria (broń, amunicja, mundury), dokumenty, zdjęcia, mapy oraz obrazy. Eksponaty te prezentowane są w ramach następujących wystaw:
Muzeum jest czynne codzienne z wyjątkiem poniedziałków, wstęp jest bezpłatny.

</doc>
<doc id="3962850" url="https://pl.wikipedia.org/wiki?curid=3962850" title="Klotylda Józefa Dargiel">
Klotylda Józefa Dargiel

Klotylda Dargiel z domu Rylska (ur. 8 czerwca 1893 r. w Jeleniewie, zm. 25 sierpnia 1955 r. w Warszawie) – nauczycielka, właścicielka suwalskiej drukarni
Życiorys.
Urodziła się w rodzinie Edmunda Rylskiego i Rafaeli (Racheli?) Antoniny (z domu Mystkowskiej). Ojciec był sędzią pokoju, matka natomiast zajmowała się wychowaniem siedmiorga dzieci i prowadzeniem domu.
Klotyldę przygotowywano do zawodu nauczycielki. Pracowała w domach ziemian ucząc dzieci.
Po wybuchu pierwszej wojny światowej, wraz z bliskimi, została ewakuowana do Rosji, do Kazania. To właśnie w Rosji wyszła za mąż za Czesława Dargiela i w Rosji urodziła się ich pierwsza córka – Irena Henryka.
Po powrocie do Suwałk, w 1919 r. Dargielowa założyła sklep spożywczy i materiałów piśmiennych sygnowany nazwą "Oszczędność". W tym też czasie jej mąż – Czesław rozpoczął karierę urzędniczą, był m.in. sekretarzem suwalskiej Rady Miejskiej. Jak pisze Zygmunt Filipowicz Dargiel "jako człowiek czynu, miał wiele pomysłów, które chciał realizować. Postanowił założyć spółkę handlowo-przemysłową "Oszczędność". Do swojej koncepcji pozyskał przedstawicieli kilku spokrewnionych rodzin: Dargielów, Rylskich, Krotkiewiczów, Korejwów i Malarewiczów". Zarząd spółki tworzyli: Czesław Dargiel, Kazimierz Krotkiewicz, Adam Rylski. Na spółkę składała się: drukarnia, zakład introligatorski, wytwórnia zeszytów, notesów, ksiąg buchalteryjnych itp, oraz pracownia ram, księgarnia, skład nut i materiałów piśmiennych. W tym okresie Dargielowie mieszkali przy ulicy Marii Konopnickiej 11 (obecnie ul. ks. Kazimierza Hameszmita 3/4). Tu też mieściły się: drukarnia, introligatornia, a w pomieszczeniach od podwórka – stolarnia.
W 1923 r. do zarządu spółki weszła Klotylda (rezygnacja Adama Rylskiego). Ze względu na brak oczekiwanych zysków udziałowcy "Oszczędności" zdecydowali o jej likwidacji w końcu 1924 r.
W 1925 r. Dargielowie przejęli drukarnię i introligatornię spłacając wcześniej pozostałych członków spółki. Oficjalnie to Czesław firmował zakład, jednak praktycznie drukarnią zajmowała się Klotylda. Dargiel "więcej czasu poświęcał założonej przez siebie stolarni, a także działalności społecznej i życiu towarzyskiemu". Zapewne to zadecydowało, iż "jesienią 1927 r. postanowił opuścić rodzinę. Z wyposażeniem stolarni wyjechał początkowo do Łucka, a potem do Białegostoku". Klotylda została sama z czterema nieletnimi córkami.
W tej trudnej sytuacji wsparcie okazała jej rodzina. Z drugiej zaś strony sama Dargielowa wykazała się dużą pracowitością, umiejętnościami praktycznymi i uporem.
W 1928 r. została zlikwidowana konkurencyjna firma drukarska Stanisława Milewskiego. Zakład Dargielowej przejął klientów Milewskiego jak również część wykwalifikowanych pracowników.
W 1929 r. Dargielowa zamieszkała przy ulicy Kościuszki 81, tu także przeniesiona została drukarnia i introligatornia. Po kilku latach, ze względów finansowych przeniosła się na ulicę Kościuszki 94, gdzie od frontu otworzyła sklep z materiałami piśmiennymi, natomiast na piętrze budynku wynajęła mieszkanie.
Firma Klotyldy Dargielowej w latach trzydziestych XX wieku "była największym zakładem drukarsko-usługowym nie tylko w Suwałkach, ale w całym regionie północno-wschodnim. Nie miała tylko chemigrafii. Klisze wykonywano w Chemigrafii Polskiej w Warszawie lub w Cynkografii F. Zaniewskiego w Wilnie". Drukowano tu nie tylko wydawnictwa zwarte, ale również gazety i czasopisma, afisze, ogłoszenia, broszury, statuty stowarzyszeń i organizacji, obwieszczenia urzędowe, druki księgowe itp.
Rozwój firmy zahamował wybuch drugiej wojny światowej. 3 maja 1940 r. drukarnia została przejęta przez okupanta, przy czym część jej wyposażenia zniszczono, a część włączono do uruchomionej w Suwałkach w 1941 r. drukarni niemieckiej.
Dargielowa przeniosła się na ulicę Chłodną, gdzie sprzedawała materiały piśmienne (stare zapasy ze sklepu).
W 1942 r. uzyskała zgodę władz niemieckich na wyjazd do Krakowa, w drodze miała jej towarzyszyć najmłodsza Bożenna.
Po zakończeniu wojny Dargielowa wraz z Bożenną wróciły do Suwałk, podjęły też bezowocne starania o odszkodowanie i odzyskanie wyposażenia drukarni. Otworzyły również "sklep materiałów piśmiennych", który jednak niebawem został sprzedany i w połowie 1946 r. Klotylda wróciła do Krakowa
W 1948 r. przeniosła się do Warszawy, gdzie zajmowała się gospodarstwem domowym, natomiast córki – Bożenna i Krystyna pracowały i studiowały. Wreszcie w 1954 r. zamieszkała z Bożenną i jej rodziną. Zmarła 25 sierpnia 1955 r. na atak serca. Została pochowana na Cmentarzu Komunalnym na Powązkach: kwatera 112, rząd 3, miejsce 17.

</doc>
<doc id="3962860" url="https://pl.wikipedia.org/wiki?curid=3962860" title="Brzoza (Cykarzew Północny)">
Brzoza (Cykarzew Północny)

Brzoza – część wsi Cykarzew Północny w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Brzoza administracyjnie należała do województwa częstochowskiego.

</doc>
<doc id="3962862" url="https://pl.wikipedia.org/wiki?curid=3962862" title="Niwa (Cykarzew Północny)">
Niwa (Cykarzew Północny)

Niwa – przysiółek wsi Cykarzew Północny w Polsce położony w województwie śląskim, w powiecie częstochowskim, w gminie Mykanów.
W latach 1975–1998 przysiółek administracyjnie należał do województwa częstochowskiego.

</doc>
<doc id="3962866" url="https://pl.wikipedia.org/wiki?curid=3962866" title="Pustkowie (Cykarzew Północny)">
Pustkowie (Cykarzew Północny)

Pustkowie – przysiółek wsi Cykarzew Północny w Polsce położony w województwie śląskim, w powiecie częstochowskim, w gminie Mykanów.
W latach 1975–1998 przysiółek administracyjnie należał do województwa częstochowskiego.

</doc>
<doc id="3962875" url="https://pl.wikipedia.org/wiki?curid=3962875" title="Jaskinia nad Galoską">
Jaskinia nad Galoską

Jaskinia nad Galoską – jaskinia w skale Okrążek w grupie Skałek Piekarskich na lewym brzegu Wisły w miejscowości Piekary pod Krakowem. Pod względem geograficznym znajduje się na Obniżeniu Cholerzyńskim w obrębie makroregionu Bramy Krakowskiej.
Opis jaskini.
Składa się z niskiej komory o długości 12 m oraz niewielkich jej odgałęzień. Ma trzy otwory wlotowe na wysokości 220 m n.p.m. na południowej ścianie w nieuławiconych wapieniach. Łączna długość wszystkich korytarzy wynosi 25 m. Szerszy wylot jaskini wsparty jest trzema kolumnami skalnymi. Do wnętrza jaskini dociera światło. Klimat nie jest stały, lecz podlega atmosferycznym wpływom. Jaskinia nie posiada nacieków, natomiast na jej dnie znajduje się namulisko, ale jego większość została usunięta przez archeologów, którzy dwukrotnie je przekopywali. 
Wytworzona została w skalistych wapieniach w okresie późnej jury. Była modelowana przez wody płynące, o czym świadczą występujące w jej dnie meandry. Na ścianach pod okapem występują nieliczne glony i porosty, na spągu przy otworach licznie natomiast krzewy – dereń świdwa, róża dzika, jeżyna popielica i inne jeżyny oraz rośliny zielne – krwawnik pospolity, rzeżusznik piaskowy, komosa, kuklik pospolity, kupkówka pospolita, wrotycz pospolity i inne. Ze zwierząt obserwowano tylko pająki. Często natomiast odwiedzana jest przez ludzi, o czym świadczą stale pozostawiane w niej śmieci.
Historia poznania i eksploracji.
Jaskinia znana była od dawna i wielokrotnie opisywana. Zinwentaryzował ją K. Kowalski w 1951 r. Dokumentację sporządzili A. Górny i M. Szelerewicz, plan jaskini opracował M. Szelerewicz w 2009 r.. Jaskinia była badana przez archeologów. Po raz pierwszy jej namulisko częściowo rozkopał G. Ossowski w 1880 r. W 1939 r. dalej jaskinię badał S. Krukowski. Archeolodzy znaleźli w niej kości zwierząt oraz krzemienne narzędzia z okresu środkowego i górnego paleolitu. Były to krzemienne odłupki, narzędzia, materiały postaszelskie, oryniackie i lewaluaskie z wczesnego wurmu i kilka fragmentów kości malowanych ochrą. Świadczą one o pobycie w tym miejscu neandertalczyków.
W tej samej skale Okrążek, ale u jej podstawy, bezpośrednio nad korytem starorzecza znajduje się Jaskinia Wiślana Wschodnia i Jaskinia Wiślana Zachodnia.

</doc>
<doc id="3962877" url="https://pl.wikipedia.org/wiki?curid=3962877" title="Urci">
Urci

Urci (łac. "Dioecesis Urcitanus") – stolica historycznej diecezji w Hiszpanii istejącej między III wiekiem a 1160, sufragania metropolii Toledo. Współczesne miasto Almería.
Obecnie katolickie biskupstwo tytularne ustanowione przez Pawła VI w 1969.

</doc>
<doc id="3962878" url="https://pl.wikipedia.org/wiki?curid=3962878" title="Olympia Club de Bruxelles">
Olympia Club de Bruxelles

Olympia Club de Bruxelles – belgijski klub piłkarski, mający siedzibę w mieście Bruksela, w stolicy kraju.
Historia.
Chronologia nazw:
Piłkarski klub Olympia FC został założony w gminie Forest stolicy Bruksela w 1897 roku. Wkrótce zmienił nazwę na Olympia Club de Bruxelles i dołączył do Belgijskiego Związku Piłki Nożnej, zwanym wtedy jako Union belge des sociétés de sports athlétiques (UBSSA). W sezonie 1897/98 zespół startował w drugiej dywizji, gdzie w tamtym czasie występowały zespoły rezerwowe i początkujące kluby. Po kilku latach w sezonie 1901/02 zwyciężył najpierw w grupie Brabant Division 2 a potem w finale ligi, ale żaden zespół nie otrzymał promocji do Division d'Honneur. W następnym sezonie najpierw w finale grupy Brabant przegrał z Daring Club de Bruxelles, ale tak jak rezerwowy zespół Beerschot AC nie mógł uczestniczyć w rundzie finałowej, to zajął jego miejsce. Następnie zajął drugie miejsce w rundzie finałowej i awansował do Division d'Honneur. W sezonie 1903/04 debiutował w najwyższej lidze, w której zajął 5.miejsce z siedmiu, ale zdecydował się wycofać z rozgrywek na następny sezon. Wreszcie klub ostatecznie zakończył działalność w roku 1909. 
W tym samym roku inny klub został założony w gminie Forest o nazwie Cercle Sportif The Forestoise.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Stade de Forest w Brukseli, który może pomieścić 1000 widzów.

</doc>
<doc id="3962887" url="https://pl.wikipedia.org/wiki?curid=3962887" title="Otokar Jawrower">
Otokar Jawrower

Otokar Jawrower, właśc. Otto Bernard Jawrower, także jako Ottocar Jawrower (ur. 14 lipca 1895 w Brodach) – polski Żyd, muzyk, przemysłowiec, poeta, działacz kulturalny i emigracyjny.
Życiorys.
Urodził się 14 lipca 1895 w Brodach jako Otto Bernard Jawrower. Pochodził z rodziny polskich Żydów. W 1915 zdał egzamin dojrzałości w C. K. Gimnazjum im. Franciszka Józefa w Drohobyczu. Po maturze zamierzał podjął studia w konserwatorium muzycznym. W młodości był w tym mieście dyrygentem orkiestry kameralnej w Drohobyczu.
W okresie II Rzeczypospolitej był przemysłowcem naftowym. Przed 1939 zamieszkał w Wiedniu. Podczas II wojny światowej znalazł się w Urugwaju jako uchodźca wojenny. Tam przed 1943 został pozyskany przez polski wywiad władz RP na uchodźstwie celem udzielania informacji o sferach komunistycznych i prosowieckich.
Był redaktorem naczelnym czasopisma „La Voz de Polonia en El Uruguay”, założonego 16 kwietnia 1943 w urugwajskim w Montevideo oraz dyrektorem naczelnym placówki kulturalno-propagandowej o tej samej nazwie, prowadzącej aktywność działalność w Urugwaju. Prowadził propolską działalność propagandową publikując w urugwajskich czasopismach „El Pia”, „El Bieno”, „El Pais”, „El Plata”.
Zarządzeniem Prezydenta RP na uchodźstwie Augusta Zaleskiego z 11 listopada 1960 został odznaczony Krzyżem Kawalerskim Orderu Odrodzenia Polski "za zasługi położone w służbie dla Rzeczypospolitej Polskiej na terenie Urugwaju".

</doc>
<doc id="3962891" url="https://pl.wikipedia.org/wiki?curid=3962891" title="AZS UJK Kielce">
AZS UJK Kielce

Klub Uczelniany AZS Uniwersytetu Jana Kochanowskiego w Kielcach – wielosekcyjny klub sportowy działający przy Uniwersytecie Jana Kochanowskiego w Kielcach.
Sekcje ligowe.
Koszykówka.
Do 2016 AZS UJK Kielce występował jedynie w Kieleckiej Amatorskiej Lidze Firm. W 2016 klub przejął licencję Calipers Kielce i przystąpił do gry w II lidze. Przed rozpoczęciem rozgrywek, w sierpniu 2016, zorganizowano otwarte treningi, po których wyselekcjonowano graczy do kadry zespołu. Drużynę zasili m.in. zawodnicy z doświadczeniem w I lidze i Polskiej Lidze Koszykówki.
W II lidze koszykarze AZS UJK Kielce zadebiutowali 27 września 2016, przegrywając we własnej hali z AZS-em UMCS Lublin (58:69). Pierwsze zwycięstwo odnieśli 1 października 2016, w 2. kolejce spotkań, pokonując KKS Kutno (107:62). W sezonie 2016/2017 wygrali łącznie 12 meczów, a 14 przegrali. Z dorobkiem 38 punktów zajęli 8. miejsce w drugoligowej tabeli, z którego przystąpili do gry w fazie play-off. W niej spotkali się w marcu 2017 ze zwycięzcą rozgrywek, drużyną KK Warszawa – wygrali pierwszy mecz (71:69), w kolejnych dwóch spotkaniach ponieśli porażki (56:84; 58:64).
Piłka ręczna.
W 2011 szczypiorniści AZS UJK Kielce przystąpili do gry w III lidze. W swoim pierwszym meczu, rozegranym 29 października 2011, wygrali na wyjeździe z MKS-em Biłgoraj (24:23). W sezonie 2012/2013 kielecka drużyna zajęła 1. miejsce w III lidze, zwyciężyła również w rozgrywkach Małopolskiej Ligi Seniorów, w której odniosła 12 zwycięstw i zanotowała dwie porażki. W kolejnym sezonie zespół zajął w MLS 2. pozycję.
W 2015 piłkarze ręczni AZS UJK Kielce przystąpili do gry w II lidze. Zadebiutowali w niej 27 września 2015, zwyciężając na wyjeździe z MKS-em Biłgoraj (29:23). W sezonie 2015/2016 wygrali łącznie 11 meczów, a przegrali dziewięć. Drugoligowe rozgrywki zakończyli na 5. miejscu w tabeli z dorobkiem 22 punktów. Najlepszym strzelcem drużyny był Daniel Boszczyk, który zdobył 82 bramki. W sezonie 2018/19 klub zajął 1. miejsce w II lidze, gr. IV, awansując tym samym do I ligi. W sezonie 2021/22 zespół zajął 3. miejsce w I lidze, osiągając tym samym najlepszy rezultat w historii. Sezon ten był również ich ostatnim, ponieważ po zakończeniu rozgrywek AZS UJK został wycofany z rozgrywek.
Pozostałe sekcje.
W klubie funkcjonują również sekcje: lekkoatletyki, piłki nożnej kobiet, piłki ręcznej kobiet, pływacka oraz siatkówki kobiet i mężczyzn. W sezonie 2015/2016 siatkarze AZS UJK Kielce zajęli 1. miejsce w III lidze.
Baza sportowa.
W kwietniu 2015 na terenie kampusu Uniwersytetu Jana Kochanowskiego otwarto Centrum Rehabilitacji i Sportu, w którym znalazła się hala sportowa, dostosowana do potrzeb różnych dyscyplin sportowych, oraz część rehabilitacyjna i siłownia. Pływacy AZS UJK Kielce korzystają z pływalni „Delfin” przy ul. Krakowskiej, zarządzanej przez MOSiR.

</doc>
<doc id="3962898" url="https://pl.wikipedia.org/wiki?curid=3962898" title="MBand">
MBand

MBand, zapis stylizowany: MBAND – rosyjski boys band założony w 2014, grający muzykę popową.
Historia zespołu.
Formowanie się zespołu.
W 2014 Konstantin Meladze zdecydował się na założenie boys bandu. Pod koniec kwietnia ogłoszono przesłuchania do młodych wokalistów, które odbyły się we wrześniu w Rosji, Kazachstanie, Białorusi i Ukrainie. W pierwszym etapie castingów uczestników wybierał sam Mieladze, a także jurorzy: Anna Siedokowa, Polina Gagarina, Ewa Polna, Siergiej Łazariew, Władimir Presniakow i Timati.
W finale zwycięzcę wybrali telewidzowie w głosowaniu SMS-owym. Konkurs wygrali: Anatolij Coj, Artiom Pindiura, Nikita Kiosse i Władisław Ramm, którzy ostatecznie utworzyli boys band o nazwie MBand. 
2014–2015: Debiutancki singiel i Europejska Nagroda Muzyczna MTV.
W listopadzie ukazał się ich debiutancki singiel „Ana wierniotsia”. W grudniu w serwisie YouTube ukazał się oficjalny teledysk do piosenki, który uzyskał wynik ponad 85 mln wyświetleń. Singiel dotarł do pierwszego miejsca rosyjskiej listy przebojów oraz zapewnił zespołowi statuetkę Złotego Gramofonu w 2014.
14 lutego 2015 zagrali na koncercie "Big Love Show 2015", organizowanym przez Love Radio. W marcu wydali singiel „Daj mnie”. Pod koniec miesiąca zdobyli statuetkę na gali Kids’ Choice Awards 2015 w kategorii „Rosyjski debiut muzyczny roku”. W czerwcu odebrali nagrodę za wygraną w plebiscycie serwisu "Woman.ru" na ulubionego artystę roku. W tym czasie zaprezentowali premierowo singiel „Pasmatri na mienia”. Do utworu ukazał się teledysk, który osiągnął wynik ponad 24 mln wyświetleń w serwisie YouTube. W klipie gościnnie zagrali Konstantin Meladze i Niusza.
Za swoje dokonania w 2015 zdobyli statuetkę na gali Fashion People Awards-2015 za wygraną w kategorii „Odkrycie roku”, a także Europejską Nagrodę Muzyczną MTV dla najlepszego rosyjskiego wykonawcy, dzięki czemu byli nominowani do nagrody dla najlepszego europejskiego wykonawcy. 10 października zagrali pierwszy samodzielny koncert, który odbył się w moskiewskim klubie Bud Arena. 31 grudnia koncert został wyemitowany na kanale СТС Love. 12 listopada z zespołu odszedł Władimir Ramm.
Od 2016: "Biez filtrow" i "Akustika".
W kwietniu 2016 wydali sinigel „Wsio isprawit”, promujący oficjalną ścieżkę dźwiękową filmu o tym samym tytule, w którym zagrali główne role. W czerwcu wydali singiel „Podnimi głaza”. W tym samym miesiącu, wraz z Niuszą, zagrali w minifilmie "Poprobuj... Poczuwstwuj", będącym reklamą marki Coca-Cola. W lipcu wydali singiel „Niewynosimaja”. 
22 listopada 2016 wydali debiutancki album studyjny, zatytułowany "Biez filtrow". Ponad miesiąc później, tj. 29 grudnia, zaprezentowali drugą płytę, zatytułowaną "Akustika", zawierającą dziewięć ich utworów nagranych w wersji akustycznej. W grudniu zaprezentowali klip do piosenki „Walerina”, promującej ścieżkę dźwiękową do filmu o tym samym tytule.
W 2017 ukazały się ich trzy kolejne single: „Nie pobiedił”, „Prawilnaja diewoczka” i „Pomiedlennieje”. Do dwóch ostatnich zrealizowali teledyski. Single znalazły się na ich trzecim albumie studyjnym, zatytułowanym "Grubyj wozrost", który ukazał się 29 czerwca 2018.

</doc>
<doc id="3962900" url="https://pl.wikipedia.org/wiki?curid=3962900" title="Maison Carrée">
Maison Carrée

Maison Carrée – starożytna rzymska świątynia znajdująca się we francuskim Nîmes, poświęcona Gajuszowi i Lucjuszowi, synom Marka Agrypy i przybranym wnukom Oktawiana Augusta. Należy do najlepiej zachowanych rzymskich świątyń. Od 1840 roku posiada status monument historique, w kategorii "classé" (zabytek o znaczeniu krajowym). 
Mająca formę pseudoperipteralnej świątyni korynckiej budowla stanowi doskonały przykład klasycyzującego stylu w architekturze epoki Augusta. Jej fasada frontowa wspiera się na sześciu kolumnach. Do posadowionej na podium budowli prowadzą liczące 15 stopni schody.
Ze względu na swój doskonały stan zachowania świątynia począwszy od okresu renesansu stanowiła źródło inspiracji dla poszukujących klasycznych wzorców architektów. Thomas Jefferson uznawał ją za jeden z najwspanialszych zabytków starożytności.

</doc>
<doc id="3962903" url="https://pl.wikipedia.org/wiki?curid=3962903" title="Wigan Town A.F.C.">
Wigan Town A.F.C.

Wigan Town A.F.C. – angielski klub piłkarski, mający siedzibę w mieście Wigan w północno-zachodniej części kraju.
Historia.
Chronologia nazw:
Piłkarski klub Wigan Town A.F.C. został założony w Wigan w lipcu 1905 roku. 30 grudnia 1905 roku zespół zagrał pierwsze spotkanie z Hull City, w którym przegrał 5:7. W styczniu 1906 roku został dopuszczony do rozgrywek The Combination, gdzie przejął miejsce upadłego Middlewich F.C. W sezonie 1905/06 zespół zajął 15.miejsce w lidze The Combination.
W styczniu 1907 klub został zawieszony za "rzekomo złe traktowanie niektórych zawodników", w rzeczywistości za nieopłacone wynagrodzenie trzech członkom personelu do gry. Zakaz został zniesiony po kilku tygodniach, kiedy długi zostały uregulowane. Pod koniec sezonu 1906/07 klub z powodzeniem wrócił do Lancashire Combination Division 2, zajmując wysokie trzecie miejsce. Jednak nie zdołał uzyskać promocji do Football League Division 2, po drugim dobrym sezonie z rzędu.
Ostatni sezon 1907/08 rozpoczął się od wpłaty obligacji w wysokości 20 funtów do Lancashire Combination jako gwarancję, że klub spełni wszystkie swoje zobowiązania w ciągu najbliższych dziewięciu miesięcy, tak było przekonanie, że nie dokończy sezon. Początkowe wyniki były dobre do czasu, aż James Harold opuścił klub w październiku 1907 roku, po czym zespół zaczął przegrywać z ogromnymi wynikami. 21 maja 1908 roku ogłoszono, że Wigan Town nie złożył wniosku o ponowne uczestnictwo w Lancashire Combination i w czerwcu został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Springfield Park w Wigan, który może pomieścić 30 000 widzów.

</doc>
<doc id="3962906" url="https://pl.wikipedia.org/wiki?curid=3962906" title="Turan Tovuz w europejskich pucharach">
Turan Tovuz w europejskich pucharach



</doc>
<doc id="3962908" url="https://pl.wikipedia.org/wiki?curid=3962908" title="Walerija Gnarowska">
Walerija Gnarowska

Walerija Osipowna Gnarowska (ur. 18 października 1923 w Mołodicach w obwodzie pskowskim, zm. 23 września 1943) – rosyjska sanitariuszka, czerwonoarmista, Bohater Związku Radzieckiego.
Życiorys.
Była córką urzędnika pocztowego Osipa Gnarowskiego i jego żony Jewdokii. Ukończyła dziesięć klas szkoły w Podporożju, planowała studia w instytucie górnictwa, należała do Komsomołu. W lipcu 1941, gdy jej ojciec został zmobilizowany do Armii Czerwonej, razem z matką, do tej pory gospodynią domową, przejęła jego stanowisko pracy na poczcie. We wrześniu tego samego roku cała rodzina została ewakuowana do Iszymu na Syberii w związku z marszem wojsk niemieckim w kierunku Leningradu. Walerija Gnarowska z matką, babcią i młodszą siostrą zostały skierowane do Bierdiużja, gdzie dziewczyna pracowała jako telefonistka lub, według innego źródła, na poczcie.
W 1942 została zmobilizowana do Armii Czerwonej i ukończyła kurs instruktorów sanitarnych. Była instruktorem sanitarnym w 907 pułku strzeleckim 244 dywizji strzeleckiej 12 armii na Froncie Południowo-Zachodnim.
23 września 1943 podczas walk w pobliżu wsi Iwanienki (obwód zaporoski Ukrainy), starając się powstrzymać atak niemieckich sił pancernych, rzuciła się z wiązką granatów pod nacierający niemiecki czołg. Za swój czyn została pośmiertnie, w 1944, odznaczona tytułem Bohatera Związku Radzieckiego oraz Orderem Lenina.
Upamiętnienie.
Pomniki ku czci Waleriji Gnarowskiej znajdują się na miejscu jej śmierci i w centrum wsi Gnarowskoje. W Podporożju wzniesiono jej pomnik i umieszczono tablicę pamiątkową na ścianie szkoły, w której się uczyła. Jej nazwisko wymieniono wśród lokalnych bohaterów II wojny światowej na pomniku w Zaporożu. Jest również patronką ulic w Tiumeniu i w Podporożju. W 2009 pomnik Gnarowskiej ustawiono przy ulicy jej imienia w Plussie.

</doc>
<doc id="3962909" url="https://pl.wikipedia.org/wiki?curid=3962909" title="Hagar (poemat)">
Hagar (poemat)

Hagar – poemat Jana Kasprowicza pochodzący z cyklu "Z motywów biblijnych". Utwór oparty jest na motywach biblijnej Księgi Rodzaju. Bohaterką poematu jest Hagar, nałożnica Abrahama i matka Izmaela, wygnana na pustynię na żądanie żony Abrahama, Sary. Poemat jest napisany oryginalną nierównowersową
strofą ośmiowersową, rymowaną abcabcca. Wersy są ośmiozgłoskowe i jedenastozgłoskowe, jak też dwuzgłoskowe i trójzgłoskowe.
Na kunsztowność stroficznej budowy poematu zwrócił uwagę Julian Krzyżanowski. O pracy nad wydaniem poematu Kasprowicz pisał w jednym ze swoich listów.

</doc>
<doc id="3962910" url="https://pl.wikipedia.org/wiki?curid=3962910" title="FK Masallı w europejskich pucharach">
FK Masallı w europejskich pucharach



</doc>
<doc id="3962913" url="https://pl.wikipedia.org/wiki?curid=3962913" title="Simurq Zaqatala w europejskich pucharach">
Simurq Zaqatala w europejskich pucharach



</doc>
<doc id="3962916" url="https://pl.wikipedia.org/wiki?curid=3962916" title="Jaskinia Wiślana Wschodnia">
Jaskinia Wiślana Wschodnia

Jaskinia Wiślana Wschodnia – jaskinia w skale Okrążek w grupie Skałek Piekarskich na lewym brzegu Wisły w miejscowości Piekary pod Krakowem. Pod względem geograficznym znajduje się na Obniżeniu Cholerzyńskim w obrębie makroregionu Bramy Krakowskiej.
Jaskinia znajduje się u podstawy najbardziej na wschód wysuniętego cypla Okrążka, bezpośrednio nad starorzeczem Wisły. Dojście do jaskini jest łatwe od północnej strony, ale często jej dno zalewane jest wodą Wisły. Korytarze w niektórych miejscach są bardzo ciasne. Ma trzy otwory wejściowe: NE, SE i SW, wszystkie na wysokości 204 m n.p.m. Łączna długość szczelin wynosi 32 m. Za otworem NE znajduje się rozszerzenie, z którego dalej ku południowi biegnie szeroki korytarz do otworu SW. Z rozszerzenia prowadzi ciasna i niemożliwa do przejścia boczna szczelina kończąca się w ścianie na wysokości ok. 1,5 m. W głównym korytarzu wiodącym do otworu SW znajduje się zacisk o długości około 4 m, a w połowie jego długości odchodzi boczna szczelina do otworu SE. Nad otworem tym znajduje się okap, pod którym zbiegają się korytarze. Od lustra wody otwór SE oddzielony jest progiem o wysokości około 80 cm.
Jaskinia powstała w skalistych wapieniach jury późnej. Jej dno jest skalne, bez rumowiska, na ścianach widoczne są różne formy erozji krasowej. Do większości jej korytarzy dociera światło słoneczne i jej klimat całkowicie podlega wpływom atmosferycznym. Jedynymi stwierdzonymi roślinami jest kilka okazów babki zwyczajnej i jaskra rozłogowego rosnących w otworze południowo-wschodnim. Normalnie dno jest suche, ale przy wysokim poziomie wody w Wiśle jaskinia zalewana jest wodą.
Jaskinia znana była od dawna. Po raz pierwszy opisał ją W.W. Wiśniewski w 1998 r. Jej plan sporządził M. Szelerewicz w 1999 r., dokumentację A. Górny i M. Szelerewicz.
Tuż po południowo-zachodniej stronie Jaskini Wiślanej Wschodniej znajduje się w skale Okrążek Jaskinia Wiślana Zachodnia, mająca o 1 m wyżej położone dno. Obecnie są to oddzielne jaskinie, ale dawniej były z soba połączone. W ścianie południowego cypla Okrążka, na wysokości 213 m n.p.m. znajduje się jeszcze jedna jaskinia – Jaskinia nad Galoską.

</doc>
<doc id="3962917" url="https://pl.wikipedia.org/wiki?curid=3962917" title="Dom mieszkalny profesorów UJ w Krakowie (Plac Inwalidów)">
Dom mieszkalny profesorów UJ w Krakowie (Plac Inwalidów)



</doc>
<doc id="3962920" url="https://pl.wikipedia.org/wiki?curid=3962920" title="Bitwa o Anzio">
Bitwa o Anzio

Bitwa o Anzio (wł. "Lo Sbarco di Anzio", ang. "Anzio") – amerykańsko-włoski film wojenny z 1968 roku. Tematem filmu jest desant aliancki we Włoszech znany jako operacja Shingle, albo "Bitwa pod Anzio".
Film został zrealizowany na podstawie książki "Anzio" Wynforda Vaughana-Thomasa, korespondenta wojennego.

</doc>
<doc id="3962921" url="https://pl.wikipedia.org/wiki?curid=3962921" title="Bisnode">
Bisnode

Bisnode AB – szwedzkie przedsiębiorstwo zajmujące się gromadzeniem, opracowaniem i dostarczaniem informacji gospodarczej w postaci cyfrowej. Zostało założone w 1989 r. 70% akcji należy do Ratos, a 30% do Bonnier Group. Bisnode ma filie w 18 krajach Europy. Z jego usług korzysta ponad 150 tys. firm. W Polsce obecne jest od 1993 r., jego biura mieszczą się w Warszawie.

</doc>
<doc id="3962926" url="https://pl.wikipedia.org/wiki?curid=3962926" title="Electronic program guide">
Electronic program guide



</doc>
<doc id="3962931" url="https://pl.wikipedia.org/wiki?curid=3962931" title="OnStyle">
OnStyle

OnStyle – południowokoreańska tematyczna stacja telewizyjna założona przez CJ E&amp;M, dostępna jako telewizja kablowa i satelitarna. Stacja skierowana jest do kobiet w wieku 20-30 lat.

</doc>
<doc id="3962935" url="https://pl.wikipedia.org/wiki?curid=3962935" title="Basta">
Basta

Basta (), znany także jako Noggano (), właściwie Wasilij Michaiłowicz Wakulienko (; ur. 20 kwietnia 1980 w Rostowie nad Donem) – rosyjski raper i producent muzyczny.
Życiorys.
Urodził się w rodzinie oficerskiej. Uczył się w lokalnej szkole muzycznej, jednak jej nie ukończył. W wieku 15 lat zaczął pisać swoje pierwsze utwory. W 1997 został członkiem grupy muzycznej Psycholyric, która później zmieniła swoją nazwę na Kasta. W 1998 nagrał i wydał swój debiutancki, solowy singiel „Moja igra”, niedługo później założył własny zespół o nazwie Ulicznyje zbuki. W 2004 został dostrzeżony przez Bogdana Titomira, który zaproponował mu przeprowadzkę do Moskwy. Tam raper poznał kilku artystów hip-hopowych, takich jak Smoky Mo czy Guf. Z tym drugim nagrał cover swojego debiutanckiego singla „Moja igra”. W 2006 wydał swój debiutancki album studyjny zatytułowany "Basta 1", rok później ukazała się płyta pt. "Basta 2".
W 2008 wydał swoją pierwszą składankę przebojów pt. "K tiebie", zaczął występować pod pseudonimem Noganno i wydał album pt. "Pierwyj", a w 2009 album pt. "Tiopłyj". W 2010 wydał płytę pt. "Basta 3". W 2011 wydał świąteczny singiel „Z Nowym Godom, Rassija!”, który nagrał z QП. W 2013 wydał album pt. "Basta 4" i był nominowany do Europejskiej Nagrody Muzycznej MTV dla najlepszego rosyjskiego wykonawcy. W 2014 wydał kolejną składankę przebojów pt. "Basta+". Jesienią 2015 został jurorem w czwartej edycji programu "Gołos". W 2016 wydał album pt. "Lakszeri", który promował singlami: „Bra-za-bro” (nagrany z Kipe), „Polieksy”, „Dieti kapitana Granta” i „Sobiaka siela towar”. W tym samym roku wydał także dwie części albumu pt. "Basta 5" oraz po raz drugi był nominowany do Europejskiej Nagrody Muzycznej MTV dla najlepszego rosyjskiego wykonawcy.
W październiku 2019 roku został właścicielem klubu piłkarskiego SKA (Rostów nad Donem), który odbudowuje przy wsparciu firmy „Rostec”.
Życie prywatne.
Jest żonaty. Ma dwójkę dzieci.

</doc>
<doc id="3962937" url="https://pl.wikipedia.org/wiki?curid=3962937" title="Morze i Zwierciadło">
Morze i Zwierciadło



</doc>
<doc id="3962942" url="https://pl.wikipedia.org/wiki?curid=3962942" title="Kawerna w Piekarach">
Kawerna w Piekarach

Kawerna w Piekarach – kawerna w Kamieniołomie w Piekarach znajdującym się w grupie Skałek Piekarskich na lewym brzegu Wisły w miejscowości Piekary pod Krakowem. Nazwę podaje wykaz jaskiń Bramy Krakowskiej.
Sztolnia znajduje się w południowej, opadającej do terasu Wisły pionowej ścianie kamieniołomu o wysokości 15 m i długości około 200 m. Wykuta została w uławiconym wapieniu z okresu górnej jury. Pochodzi z końca XIX wieku, a wykonano ją na zlecenie właścicieli Pałacu w Piekarach, którzy używali jej do przechowywania żywności. Jest łatwa do zwiedzania. Otwór wlotowy jest widoczny z daleka, m.in. z przeciwpowodziowych wałów wiślanych. Znajduje się na wysokości 210 m n.p.m., a 2 m powyżej płaskiego podnóża kamieniołomu. Otwór i prowadząca od niego w głąb ściany sztolnia ma mniej więcej kwadratowy przekrój o boku około 2 m. W ścianach można zaobserwować niewielkie krasowe wnęki. Łączna długość całej sztolni wynosi 68 m. Znajdują się w niej dwie nieregularnego kształtu komory. Korytarz prowadzący od wylotu sztolni ma długość 30 m i doprowadza do ustawionego mniej więcej pod kątem prostym w stosunku do niego drugiego tunelu o długości 38 m. Ten drugi tunel ma szerokość do 5 m wysokość do 4 m. W jego boku znajduje się kwadratowa komora o boku 4 m. Końcowa część tunelu jest obudowana cegłą. Ma drugi otwór wylotowy (północny), ale obecnie zamurowany ceglanym murem.
Dno jaskini jest skaliste i suche. Pierwsza część korytarza jest oświetlona przez światło słoneczne, korytarz boczny w tylnej części jest ciemny.

</doc>
<doc id="3962944" url="https://pl.wikipedia.org/wiki?curid=3962944" title="Kazimierz Ferdynand Wojakowski">
Kazimierz Ferdynand Wojakowski

Kazimierz Ferdynand Andrzej Wojakowski (ur. 4 marca 1895 w Huciskach, zm. 17 lutego 1986 w Middlesex) – podpułkownik saperów Wojska Polskiego i Polskich Sił Zbrojnych, kawaler Orderu Virtuti Militari. W 1959 został awansowany do stopnia pułkownika saperów.
Życiorys.
Urodził się 4 marca 1895 w Huciskach jako syn urzędnika kolejowego Władysława Wojakowskiego i Kornelii z domu Baczyńskiej-Pukrzysz. Uczył się w szkole powszechnej w Makowie Podhalańskim, następnie kształcił się do 1912 w c. k. Gimnazjum w Mielcu (gdzie osiadła jego rodzina), do 1913 w gimnazjum w Krakowie, do 1914 w c. k. I Gimnazjum w Jarosławiu, gdzie w tym roku ukończył VII klasę. Był członkiem Stałej Drużyny Sokolej w Mielcu. Kierował sekcją w gminie szkolnej jarosławskiego gimnazjum. Przed 1914 miał podjąć studia.
Po wybuchu I wojny światowej został żołnierzem Legionów Polskich w sierpniu 1914, przydzielony do 2 pułku piechoty w składzie II Brygady, gdzie służył w 14 kompanii IV batalionu, a od grudnia 1914 służył w oddziale oddziału karabinów maszynowych. Brał udział w kampanii swojego pułku, mianowany sekcyjnym, następnie w połowie grudnia 1915 plutonowym. Od grudnia 1916 studiował w pionierach Technicznej Akademii Wojskowej w Homburgu, został absolwentów szkolenia przeciwgazowe w Wiedniu i kursu minerów w Mrudern. Był żołnierzem Polskiego Korpusu Posiłkowego, po którego rozwiązaniu został wcielony do c. i k. armii i skierowany do działań na froncie włoskim, serbskim. Został awansowany do stopnia podporucznika 15 sierpnia 1918. Od 17 sierpnia do 15 września 1918 służył w batalionie zapasowym saperów w Przemyślu, a od 31 października 1918 w 24 kompanii saperów.
Po odzyskaniu przez Polskę niepodległości został przyjęty do Wojska Polskiego. Brał udział w wojnie polsko-ukraińskiej uczestnicząc w obronie Przemyśla i obronie Lwowa. Służył w 3 Dywizji Piechoty Legionów, w I batalionie saperów 9 Dywizji Piechoty, IV batalionie saperów, w Dowództwie Saperów Ministerstwa Spraw Wojskowych. W wojnie polsko-bolszewickiej wykazywał się odważnymi czynami. Został awansowany do stopni kapitana inżynierii i saperów ze starszeństwem z dniem 1 czerwca 1919. W latach 20. był oficerem 1 pułku saperów, w tym czasie w 1923 odkomenderowany na studia na Politechnice Lwowskiej), w 1928 był oficerem Zarządu Fortecznego Dęblin. Ukończył studia na Politechnice Lwowskiej. Został awansowany do stopni majora inżynierii i saperów ze starszeństwem z dniem 1 stycznia 1932. W 1932 był oficerem 4 batalionu saperów w Przemyślu. W latach 30. służył jako oficer sztabu dowództwa 3 Grupy Saperów do 1939. Po wybuchu II wojny światowej podczas kampanii wrześniowej był dowódcą saperów dywizyjnych 26 Dywizji Piechoty oraz dowódcą 26 batalionu saperów. Później został oficerem Polskich Sił Zbrojnych. 
Po wojnie pozostał na emigracji w Wielkiej Brytanii. W 1959 został awansowany do stopnia pułkownika saperów. Był powoływany przez Prezydenta RP na uchodźstwie na członka Kapituły Krzyża Orderu Wojennego Virtuti Militari 7 marca 1960, 7 marca 1964. Był członkiem Rady Rzeczypospolitej Polskiej III kadencji od 9 września 1963 do 1966 z ramienia Niezależnego Ruchu Społecznego. Zmarł 17 lutego 1986 w Middlesex. Pochowany na cmentarzu Gunnersbury.

</doc>
<doc id="3962946" url="https://pl.wikipedia.org/wiki?curid=3962946" title="Wigan Borough F.C.">
Wigan Borough F.C.

Wigan Borough F.C. – angielski klub piłkarski, mający siedzibę w mieście Wigan w północno-zachodniej części kraju.
Historia.
Chronologia nazw:
Piłkarski klub Wigan Town A.F.C. został założony w Wigan 11 grudnia 1920 roku w wyniku fuzji klubów "Wigan United" (założonego w listopadzie 1919) i "Wigan Association" (założonego 6 listopada 1920). Klub złożył wniosek o wejście do Football League Third Division North w sezonie 1921/22, pomimo że uplasował się na 17 pozycji z 18 klubów w końcowej klasyfikacji ligi Lancashire Combination.
Pierwszy mecz (towarzyski) jako klub ligowy rozegrał z Arsenalem, w którym zwyciężył 2:1. W pierwszym meczu ligowym przegrał 0:1, a następnie wygrał 2:1 z Nelson, ale sezonie debiutowy zakończył na 17 pozycji z 20. Najbardziej udany sezon był 1928/29, kiedy zajął czwarte miejsce w Third Division, jednak w tym czasie awansowali tylko regionalni mistrzowie. Również w tym sezonie dotarł do trzeciej rundy Pucharu Anglii. Przez dziesięć lat występował w Third Division, zanim zrezygnowali z ligi w sezonie 1931/32. W 1931 roku klub odczuł skutki Wielkiego Kryzysu i nie mógł już płacić więcej płac, co spowodowało, że został rozwiązany.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywał swoje mecze domowe na stadionie Springfield Park w Wigan, który może pomieścić 30 000 widzów.

</doc>
<doc id="3962950" url="https://pl.wikipedia.org/wiki?curid=3962950" title="Dom mieszkalny profesorów UJ w Krakowie (al. Słowackiego)">
Dom mieszkalny profesorów UJ w Krakowie (al. Słowackiego)



</doc>
<doc id="3962951" url="https://pl.wikipedia.org/wiki?curid=3962951" title="Dom mieszkalny profesorów UJ w Krakowie (plac Inwalidów)">
Dom mieszkalny profesorów UJ w Krakowie (plac Inwalidów)



</doc>
<doc id="3962954" url="https://pl.wikipedia.org/wiki?curid=3962954" title="Dom mieszkalny profesorów Uniwersytetu Jagiellońskiego">
Dom mieszkalny profesorów Uniwersytetu Jagiellońskiego



</doc>
<doc id="3962957" url="https://pl.wikipedia.org/wiki?curid=3962957" title="Zorze nad Dźwiną (antologia)">
Zorze nad Dźwiną (antologia)

Zorze nad Dźwiną. Łotewskie wiersze wybrane – antologia poezji łotewskiej w wyborze i redakcji Leopolda Lewina, ze wstępem Zygmunta Stoberskiego, opublikowana przez Państwowy Instytut Wydawniczy w 1972. W publikacji zaprezentowano utwory między innymi Janisa Sudrabkalnsa, Aleksandrsa Čaksa, Valdisa Lukssa, Arvidsa Grigulisa, Mirdzy Kempe, Mirdzy Bendrupe, Valii Brutane, Monty Kromy, Cecilii Dinere, Arvidsa Skalbe, Bruna Saulītisa i Dainy Avotiny. Wiersze tłumaczyli między innymi Tadeusz Chróścielewski, Marian Piechal, Zygmunt Stoberski, Leopold Lewin, Jerzy Litwiniuk, Dorota Chróścielewska, Eugenia Siemaszkiewicz, Adam Włodek, Jerzy Zagórski, Włodzimierz Słobodnik, Igor Sikirycki, Stanisław Franciszek Kolbuszewski i Jacek Kolbuszewski.

</doc>
<doc id="3962958" url="https://pl.wikipedia.org/wiki?curid=3962958" title="Kościół Świętego Ducha w Gozdnicy">
Kościół Świętego Ducha w Gozdnicy

Kościół Świętego Ducha – polskokatolicki kościół parafialny należący do dekanatu lubuskiego diecezji wrocławskiej.
Jest to dawna świątynia ewangelicka, wzniesiona w latach 1751–1753 (lub 1741). Budowla posiada charakterystyczną kopułę nakrytą dachówką artystyczną. Kościół znajduje się na cmentarzu.

</doc>
<doc id="3962959" url="https://pl.wikipedia.org/wiki?curid=3962959" title="Timur i jego drużyna (powieść)">
Timur i jego drużyna (powieść)



</doc>
<doc id="3962964" url="https://pl.wikipedia.org/wiki?curid=3962964" title="Cyklon Debbie">
Cyklon Debbie

Cyklon Debbie – bardzo silny i śmiercionośny cyklon tropikalny, który nawiedził Australię 23 marca 2017. Stał się cyklonem kategorii 3 skali Saffira-Simpsona. Przeszedł nad wyspami Hamilton i Whitsunday, a także w miejscowościach Airlie Beach i Bowen. Wskutek żywiołu zginęło 14 osób. 40 tysięcy osób zostało pozbawionych prądu. Decyzją władz zamknięto lotniska leżące w miastach Townsville i Mackay.

</doc>
<doc id="3962970" url="https://pl.wikipedia.org/wiki?curid=3962970" title="Z motywów biblijnych (cykl Kasprowicza)">
Z motywów biblijnych (cykl Kasprowicza)

Z motywów biblijnych – cykl poematów Jana Kasprowicza, oparty na historiach z różnych ksiąg Biblii. Cykl składa się z siedmiu części: "Niebo i ziemia", "Hagar", "Rebeka", "Mojżesz", "Samson", "Judyt" i "Baltazar". Cykl pochodzi z wczesnej fazy twórczości poety, podobnie jak cykl sonetów "Z chałupy".

</doc>
<doc id="3962978" url="https://pl.wikipedia.org/wiki?curid=3962978" title="Farleon">
Farleon

Farleon, właściwie Sułtan Karimow (; ur. 13 września 1993, Saumałkoł) – kazachski DJ oraz producent muzyczny. Popularność poza granicami kraju przyniósł mu wydany w 2012 roku przez kanadyjską firmę Funkk Sound Recordings minialbum "Millenium", który cieszył się dużą popularnością na portalu Beatport.

</doc>
<doc id="3962979" url="https://pl.wikipedia.org/wiki?curid=3962979" title="Przewłoka warzywna">
Przewłoka warzywna

Przewłoka warzywna, pietruszka aleksandryjska ("Smyrnium olusatrum" L.) – gatunek rośliny z rodziny selerowatych. Pochodzi z regionu Morza Śródziemnego. Występuje naturalnie w południowej i zachodniej Europie, sięgając na północy do północno-zachodniej Francji. Jako roślina zawleczona i zdziczała rośnie także na Wyspach Brytyjskich, w Holandii i na Bermudach.
Biologia i ekologia.
Roślina dwuletnia. Kwitnie od końca maja do lipca. Siedlisko: rośnie w miejscach wilgotnych, na glebach żyznych, głębokich próchnicznych, przepuszczalnych – czarnoziemy, lessy, mady. Preferuje stanowiska słoneczne i półcienie.
Zastosowanie.
Jadana co najmniej od Starożytności jako jedna z pierwszych wiosennych roślin zielonych. Była popularnym warzywem do czasu aż została zastąpiona przez selery zwyczajne w XV wieku. Uznaje się, że do Anglii sprowadzona została przez Rzymian i świadczyć o tym ma to, że zdziczała wciąż jeszcze utrzymuje się przy ruinach osad rzymskich. Podobnie znajdowana jest przy dawnych klasztorach, przy których była uprawiana jako postne pożywienie. Jadano młode pędy, ogonki liściowe i liście, pąki kwiatowe oraz korzenie tej rośliny. Ceniono ich smak, podobny do selerów, ale nieco ostrzejszy. Roślina cechuje się wysoką zawartością witaminy C, a poza tym ma działanie moczopędne, oczyszczające i przeczyszczające (zwłaszcza korzeń).
Uprawa.
Rozmnaża się z nasion wysiewanych na rozsadniku lub wprost do gruntu. Na rozsadnik wysiewa się nasiona pod koniec lipca lub na początku sierpnia. Wprost do gruntu nasiona wysiewa się w sierpniu. Roślinę uprawia się na glebie średnio żyznej, przepuszczalnej. 
Nazewnictwo.
Nazwa łacińska pochodzi od miasta Smyrna w Azji Mniejszej. Wymieniana już przez Teofrasta i Pliniusza Starszego.

</doc>
<doc id="3962981" url="https://pl.wikipedia.org/wiki?curid=3962981" title="Wiesław Puchalski">
Wiesław Puchalski

Wiesław Puchalski (ur. 16 lutego 1957) – polski lekkoatleta, sprinter, medalista halowych mistrzostw Europy seniorów i mistrzostw Europy juniorów na otwartym stadionie.
Kariera sportowa.
Był zawodnikiem Floty Gdynia.
Swoje największe sukcesy odniósł w 1975. Na halowych mistrzostwach Europy seniorów zdobył srebrny medal w sztafecie 4 x 2 okrążenia (z Jerzym Włodarczykiem, Romanem Siedleckim i Wojciechem Romanowskim). Na mistrzostwach Europy juniorów na otwartym stadionie wywalczył brązowy medal w sztafecie 4 x 400 metrów, z wynikiem 3,09,7 (z Henrykiem Galantem, Edwardem Antczakiem i Markiem Jakubczykiem).
Był halowym mistrzem Polski juniorów w biegu na 400 metrów w 1974 i 1975 oraz mistrzem Polski juniorów na otwartym stadionie w biegu na 400 metrów w 1974. Nigdy nie był nawet finalistą mistrzostw Polski seniorów na otwartym stadionie, natomiast na halowych mistrzostwach Polski seniorów biegł raz w finale, zajmując 4. miejsce w biegu na 400 metrów w 1975.
Rekord życiowy na 400 metrów: 47,74 (24.08.1974).

</doc>
<doc id="3962984" url="https://pl.wikipedia.org/wiki?curid=3962984" title="Zespół Szkół Mechaniczno-Elektrycznych w Tarnowie">
Zespół Szkół Mechaniczno-Elektrycznych w Tarnowie

Zespół Szkół Mechaniczno-Elektrycznych w Tarnowie – utworzony w 1881 roku jako szkoła przemysłowo-handlowa.
Historia.
Początek szkoły to koniec XIX wieku. W jej strukturze znajdowały się kiedyś klasy przemysłowe oraz oddziały zawodowe budowlane i mechaniczne. Zespół Szkół tworzą: Technikum nr 4 im. Tadeusza Tertila, XII Liceum Ogólnokształcące, Szkoła Policealna nr 3, Branżowa Szkoła I stopnia nr 2 (do 2017 roku - Zasadnicza Szkoła Zawodowa nr 2).
Lata 1881–1959.
W 1881 roku staraniem Towarzystwa Pedagogicznego powstała szkoła przemysłowo-handlowa, zwana następnie przemysłową uzupełniającą. Placówka mieściła się w budynku Szkoły Wydziałowej Męskiej im. M. Kopernika (Gimnazjum nr 2 w Tarnowie). Pierwszym jej dyrektorem został profesor gimnazjalny Roman Vimpeller. W 1884 r. funkcję dyrektora przejął Wincenty Maziarski. W wyniku przeprowadzonej w 1888 roku reorganizacji szkoła posiadała następującą strukturę: klasa przygotowawcza, klasy I i II przemysłowe oraz oddziały zawodowe: rysunków budowlanych i mechanicznych. Od 1903 r. dyrektorem był Karol Albrecht, zaś w 1913 r. to stanowisko przejął Zygmunt Wysocki. W 1915 r. dyrektorem I Szkoły Przemysłowej Uzupełniającej został Teodor Szypuła. Od 1922 r. szkoła nosiła nazwę: I Szkoła Przemysłowa Dokształcająca im. M. Kopernika. W 1927 r. nastąpiło wydłużenie cyklu kształcenia z dwóch do trzech lat, szkoła zmieniła nazwę na: I Szkołę Dokształcającą. Od 1938 r. szkoła nosiła nazwę: Publiczna Szkoła Dokształcająca Nr 1. W 1939 r. nauka została zawieszona ze względu na wybuch wojny. Wznowienie nauki miało miejsce w 1940 roku. W tym samym toku zmieniono nazwę na: Publiczną Szkołę Zawodową.
Po okupacji niemieckiej wznowiono naukę 1 kwietnia 1945. Szkoła otworzyła następujące kierunki: budowlany, drzewno-budowlany, metalowy, odzieżowy, ogólny i spożywczo-odzieżowy. W 1947 r. szkoła zmieniła nazwę na Publiczną Średnią Szkołę Zawodową Nr 1, a 1949 dyrektorem placówki został Karol Gierat. W latach pięćdziesiątych szkoła kształciła w zawodach: elektryk, ślusarz, stolarz, blacharz, kowal oraz ślusarz maszynowy, a absolwenci zatrudniani byli m.in. w Zakładach Mechanicznych, Zakładach Azotowych, Południowych Zakładach Wytwórczych Silników Elektrycznych M-7 w Tarnowie, Państwowej Fabryce Celulozy w Niedomicach. W 1957 r. otwarto Zasadniczą Szkołę Zawodową kształcącą w dwóch kierunkach: metalowo-elektrycznym i ogólnozawodowym. Od 1958 r. szkoła nosiła nazwę: Zasadnicza Szkoła Zawodowa. Zorganizowano przy niej dwie klasy Szkół Rzemiosł Budowlanych. Szkoła otrzymała nowo zbudowane warsztaty przy ulicy Szujskiego. W 1959 r. w szkole utworzono nowe specjalności: odlewnik i ślusarz oraz nietypowe dla profilu jej kształcenia, takie jak: cukiernik, kelner, kucharz i masarz, które po roku przeniesiono do Zasadniczej Szkoły Gospodarczej w Tarnowie.
Lata 1960–1969.
W 1961 r. szkoła otrzymała nowo zbudowany budynek szkolny przy ul. Szujskiego 13. Na przełomie lat 1962 i 1963 dyrektorem został Ludomir Felis. W szkole nastąpiło oddzielenie Szkoły Rzemiosł Budowlanych od Zasadniczej Szkoły Zawodowej. Zorganizowano 2-letnią ZSZ dla pracujących w Przedsiębiorstwie Komunikacji Samochodowej Oddział w Tarnowie w zawodzie kierowcy samochodowego, którą 9 lat później przeniesiono do ZSZ przy ul. Legionów. W 1965 r. otwarto 3-letnie Technikum Mechaniczne.
Lata 1970–1979.
W 1970 r. uruchomiono Technikum Elektryczne dla Pracujących (działalność zakończyło w 1992 r.). Na przełomie lat 1971 i 1972 otwarto Technikum Elektryczne, kształcące w zawodzie elektroenergetyka i Liceum Zawodowe, kształcące w zawodzie budowa i naprawa maszyn. W 1972 r.utworzono zbiorczy zakład szkolny pod nazwą Zespół Szkół Mechaniczno-Elektrycznych w Tarnowie, w skład którego weszły: Technikum Mechaniczne, Liceum Zawodowe, Zasadnicza Szkoła Zawodowa, Technikum Elektryczne i Technikum Elektryczne dla Pracujących. 1 lipca 1976 do ZSME włączono Technikum Mechaniczne przy ulicy Staszica. W tym czasie Technikum Mechaniczne kształciło w zawodach: obróbka skrawaniem, budowa maszyn, aparatura kontrolno-pomiarowa, spawalnictwo i urządzenia chłodnicze, a w Technikum Mechanicznym dla Pracujących następujące zawody: obróbka skrawaniem i odlewnik. Szkołę tę odłączono się od ZSME w 1990 roku i tworząc ponownie odrębną placówkę oświatową pod nazwą Zespół Szkół Mechanicznych. Utworzono Zasadniczą Szkołę Przysposabiającą (istniała do 1992 roku). W 1977 r. powołano Technikum Elektroniczne o specjalności: elektronika ogólna – istniejącej do 1996 roku. W 1979 r. otwarto Policealne Studium Zawodowe kształcące w zawodzie elektronika (istniało do 1982 roku). W Technikum Elektronicznym utworzono nową specjalność: urządzenia elektroniczne, która istniała do 1996 roku. Powstała Izba Pamięci i Tradycji Narodowej oraz Tradycji Szkoły. W ZSZ rozpoczęto kształcenie w zawodzie monter urządzeń telekomunikacyjnych. W 1990 roku szkoła ta przeszła do Zespołu Szkół Mechanicznych.
Lata 1980–1989.
W 1981 r. utworzono Policealne Studium Zawodowe o specjalności obsługa urządzeń pocztowych i telekomunikacyjnych, które zlikwidowano w 1982 roku. Od 1982 r. w Liceum Zawodowym powstał nowy kierunek: elektromechanik urządzeń przemysłowych. W 1983 r. stanowisko dyrektora szkoły objęła Stanisława Boćko. W 1984 r. utworzono Policealne Studium Zawodowe kształcące w zawodzie ochrona środowiska (istniało do 1986 roku). W 1987. w Policealnym Studium Zawodowym utworzono nowy kierunek oprogramowanie maszyn cyfrowych.
Lata 1990–1999.
W 1990 r. zarządzeniem Kuratorium Oświaty w Tarnowie z dnia 12 lipca 1990 r. z Zespołu Szkół Mechaniczno-Elektrycznych w Tarnowie z dniem 31 sierpnia 1990 r. wyłączono następujące jednostki pedagogiczne: TZ na podbudowie szkoły podstawowej o specjalności obróbka skrawaniem i budowa maszyn, LZ w zawodzie pracownik ruchu telekomunikacyjnego oraz ZSZ w zawodzie monter urządzeń telekomunikacyjnych. Wyłączone jednostki pedagogiczne zostały przeniesione do utworzonego Zespół Szkół Mechanicznych w Tarnowie przy ul. Staszica. W 1991 r. dyrektorem ZSME został mgr Jan Onak. W Technikum Elektronicznym otwarto nowy kierunek – elektroniczne maszyny i systemy cyfrowe. Nastąpiło nadanie sztandaru szkole z okazji 110. rocznicy jej istnienia. W 1992 r. uruchomiono dwie nowe pracownie informatyczne. W Technikum Elektronicznym powstała nowa specjalność: radiotechnika i telewizja. Oddano do użytku szkoły nową halę sportową. W 1996 r. staraniem Kuratorium Oświaty w Tarnowie i Ministerstwa Edukacji Narodowej na terenie wydzielonej hali w warsztatach szkolnych uruchomiono nowoczesne Centrum Kształcenia Praktycznego. 29 listopada 1996 nastąpiło przyłączenie szkoły do internetu. W 1997 r. szkoła rozpoczęła wynajmowanie pomieszczeń dla Niepublicznej Szkoły Biznesu z uprawnieniami szkoły publicznej. W Liceum Zawodowym w miejsce zawodu: mechanik naprawy maszyn i urządzeń wprowadzono kształcenie w zawodzie obróbka skrawaniem. W 1998 r. Technikum utworzyło nową klasę o specjalności: urządzenia i instalacje gazowe. Przeprowadzono również łączony egzamin dojrzałości z egzaminem wstępnym do AGH w Krakowie. W 1999 r. decyzją władz miejskich zlikwidowano internat szkolny, podejmując remont w celu przekazania budynku powstałemu Gimnazjum nr 11. W Liceum Zawodowym zamieniono kształcenie w zawodzie elektromechanik urządzeń przemysłowych na elektryk. Uchwałą Rady Miejskiej z dnia 29 kwietnia 1999 r. powołano publiczne Liceum Ogólnokształcącego wchodzącego w skład ZSME. Uruchomiono dwie klasy Liceum Ogólnokształcącego o profilach: matematyczno–informatycznym i ogólnym z poszerzonym językiem angielskim; zakończono kształcenie w LZ w zawodzie obróbka skrawaniem.
Lata 2000–2009.
W 2001 r. uchwałą Rady Miejskiej z dnia 27 grudnia 2001 r. w sprawie ustalenia planu sieci publicznych szkół ponadgimnazjalnych na terenie miasta Tarnowa – utworzono XII LO i Technikum nr 4 wchodzące w skład ZSME. W 2003 r. miała miejsce likwidacja Warsztatów Szkolnych jako gospodarstwa pomocniczego. Szkoła otrzymała nowe poszycie dachu. W ramach projektu współfinansowanego przez UE szkoła uzyskała 19 stanowisk komputerowych i sprzęt informatyczny. W 2004 r. Rada Miejska podjęła uchwałę w sprawie likwidacji Technikum Zawodowego oraz likwidacji warsztatów szkolnych i przekazania majątku na potrzeby Tarnowskiego Centrum Kształcenia Praktycznego. W październiku Technikum nr 4 otrzymało tytuł „Szkoły z klasą” w ramach akcji organizowanej przez „Gazetą Wyborczą” oraz Fundację Centrum Edukacji Obywatelskiej. W tym samym miesiącu Zespół Szkół otrzymał Certyfikat przynależności do Małopolskiej Sieci Szkół Promujących Zdrowie. W 2005 r. uchwałą Rady Miejskiej z dnia 21 kwietnia 2005 r. w sprawie przekształcenia Policealnego Studium Zawodowego w szkołę policealną dla młodzieży o nazwie Szkoła Policealna nr 3. W 2006 roku odbyły się uroczyste obchody 125-lecia istnienia szkoły. W 2007 r. szkoły dostała dofinansowanie z UE na utworzenie drugiej pracowni komputerowej, w skład której wchodziło 20 stanowisk komputerowych. W 2008 r. Rada Miejska podjęła uchwałę w sprawie nadania Technikum Nr 4 imienia Tadeusza Tertila. Na przełomie września i października wykonano nową elewacje szkoły i podjazd dla niepełnosprawnych. Dnia 30 października nastąpiło uroczyste nadanie Technikum Nr 4 imienia oraz wmurowanie tablicy pamiątkowej poświęconej pamięci Tadeusza Tertila.
Lata 2010–2017.
W 2010 r. ZSME aktywnie włączyło się w obchody 680. rocznicy nadania praw miejskich poprzez udział w przygotowanie spektaklu „Wielcy Miasta Tarnowa”, promując sylwetkę patrona Tadeusza Tertila. W ZSME wprowadzone zostało elektroniczne protokołowanie zebrań rady pedagogicznej. W 2011 r. w Technikum Nr 4 przeprowadzona została ewaluacja zewnętrzna w obszarze „Procesy”. Nie utworzono oddziałów klas pierwszych XII Liceum Ogólnokształcącego. W październiku odbyły się uroczyste obchody 130-lecia ZSME.
W 2012 r. przeprowadzono remont instalacji centralnego ogrzewania. ZSME nadano tytuł Małopolskiej Szkoły z Pasją. W 2013 r. została otwarta Zasadnicza Szkoła Zawodowa Nr 2. Zespół Szkół Mechaniczno-Elektrycznych gościł księdza biskupa Andrzeja Jeża – biskupa diecezjalnego tarnowskiego. W tym samym roku ZSME nawiązało współpracę ze szkołą Walther – Lehmkuhl Schule w mieście Neumünster w Niemczech. Uczniowie ZSME po raz pierwszy uczestniczyli w wymianie niemieckiej w ramach projektu Leonardo da Vinci. W 2015 ZSME otrzymało Złotą Tarczę w Ogólnopolskim Rankingu Techników 2015, gdyż zajęło 78. miejsce – a tym samym pierwsze miejsce ze wszystkich techników w Tarnowie i 10. miejsce w Małopolsce.
Od 2018.
W październiku 2018 roku ZSME obchodziło 10-lecie nadania imienia Tadeusza Tertila Technikum nr 4. W trakcie uroczystości odbyła się finałowa debata Regionalnego Turnieju Debat „Salon Niepodległości im. Tadeusza Tertila”. Drużyny mówców debatowały na tematem „Czy organizacje pozarządowe w Polsce mają obecnie istotny wpływ na patriotyczne postawy młodzieży?”. Zwycięstwo odniosła drużyna Zespołu Szkół Ogólnokształcących i Technicznych, która zmierzyła się z drużyną Zespołu Szkół Technicznych.
W styczniu 2019 r. Technikum nr 4 uzyskało tytuł „Złotej szkoły 2019” w Rankingu Liceów i Techników PERSPEKTYWY 2019 zajmując 1. miejsce w Tarnowie, 10. w Małopolsce i 80. w kraju.
Podczas dni otwartych szkoły w marcu 2019 r. grupa uczniów przygotowała pokaz, który nawiązywał hasłami i podobnie pomalowaną repliką broni do zamachów na meczety w Christchurch, co wywołało kontrowersje w mediach.
W 2020 roku dyrektorem szkoły został dr inż. Grzegorz Szerszeń.
Partnerzy.
Zespół Szkół Mechaniczno-Elektrycznych współpracuje z:

</doc>
<doc id="3962985" url="https://pl.wikipedia.org/wiki?curid=3962985" title="Amfiteatr w Nîmes">
Amfiteatr w Nîmes

Amfiteatr w Nîmes – starożytny rzymski amfiteatr znajdujący się we francuskim Nîmes, jedna z najlepiej zachowanych budowli tego typu. Od 1840 roku posiada status monument historique, w kategorii "classé" (zabytek o znaczeniu krajowym). 
Wzniesiony pod koniec I wieku amfiteatr ma wymiary 133×101 m i 21 m wysokości. Szacuje się, że mógł pomieścić nawet 21 tysięcy widzów. Dwukondygnacyjną budowlę obiega rząd 60 arkad,
flankowanych pilastrami zwieńczonymi kapitelami w porządku toskańskim. Amfiteatr przetrwał do czasów współczesnych w doskonałym stanie, zachowały się wszystkie rzędy siedzeń oraz otwory na drągi do rozpinania velarium. Niewiele pozostało natomiast z wieńczącej całość attyki.
Amfiteatr przestał pełnić swoją funkcję wraz z upadkiem cesarstwa rzymskiego. Po zajęciu Nîmes przez Wizygotów przekształcono go w twierdzę. W średniowieczu amfiteatr stał się miejscem zamieszkania miejscowej biedoty, w pobudowanych w arenie i na widowni domostwach mogło mieszkać nawet 2 tysiące ludzi. Ich wysiedlenia dokonano w XIX wieku. Współcześnie arena amfiteatru jest miejscem rozmaitych imprez.

</doc>
<doc id="3962991" url="https://pl.wikipedia.org/wiki?curid=3962991" title="Martin David">
Martin David

Martin David (ur. 15 sierpnia 1970 w Czeladnej) – czeski duchowny katolicki, biskup pomocniczy ostrawsko-opawski od 2017.
Życiorys.
Święcenia kapłańskie przyjął 24 czerwca 2000 i został inkardynowany do diecezji Ostrawa-Opawa. Pracował głównie jako duszpasterz parafialny, był także m.in. duszpasterzem młodzieży dekanatu opawskiego oraz wikariuszem generalnym diecezji.
7 kwietnia 2017 papież Franciszek mianował go biskupem pomocniczym diecezji Ostrawa-Opawa oraz biskupem tytularnym "Thucca in Numidia". Sakry udzielił mu 28 maja 2017 biskup František Lobkowicz. 1 czerwca 2020 został mianowany administratorem apostolskim "sede plena" tej diecezji.

</doc>
<doc id="3962995" url="https://pl.wikipedia.org/wiki?curid=3962995" title="Viktor Trofimov">
Viktor Trofimov



</doc>
<doc id="3962998" url="https://pl.wikipedia.org/wiki?curid=3962998" title="Światowid (magazyn telewizyjny)">
Światowid (magazyn telewizyjny)

Światowid – cotygodniowy magazyn publicystyczny (publicystyka międzynarodowa) emitowany w latach 60. XX wieku w Telewizji Polskiej, prowadzony przez Edwarda Michała Dylawerskiego - dziennikarza i dyplomatę. Doczekał się 400 emisji.

</doc>
<doc id="3963002" url="https://pl.wikipedia.org/wiki?curid=3963002" title="Natalia Estemirowa">
Natalia Estemirowa



</doc>
<doc id="3963003" url="https://pl.wikipedia.org/wiki?curid=3963003" title="Wojciech Romanowski (lekkoatleta)">
Wojciech Romanowski (lekkoatleta)

Wojciech Romanowski (ur. 22 kwietnia 1950) – polski lekkoatleta, sprinter, medalista halowych mistrzostw Europy i mistrzostw Polski.
Kariera sportowa.
Był zawodnikiem Startu Lublin i Legii Warszawa.
Jego największym sukcesem w karierze był srebrny medal halowych mistrzostw Europy w 1975 w sztafecie 4 × 2 okrążenia (z Jerzym Włodarczykiem, Romanem Siedleckim i Wiesławem Puchalskim).
Na mistrzostwach Polski seniorów na otwartym stadionie zdobył dwa brązowe medale w sztafecie 4 × 100 metrów (1973, 1974). W 1975 został brązowym medalistą halowych mistrzostw Polski seniorów w biegu na 400 metrów.
Rekord życiowy na 200 metrów: 21,30 (16.09.1973), na 400 metrów: 47,58 (14.07.1975).

</doc>
<doc id="3963004" url="https://pl.wikipedia.org/wiki?curid=3963004" title="Łyżwiarstwo figurowe na Zimowych Igrzyskach Olimpijskich 1976 – pary sportowe">
Łyżwiarstwo figurowe na Zimowych Igrzyskach Olimpijskich 1976 – pary sportowe

Łyżwiarstwo figurowe na Zimowych Igrzyskach Olimpijskich 1976 – pary sportowe – rywalizacja w jednej z konkurencji łyżwiarstwa figurowego – parach sportowych, rozgrywanej na Zimowych Igrzyskach Olimpijskich 1976 odbyła się od 5 do 7 lutego w hali Olympiahalle w Innsbrucku.
Wyniki.
Arbiter:
Asystent arbitra:
Jury:

</doc>
<doc id="3963007" url="https://pl.wikipedia.org/wiki?curid=3963007" title="Wojciech Romanowski">
Wojciech Romanowski



</doc>
<doc id="3963011" url="https://pl.wikipedia.org/wiki?curid=3963011" title="Komitet Centralny Komunistycznej Partii Rumunii">
Komitet Centralny Komunistycznej Partii Rumunii

Komitet Centralny Komunistycznej Partii Rumunii ("Comitetul Central al Partidului Comunist Român") – centralna instancja partii, wykonująca polecenia Biura Politycznego Komunistycznej Partii Rumunii, "de facto" organ zarządzania wszystkimi dziedzinami życia w tym kraju.
Komórki organizacyjne.
Przy KC funkcjonowały:
Siedziba Komitetu Centralnego.
Początkowo mieścił się przy str. Ștefan Gheorghiu 14 (-1958), następnie w wybudowanym w latach 1938-1941 kompleksie budynków przy Piața Revoluției 1a (1958-1989). Później zajmował je Senat (1989-2004), zaś obecnie trzy resorty - Ministerstwo Spraw Wewnętrznych ("Ministerul Afacerilor Interne"), Ministerstwo Zdrowia ("Ministerului Sănătății") oraz Ministerstwo Pracy i Sprawiedliwości Społecznej ("Ministerul Muncii și Justiției Sociale").

</doc>
<doc id="3963012" url="https://pl.wikipedia.org/wiki?curid=3963012" title="Raymond de Nimes">
Raymond de Nimes



</doc>
<doc id="3963016" url="https://pl.wikipedia.org/wiki?curid=3963016" title="Memoriał Alfreda Smoczyka 2017">
Memoriał Alfreda Smoczyka 2017

Memoriał Alfreda Smoczyka 2017 – 67. edycja turnieju, który odbył się 1 października 2017 roku w Lesznie, miał na celu upamiętnienie polskiego żużlowca Alfreda Smoczyka, który zginął tragicznie w 1950 roku. Zawody miały odbyć się 7 kwietnia roku, jednak ze względu na panujące warunki pogodowe, turniej nie został rozegrany. Nowy termin ustalono na dzień 1 października 2017 roku. Turniej wygrał Janusz Kołodziej.
Wyniki.
Bieg po biegu

</doc>
<doc id="3963018" url="https://pl.wikipedia.org/wiki?curid=3963018" title="Ewa Szuszkiewicz">
Ewa Szuszkiewicz

Ewa Szuszkiewicz (ur. 20 listopada 1958 w Wądrożu Wielkim) – polska uczona, profesor nauk fizycznych. Zajmuje się astrofizyką, astronomią i astrobiologią, a zwłaszcza astrofizyką wysokich energii i rozwojem układów planetarnych. Pracowała w Instytucie Fizyki Wydziału Matematyczno-Fizycznego Uniwersytetu Szczecińskiego jako kierownik Zakładu Astronomii i Astrofizyki; po reorganizacji uczelni pozostaje zatrudniona w IF Wydziału Nauk Ścisłych i Przyrodniczych. Objęła także funkcję koordynatora projektu astrobiologicznego CASA* w Polsce.
Życiorys.
Jest absolwentką I Liceum Ogólnokształcącego w Legnicy. W 1982 ukończyła studia na Uniwersytecie Wrocławskim, a 6 lat później obroniła doktorat. Habilitowała się w 2000, zaś w 2014 uzyskała tytuł naukowy profesora. 
Członkini wielu organizacji skupiających naukowców, w tym Międzynarodowej Unii Astronomicznej.

</doc>
<doc id="3963019" url="https://pl.wikipedia.org/wiki?curid=3963019" title="Mieczysław Jędruszczak">
Mieczysław Jędruszczak

Mieczysław Jędruszczak, ps. „Jastrząb” (ur. 3 kwietnia 1921 w Puławach, zm. 23 marca 2016 w Warszawie) – polski grawer i historyk amator, weteran II wojny światowej i działacz społeczny. 
Jako mieszkaniec kamienicy przy ulicy Siennej w Warszawie, przy której znajdują się fragmenty murów getta warszawskiego, rozpoczął w latach 70. XX wieku zakończone sukcesem starania o ich upamiętnienie i zachowanie dla przyszłych pokoleń.
Życiorys.
Urodził się w Puławach, jednak już w dzieciństwie przeprowadził się wraz z rodziną na warszawską Wolę, gdzie jego ojciec znalazł pracę w Zakładach Amunicyjnych „Pocisk”. W młodości działał w harcerstwie, ukończył także dwa lata Przysposobienia Wojskowego. 
Podczas obrony Warszawy we wrześniu 1939 wraz z bratem, jako harcerze, wspierali obronę miasta w Rembertowie, a po ogłoszeniu decyzji o kapitulacji zajmowali się zabezpieczeniem map oraz broni. Następnie wyjechał z Warszawy do województwa lubelskiego, gdzie działał w zbrojnym podziemiu. Mianowany na stopień podporucznika, pełnił funkcję zastępcy komendanta Armii Krajowej w Parczewie. Brał udział w akcjach zbrojnych, podczas jednej z nich został ranny.
W 1944, po przejściu frontu, został aresztowany. Po brutalnym przesłuchaniu, do którego doszło w lubelskim areszcie NKWD przy ulicy Chopina, bez wyroku trafił na 3 lata do sowieckiego łagru w Borowiczach. Pod koniec 1947 powrócił do Warszawy, gdzie został grawerem zajmującym się pracą artystyczną. Po pewnym czasie założył rodzinę i rozpoczął poszukiwania informacji o łagrach, szczególnie o tym, w którym sam spędził trzy lata. W swoim mieszkaniu stworzył nieformalną izbę pamięci po żołnierzach AK więzionych na terenie Związku Radzieckiego. Po latach jej część trafiła w formie ekspozycji do Muzeum Niepodległości w Warszawie.
W 1950 przeniósł się do mieszkania przy ul. Siennej 55 z oknami na mur, który oddzielał niegdyś warszawskie getto od pozostałej części miasta. Pod koniec lat 70. XX w., kiedy rozpoczęła się rozbiórka muru, rozpoczął trzydziestoletnią walkę o uchronienie go jako symbolu martyrologii prawie pół miliona Żydów. Własnym sumptem wystawił pierwszą tablicę pamiątkową informującą o historii tego miejsca, po pewnym czasie pojawiły się kolejne tablice, a cegły z muru trafiły do muzeów w Jerozolimie, Houston i Melbourne. Z czasem jako historyk-amator zaczął być uznawany za specjalistę od historii warszawskiego getta. W 1982 Urząd Miasta zlecił mu przygotowanie inwentarza zachowanych miejsc związanych z walką i męczeństwem Żydów podczas okupacji niemieckiej.
W latach 70. zgromadził on także archiwum dokumentujące marsz śmierci polskich żołnierzy wyznania mojżeszowego pędzonych przez hitlerowców z Lublina do Białej Podlaskiej zimą 1940, którego sam był świadkiem. Na kanwie zebranych dokumentów opublikował artykuł na łamach „Fołks Sztyme”, a w 2010 przekazał w darze zgromadzone materiały Muzeum Historii Żydów Polskich POLIN.

</doc>
<doc id="3963020" url="https://pl.wikipedia.org/wiki?curid=3963020" title="Memories...Do Not Open">
Memories...Do Not Open

Memories...Do Not Open – debiutancki album studyjny amerykańskiego duetu muzycznego The Chainsmokers. Wydany został 7 kwietnia 2017 roku przez wytwórnię płytową Columbia Records. Na płycie znalazło się dwanaście utworów, których producentami prócz The Chainsmokers są m.in. DJ Swivel i Captain Cuts. Trzy utwory zostały wydane jako single – „Paris”, „Something Just Like This” – nagrany wspólnie z zespołem Coldplay i „Honest”. Edycja japońska albumu zawiera trzy dodatkowe utwory „Closer”, „Don't Let Me Down” i „Roses”.

</doc>
<doc id="3963021" url="https://pl.wikipedia.org/wiki?curid=3963021" title="Arènes de Nîmes">
Arènes de Nîmes



</doc>
<doc id="3963025" url="https://pl.wikipedia.org/wiki?curid=3963025" title="Łukasz Trzciński">
Łukasz Trzciński

Łukasz Trzciński herbu Leliwa odmienna – podwojewodzi pomorski w latach 1641-1648, ławnik michałowski w latach 1636-1652.
Poseł na sejm 1645 roku. W czasie elekcji 1648 roku został sędzią generalnego sądu kapturowego. Jako poseł województwa pomorskiego na sejm elekcyjny 1648 roku był elektorem Jana II Kazimierza Wazy z województwa pomorskiego.

</doc>
<doc id="3963031" url="https://pl.wikipedia.org/wiki?curid=3963031" title="Jędrzej Taranek">
Jędrzej Taranek

Jędrzej Taranek (ur. 25 lipca 1984 w Gdańsku) – polski aktor teatralny, filmowy i telewizyjny. Współtwórca i Prezes "Stowarzyszenia Teatralnego EKIPA" – Teatru EKIPA.
Życiorys.
Ukończył IV LO im. Marynarzy Wojsk Ochrony Pogranicza w Gdańsku, a następnie przez rok był słuchaczem w SWA przy Teatrze Muzycznym w Gdyni. W 2008 roku ukończył studia na wydziale aktorskim PWST we Wrocławiu.
W latach 2007–2012 występował w Teatrze Ad Spectatores we Wrocławiu, i w Teatrze Narodowym w Warszawie. Współpracował również z Teatrem Studio i Teatrem Palladium.
Od 2008 roku gra Jędrzeja Paruzela, technika kryminalistycznego policji w serialu TVP1 "Ojciec Mateusz".
Od 2011 roku współtworzy Teatr EKIPA.
Obecnie występuje w spektaklu „Udając Ofiarę” w reżyserii Krystyny Jandy w Och-Teatrze, Vladimirze Teatru EKIPA w reżyserii Jana Naturskiego oraz w spektaklach Teatru Małego Widza.

</doc>
<doc id="3963034" url="https://pl.wikipedia.org/wiki?curid=3963034" title="Alina Levshin">
Alina Levshin

Alina Levshin (ur. 10 września 1984 w Odessie, ZSRR, obecnie Ukraina) – niemiecka aktorka filmowa.
Znana m.in. z roli w serialu telewizyjnym "Nasze matki, nasi ojcowie."
Życiorys.
W wieku 6 lat przeprowadziła się z rodzicami z ZSRR do Niemiec. W latach 2006–2010 uczęszczała do Szkoły Filmu i Telewizji „Konrad Wolf” w Poczdamie. Otrzymała niemiecką Nagrodę dla Najlepszej Aktorki Filmowej za rolę w Combat girls – Krew i honor w 2012 r.

</doc>
<doc id="3963037" url="https://pl.wikipedia.org/wiki?curid=3963037" title="Wojciech Spychalski">
Wojciech Spychalski

Wojciech Spychalski (ur. 13 maja 1955) – polski lekkoatleta, trójskoczek, medalista halowych mistrzostw Polski, reprezentant Polski.
Kariera sportowa.
Był zawodnikiem Budowlanych Szczecin i Olimpii Poznań.
W 1978 został brązowym medalistą halowych mistrzostw Polski seniorów w trójskoku. Na mistrzostwach Polski seniorów na otwartym stadionie najbliżej podium był w 1979 i 1982 (piąty w trójskoku). 
Reprezentował Polskę na halowych mistrzostwach Europy w 1975, zajmując w trójskoku 10. miejsce, z wynikiem 15,69. Reprezentował Polskę w jednym meczu międzypaństwowym (5. lokata w trójskoku w meczu Bałkany – Polska – Afryka w 1980).
Rekord życiowy w trójskoku: 16,32 (6.07.1980).

</doc>
<doc id="3963041" url="https://pl.wikipedia.org/wiki?curid=3963041" title="Ping Pong (album Kory)">
Ping Pong (album Kory)



</doc>
<doc id="3963042" url="https://pl.wikipedia.org/wiki?curid=3963042" title="Alexander Vandergrift">
Alexander Vandergrift



</doc>
<doc id="3963043" url="https://pl.wikipedia.org/wiki?curid=3963043" title="Stefan Trzebiński">
Stefan Trzebiński

Stefan Trzebiński (ur. 20 maja 1885, zm. 20 listopada 1948 w Krakowie) – pułkownik uzbrojenia Wojska Polskiego, kawaler Orderu Virtuti Militari.
Życiorys.
Po zakończeniu I wojny światowej i odzyskaniu przez Polskę niepodległości został przyjęty do Wojska Polskiego. Uczestnik wojny polsko-bolszewickiej, za co otrzymał Order Virtuti Militari. 15 lipca 1920 roku został zatwierdzony z dniem 1 kwietnia 1920 roku w stopniu majora, w artylerii, w grupie oficerów byłych Korpusów Wschodnich i byłej armii rosyjskiej. Od 1920 do 1927 roku był dowódcą 3 dywizjonu artylerii konnej. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 48. lokatą w korpusie oficerów artylerii. 16 marca 1927 roku został mianowany pułkownikiem ze starszeństwem z dniem 1 stycznia 1927 roku i 6. lokatą w korpusie oficerów artylerii. 23 maja 1927 ogłoszono jego przeniesienie do 4 pułku artylerii polowej w Inowrocławiu na stanowisko dowódcy pułku. Od 2 lutego do 5 maja 1928 roku był słuchaczem III unitarno-informacyjnego kursu dla podpułkowników i pułkowników, kandydatów na dowódców pułków, względnie dowódców pułków w Doświadczalnym Centrum Wyszkolenia w Rembertowie. Ówczesny komendant Centrum, generał brygady Wacław Dziewanowski wydał o nim niezbyt pochlebną opinię: "„jeden z najsłabszych na kursie, mało dokładny, nie zawsze samodzielny w pracy. Materiałowi na kursie nie mógł podołać i rezultaty pracy słabe. W wiedzy rozliczne braki”". Pułkiem dowodził do 31 grudnia 1928 roku. W 1934 roku jako pułkownik uzbrojenia przeniesiony w stan spoczynku był przydzielony do Oficerskiej Kadry Okręgowej nr V jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Lwów Miasto. W maju 1933 został wybrany komendantem Okręgu V Związku Rezerwistów. Był inspektorem Okręgu Krakowskiego Polskiego Czerwonego Krzyża, także podczas okupacji niemieckiej. W tym czasie był dwukrotnie aresztowany, a po zwolnieniu ponownie podejmował działalność w PCK. Po zakończeniu wojny organizował oddziały terenowe i instytucje opiekuńcze dla rannych i chorych żołnierzy.
Zmarł 20 listopada 1948 w Krakowie. Został pochowany na Cmentarzu Rakowickim w Krakowie 23 listopada 1948.

</doc>
<doc id="3963044" url="https://pl.wikipedia.org/wiki?curid=3963044" title="Muzeum Regionalne „Kamojówka” w Suszcu">
Muzeum Regionalne „Kamojówka” w Suszcu

Muzeum Regionalne „Kamojówka” w Suszcu – muzeum z siedzibą w Suszcu, prowadzone przez lokalną Fundację Kamojowa.
Muzeum powstało w 2007 roku w oparciu o gromadzone od lat 70. XX wieku zbiory etnograficzne rodziny Fryderyka Szendery. Na jego terenie znajdują się dwa obiekty: kuźnia i stodoła, wybudowane współcześnie jako rekonstrukcje XIX-wiecznych budowli. W budynkach znajdują się ekspozycje związane z dawnym rzemiosłem oraz prezentujące dawne narzędzia rolnicze i przedmioty życia codziennego. W ramach zwiedzania organizowane są pokazy dawnych rzemiosł (kowalstwo, garncarstwo, tkactwo).

</doc>
<doc id="3963046" url="https://pl.wikipedia.org/wiki?curid=3963046" title="Handel Wewnętrzny (czasopismo)">
Handel Wewnętrzny (czasopismo)



</doc>
<doc id="3963048" url="https://pl.wikipedia.org/wiki?curid=3963048" title="Wee Heavy">
Wee Heavy

Wee Heavy (Strong Scotch Ale) – styl piwa górnej fermentacji, pochodzący ze Szkocji. Piwo zostało uwarzone w XIX wieku w Edynburgu i było odpowiedzią na brytyjskie style strong, ale oraz barley wine.
Charakterystyka.
Aromat.
Intensywnie słodowy o karmelowym charakterze. Dopuszczalne lekkie nuty wędzone, acz aromat słodu wędzonego torfem jest niewskazany. Estry owocowe na średnim poziomie. Aromaty chmielowe niewyczuwalne bądź na niskim poziomie. Wyczuwalny alkohol, ale nie może zdominować profilu piwa. Dopuszczalny diacetyl na niskim poziomie.
Wygląd.
Barwa od jasno miedzianego do ciemnobrązowego. Piwo powinno być klarowne, acz dopuszczalne jest delikatna opalizacja w wersjach niefiltrowanych. Piana średnio obfita, przeważnie jasnobrązowa.
Smak.
Balans zdecydowanie przesunięty w stronę słodowości o karmelowym, orzechowym, a nawet subtelnie palonych charakterze. Dopuszczalne nuty wędzone tudzież torfowe, ale nie mogą dominować w piwie. Goryczka niska w kierunku średniej. Absolutnie nie może dominować. Estry owocowe na poziomie niskim bądź średnio umiarkowanym. Wnoszą do piwa nuty śliwek tudzież suszonych owoców. W mocniejszych wersjach wyraźnie obecny jest alkohol, który powinien rozgrzewający, nigdy rozpuszczalnikowy. Dopuszczalny lekki diacetyl.
Odczucie w ustach.
Średnio nagazowane. Średnio pełna do pełna treściwość. Obecne łagodne, alkoholowe rozgrzewanie.
Ogólne wrażenie.
Bogate, słodowe (zazwyczaj karmelowe), pełne piwo górnej fermentacji z bardzo niską goryczką oraz dobrze wyczuwalnym alkoholem.
Podstawowe surowce.
Zasyp stanowi dobrze zmodyfikowany słód pale, ale wraz ze słodami karmelowymi, głównie dla nadania odpowiedniej barwy. Często wykorzystywany jest również słód wędzony torfem, mimo że historycznie nie był on wykorzystywany.

</doc>
<doc id="3963050" url="https://pl.wikipedia.org/wiki?curid=3963050" title="Łyżwiarstwo figurowe na Zimowych Igrzyskach Olimpijskich 1976 – pary taneczne">
Łyżwiarstwo figurowe na Zimowych Igrzyskach Olimpijskich 1976 – pary taneczne

Łyżwiarstwo figurowe na Zimowych Igrzyskach Olimpijskich 1976 – pary taneczne – rywalizacja w jednej z konkurencji łyżwiarstwa figurowego – parach tanecznych, rozgrywanej na Zimowych Igrzyskach Olimpijskich 1976 odbyła się od 4 do 9 lutego w hali Olympiahalle w Innsbrucku.
Wyniki.
Arbiter:
Asystent arbitra:
Jury:

</doc>
<doc id="3963054" url="https://pl.wikipedia.org/wiki?curid=3963054" title="Tony Jaros">
Tony Jaros

Anthony Joseph „Tony” Jaros (ur. 22 lutego 1920 w Minneapolis, zm. 22 kwietnia 1995 tamże) – amerykański koszykarz występujący na pozycjach obrońcy oraz skrzydłowego, trzykrotny mistrz z Minneapolis Lakers, w trzech różnych ligach oraz baseballista.
W latach 1942–1945 odbywał obowiązkową służbę wojskową podczas II wojny światowej.
W 1946 roku podpisał umowę jako koszykarz z zespołem Chicago Stags oraz jako baseballista z drużyną Minneapolis Millers, która podlegała pod tzw. „system farmerski” New York Giants. Jeszcze w tym samym roku przeniósł się do St. Louis Rox, gdzie przewodził Northern League w liczbie home runów (14). Następnie zaliczył kluby Sioux City Soos oraz Omaha Cardinals.
Był właścicielem baru Jaros' River Garden.

</doc>
<doc id="3963055" url="https://pl.wikipedia.org/wiki?curid=3963055" title="Jan X Kamateros">
Jan X Kamateros



</doc>
<doc id="3963057" url="https://pl.wikipedia.org/wiki?curid=3963057" title="Hatiya">
Hatiya



</doc>
<doc id="3963066" url="https://pl.wikipedia.org/wiki?curid=3963066" title="Vital Voranau">
Vital Voranau



</doc>
<doc id="3963069" url="https://pl.wikipedia.org/wiki?curid=3963069" title="Maryna Linchuk">
Maryna Linchuk



</doc>
<doc id="3963073" url="https://pl.wikipedia.org/wiki?curid=3963073" title="Zamek w Belcastel">
Zamek w Belcastel

Zamek w Belcastel (fr. "Château de Belcastel") – zamek położony w miejscowości Belcastel, w departamencie Aveyron, we Francji. Od 5 marca 1928 roku posiada status monument historique, w kategorii "inscrit" (zabytek o znaczeniu regionalnym). 
Historia zamku sięga IX wieku, kiedy mieszkańcy Belcastel wznieśli kaplicę, która była rozbudowywana w ciągu następnych dwóch stuleci. W ten sposób powstał zamek. W XIII wieku pańszczyzna Belcastel została zrujnowana, a populacja zdziesiątkowana w wyniku krucjat. Bezpośrednim skutkiem tego wydarzenia było skonfiskowanie zamku przez domenę królewską i wykorzystanie go jako twierdzy wojskowej. W 1390 roku opiekę nad zamkiem powierzono rycerzowi o imieniu Saunhac. Wskrzesił on życie miejscowości przez renowację zamku, ale także poprzez budowę mostu i kościoła św. Marii Magdaleny (fr. "église Sainte-Marie-Madeleine"), które istnieją do dziś. Pod koniec XVI wieku ostatni potomkowie Saunhaca opuścili zamek. Dopiero 100 lat później przeszedł on w posiadanie mieszkańców Belcastel, którzy sprzedając kamienie z budynku spowodowali nieodwracalne zniszczenie zamku. 
W 1973 roku architekt Fernand Pouillon odkrył szczątki zamku w Belcastel i przez następne 8 lat czuwał nad jego renowacją. Przy odbudowie pracowało dziesięciu algierskich budowniczych, którzy korzystali z kamieniołomu na wzgórzu nad zamkiem. Odbudowali oni wszystkie wieże i mury nie używając żurawia ani maszyn. Na miejscu pracował również szklarz, który własnoręcznie odtworzył witraże z XVI wieku.

</doc>
<doc id="3963074" url="https://pl.wikipedia.org/wiki?curid=3963074" title="Jackson Junction (Iowa)">
Jackson Junction (Iowa)



</doc>
<doc id="3963075" url="https://pl.wikipedia.org/wiki?curid=3963075" title="Ludwik Baar">
Ludwik Baar

Ludwik Ksawery Baar (ur. 25 maja 1892 we Lwowie, zm. 15 kwietnia 1963 w Londynie) – polski doktor praw, adwokat, major Wojska Polskiego.
Życiorys.
Ludwik Baar urodził się 25 maja 1892 we Lwowie. Był synem Ludwika, pracującego w zawodzie kolejarza na stanowisku mistrza placu na dworcu we Lwowie. Miał siostrę Marię (także uczestniczka obrony Lwowa z 1918, po mężu Butler). W 1910 zdał egzamin dojrzałości w C. K. IV Gimnazjum we Lwowie. Ukończył studia prawnicze i w maju 1917 otrzymał stopień doktora na Wydziale Prawa Uniwersytetu Lwowskiego.
Podczas I wojny światowej został powołany do służby w C. K. Armii, przebywał na froncie włoskim, gdzie z uwagi na złamanie nogi w 1916 został uznany za niezdatnego do służby, po czym wiosną 1917 został odkomenderowany do służby w żandarmerii polowej na obszarze Wołynia, pod koniec 1917 przeniesiony na stanowisko szefa bezpieczeństwa i dowódcy żandarmerii polowej w komendzie okręgowej w Zamościu, a na wiosnę 1918 został mianowany adiutantem komendanta żandarmerii polowej w IV Generalnej Komendzie we Lwowie. Pod koniec września 1918 został zwolniony ze służby wojskowej celem podjęcia studiów. U kresu wojny w listopadzie 1918 został przyjęty do Wojska Polskiego jako były oficer armii austriackiej w stopniu porucznika i uczestniczył w obronie Lwowa w 1918 w trakcie wojny polsko-ukraińskiej. 3 listopada 1918 zgłosił się do stojącego na czele wojsk polskich, kpt. Czesława Mączyńskiego, od którego otrzymał polecenie zorganizowania służby bezpieczeństwa w postaci polskiej Milicji Wojskowej, którą wkrótce prężnie sformował skupiając ok. 200 ochotników, został komendantem (formalnie działającej od 6 listopada, jego stałym zastępcą został por. Feliks Zbigniew Machnowski), a jej komendę ulokował w budynku Szkoły Realnej przy ul. Szymonowiczów. Po zakończeniu walk z Ukraińcami, wskutek przemianowania Milicji Wojskowej na Lwowski Batalion Wartowniczy, potem na batalion wartowniczy I/6 (pp), pozostawał jego dowódcą do 24 stycznia 1919, wówczas zastąpiony przez ppłk. Karola Schultis-Rzepeckiego, po czym był zastępcą kolejnego dowódcy, płk. Wacława Fary, pełniąc jednocześnie stanowisko dowódcy 2 kompanii, a od kwietnia 1919 także funkcję sędzie śledczego i kierownika sądu dowództwa miasta i placu we Lwowie. Był autorem wspomnień, wydrukowanych jako rozdział pt. "Milicja Wojskowa w obronie Lwowa" w książce zatytułowanej "Obrona Lwowa. 1-22 listopada 1918. Tom 2. Źródła do dziejów walk o Lwów i województwa południowo-wschodnie 1918-1920. Relacje uczestników" (1993). 
Później został awansowany na stopień kapitana rezerwy piechoty ze starszeństwem z dniem 1 czerwca 1919. W latach 20. był oficerem rezerwy 4 pułku Strzelców Podhalańskich w Cieszynie. W maju 1933 został wybrany członkiem zarządu Okręgu V Związku Rezerwistów. W 1934 w stopniu kapitana był oficerem rezerwowym 5 dywizjonu żandarmerii i pozostawał wówczas w ewidencji Powiatowej Komendy Uzupełnień Kraków Miasto.
W 1930 został wpisany na listę adwokatów w Krakowie w Okręgu Izby Adwokackiej w Krakowie. Do końca II Rzeczypospolitej był adwokatem w Krakowie, przypisany do adresów: ul Smoleńsk 19 (1932, 1933, 1934), ul. Józefa Piłsudskiego 9 (1939). 28 grudnia 1923 został członkiem powołanego w Krakowie z inicjatywy PZPN komitetu, optującego na rzecz wysłania reprezentacji Polski w piłce nożnej w składzie polskiej ekipy na Letnie Igrzyska Olimpijskie 1924 w Paryżu. Przed 1938 był jednym z pokrzywdzonych wśród osób (adwokaci, lekarze, dentyści) atakowanych dewastacjami o charakterze antysemickim, wywieszka jego kancelarii prawniczej przy ul. J. Piłsudskiego została raz zerwana, a za drugim razem zamalowana, zaś po incydentach zapewniał, iż akty te były nieuzasadnione, jako że mimo niepolskiego nazwiska – pochodził ze starej polskiej rodziny z Małopolski Wschodniej, znanej głównie we Lwowie.
Po zakończeniu II wojny światowej przebywał na emigracji w Wielkiej Brytanii. Do końca życia pozostawał w stopniu majora. Zmarł 15 kwietnia 1963 w Londynie. Został pochowany na tamtejszym Cmentarzu North Sheen.

</doc>
<doc id="3963077" url="https://pl.wikipedia.org/wiki?curid=3963077" title="Giennadij Chazanow">
Giennadij Chazanow

Giennadij Wiktorowicz Chazanow (ros. Генна́дий Ви́кторович Хаза́нов; ur. 1 grudnia 1945 w Moskwie) – radziecki aktor filmowy i głosowy. Ludowy Artysta RFSRR (1991). Do jego najbardziej znanych ról w animacji należy głos Papugi Kieszy w trzech częściach filmu "Powrót marnotrawnej papugi" (1984-1988).

</doc>
<doc id="3963079" url="https://pl.wikipedia.org/wiki?curid=3963079" title="Fudalowa Skała">
Fudalowa Skała



</doc>
<doc id="3963080" url="https://pl.wikipedia.org/wiki?curid=3963080" title="Teatr rzymski w Orange">
Teatr rzymski w Orange

Teatr rzymski w Orange – starożytny teatr rzymski, znajdujący się w mieście Orange (starożytne Arausio) w departamencie Vaucluse w południowej Francji. Od 1862 roku posiada status monument historique, w kategorii "classé" (zabytek o znaczeniu krajowym). 
Budowla, wzniesiona za panowania Augusta, jest najlepiej zachowanym spośród teatrów rzymskich na świecie. Podzielona na trzy sektory półkolista widownia mogła pomieścić w starożytności do 11 tysięcy widzów. Zachowany w doskonałym stanie budynek skene ma 103 m długości i 36 m wysokości. Znajduje się w nim nisza z monumentalnym, wysokim na 3,55 m posągiem cesarza Augusta, który przetrwał starożytność i w 1950 roku został złożony z kawałków i przywrócony na swoje miejsce.
Współcześnie teatr wciąż pełni funkcję miejsca rozmaitych widowisk, z miejscami na 7000 osób.

</doc>
<doc id="3963081" url="https://pl.wikipedia.org/wiki?curid=3963081" title="Knjaz Varggoth">
Knjaz Varggoth



</doc>
<doc id="3963082" url="https://pl.wikipedia.org/wiki?curid=3963082" title="Produce 101 (sezon 2)">
Produce 101 (sezon 2)

Produce 101 Season 2 (, stylizowane na PRODUCE 101 Season 2) – południowokoreański survivalowy reality show transmitowany na antenie Mnet, drugi sezon z serii "Produce 101". W projekcie, podobnie jak w pierwszym sezonie, wzięło udział 101 stażystów z różnych firm rozrywkowych. Spośród nich publiczność wybierze 11 osób, które utworzą nową grupę, wybiorą też jej koncept, debiutancki utwór i nazwę grupy. Program emitowany był od 7 kwietnia do 16 czerwca 2017 roku.
Wytwórnie SM, YG, JYP, Big Hit oraz Woollim zrezygnowały z udziału.
Projekt.
Na potrzeby programu zostało zatrudnionych kilku artystów do treningu uczestników. W roli prowadzącej wystąpiła BoA. Zajęcia wokalne prowadzili Lee Seok-hun z SG Wannabe oraz Shin Yu-mi. Kahi i Kwon Jae-seung nadzorowali zajęcia taneczne, a Cheetah i Don Mills prowadzili zajęcia rapu.
"Produce 101 Season 2" został zaprezentowany po raz pierwszy w programie "M Countdown" 9 marca 2017 roku. Grupa została przedstawiona przez BoA, a uczestnicy wykonali piosenkę „Naya na (PICK ME)” (kor. 나야 나 (PICK ME)).
Przebieg programu.
W odcinku 1 i 2 przedstawieni zostali wszyscy ze 101 uczestników. Główna prowadząca BoA zapowiedziała, że w trakcie programu odbędzie się pięć misji. Każdy z chłopaków wystąpił przed jurorami, którzy ocenili ich indywidualne zdolności wokalne i taneczne przydzielając notę A, B, C, D lub F. Pierwszym zadaniem było nauczenie się piosenki „Naya na (Pick Me)” i opanowanie choreografii. Każda z pięciu grup miała osobne zajęcia wokalne, taneczne i z rapowania. Po trzech dniach zajęć uczestnicy zostali poddani ponownej ocenie i otrzymali nową notę.
W trzecim odcinku uczestnicy głosowali na kandydata na pozycję środkową (z grupy A) – najwięcej głosów otrzymał Lee Dae-hwi. Wszyscy uczestnicy zaprezentowali piosenkę po raz pierwszy w odcinku programu "M Countdown". Po występie na żywo BoA poinformowała o odejściu 3 uczestników, przedstawiła drugie zadanie – „bitwa zespołów” (ang. "Group Battle"), a także zapowiedziała pierwszą eliminację uczestników z pozycji 61-98. Zawodnicy mogli wybrać spomiędzy debiutanckich piosenek ośmiu boysbandów: „Sorry Sorry” (Super Junior), „Replay” (Shinee), „10 out of 10” (2PM), „Shock” (B2ST), „Be Mine” (Infinite), „Call Me Baby” (Exo), „Mansae” (Seventeen) i „Boy In Luv” (BTS). Lee Dae-hwi mógł wybrać swój zespół jako pierwszy, a następnie przez losowanie wybrał Hwang Min-hyuna, który jako kolejny wybrał swój zespół. Pozostałe 14 zespołów również wybierano losowo. Założyciele grup następnie rywalizowali o piosenki poprzez wyścig: 8 zwycięzców mogło wybrać sobie przeciwników. Dwa zespoły wykonujące tę samą piosenkę rywalizowały ze sobą na żywo, a grupa z większą liczbą zdobytych punktów otrzymała dodatkowo 3000 punktów i możliwość występu na scenie w programie "M Countdown". Najwięcej głosów zdobyła grupa Park Woo-dama („Mansae”).
Uczestnicy.
Przed emisją pierwszego odcinka, z programu odeszło trzech uczestników: Han Jong-youn (Maroo Entertainment) opuścił program ze względu na przeszłą kontrowersję, natomiast uczestnicy Kim Shi-hyun (Choon Entertainment) i Nam Yoon-Sung (I.One Entertainment) opuścili program ze względów zdrowotnych. Po emisji 5. odcinka, Ha Min-ho (The Vibe Label) opuścił program po oskarżeniu o molestowanie seksualne. Kim Tae-min opuścił program po emisji 7. odcinka z powodu choroby.
Kolejność według oficjalnej strony internetowej.
Legenda
Ranking.
11 najlepszych uczestników wybranych przez internetowe głosowanie na stronie głównej programu "Produce 101" i głosowania publiczności na żywo pokazane na końcu każdego odcinka. Ten ranking przedstawia Top 11 stażystów, którzy ostatecznie utworzą zespół.
Pierwszy etap głosowania.
Uwagi
Drugi i trzeci etap głosowania.
Uwagi
Wynik.
Podczas ostatniego odcinka wyemitowanego 16 czerwca 2017 roku ogłoszono nazwę boysbandu – Wanna One (Hangul: 워너원).
Następstwa programu.
RBW's 

</doc>
<doc id="3963084" url="https://pl.wikipedia.org/wiki?curid=3963084" title="Baltazar (poemat)">
Baltazar (poemat)

Baltazar – poemat Jana Kasprowicza, pochodzący z cyklu "Z motywów biblijnych". Utwór jest napisany strofą spenserowską, czyli zwrotką dziewięciowersową rymowaną ababbcbcc. Strofy te są o tyle nietypowe, ze składają się z wersów dziewięciozgłoskowych i trzynastozgłoskowych, a nie jedenastozgłoskowych i trzynastozgłoskowych. Poemat jest oparty na przekazie biblijnej "Księgi Daniela", a jego bohaterem jest babiloński władca Baltazar.

</doc>
<doc id="3963086" url="https://pl.wikipedia.org/wiki?curid=3963086" title="Jan Sabała Krzeptowski">
Jan Sabała Krzeptowski



</doc>
<doc id="3963088" url="https://pl.wikipedia.org/wiki?curid=3963088" title="Jack Nichols">
Jack Nichols

Jack Edward Nichols (ur. 9 kwietnia 1926, zm. 24 grudnia 1992 w Palm Springs) – amerykański koszykarz, występujący na pozycjach silnego skrzydłowego raz środkowego, mistrz NBA z 1957 roku.
W 1948 roku ustanowił strzelecki rekord konferencji Pacific Coast NCAA, notując podczas jednego ze spotkań (przeciw Idaho) 48 punktów.
W 1958 roku ukończył Tufts Dental School, zostając dentystą. Pracował jako stomatolog drużyn University of Washington oraz Seattle SuperSonics.

</doc>
<doc id="3963089" url="https://pl.wikipedia.org/wiki?curid=3963089" title="AZAL PFK Baku w europejskich pucharach">
AZAL PFK Baku w europejskich pucharach



</doc>
<doc id="3963094" url="https://pl.wikipedia.org/wiki?curid=3963094" title="Niebo i ziemia (poemat)">
Niebo i ziemia (poemat)

Niebo i ziemia – poemat Jana Kasprowicza, pochodzący z cyklu "Z motywów biblijnych". Utwór jest napisany tercyną, czyli strofą trójwersową pochodzenia włoskiego, rymowaną aba bcb cdc... Tercyny poematu "Niebo i ziemia" są nietypowe, bo składają się nie z trzech wersów jedenastozgłoskowych, ale z jednego ośmiozgłoskowego i dwóch jedenastozgłoskowych. Na ten fakt zwróciła uwagę Lucylla Pszczołowska.

</doc>
<doc id="3963095" url="https://pl.wikipedia.org/wiki?curid=3963095" title="Fundacja Wolność od Religii">
Fundacja Wolność od Religii

Fundacja Wolność od Religii – założona w 2011 r. fundacja, której misją jest "ochrona praw mniejszości bezwyznaniowej oraz obrona przed religią". Dorota Wójcik pełni funkcję Prezesa Zarządu fundacji.
Fundacja prowadziła kampanię billboardową pod hasłem „Masz prawo nie wierzyć”. Kampania jest reakcją m.in. na działający podczas VII kadencji Sejmu zespół parlamentarny ds. przeciwdziałania ateizacji Polski, który składał się wyłącznie z posłów Prawa i Sprawiedliwości.
Przykładami innych kampanii prowadzonych przez fundację są „Nie zabijam, nie kradnę, nie wierzę” oraz „Ateiści są boscy”.

</doc>
<doc id="3963096" url="https://pl.wikipedia.org/wiki?curid=3963096" title="Coelogyne">
Coelogyne



</doc>
<doc id="3963098" url="https://pl.wikipedia.org/wiki?curid=3963098" title="Chrzest równikowy">
Chrzest równikowy

Chrzest równikowy – tradycyjny obrzęd na jednostce pływającej dla osób pierwszy raz przepływających przez równik.
Chrzest równikowy jest zwyczajem międzynarodowym, celebrowanym przez załogi statków handlowych, szkolnych, wycieczkowych, żaglowców pasażerskich i na okrętach marynarki wojennej. Ceremonii przewodniczy zazwyczaj osoba przebrana za Neptuna, który w mitologii rzymskiej jest bogiem wód, chmur i deszczu. Osoba przechodząca chrzest, polegający na serii wymyślnych zadań i upokorzeń, otrzymuje certyfikat.

</doc>
<doc id="3963099" url="https://pl.wikipedia.org/wiki?curid=3963099" title="Karvan Yevlax w europejskich pucharach">
Karvan Yevlax w europejskich pucharach



</doc>
<doc id="3963100" url="https://pl.wikipedia.org/wiki?curid=3963100" title="Daniel Pedrosa">
Daniel Pedrosa



</doc>
<doc id="3963102" url="https://pl.wikipedia.org/wiki?curid=3963102" title="Timur i jego drużyna (film 1940)">
Timur i jego drużyna (film 1940)

Timur i jego drużyna (org. "Тимур и его команда") – radziecki film dla młodzieży z 1940 w reż. Aleksandra Razumnego. Na podstawie scenariusza, jego autor Arkadij Gajdar napisał powieść pod tym samym tytułem.
Opis fabuły.
Nastoletnia Żenia, córka pułkownika Aleksandrowa wraz ze starszą siostrą Olgą przyjeżdżają na podmoskiewską daczę. Tam Żenia poznaje Timura – lidera miejscowej grupy pionierów, których głównym celem jest niesienie pomocy miejscowym mieszkańcom, zwłaszcza ludziom starym i rodzinom czerwonoarmistów (noszeniem wody, rąbaniem drewna). Pionierzy muszą również stawić czoła grupie miejscowych rozrabiaków pod wodzą Miszki Kwakina, regularnie okradających lokalne sady i ogródki. Początkowa Żenia, słuchając opinii swojej starszej siostry, traktuje Timura jak chuligana, jednak z czasem przyłącza się do jego grupy, zafascynowana ideą niesienia pomocy innym. Nie podoba się to Oldze, która wkrótce powraca do Moskwy. Tam oczekuje na nią ojciec, który w stolicy musi spędzić zaledwie kilka godzin i jeszcze tego samego dnia, wraz z podległym mu zmechanizowanym oddziałem, ma wyruszyć na front. Żenia dowiaduje się o wizycie Aleksandrowa w Moskwie z porzuconego przez Olgę telegramu i za wszelką cenę również pragnie zobaczyć się z ojcem. Jednak niewiele jest w stanie zrobić, ponieważ ostatni pociąg do Moskwy już odszedł, a następny będzie dopiero jutro – zbyt późno aby mogła zdążyć na czas. Z pomocą przychodzi jej Timur, który kradnie motocykl swojego wuja Gieorgija (chłopka Olgi) i nocą dowozi Żenię do Moskwy na spotkanie z ojcem. Aleksandrow na czele swojego oddziału wyrusza na front, a Olga, Żenia i Timur powracają na letnisko. Tam Olga wyjaśnia całą sytuację Gieorgijowi, chroniąc Timura przed gniewem i karą ze strony wuja. Sam Gieorgij jest już jednak zajęty innymi sprawami – tego samego dnia opuszcza letnisko jako zmobilizowany oficer. Odchodzi serdecznie żegnany przez obydwie siostry, Timura, mieszkańców letniska, a nawet Miszkę Kwakina.
Obsada aktorska.
i inni.

</doc>
<doc id="3963103" url="https://pl.wikipedia.org/wiki?curid=3963103" title="Lag">
Lag



</doc>
<doc id="3963106" url="https://pl.wikipedia.org/wiki?curid=3963106" title="Żanar Dugałowa">
Żanar Dugałowa

Żanar Asyłbiekkyzy Dugałowa (, , "Żanar Asyłbiekowna Dugałowa"; ur. 18 stycznia 1987 w Kyzyłorda) – kazachska piosenkarka pop. W 2014 roku wygrała drugą edycję Konkursu Piosenki Turkowizji piosenką "Izin Korem". Jest byłym członkiem kazachskiej grupy muzycznej KeshYou (ros. КешYou), którą opuściła w sierpniu 2014 roku. Od tamtego momentu prowadzi karierę solową.

</doc>
<doc id="3963112" url="https://pl.wikipedia.org/wiki?curid=3963112" title="Real Madryt w sezonie 1908/1909">
Real Madryt w sezonie 1908/1909

Sezon 1908/09 był 7. sezonem w historii Realu Madryt, wówczas Madrid FC.
Skład.
W klubie grali m.in.: García Durán, José Quirante, Manuel Prast, Alvarez-Buylla, Espinosa.

</doc>
<doc id="3963118" url="https://pl.wikipedia.org/wiki?curid=3963118" title="Wiesław Fijałkowski (amerykanista)">
Wiesław Fijałkowski (amerykanista)

Wiesław Fijałkowski (ur. 29 maja 1923 w Warszawie, zm. 7 grudnia 2004 tamże) – polski dziennikarz i publicysta zajmujący się tematyką obu Ameryk.
Życiorys.
Członek Stowarzyszenia Dziennikarzy Polskich. Dziennikarz telewizji warszawskiej – w latach 60. XX wieku pracował m.in. przy redagowaniu cotygodniowego programu „Światowid” ("Rozpoczynałem karierę telewizyjną pracą przy redagowaniu magazynu międzynarodowego „Światowid”"). Autor kilkunastu książek, w większości dotyczących burzliwych dziejów Ameryki, ze szczególnym uwzględnieniem historii Stanów Zjednoczonych jako mocarstwa, które powstało w wyniku walk prowadzonych z udziałem Polaków. Są to prace popularnonaukowe o tematyce historycznej oraz powieści historyczne, a także utwory sceniczne dla Teatru Polskiego Radia. Przedmiotem zainteresowań Wiesława Fijałkowskiego jako amerykanisty był także wkład Polonii w rozwój amerykańskiej gospodarki i kultury. Poza tematykę amerykańską wykraczają takie prace jak: „Gdzie pieprz rośnie” (1969), „Ucieczka do wolności” (1972), „Wszystko o... Kanał Sueski” (1978), „Wiele krajów – jeden znak” (1983), „Śladami Józefa Bema” (1988) oraz filmy dokumentalne. Publikacje Wiesława Fijałkowskiego są bogato ilustrowane, napisane lekkim i barwnym językiem, przystępnym dla szerokiego kręgu odbiorców, w tym także dla młodzieży. Książka „Z dziejów Ameryki Środkowej XVI-XIX w.” (1988) jest rekomendowana przez wydawnictwo jako książka pomocnicza dla ucznia.
W książce „Żołnierz samotnej gwiazdy” (1971) autor w następujący sposób opisuje krajobraz po wycofaniu się Amerykanów w czasie wojny amerykańsko-meksykańskiej: "W Monterrey pozostały ciała zabitych żołnierzy w ciemnobłękitnych mundurach i błąkające się echa pieśni. Jej pierwsze słowa wymawiane z hiszpańska „gringo” przeleciały przez Meksyk, a później przez całą Amerykę Łacińską, stając się synonimem nienawistnych i zaborczych Anglosasów." Maszerujący żołnierze śpiewali piosenkę „Zieleni się trawka” („Green grow the grass”). Przypuszczalnie przez tę sytuację słowo gringo stało się pogardliwym określeniem mieszkańca Stanów Zjednoczonych.
W dziedzinie współpracy z Polonią Węgierską Wiesław Fijałkowski zapisał się jako autor i współtwórca „Głosu Polonii” oraz filmu „W gościnie u Węgrów”. "Pierwsza projekcja tego filmu odbyła się w Budapeszcie we wrześniu 1980 roku".

</doc>
<doc id="3963121" url="https://pl.wikipedia.org/wiki?curid=3963121" title="Real Madryt w sezonie 1910/1911">
Real Madryt w sezonie 1910/1911

Sezon 1910/11 był 9. sezonem w historii Realu Madryt, wówczas Madrid FC.
Skład.
W klubie grali m.in.: Marcelo Bernabéu, Francisco Pérez de Guzman, Manuel Prast.

</doc>
<doc id="3963123" url="https://pl.wikipedia.org/wiki?curid=3963123" title="Wiesław Fijałkowski (ujednoznacznienie)">
Wiesław Fijałkowski (ujednoznacznienie)



</doc>
<doc id="3963126" url="https://pl.wikipedia.org/wiki?curid=3963126" title="Jan III (książę Meklemburgii, XIII w.)">
Jan III (książę Meklemburgii, XIII w.)

Jan III (ur. 1266/1272, zm. 29 maja 1289) – książę Meklemburgii jako jeden z koregentów w latach 1287–1289.
Jan III był trzecim dzieckiem, a drugim synem Henryka I Pielgrzyma, od 1264 księcia Meklemburgii, oraz Anastazji Barnimówny, córki księcia szczecińskiego Barnima I Dobrego. Jego rodzeństwem byli Henryk II Lew i Ludgarda meklemburska. Urodził się po 1266, a na pewno nie później niż w 1272, bowiem w 1271 jego ojciec wyruszył w długą pielgrzymkę do Jerozolimy. Podczas podróży Henryk trafił do niewoli Saracenów w Kairze (początkowo uznawany był za zmarłego). Regencję w księstwie przejęli jego bracia Jan II i Mikołaj III oraz kuzyni, rywalizujący ze sobą. W 1287 żyjący jeszcze Mikołaj III oraz jego starszy brat Henryk II Lew dopuścili do formalnych współrządów Jana III. 
3 listopada 1288 Jan poślubił Helenę, córkę księcia rugijskiego Wisława II i Agnieszki, córki Ottona I Dziecięcia. Zmarł już w 1289 roku, utonąwszy w pobliżu wyspy Poel. Pochowano go we franciszkańskim klasztorze w Wismar. Już zapewne po jego śmierci urodziła się jego jedyna córka Ludgarda (ur. 1289/1290, zm. 1352), która w 1302 poślubiła Gerharda II z Hoya. Po śmierci męża Helena w 1299 wyszła ponownie za mąż za Bernarda II, księcia Anhalt-Bernburg.
Imię Jan III nosił też samodzielny władca Meklemburgii, panujący w latach 1416–1438.

</doc>
<doc id="3963128" url="https://pl.wikipedia.org/wiki?curid=3963128" title="Henryk Nitecki">
Henryk Nitecki

Henryk Wincenty Nitecki, także jako "Józef Zaremba" (ur. 21 stycznia 1897 w Kielcach, zm. 22 kwietnia 1976 w Halifaksie) – oficer piechoty Wojska Polskiego II RP i Polskich Sił Zbrojnych, mianowany pułkownikiem w 1966 przez Prezydenta RP na uchodźstwie.
Życiorys.
Urodził się 21 stycznia 1897 w Kielcach. Po wybuchu I wojny światowej 1914 został żołnierzem Legionów Polskich, służył w 6 kompanii 6 pułku piechoty w składzie III Brygady, od 1915 w I batalionie 5 pułku piechoty w składzie II Brygady. W 1918 był internowany w obozie Szczypiornie.
Po odzyskaniu przez Polskę niepodległości został przyjęty do Wojska Polskiego. W 1919 służył w Milicji Ludowej jako dowódca kompanii, następnie dowódca i instruktor szkoły podoficerskiej batalionu, w tym samym roku był dowódcą 1 kompanii IV Warszawskiego batalionu zapasowego. W 1920 był dowódcą batalionu 36 pułku piechoty.
Od 1921 działał jako referent Samodzielnego Referatu Informacyjnego Dowództwa Okręgu Generalnego „Kielce”. Został awansowany do stopnia porucznika piechoty ze starszeństwem z dniem 1 czerwca 1919. Od 1923 jako oficer 75 pułku piechoty w Królewskiej Hucie był przydzielony do Powiatowej Komendy Uzupełnień Sosnowiec na stanowisko oficera instrukcyjnego. W marcu 1926 został przydzielony z PKU Sosnowiec do macierzystego 75 pp. Został awansowany do stopnia kapitana piechoty ze starszeństwem z dniem 1 stycznia 1927. Od 1927 pełnił stanowisko kierownika placówki wywiadowczej Oddziału II Sztabu Generalnego Wojska Polskiego na Niemcy. W 1928 był oficerem 2 batalionu strzelców w Starogardzie. Od 1932 był dowódcą kompanii w 52 pułku piechoty w Złoczowie. Przeniesiony do Korpusu Ochrony Pogranicza został przydzielony do wywiadu KOP i pełnił funkcję kierownika placówki wywiadowczej KOP nr 9 w Czortkowie (od 9 czerwca 1933 do 1935) oraz placówki wywiadowczej KOP nr 10 w Tarnopolu, podlegających szefowi Ekspozytury Nr 5 Oddziału II Sztabu Generalnego WP. Od 1935 w stopniu majora sprawował stanowisko II zastępcy szefa wywiadu KOP.
Po wybuchu II wojny światowej w trakcie kampanii wrześniowe objął także funkcję szefa Wydziału Wywiadu Wojennego (Wydział „Z”). We wrześniu opuścił Polskę i trafił do Rumunii, tam od 1940 pracował w Ekspozyturze „R" Oddziału II Sztabu Naczelnego Wodza w Bukareszcie. Został aresztowany, a w 1941 uciekł z osadzenia.
Wstąpił do ewakuujących się Polskich Sił Zbrojnych z ZSRR, w 1941 był referentem Ekspozytury „T" Oddziału II Sztabu Naczelnego Wodza w Jerozolimie. Następnie został oficerem Polskich Sił Zbrojnych. Służył w 2 Brygadzie Czołgów, w której od 1942 był dowódcą 9 kompanii warsztatowej, w 1945 był szefem służby warsztatowo-naprawczej, od 1945 dowódcą Oddziału Warsztatowo-Naprawczego w przemianowanej 2 Brygadzie Pancernej. Po wojnie był oficerem Polskiego Korpusu Przysposobienia i Rozmieszczenia w latach od 1947 do 1949.
Od 1949 przebywał w Kanadzie. Działał w organizacjach kombatanckich w amerykańskim Detroit. W 1966 Prezydent RP na uchodźstwie August Zaleski mianował go pułkownikiem w korpusie oficerów piechoty. Zmarł 22 kwietnia 1976 w kanadyjskim Halifax.

</doc>
<doc id="3963131" url="https://pl.wikipedia.org/wiki?curid=3963131" title="Puławska (rasa świni)">
Puławska (rasa świni)

Puławska (d. "gołębska") – polska rasa świni domowej.
Historia.
Początki rasy datują się na początek XX wieku. W roku 1926 w Stacji Zootechnicznej Państwowego Instytutu Naukowego Gospodarstwa Wiejskiego w Borowinie podjęto systematyczne prace nad udoskonalaniem świń gołębskich – stada zakupionego w miejscowości Gołąb, będącego mieszańcami prymitywnych świń miejscowych, głównie ras polskiej kłapouchej i polskiej ostrouchej z importowaną rasą "berkshire". Pracom przewodniczył profesor Zdzisław Zabielski. Popularność świni gołębskiej stopniowo rosła – największe skupiska hodowlane znajdowały się między Puławami a Dęblinem oraz w rejonie Kocka, Michowa i Kamionek. W 1935 roku rasa została spopularyzowana w siedmiu powiatach województwa lubelskiego, a do 1951 rozprzestrzeniła się na Mazowszu i Śląsku. W 1951 przyjęto nazwę ekotypu – "puławska" (wcześniej była to "gołębska"), a także podjęto decyzję o przekształceniu go w bardziej mięsny, poprzez dolew krwi rasy wielkiej białej angielskiej (typ bekonowy) i rasy berkshire. Największy rozwój rasy nastąpił w latach 1950–1960. W 1960 lochy stanowiły 9,8% polskiego stada loch zarodowych. Potem rasa ulegała redukcji, szczególnie gwałtownej pod koniec lat 80. XX wieku. Przyczyną było zwiększone zainteresowanie rasami bardziej mięsnymi. W 1997 roku populacja spadła do 86 loch i 10 knurów stadnych. Subsydia rządowe i wdrożony program ochronny wpłynęły na ustabilizowanie tej liczby.
Pewne partie ciężkich tuczników zakupiono do Hiszpanii z przeznaczeniem do produkcji szynek długodojrzewających. Rynek ten jednak oczekiwał mięsa znacznie bardziej otłuszczonego i współpraca nie była kontynuowana. Od 2010 rozpoczęto współpracę z siecią marketów Auchan. Mięso świń rasy puławskiej sprzedawano tam jako towar delikatesowy.
Charakterystyka.
Rasa puławska reprezentuje typ tłuszczowo-mięsny, o szybkim tempie wzrostu. Maciora rodzi średnio 9–12 prosiąt w miocie. Mięso ma wysokie walory smakowe i jakościowe, w szczególności przydatne do wytwarzania regionalnych produktów mięsnych. 28 maja 2009 wpisana została na polską listę produktów tradycyjnych pod nazwą "świnia rasy puławskiej".
Wzorzec rasy.
Wzorzec historycznie ukształtowany:

</doc>
<doc id="3963137" url="https://pl.wikipedia.org/wiki?curid=3963137" title="Płamiennyj">
Płamiennyj

Płamiennyj – radziecki niszczyciel projektu 56, zmodyfikowany według projektu 56PŁO. W służbie od 31 sierpnia 1957 do 24 czerwca 1991 roku, aktywny głównie na Morzu Śródziemnym.
Budowa i opis techniczny.
Budowa i stan pierwotny.
„Płamiennyj” został zbudowany (pod numerem 1208) w Stoczni im. 61 Komunardów w Mikołajowie, stępkę położono 3 września 1955 roku. Okręt został zwodowany 26 października 1956 roku, służbę rozpoczął 31 sierpnia 1957 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 18 stycznia 1961 do 4 czerwca 1962 roku w stoczni Siewmorzawod Nr 201 w Sewastopolu.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Płamiennyj” rozpoczął służbę w składzie Floty Czarnomorskiej. W lipcu 1974 roku brał udział w spowodowanej konfliktem cypryjsko-tureckim ewakuacji współobywateli i greckich komunistów z Limassol. Podczas wizyt zagranicznych odwiedził Rumunię, Etiopię i Egipt. 
Skreślony z listy okrętów 24 czerwca 1991 roku, zezłomowany w 1992 roku w Inkermanie. 
Okręt nosił kolejno numery burtowe: 222, 213, 514, 363, 954, 383, 382, 522, 538, 361 i 359.

</doc>
<doc id="3963140" url="https://pl.wikipedia.org/wiki?curid=3963140" title="ZSME Tarnów">
ZSME Tarnów



</doc>
<doc id="3963141" url="https://pl.wikipedia.org/wiki?curid=3963141" title="Donja Dubrava">
Donja Dubrava



</doc>
<doc id="3963143" url="https://pl.wikipedia.org/wiki?curid=3963143" title="France Sevens 2005">
France Sevens 2005

France Sevens 2005 – trzecia edycja wchodzącego w skład IRB Sevens World Series turnieju France Sevens przeznaczonego dla męskich reprezentacji narodowych w rugby 7. Odbyła się w dniach 10–11 czerwca 2005 roku na Stade Jean-Bouin w Paryżu będąc siódmym turniejem sezonu 2004/2005.
Informacje ogólne.
Turniej początkowo miał zostać przeprowadzony, tak jak rok wcześniej, w Bordeaux, do Paryża został przeniesiony na prośbę Fédération Française de Rugby. Rozegrane na Stade Jean-Bouin zawody były siódmym turniejem sezonu 2004/2005 IRB Sevens World Series i wzięło w nich udział szesnaście reprezentacji. Drużyny rywalizowały w pierwszym dniu systemem kołowym podzielone na cztery czterozespołowe grupy, po czym w drugim dniu osiem najlepszych awansowało do ćwierćfinałów, a pozostała ósemka zmierzyła się w walce o "Bowl". Podział na grupy i rozkład gier zostały opublikowane na początku maja 2005 roku.
Choć sprawa zwycięstwa w klasyfikacji generalnej rozstrzygnęła się już w poprzednim turnieju, zespoły walczyły o dobre zakończenie sezonu, a indywidualnie Santiago Gómez Cora i Fabian Juries rywalizowali o pobicie rekordu w liczbie przyłożeń w historii cyklu, który dzierżył Karl Te Nana. W pierwszym dniu najbardziej zacięta była rywalizacja w grupie D, gdzie o braku awansu Argentyńczyków do ćwierćfinałów zadecydowała różnica małych punktów. W turnieju triumfowali reprezentanci Francji mający w składzie gwiazdę piętnastoosobowej wersji Vincenta Clerca, w drodze do pierwszego w historii tytułu pokonując kolejno RPA, Nową Zelandię i Fidżi. Najlepszym graczem zawodów został uznany Julien Malzieu.

</doc>
<doc id="3963144" url="https://pl.wikipedia.org/wiki?curid=3963144" title="Zinaida Samsonowa">
Zinaida Samsonowa

Zinaida Aleksandrowna Samsonowa (ur. 14 października 1924 w Bobkowie, zm. 27 stycznia 1944 w okolicach Chołmy) – radziecka sanitariuszka, Bohater Związku Radzieckiego.
Życiorys.
Była córką wiejskiego kowala. Ukończyła szkołę we wsi Kołyczowo, gdzie mieszkała razem z rodziną od szóstego roku życia. Następnie podjęła pracę jako sanitariuszka w domu opieki dla inwalidów. Uczyła się w szkole medycznej w Jegorjewsku.
Zmobilizowana do Armii Czerwonej w październiku 1942, była instruktorem sanitarnym w 667 pułku strzeleckim 218 dywizji strzeleckiej 47 Armii, walczyła na Froncie Woroneskim. Do 1943 została kandydatką do członkostwa we Wszechzwiązkowej Komunistycznej Partii (bolszewików) i uzyskała awans na stopień starszego sierżanta służby medycznej. Brała udział w forsowaniu Dniepru w rejonie wsi Piekary (rejon kaniowski, obwód czerkaski). 
Zginęła 27 stycznia 1944 w walce o wioskę Chołma na Białorusi i została pochowana w zbiorowym grobie czerwonoarmistów w pobliskich Ozariczach. Pośmiertnie, 3 czerwca 1944, otrzymała tytuł Bohatera Związku Radzieckiego. 
Upamiętnienie.
Popiersie i tablica pamiątkowa Zinaidy Samsonowej znajduje się w szkole medycznej w Jegorjewsku, do której uczęszczała. Jest patronką ulic we wsiach Ozariczi i Kołyczowo, gdzie jej imię nadano również lokalnemu muzeum II wojny światowej.

</doc>
<doc id="3963146" url="https://pl.wikipedia.org/wiki?curid=3963146" title="Naporistyj">
Naporistyj

Naporistyj – radziecki niszczyciel projektu 56, zmodyfikowany według projektu 56PŁO. W służbie od 31 października 1957 do 30 lipca 1987 roku, aktywny głównie na Morzu Śródziemnym.
Budowa i opis techniczny.
Budowa i stan pierwotny.
„Naporistyj” został zbudowany (pod numerem 1208) w Stoczni im. 61 Komunardów w Mikołajowie, stępkę położono 17 sierpnia 1955 roku. Okręt został zwodowany 30 grudnia 1956 roku, służbę rozpoczął 31 października 1957 roku. 
Niszczyciel charakteryzował się całkowitą długością 126 metrów (117,9 m na linii wodnej), szerokość wynosiła 12,76 metra, zaś zanurzenie maksymalnie 4,2 metra. Wyporność jednostki to: 2667 ton (standardowa), 2949 ton (normalna) i 3249 ton (pełna).
Napęd stanowiły 2 turbiny parowe TW-8 o mocy 72 000 KM oraz 4 kotły parowe wodnorurkowe KW-76. Jednostka rozwijała prędkość maksymalną 38 węzłów. Przy 14 węzłach mogła ona pokonać 3850 mil morskich.
Uzbrojenie artyleryjskie okrętu składało się z 2 podwójnych dział SM-2-1 kalibru 130 mm L/58 i 4 poczwórnie sprzężonych działek przeciwlotniczych SM-20 ZIF kalibru 45 mm L/76. Niszczyciel dysponował 6 miotaczami bomb głębinowych Burun. Uzbrojenie torpedowe stanowiły 2 pięciorurowe wyrzutnie kalibru 533 mm. Okręt mógł zabierać na pokład również miny morskie.
Załogę okrętu stanowiło 284 ludzi, w tym 19 oficerów.
Modyfikacje.
Okręt zmodernizowano zgodnie z projektem 56PŁO – prace prowadzano od 8 lutego 1961 do 19 sierpnia 1962 roku w stoczni Siewmorzawod Nr 201 w Sewastopolu.
Zmiany wprowadzono głównie w uzbrojeniu okrętu. Dziobową wyrzutnię torpedową przystosowano do walki z okrętami podwodnymi, rufową wyrzutnię zdemontowano. 
Zamiast miotaczy bomb głębinowych Burun zamontowano 4 rakietowe miotacze RBU-2500. 
W trakcie remontu, już po głównej modernizacji, jako broń przeciwko rakietom lecącym na niskim pułapie, na okręcie zamontowano 2 lub 4 podwójne automatyczne działka 2M-3M kalibru 25 mm. 
Opisane zmiany zwiększyły wyporność okrętu o ok. 450 ton oraz obniżyły maksymalną prędkość jednostki do około 34 węzłów. Zmniejszyła się również liczba załogantów.
Służba.
„Naporistyj” rozpoczął służbę w składzie Floty Czarnomorskiej. W kwietniu 1970 roku uczestniczył w manewrach Okiean. W 1973 roku brał udział w ewakuacji współobywateli Egiptu. Podczas wizyt zagranicznych odwiedził Bułgarię, Etiopię, Francję i Egipt. 
Skreślony z listy okrętów 30 lipca 1987 roku, zezłomowany w Inkermanie. 
Okręt nosił kolejno numery burtowe: 224, 212, 214, 253, 250, 362, 370, 354, 370, 360, 517, 516, 358 i 518.

</doc>
<doc id="3963148" url="https://pl.wikipedia.org/wiki?curid=3963148" title="Ice Star 2016">
Ice Star 2016

Ice Star 2016 – międzynarodowy turniej seniorów w łyżwiarstwie figurowym w sezonie 2016/2017. Został rozegrany w dniach 18 - 20 listopada 2016 roku w białoruskim Mińsku.
Wśród solistów triumfował Ukrainiec Iwan Pawłow, natomiast w rywalizacji solistek najlepsza okazała się jego rodaczka Anna Kniczenkowa. W rywalizacji par tanecznych zwyciężyli również Ukraińcy Ołeksandra Nazarowa i Maksym Nikitin.

</doc>
<doc id="3963150" url="https://pl.wikipedia.org/wiki?curid=3963150" title="Eugeniusz Dziwiłł">
Eugeniusz Dziwiłł

Eugeniusz Otto Gintowt-Dziwiłł, ps. „Tygrys” (ur. 1 września 1896, zm. ?) – oficer artylerii Wojska Polskiego II RP i Polskich Sił Zbrojnych.
Życiorys.
Urodził się 1 września 1896. Przed 1914 był członkiem Polskich Drużyn Strzeleckich. Po wybuchu I wojny światowej 1914 został żołnierzem Legionów Polskich, służył kawalerii (późniejszy 1 pułk ułanów). Mianowany wachmistrzem, później sierżantem. Odbywał kursy karabinów maszynowych i dowódców plutonów piechoty. Jako żołnierz V batalionu I Brygady do 1 października 1915 przebywał chory w Szpitalu Legionów w Zakopanem, jako żołnierz 2 kompanii II batalionu 5 pułku piechoty w składzie II Brygady przebywał chory w domu rekreacyjnym w Kamińsku. Używał pseudonimu „Tygrys”.
Po odzyskaniu przez Polskę niepodległości został przyjęty do Wojska Polskiego. Ukończył Szkołę dla Młodszych Oficerów Artylerii w Toruniu. 23 sierpnia 1924 roku został mianowany podporucznikiem ze starszeństwem z dniem 1 marca 1924 roku i 1. lokatą w korpusie oficerów artylerii, a później do stopnia porucznika artylerii ze starszeństwem z dniem 1 lutego 1926. W latach 20. i 30. był oficerem 9 pułku artylerii ciężkiej w Siedlcach, w 1932 przydzielony jako oficer sądowy do Wojskowego Sądu Rejonowego Siedlce. Później awansowany do stopnia kapitana. Według stanu z marca 1939 był oficerem sądowym Wojskowego Sądu Rejonowego Warszawa.
Po zakończeniu II wojny światowej pozostał na emigracji w Wielkiej Brytanii, mieszkał w Londynie. Był przypisany do Lancashire. W 1959 został awansowany do stopnia majora artylerii.

</doc>
<doc id="3963153" url="https://pl.wikipedia.org/wiki?curid=3963153" title="Arthur Sasse">
Arthur Sasse

Arthur Sasse (ur. 30 lipca 1908, zm. w październiku 1973) – amerykański fotograf związany z agencją prasową United Press International.
W 1938 roku otrzymał nagrodę National News Picture Contest za zdjęcia wymarszu Legii Cudzoziemskiej. W 1948 roku był pierwszym fotografem, które pozwolono wystawiać swoje prace w Zoo w Bronksie.
14 marca 1951 roku wykonał zdjęcie Alberta Einsteina pokazującego język, które stało się ikoną pop-kultury. Arthur Sasse wykonał je, gdy naukowiec wychodził z przyjęcia z okazji swoich 72. urodzin w klubie Uniwersytetu Princeton. Naukowiec zniecierpliwiony ciągłym fotografowaniem przez obecnych paparazzi, pokazał im język, co udało się uwiecznić Sasse’sowi.
Zdjęcie jest najczęściej reprodukowaną fotografią naukowca. Sam Einstein zamówił dziewięć kopii zdjęcia dla własnego użytku. Użył ich m.in. wysyłając swoim przyjaciołom pocztówkę z załączonym zdjęciem. Fotografia w 2009 roku osiągnęła cenę na aukcji 72,300 dolarów, co czyni je też najdroższym zdjęciem Einsteina jakie kiedykolwiek było zrobione.

</doc>
<doc id="3963157" url="https://pl.wikipedia.org/wiki?curid=3963157" title="Parafia Świętej Trójcy (św. Rocha) na Złotej Górce w Mińsku">
Parafia Świętej Trójcy (św. Rocha) na Złotej Górce w Mińsku



</doc>
<doc id="3963161" url="https://pl.wikipedia.org/wiki?curid=3963161" title="Nemegtomaja">
Nemegtomaja



</doc>
<doc id="3963163" url="https://pl.wikipedia.org/wiki?curid=3963163" title="Władimir Martynow">
Władimir Martynow

Władimir Iwanowicz Martynow (ros. Влад́имир Ив́анович Марты́нов; ur. 20 lutego 1946 w Moskwie) – radziecki i rosyjski kompozytor. Twórca muzyki filmowej. Laureat Państwowej Nagrody Federacji Rosyjskiej (2003).
Ukończył Konserwatorium Moskiewskie – w klasie kompozycji w 1970 roku i w klasie fortepianu w 1971 roku.

</doc>
<doc id="3963165" url="https://pl.wikipedia.org/wiki?curid=3963165" title="Athletic FC">
Athletic FC

Athletic Football Club – szwedzki klub piłkarski, mający siedzibę w gminie Solna w stolicy kraju.
Historia.
Chronologia nazw:
Piłkarski klub Athletic FC został założony w północno-zachodniej części Sztokholmu, gminie Solna, w 2007 roku. W 2006 roku zespół startował w Division 8 Stockholm. Co roku klub awansował do ligi wyżej, a w 2010 debiutował w Division 4 Stockholm Norra. Po piątym miejscu w 2010, w następnym sezonie zajął drugie miejsce i otrzymał promocję do Division 3.
23 sierpnia 2012 roku odbyła się fuzja z FC Väsby United. Tak jak Väsby United miał problemy finansowe, Prezesem został kierownik Athletic, nowy klub otrzymał nazwę Athletic FC United, wziął logo Athletic i przeniósł się do dzielnicy Solna na stadion farm klubu, zwanym Skytteholms IP.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywa swoje mecze domowe na stadionie Skytteholms IP w Solnie, który może pomieścić 5000 widzów.

</doc>
<doc id="3963167" url="https://pl.wikipedia.org/wiki?curid=3963167" title="Mistrzostwa nordyckie w łyżwiarstwie figurowym 2017">
Mistrzostwa nordyckie w łyżwiarstwie figurowym 2017

Mistrzostwa nordyckie w łyżwiarstwie figurowym 2017 – międzynarodowy turniej seniorów w łyżwiarstwie figurowym w sezonie 2016/2017. Został rozegrany w dniach 2 - 5 marca 2017 roku w islandzkim Rejkiaviku.
Wśród solistów triumfował reprezentant Francji Chafik Besseghier, natomiast w rywalizacji solistek najlepsza okazała się reprezentantka Włoch Carolina Kostner.

</doc>
<doc id="3963169" url="https://pl.wikipedia.org/wiki?curid=3963169" title="Zamach w Sztokholmie (2017)">
Zamach w Sztokholmie (2017)

Zamach w Sztokholmie – akt terrorystyczny, który miał miejsce 7 kwietnia 2017 na terenie Sztokholmu, na ulicy Drottninggatan. Sprawca zamachu to 39-letni Uzbek sympatyzujący z Państwem Islamskim. Był on wcześniej znany służbom bezpieczeństwa. 
Przebieg.
Do zdarzenia doszło na terenie głównego deptaku, gdy napastnik wjechał skradzioną ciężarówką w tłum ludzi, a także w dom handlowy. W budynku wybuchł pożar, ale strażacy szybko ugasili płomienie. W międzyczasie sprawca zamachu wyskoczył z samochodu i uciekł. W ataku zginęło 5 osób, a 8 zostało rannych. Doszło również do strzelaniny. Policjanci zatrzymali zamaskowanego sprawcę. Według władz zdarzenie było zamachem terrorystycznym. W ciężarówce znaleziono torbę z bombą, która nie wybuchła .

</doc>
<doc id="3963170" url="https://pl.wikipedia.org/wiki?curid=3963170" title="Jaskinia na Gołąbcu">
Jaskinia na Gołąbcu

Jaskinia na Gołąbcu, Spyrlaczowa Jama lub Nad Jeziorzyskiem – jaskinia w skale Kozierówka (Gołąbiec) w grupie Skałek Piekarskich na lewym brzegu Wisły w miejscowości Piekary pod Krakowem. Pod względem geograficznym znajduje się na Obniżeniu Cholerzyńskim w obrębie makroregionu Bramy Krakowskiej.
Opis jaskini.
Jaskinia zwana jest także "Spyrlaczową Jamą" lub "Nad Jeziorzyskiem". Położona jest na wysokości 213 m n.p.m. w skałach wapiennych na południowej ścianie Kozierówki. Dojście od góry jest dość łatwe. Otwór wejściowy ma szerokość ponad 6 m i wysokość ponad 3 m. Tuż za nim znajduje się jasna, sucha komora. Wychodzi z niej w głąb skały prosty korytarz o długości 23 m, początkowo wysoki, później niższy, o wysokości około 1,5 m. W całej jaskini brak nacieków. Łączna długość jaskini wynosi 32 m.
Jaskinia powstała w pionowym pęknięciu ciosowym w wapieniach skalistych późnej jury (oksford). W jej korytarzu zalega gruz skalny, namulisko zostało wyeksploatowane przez archeologów. Korytarz jest wilgotny, jego początkowa część jest jasna, dalsza ciemna. Na spągu przy otworze wejściowym rosną rośliny kwiatowe, a na ścianach początkowej części korytarza obficie glony i pojedyncze okazy zanokcicy murowej. Obserwowano liczne wije, a głębiej – pająki i komary.
Historia poznania i eksploracji.
Jaskinia była znana od dawna. Pod koniec XIX wieku dla potrzeb regulacji Wisły na Gołąbcu wydobywano kamienie. Spowodowało to zmianę kształtu otworu jaskini. W 1917 r. poszukując komory z guanem poszerzono korytarz, oraz przedłużono go do 23 m. W 1951 r., jaskinię zinwentaryzował Kazimierz Kowalski. Dokumentację sporządzili A. Górny i M. Szelerewicz w 1999 r. Plan jaskini sporządził M. Szelerewicz.
W jaskini odkryto ślady bytności człowieka z późnego paleolitu (neandertalczyka). Jej namulisko przekopał archeolog G. Ossowski w 1879 r. Znalazł w niej bogatą kolekcję kości zwierząt oraz niewielką liczbę narzędzi krzemiennych. W archeologii znana jest jako stanowisko "Piekary IV".

</doc>
<doc id="3963171" url="https://pl.wikipedia.org/wiki?curid=3963171" title="Athletic Solna">
Athletic Solna



</doc>
<doc id="3963173" url="https://pl.wikipedia.org/wiki?curid=3963173" title="Smurf Attack">
Smurf Attack



</doc>
<doc id="3963183" url="https://pl.wikipedia.org/wiki?curid=3963183" title="Rebeka (poemat)">
Rebeka (poemat)

Rebeka – poemat Jana Kasprowicza, pochodzący z cyklu "Z motywów biblijnych", podobnie jak utwory o Mojżeszu i Judycie&lt;ref name="cejsh.icm.edu.pl/cejsh"&gt;&lt;/ref&gt;. Utwór jest napisany strofą saficką, czyli zwrotką czterowersową złożoną z trzech wersów jedenastozgłoskowych i jednego pięciozgłoskowego, rymowaną abab. Utwór jest oparty na biblijnej Księdze Rodzaju. Opowiada o tym, jak Eliezer wyprawił się w poszukiwaniu żony dla Izaaka.

</doc>
<doc id="3963184" url="https://pl.wikipedia.org/wiki?curid=3963184" title="Szkarłatka królewska">
Szkarłatka królewska

Szkarłatka królewska, papuga królewska ("Alisterus scapularis") – gatunek ptaka z rodziny papug wschodnich (Psittaculidae). Występuje w Australii (wschodnie i południowo-wschodnie tereny Queenslandu aż do południowej Wiktorii). Nie jest zagrożony wyginięciem.
Podgatunki.
Wyróżnia się dwa podgatunki:
Charakterystyka.
Szkarłatka królewska dorasta do 42–43 cm długości (wraz z ogonem), waży 209–275 g. Samce posiadają czerwone upierzenie głowy, piersi oraz spodu ciała i zielone skrzydła wraz z ogonem. Dziób jest koloru pomarańczowo-czarnego. Samica ma zaś zieloną głowę i piersi oraz czarny dziób. Młode osobniki ubarwieniem przypominają dorosłe samice. Gatunek ten żyje w niedużych grupach z innymi gatunkami papug. Można je napotkać w wilgotnych i gęsto zarośniętych lasach.
Rozród.
Papugi te dojrzewają w wieku około 3 lat. Samica znosi 4–5 jaj i wysiaduje je przez 3 tygodnie. Młode opuszczają gniazdo w wieku 5–6 tygodni.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody (IUCN) szkarłatka królewska ma status gatunku najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako zazwyczaj pospolity. Trend liczebności populacji oceniany jest jako spadkowy ze względu na niszczenie siedlisk. Gatunek ten jest ujęty w II załączniku konwencji waszyngtońskiej (CITES).

</doc>
<doc id="3963185" url="https://pl.wikipedia.org/wiki?curid=3963185" title="Judyt (poemat)">
Judyt (poemat)

Judyt – poemat Jana Kasprowicza, pochodzący z cyklu "Z motywów biblijnych". Utwór jest napisany zasadniczo dziewięciozgłoskowcem ujętym w strofy ośmiowersowe rymowane abbabacc. Tylko ostatni wers w strofie jest trzynastozgłoskowy. Poemat odwołuje się do biblijnej Księgi Judyty. Bohaterką jest Judyta, która uwolniła swój naród od zagrożenia ze strony Asyryjczyków pod wodzą Holofernesa.
Zobacz też: Judyta (obraz Valentina de Boulogne), Judyta ze służącą, Motyw Judyty i Holofernesa w malarstwie.

</doc>
<doc id="3963186" url="https://pl.wikipedia.org/wiki?curid=3963186" title="Zapalnik UZRGM">
Zapalnik UZRGM

Zapalnik UZRGM (Uniwersalny Zapalnik Ręcznych Granatów – Modernizowany) – mechaniczny zapalnik do granatów ręcznych, ze zwłoką. Zwłoka uzyskiwana jest przez spalanie ścieżki pirotechnicznej pobudzonej przez mechanizm uderzeniowy. Ścieżka inicjuje spłonkę, która powoduje detonację ładunku zasadniczego. Zapalnik ma wersję bojową UZRGM oraz ćwiczebną UZRGM-ĆW. Przeznaczony jest do uzbrajania granatów typu F-1, RG-42, RGO-88 i RGZ-89.
Zapalnik ma masę 0,045 kg, długość 104 mm, wykorzystuje gwint Sp 15,45 × 13 zw/” o długości 9,6 mm; opóźnienie ścieżki pirotechnicznej wynosi między 3,2 a 4,0 s.

</doc>
<doc id="3963187" url="https://pl.wikipedia.org/wiki?curid=3963187" title="Islam w Kosowie">
Islam w Kosowie

Islam w Kosowie – dominująca wspólnota religijna wyznania muzułmańskiego, działająca w Kosowie, szacowana na 90% całej populacji tego państwa.
Historia.
Islam w Kosowie pojawił się wraz z inwazją Turków osmańskich na Bałkany. Do XVI w. skala islamizacji Kosowa była relatywnie niewielka, a większość muzułmanów mieszkała w miastach (Prisztina, Prizren). Presja podatkowa spowodowała, że skala konwersji na islam zwiększyła się pod koniec XVI w. Istotną rolę odegrał także wpływ bektaszytów, którzy propagowali religię łączącą elementy islamskie i chrześcijańskie. Pod koniec XVII w. nastąpiła masowa migracja ludności katolickiej z dzisiejszej północnej Albanii w kierunku Kosowa. Ci, którzy osiedlili się w rejonie Pecia zostali zmuszeni do przejścia na islam.
W Kosowie upowszechniło się zjawisko kryptochrześcijaństwa. Znaczna część wyznawców islamu nadal w domach praktykowała religię chrześcijańską. Od 1703 kościelne dekrety zakazywały kryptochrześcijaństwa.
W czasach socjalistycznej Jugosławii muzułmanie z Kosowa wchodzili w skład Islamskiej Wspólnoty Wyznaniowej Jugosławii, z siedzibą w Sarajewie. W 1993 Islamska Wspólnota Kosowa zadeklarowała swoją niezależność. Statut wspólnoty określił sposób wyboru Wielkiego Muftiego przez ciało złożone z 27 przedstawicieli wspólnoty. Wspólnota sprawowała nadzór nad 660 obiektami religijnymi. Zaplecze intelektualne wspólnoty stanowił Wydział Studiów Islamskich, działający od 1992 w Prisztinie oraz medresa Alauddin.
W czasie wojny domowej w Kosowie w 1999 zostało zniszczonych 218 spośród 540 meczetów działających w Kosowie, w ramach działań zmierzających do usunięcia śladów kultury osmańskiej. W odpowiedzi radykalni muzułmanie albańscy zniszczyli kilkadziesiąt świątyń chrześcijańskich w Kosowie. Dopiero w sierpniu 1999 zaprzestano takich działań.
Społeczność muzułmańska w Kosowie.
Po rozpadzie Jugosławii, kierownictwo nad społecznością muzułmańską w Kosowie przejęła Islamska Wspólnota Kosowa (alb. Bashkësia Islame e Kosovës), którą kieruje Wielki Mufti (obecnie jest nim Naim Tërnava). Według spisu ludności z 2011 ponad 95% ludności Kosowa deklaruje się jako muzułmanie. Większość z nich nie praktykuje deklarowanej religii. Większość spośród kosowskich muzułmanów stanowią Albańczycy, ale z islamem w Kosowie identyfikują się także Turcy, Romowie, Boszniacy i Gorani.
Dzięki pomocy Arabii Saudyjskiej udało się odbudować kilka świątyń bektaszyckich (tekke). Zauważalna jest także obecność wahabitów w Kosowie, choć ich wpływy są ograniczone.
Spośród partii działających w Kosowie tylko jedna - Partia Sprawiedliwości (Partia e Drejtësisë) uwzględnia w swoim programie wierność tradycyjnym wartościom muzułmańskim. W 2011 parlament Kosowa uchwalił zakaz noszenia chust muzułmańskich w szkołach i zakaz nauki religii w szkołach państwowych.
Organizacja wspólnoty.
Najważniejszą organizacją reprezentującą muzułmanów w Kosowie pozostaje Islamska Wspólnota Kosowa (Bashkësia Islame e Kosovës), którą kieruje Wielki Mufti. Część muzułmanów w Kosowie należy do bractw sufickich, z których najliczniejsza jest wspólnota bektaszytów, do niej należy także znaczna część muzułmanów pochodzenia romskiego.
Kontakty międzywyznaniowe.
Długa tradycja kontaktów pomiędzy muzułmanami i katolikami w Kosowie przybrała w 2011 formę regularnych spotkań zwierzchników trzech wspólnot, działających w Kosowie: islamskiej, katolickiej i prawosławnej. Wspólnotę muzułmańską reprezentuje Wielki Mufti.

</doc>
<doc id="3963189" url="https://pl.wikipedia.org/wiki?curid=3963189" title="Tokowski">
Tokowski

Tokowski – handlowa nazwa czerwonego granitu powstałego w prekambrze. Należy do skał budujących tarczę ukraińską. Złoża tej skały znajdują są na Ukrainie, w obwodzie dniepropetrowskim, w rejonie apostołowskim.
Skład mineralogiczny.
W skład Tokowskiego wchodzą:
Złoże.
Zasoby złoża szacuje się na przynajmniej 70 mln m³. Wyodrębniono 8 złóż z czego na 6 z nich prowadzi się eksploatację. Jedno z niewykorzystywanych złóż stanowią m.in. porohy na rzece Kamience będące atrakcją turystyczną, więc rozpoczęcie jego wydobycia jest mało prawdopodobne. Miesięczne wydobycie waha się od 400 do 700 m³.
Historia.
Eksploatacje rozpoczęli w latach 70. XIX w. uwłaszczeni chłopi, gdyż ziemie tu leżące nie nadawały się pod uprawę. Po rewolucji październikowej złoże znacjonalizowano. W latach 30. XX w. w pobliżu kamieniołomów powstały osiedla dla ich pracowników: Tok, Czerwony Tok i Tokowskie. W tym okresie przyjęto dla wydobywanego tu granitu obecną nazwę. Po upadku ZSRR złoża sprywatyzowano.
Głównym importerem Tokowskiego jest Polska. Granit ten sprzedawano również m.in. do Rosji, Włoch, Azerbejdżanu i Gruzji.
Zastosowanie.
Granit Tokowski stosuje się w budownictwie (np. jako blaty, schody), w sztuce sepulkralnej oraz jako kruszywo.

</doc>
<doc id="3963192" url="https://pl.wikipedia.org/wiki?curid=3963192" title="Sophie Dodemont">
Sophie Dodemont

Sophie Dodemont (ur. 30 sierpnia 1973 r. w Pont-Sainte-Maxence) – francuska łuczniczka, brązowa medalistka igrzysk olimpijskich.
Na igrzyskach olimpijskich w 2008 roku w Pekinie reprezentowała francuską drużynę kobiecą razem z Bérengère Schuh i Virginie Arnold. W pojedynku o trzecie miejsce pokonały Brytyjki, zdobywając brązowy medal. Wystąpiła również w zawodach indywidualnych, lecz przegrała w pierwszej rundzie z Niemką Anją Hitzler.

</doc>
<doc id="3963193" url="https://pl.wikipedia.org/wiki?curid=3963193" title="Dilnaz Achmadijewa">
Dilnaz Achmadijewa

Dilnaz Muratkyzy Achmadjiwa (, , "Dilnaz Muratowna Achmadijewa"; ur. 20 listopada 1980 w Ałmaty) – kazachska piosenkarka pop oraz aktorka pochodzenia ujgurskiego. Swoją karierę rozpoczęła już w wieku 4 lat występując epizodycznie w filmie telewizyjnym dla dzieci Волшебное Яблоко (pol. "Magiczne Jabłko") w reżyserii Murata Ahmadiewa. Występowała również na deskach Teatru Ujgruskiego w Ałmaty.
Po sześciu latach znajomości, w 2011 piosenkarka wzięła ślub z przedsiębiorcą Ahmadem. Rozwiedli się w 2015 roku.

</doc>
<doc id="3963194" url="https://pl.wikipedia.org/wiki?curid=3963194" title="Remisja (album)">
Remisja (album)

Remisja – dziesiąty album studyjny polskiego zespołu hip-hopowego Slums Attack, wydany pod szyldem „Peja/Slums Attack” nagrany bez udziału DJ-a Decksa, którego zastąpił gdański raper i producent muzyczny Bartłomiej „Brahu” Wawrzyniak. Wydawnictwo ukazało się 7 kwietnia 2017 roku nakładem wydawnictwa RPS Enterteyment w dystrybucji My Music. Gościnnie udzielili się: DJ Danek, Brahu, Gandzior, Kaen, Kroolik Underwood, DVJ Rink oraz gitarzysta zespołu Lady Pank Jan Borysewicz.
Nagrania dotarły do 1. miejsca zestawienia OLiS i uzyskały status złotej płyty.
Lista utworów.
Opracowano na podstawie materiału źródłowego.

</doc>
<doc id="3963195" url="https://pl.wikipedia.org/wiki?curid=3963195" title="Henning Dyremose">
Henning Dyremose

Henning Dyremose (ur. 22 grudnia 1945 w Holstebro) – duński polityk, menedżer i przedsiębiorca, poseł do Folketingetu, minister pracy i finansów w rządach Poula Schlütera, w 1993 przewodniczący Konserwatywnej Partii Ludowej.
Życiorys.
Z wykształcenia inżynier, ukończył w 1969 studia w Danmarks Tekniske Højskole. Początkowo pracował jako konsultant, później jako główny ekonomista i dyrektor do spraw marketingowych w różnych przedsiębiorstwach.
Zaangażował się w działalność polityczną w ramach Konserwatywnej Partii Ludowej. W latach 1979–1984 i 1990–1993 sprawował mandat posła do Folketingetu. Od 1986 do 1989 był ministrem pracy, następnie do 1993 zajmował stanowisko ministra finansów.
W 1993 został nowym przewodniczącym swojego ugrupowania, zastępując Poula Schlütera. Jeszcze w tym samym roku na czele partii stanął Hans Engell, a Henning Dyremose wycofał się z działalności politycznej. M.in. do 1998 kierował koncernem Dalhoff Larsen og Horneman, następnie jako dyrektor generalny (1998–2006) i prezes (2007–2008) był związany z przedsiębiorstwem telekomunikacyjnym Tele Danmark. Przewodniczył również krajowym organizacjom gospodarczym: Duńskiej Radzie Handlowej (2004–2009) i zrzeszeniu przemysłowemu DI-Dansk Industri (2005–2008).

</doc>
<doc id="3963199" url="https://pl.wikipedia.org/wiki?curid=3963199" title="Wzgórza Tynieckie">
Wzgórza Tynieckie

Wzgórza Tynieckie – wzgórza na prawym brzegu Wisły w należącym do Krakowa Tyńcu. Pod względem geograficznym znajdują się na Pomoście Krakowskim zaliczanym do makroregionu Bramy Krakowskiej. Od zachodu i północy opadają do terasy Wisły, od wschodu i północnego wschodu omija je autostrada A4&lt;ef name=geo/&gt;.
Są to porośnięte lasem, niskie wzgórza o wysokości względnej nad terasą Wisły do 90 m. Wisła tworzy w tym miejscu pomiędzy Wzgórzami Tynieckimi, a znajdującymi się na jej lewym brzegu Skałkami Piekarskimi przełom zwany Bramą Tyniecką. Obramowanie przełomu na prawym brzegu tworzą najbardziej na zachód wysunięte wzgórza: Wzgórze Klasztorne (233 m) i Grodzisko (280 m). Na Wzgórzu Klasztornym stoi Opactwo Benedyktynów w Tyńcu. Do terasy Wisły opada pionowymi skałami zwanymi Filarkami. Przy normalnym stanie wody Wisła płynie w niewielkiej odległości od podnóży skał Wzgórza Klasztornego, przy podwyższonym stanie dociera do skał. Na Grodzisku odkryto pozostałości grodziska z okresu kultury łużyckiej. Pozostałe wzniesienia Wzgórz Tynieckich to: Winnica (ok. 250 m), Kowadza (261 m), Duża Kowodrza (261 m), Bogucianka (270 m), Kozobica (282 m), Ostra Góra (284 m), Bukówka (269 m), Duża Biedzinka (229 m), Stępnica (266 m), Wielkanoc (260 m), Wielogóra (ok. 257 m) oraz najwyższe Guminek (294 m).
Wzgórza Tynieckie zbudowane są z wapieni pochodzących z okresu górnej jury. Dzięki gęstej sieci ścieżek wzgórza te są popularnym miejscem do rekreacji, spacerów, a także uprawiania sportów. Poprowadzono nimi znakowany szlak turystyczny w postaci pętli, są ścieżki edukacyjne, trasy rowerowe i szereg nieznakowanych ścieżek. Wzgórza włączono w obszar Bielańsko-Tynieckiego Parku Krajobrazowego. Na północnej części wzgórz utworzono faunistyczny rezerwat przyrody Skołczanka, ponadto na wzgórzach i w dolinie między nimi są trzy użytki ekologiczne: Uroczysko Kowadza, Uroczysko Tyniec i Uroczysko Wielkanoc.
W wielu miejscach wydobywano dawniej wapienie dla potrzeb budowlanych. Pozostałościami tej działalności są nieczynne kamieniołomy Grodzisko, Bogucianka i Wielkanoc oraz wapiennik na Boguciance. Na Dużej Kowodrzy jest miejsce upamiętniające około 500 Żydów zamordowanych tutaj przez Niemców w czasie II wojny światowej. Jest kilka jaskiń i schronów jaskiniowych: Jaskinia w Winnicy, Schronisko w Biedzinie, Schronisko pod Grodziskiem, Schronisko w Stępnicy, Schronisko w Wielogórze, Schronisko w Skałach Winnicy, Schronisko w Winnicy Drugie, Szczelina nad Wisłą, Szczelina pod Klasztorem. Skały Skurwysyn i Winnica zostały udostępnione do wspinaczki skalnej.
Niektóre miejsca Wzgórz Tynieckich są dobrymi punktami widokowymi. Szczególnie szerokie panoramy widokowe rozciągają się ze szczytu wzgórzy Kowadza, Wielkanoc, Bogucianka i Duża Kowodrza.

</doc>
<doc id="3963200" url="https://pl.wikipedia.org/wiki?curid=3963200" title="Gimnazjum sportowe">
Gimnazjum sportowe



</doc>
<doc id="3963201" url="https://pl.wikipedia.org/wiki?curid=3963201" title="Liceum sportowe">
Liceum sportowe



</doc>
<doc id="3963203" url="https://pl.wikipedia.org/wiki?curid=3963203" title="Anatolij Czemodurow">
Anatolij Czemodurow

Anatolij Władimirowicz Czemodurow (ros. Анато́лий Влади́мирович Чемоду́ров; ur. 21 lipca 1919, zm. 28 grudnia 1986) – radziecki aktor filmowy. Mąż aktorki głosowej Kłary Rumianowej.
Absolwent wydziału aktorskiego WGIK (klasa Siergieja Gierasimowa i Tamary Makarowej). W filmie debiutował w 1948 roku rolą Siergieja Lewaszowa w filmie "Młoda gwardia".

</doc>
<doc id="3963206" url="https://pl.wikipedia.org/wiki?curid=3963206" title="Glukoza (piosenkarka)">
Glukoza (piosenkarka)

Glukoza (), właściwie Natalia Iliniczna Ionowa (; ur. 7 czerwca 1986 w Kujbyszewie) – rosyjska piosenkarka.
Życiorys.
Wczesne lata.
Natalia Ionowa urodziła się jako młodsza córka Ilii Efimowicza i Tatiany Michajłowej Ionowów, programistów komputerowych. Ma starszą siostrę.
W dzieciństwie interesowała się baletem i grą w szachy. W wieku siedmiu lat zaczęła naukę w szkole muzycznej, którą ukończyła po czterech latach. W 1997 roku zadebiutowała na ekranie jako aktorka: zagrała epizodyczne role w kilku filmach, pojawiła się też w kilku odcinkach serialu "Jeralasz". Niedługo później zagrała w teledysku do piosenki „Dietstwo” Jurija Szatunowa.
Kariera.
W 2002 roku Ionowa została dostrzeżona przez producenta muzycznego, Maksima Fadiejewa, który zaproponował jej używanie pseudonimu Glukoza. W 2003 roku piosenkarka nagrała z nim swój debiutancki album studyjny zatytułowany "Glukoza Nostra". Na płycie znalazły się single: „Nienawiżu” i „Niewiesta”, który dotarł do pierwszego miejsca rosyjskiej listy przebojów. W 2003 roku wygrała Europejską Nagrodę Muzyczną MTV dla najlepszego rosyjskiego wykonawcy, dzięki czemu była nominowana do nagrody dla najlepszego europejskiego wykonawcy.
W ciągu kolejnych miesięcy Glukoza wydała kolejne single: „Sniej idziot”, „Oi, oi”, „Malisz”, „Karina” oraz „Żenicha chotiela”, który został nagrany w duecie z Wierką Serdiuczką. W czerwcu 2005 roku wydała swój drugi album studyjny zatytułowany "Moskwa", na którym znalazły się single: „(Eins, Zwei, Drei...) Schweine”, „Jura”, „Moskwa” i „K cziertu”. Płyta sprzedała się w ponad milionowym nakładzie w kraju. W grudniu ukazała się anglojęzyczna wersja piosenki „(Eins, Zwei, Drei...) Schweine”. Utwór znalazł się na ścieżce dźwiękowej gry komputerowej "Grand Theft Auto IV". W 2006 roku ukazał się nowy singiel piosenkarki – „Swiadba”, który zainspirowany był jej zaręczynami z Aleksandrem Czistiakowem. W październiku ukazał się kolejny singiel artystki – „Saszok”, który opowiadał o jej miłości do narzeczonego.
W styczniu 2007 roku Glukoza ogłosiła zawieszenie działalności na czas urlopu macierzyńskiego. Po powrocie na scenę piosenkarka opublikowała singiel „Diengi”. Niedługo później wystąpiła na festiwalu Nowa Fala, na którym zaśpiewała premierowo utwór „Sicily”, który został nagrany w duecie z Maksimem Fadiejewem. W maju 2010 roku premierę miał jej nowy singiel –„Wot takaja ljubow”.
W 2011 roku Glukoza brała udział w rosyjskiej wersji programu "Fort Boyard". W tym samym roku ukazał się jej trzeci album studyjny zatytułowany "Trans-Forma".
Życie prywatne.
17 czerwca 2006 roku wyszła za mąż, a jej mężem został Aleksander Czistiakow (ur. 1973). Para ma dwie córki: Lidię (ur. 10 maja 2007) i Wierę (ur. 8 września 2011); obie urodziły się w Hiszpanii.

</doc>
<doc id="3963207" url="https://pl.wikipedia.org/wiki?curid=3963207" title="Urker">
Urker

Urker (kaz. Үркер, ros. Уркер) – kazachski zespół muzyczny grający muzykę z gatunku folk rock i pop rock założony w 1994 roku w Ałmaty. Jest to jedna z pierwszych grup muzycznych, które po uzyskaniu niepodległości przez Kazachstan, zaczęły odwoływać się w swojej muzyce do tradycyjnej kultury kazachskiej.

</doc>
<doc id="3963210" url="https://pl.wikipedia.org/wiki?curid=3963210" title="Gene Conley">
Gene Conley

Donald Eugene „Gene” Conley (ur. 10 listopada 1930 w Muskogee, zm. 4 lipca 2017 w Foxborough) – amerykański koszykarz występujący na pozycjach skrzydłowego lub środkowego, baseballista występujący na pozycji miotacza oraz trener koszykarski, trzykrotny mistrz NBA i jednokrotny World Series.
Jest jednym z zaledwie dwóch sportowców w historii (drugi to Otto Graham – Mistrz NBL i AAFC z 1946 roku, dodatkowo 3-krotny mistrz AAFC i NFL), którzy zdobyli mistrzostwa w dwóch z czterech czołowych lig amerykańskich, jedno z Milwaukee Braves, podczas World Series w 1957 i trzy z Boston Celtics w NBA (1959–1961).

</doc>
<doc id="3963215" url="https://pl.wikipedia.org/wiki?curid=3963215" title="Tatjana Makarowa">
Tatjana Makarowa



</doc>
<doc id="3963217" url="https://pl.wikipedia.org/wiki?curid=3963217" title="Wybory prezydenckie w Bułgarii w 1992 roku">
Wybory prezydenckie w Bułgarii w 1992 roku

Wybory prezydenckie w Bułgarii w 1992 roku odbyły się w dwóch turach. Były to pierwsze powszechne wybory głowy państwa po transformacji ustrojowej w tym kraju. Pierwsza tura miała miejsce 12 stycznia 1992 roku, a druga tura odbyła się tydzień później, 19 stycznia 1992 roku.
Kandydatem Związku Sił Demokratycznych był wybrany w 1990 roku przez Wielkie Zgromadzenie Narodowe dotychczasowy prezydent Żelu Żelew. Związek poparł na stanowisko wiceprezydenta Błagę Dimitrową. O wybór ubiegali się także bezpartyjny prawnik (popierany przez Bułgarską Partię Socjalistyczną) Welko Walkanow z kandydatem na wiceprezydenta Rumenem Wodeniczarowem, przedsiębiorca i założyciel Bułgarskiego Bloku Biznesu Żorż Ganczew (wiceprezydent: Petar Beron) i kandydat niezależny Błagowest Sendow (wiceprezydent: Ognian Zaparew). Łącznie zgłoszono 22 kandydatów na urząd głowy państwa.
W II turze wyborów Żelu Żelew pokonał Welko Walkanowa, skutkiem czego 22 stycznia 1992 roku objął urząd na 5-letnią kadencję.

</doc>
<doc id="3963218" url="https://pl.wikipedia.org/wiki?curid=3963218" title="Ciemięga (północny dopływ Bystrzycy)">
Ciemięga (północny dopływ Bystrzycy)



</doc>
<doc id="3963219" url="https://pl.wikipedia.org/wiki?curid=3963219" title="Jacques Simonet">
Jacques Simonet

Jacques Simonet (ur. 21 grudnia 1963 w Watermael-Boitsfort, zm. 14 czerwca 2007 w Anderlechcie) – belgijski francuskojęzyczny polityk, prawnik i samorządowiec, w latach 1999–2000 i w 2004 minister-prezydent Regionu Stołecznego.
Życiorys.
Ukończył studia prawnicze na Université Libre de Bruxelles, po czym od 1986 praktykował jako adwokat. Zaangażował się w działalność walońskiej Partii Reformatorsko-Liberalnej. Był m.in. sekretarzem generalnym tej partii, współtworzącej od 2002 federacyjny Ruch Reformatorski. Był radnym prowincji, radnym rady i posłem do parlamentu Regionu Stołecznego. W latach 1992–2003 sprawował mandat deputowanego do Izby Reprezentantów. Od 2000 zajmował stanowisko burmistrza Anderlechtu. Dwukrotnie pełnił również funkcję ministra-prezydenta Regionu Stołecznego, po raz pierwszy od lipca 1999 do października 2000, a po raz drugi od lutego do lipca 2004.
Jacques Simonet był żonaty, miał dwoje dzieci. Jego ojcem był socjalistyczny polityk Henri Simonet. W ostatnich miesiącach życia chorował na zatorowość płucną, z powodu której zmarł.
Odznaczony m.in. Orderem Leopolda IV klasy.

</doc>
<doc id="3963220" url="https://pl.wikipedia.org/wiki?curid=3963220" title="Sidney Siegel">
Sidney Siegel

Sidney Siegel (ur. 1916, zm. 1961) – amerykański psycholog i statystyk, współtwórca (wspólnie z Johnem Tukeyem) testu Siegela–Tukeya. Popularyzator statystyki nieparametrycznej.

</doc>
<doc id="3963221" url="https://pl.wikipedia.org/wiki?curid=3963221" title="Jean-Pierre Richard (krytyk literacki)">
Jean-Pierre Richard (krytyk literacki)



</doc>
<doc id="3963222" url="https://pl.wikipedia.org/wiki?curid=3963222" title="Jan Bobola (1557-1604)">
Jan Bobola (1557-1604)



</doc>
<doc id="3963224" url="https://pl.wikipedia.org/wiki?curid=3963224" title="John Carmichael">
John Carmichael



</doc>
<doc id="3963226" url="https://pl.wikipedia.org/wiki?curid=3963226" title="Leo Goodman">
Leo Goodman

Leo Goodman (ur. 7 sierpnia 1928, zm. 22 grudnia 2020) – amerykański statystyk, profesor Uniwersytetu w Chicago, współtwórca (wspólnie z Williamem Kruskalem) lambdy Goodmana i Kruskala oraz gammy Goodmana i Kruskala.

</doc>
<doc id="3963227" url="https://pl.wikipedia.org/wiki?curid=3963227" title="Konstytucja Jugosławii">
Konstytucja Jugosławii



</doc>
<doc id="3963230" url="https://pl.wikipedia.org/wiki?curid=3963230" title="Kosiński Baron">
Kosiński Baron



</doc>
<doc id="3963234" url="https://pl.wikipedia.org/wiki?curid=3963234" title="Zbroja Zawiszy (wiersz)">
Zbroja Zawiszy (wiersz)

Zbroja Zawiszy – wiersz młodopolskiego poety Kazimierza Przerwy-Tetmajera, opublikowany w serii siódmej jego poezji w 1912. Wiersz jest jednym z utworów Tetmajera poświęconych postaci Zawiszy Czarnego z Garbowa. Został napisany parzyście rymowanym czternastozgłoskowcem ze średniówką po sylabie ósmej.
Zobacz też: Elegia na śmierć Zawiszy Czarnego

</doc>
<doc id="3963235" url="https://pl.wikipedia.org/wiki?curid=3963235" title="IK Sirius Fotboll">
IK Sirius Fotboll

IK Sirius Fotboll – szwedzki klub piłkarski, mający siedzibę w mieście Uppsala w środkowej części kraju.
Historia.
Chronologia nazw:
Piłkarski klub Sirius został założony w mieście Uppsala, 70 km na północ od Sztokholmu, w 1907 roku. W 1910 roku zespół startował po raz pierwszy w serii Uppsala Idrottsförbunds, a w 1915 roku osiągnął drugą rundę mistrzostw Szwecji. W 1917 i 1918 roku dotarł do półfinału mistrzostw Szwecji. Wreszcie, w sezonie 1924, zespół przegrał 0:5 w finale Svenska Mästerskapet z Fässbergs IF.
Przez kolejne czterdzieści lat klub występował w ligach niższego szczebla. W 1961 zwyciężył w Division 3 w grupie Östra Svealand i awansował do Division 2. Ale po zajęciu 11,miejsca w grupie Svealand Division 2, spadł z powrotem do Division 3. W 1966 znów zwyciężył w grupie Östra Svealand Division 3 i zdobył promocję do Division 2. W 1968 zajął najpierw pierwsze miejsce w grupie Svealand, a potem razem z innymi 3 zwycięzcami swoich grup walczył w turnieju finałowym o awans do Allsvenskan. Debiut w najwyższej lidze był nieudanym - ostatnie 12.miejsce w sezonie 1969 spowodowało spadek do Division 2. Po zwycięstwie Division 2 Norra w 1972 wrócił na dwa sezony do Allsvenskan. W 1973 uratował się przed spadkiem (12.pozycja), ale już przedostatnia 13.pozycja w 1974 skierowała zespół do występów w Division 2 Norra. W 1979 klub spadł do Division 3 Norra Svealand, a 1983 przez rok grał w Division 4 Uppland. W 1986 ponownie spadł do Division 4, gdzie spędził dwa sezony 1987 i 1988.
Od 1988 klub zaczął piąć się po szczeblach lig. Najpierw wrócił do Division 3 Norra Svealand, w 1989 zdobył awans do Division 2 Norra, a w 1990 do Division 1 Norra. Do 1999 występował w Division 1, z wyjątkiem 1997, kiedy występował w Division 2. Od 2000 klub występował ponownie w Division 2.
Przed sezonem 2006 odbyła się kolejna reforma systemu lig - została wprowadzona na II poziomie Superettan, a Division 2 stała nazywać się Division 1, itd. Po zajęciu drugiego miejsca w grupie Norra Svealand Division 2, w następnym 2006 pozostał w tej samej lidze zwanej już Division 1. Sezon 2006 zakończył na drugiej pozycji, a potem wygrał w barażach z FC Väsby United i zdobył awans do Superettan. W 2009 zajął przedostatnie 15.miejsce i znów został zdegradowany do Division 1. W 2010 był drugim w Division 1 Norra, i musiał walczyć z Jönköpings Södra IF o awans do Superettan. Wynik w barażach był 0:4 i sezon 2011 rozpoczął ponownie w Division 1 Norra. Dopiero w 2013 klub zwyciężył w Division 1 Norra i wrócił do Superettan. W 2014 zakończył rozgrywki na 6.pozycji, w 2015 był trzecim, a w 2016 zdobył mistrzostwo i po raz kolejny wrócił do Allsvenskan.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2016).
Stadion.
Klub rozgrywa swoje mecze domowe na stadionie Studenternas IP w Uppsala, który może pomieścić 6300 widzów.
Skład.
Stan na 22 sierpnia 2018

</doc>
<doc id="3963238" url="https://pl.wikipedia.org/wiki?curid=3963238" title="FC Väsby United">
FC Väsby United



</doc>
<doc id="3963239" url="https://pl.wikipedia.org/wiki?curid=3963239" title="Kajrat Nurtas">
Kajrat Nurtas

Kajrat Nurtas, właściwie Kajrat Nurtasuły Ajdarbiekow (, , "Kajrat Nurtasowicz Ajdarbiekow"; ur. 25 lutego 1989 w Turkiestanie) – kazachski piosenkarz pop. Jest jednym z najpopularniejszych piosenkarzy w Kazachstanie. W 2013 roku magazyn Forbes umieścił go na pierwszym miejscu listy osób z najwyższym rocznym dochodem w kazachskim przemyśle rozrywkowym.
Jest żonaty z Żułdyz Abdukarimową, z którą ma trójkę dzieci.

</doc>
<doc id="3963240" url="https://pl.wikipedia.org/wiki?curid=3963240" title="Sirius Uppsala">
Sirius Uppsala



</doc>
<doc id="3963241" url="https://pl.wikipedia.org/wiki?curid=3963241" title="Valeriu Traian Frențiu">
Valeriu Traian Frențiu

Valeriu Traian Frențiu (ur. 25 kwietnia 1875 w Reșița, zm. 11 lipca 1952 w Syhotu) – rumuński biskup greckokatolicki, błogosławiony Kościoła katolickiego.
Średnią szkołę ukończył w Blaju. W latach 1894–1898 studiował teologię na uniwersytecie w Budapeszcie. We wrześniu 1898 przyjął święcenia kapłańskie. Następnie kontynuował naukę w Wiedniu, gdzie w 1902 uzyskał tytuł doktora teologii. Po powrocie do Siedmiogrodu był kanclerzem parafialnym, proboszczem w Oraștie i Hețeg oraz wikarym w biskupstwie Lugoju. W 1912 został wyświęcony na biskupa Lugoju. Na początku grudnia 1918 był delegatem na Zgromadzenie Narodowe w Alba Iulia. 19 marca 2019 został ogłoszony dekret o jego męczeństwie. Jego beatyfikacja odbyła się 2 czerwca 2019 roku w czasie podróży apostolskiej Franciszka do Rumunii.

</doc>
<doc id="3963244" url="https://pl.wikipedia.org/wiki?curid=3963244" title="Maksim Fadiejew">
Maksim Fadiejew

Maksim Aleksandrowicz Fadiejew (; ur. 6 maja 1968 roku w Kurganie) – rosyjski piosenkarz, autor piosenek, kompozytor oraz producent muzyczny i telewizyjny.
Życiorys.
Wczesne lata.
Maksim Fadiejew urodził się 6 maja 1968 roku w Kurganie jako syn Aleksandra Iwanowicza i Swietłany Pietrownej Fadiejewów. Ma brata, Artioma. Jako dziecko uczęszczał do kurgańskiej szkoły muzycznej, gdzie uczył się gry na gitarze basowej.
Kariera.
W 1989 roku Fadiejew zaczął karierę muzyczną, nawiązując współpracę z muzykami, takimi jak np. Larisa Dolina i Walerij Leoniew. Na początku kariery wspierał go aktor Siergiej Kirilow. W 1992 roku ukazała się płyta studyjna zatytułowana "Tancuj na bytiom stiekle", którą nagrał razem z zespołem Konwoj. W 1993 roku Fadiejew został menedżerem piosenkarki Swietłany Geiman (znanej później jako Linda), dla której pisał, komponował i produkował piosenki. Para zakończyła współpracę w 1999 roku. 
W 1997 roku wydał swój debiutancki album studyjny zatytułowany "Nożnicy". W 1999 roku premierę miała jego druga płyta długogrająca zatytułowana "Niega". W 2001 roku stworzył oficjalną ścieżką dźwiękową do filmu "The Red One: Triumph".
W 2003 roku Fadiejew został producentem drugiego sezonu programu "Fabrika zwiozd", będącego rosyjską wersją programu "Star Academy", emitowanego w Pierwyj kanał. Niedługo po zakończeniu emisji programu został menedżerem Natalii Ionowej, znanej później jako Glukoza. W tym czasie zaczął też współpracę z Juliją Sawiczewą. W tym samym roku założył swoją własną wytwórnię muzyczną Monolit Records z siedzibą w Moskwie. W 2005 roku został producentem piątego sezonu programu "Fabrika zwiozd".
W 2007 roku został producentem wymyślonego przez siebie girls bandu Serebro, który powstał na potrzeby reprezentowania Rosji w 52. Konkursie Piosenki Eurowizji. Zespół zajął ostatecznie trzecie miejsce w konkursie organizowanym w Helsinkach. W tym samym roku Fadiejew napisał książkę zatytułowaną Sawwa, a potem stworzył scenariusz do filmu animowanego o tym samym tytule. Tytułowy bohater inspirowany był synem producenta, Sawwą. W 2010 roku adaptację produkcji napisał amerykański scenarzysta, Gregory Poirier, Fadiejew zajął się stworzeniem muzyki do filmu. 
W 2014 roku zaczął współpracę producencką z Nargiz Zakirową. 15 kwietnia 2016 roku ukazała się jego nowa płyta studyjna zatytułowana "Oil Plant".
Życie prywatne.
Jest żonaty z Natalią, z którą ma syna, Sawwę.

</doc>
<doc id="3963246" url="https://pl.wikipedia.org/wiki?curid=3963246" title="William Playfair">
William Playfair

William Playfair (ur. 1759, zm. 1823) – brytyjski inżynier, ekonomista i statystyk, pionier wykorzystania wykresów i diagramów do prezentacji danych statystycznych. Jako pierwszy prezentował dane w postaci diagramu kołowego czy wykresu słupkowego.
W 1786 roku opublikował "The Commercial and Political Atlas", w którym zaprezentował pierwsze wykresy liniowe i słupkowe. Swoją pracę nazwał "atlasem", bo przygotowane przez niego wizualizacje danych wykorzystywały zasady zapożyczone z kartografii.

</doc>
<doc id="3963248" url="https://pl.wikipedia.org/wiki?curid=3963248" title="Andrij Mychajłowicz Chomyn">
Andrij Mychajłowicz Chomyn



</doc>
<doc id="3963250" url="https://pl.wikipedia.org/wiki?curid=3963250" title="Skórka pomarańczy">
Skórka pomarańczy



</doc>
<doc id="3963253" url="https://pl.wikipedia.org/wiki?curid=3963253" title="Snow volleyball">
Snow volleyball

Snow volleyball, snowvolley – sportowa gra zespołowa, odmiana siatkówki rozgrywana na śniegu.
Zasady.
Snow volleyball jest odmianą siatkówki, wywodzi się z siatkówki plażowej, z której zaczerpnięto wymiary boiska i rodzaj piłki. Mecze rozgrywa się do trzech wygranych setów, każdy do jedenastu punktów.
Historia.
Po raz pierwszy grę w siatkówkę na śniegu zrealizowano w 2008 w austriackiej gminie Wagrain, które wkrótce potem stało się głównym ośrodkiem rozwoju tej dyscypliny. Dzięki pozytywnemu odbiorowi wśród publiczności zorganizowana została pierwsza cykliczna impreza snow volleyball. W 2011 Austriacka Federacja Siatkówki zaakceptowała dyscyplinę jako oficjalną odmianę, a rok później odbyła się pierwsza edycja cyklu Snow Volleyball Tour, którego gospodarzami były także Niemcy, Szwajcaria, Włochy i Czechy. W 2015 Europejska Konfederacja Piłki Siatkowej zaakceptowała dyscyplinę. W 2016 po raz pierwszy odbył się największy cykl pod nazwą CEV Snow Volleyball European Tour. Międzynarodowa Federacja Piłki Siatkowej planuje w 2019 pierwsze mistrzostwa świata, a rok później turniej podczas igrzysk młodzieży. Docelowo federacja planuje przeforsować włączenie dyscypliny do programu zimowych igrzysk olimpijskich od 2022 lub 2026.

</doc>
<doc id="3963254" url="https://pl.wikipedia.org/wiki?curid=3963254" title="Hannah Herzsprung">
Hannah Herzsprung

Hannah Herzsprung (ur. 7 września 1981 w Hamburgu) – niemiecka aktorka.
Jest córką aktora Bernda Herzsprunga.

</doc>
<doc id="3963256" url="https://pl.wikipedia.org/wiki?curid=3963256" title="Grób Absaloma">
Grób Absaloma

Grób Absaloma – starożytny monumentalny grobowiec znajdujący się w Dolinie Cedronu w Jerozolimie, wzniesiony w I wieku p.n.e.
Zgodnie z tradycją znaną Józefowi Flawiuszowi i ojcowi Kościoła Hieronimowi ze Strydonu monument nazywany dzisiaj Grobem Absaloma miał być stelą wzniesioną przez biblijnego Absaloma w Dolinie Królewskiej. Arabowie nazywają monument "Tiarą faraona". Wysoki na sześć metrów sześcian, wykuty w skale wapiennej, wieńczy walec nakryty lejowatą piramidą. Każdy z boków zdobią półkolumny, podtrzymujące dorycki fryz. Żydzi mieli w zwyczaju rzucanie w grób kamieniami, okazując w ten sposób dezaprobatę dla nieposłuszeństwa Absaloma. We wnętrzu bloku znajduje się komora grzebalna. Elementy dekoracyjne wskazują na hellenistyczne pochodzenie monumentu (I w. p.n.e.).

</doc>
<doc id="3963260" url="https://pl.wikipedia.org/wiki?curid=3963260" title="Zgoda Chodecz">
Zgoda Chodecz



</doc>
<doc id="3963265" url="https://pl.wikipedia.org/wiki?curid=3963265" title="Polscy łyżwiarze figurowi na zimowej uniwersjadzie">
Polscy łyżwiarze figurowi na zimowej uniwersjadzie

Polscy łyżwiarze figurowi na zimowej uniwersjadzie – występy reprezentantów Polski na Zimowej Uniwersjadzie w zawodach łyżwiarstwa figurowego. Początkowo rozgrywano wyłącznie konkurencje jazdy indywidualnej solistów i solistek, od 1964 r. również par tanecznych, a od 1966 r. par sportowych.

</doc>
<doc id="3963266" url="https://pl.wikipedia.org/wiki?curid=3963266" title="Puchar Świata kobiet w skokach narciarskich 2017/2018">
Puchar Świata kobiet w skokach narciarskich 2017/2018

Sezon 2017/2018 Pucharu Świata kobiet w skokach narciarskich – 7. sezon Pucharu Świata kobiet w skokach narciarskich, który rozpoczął się 1 grudnia 2017 w norweskim Lillehammer na skoczni normalnej Lysgårdsbakken, a zakończył się 25 marca 2018 na normalnym obiekcie w Oberstdorfie. Rozegrano piętnaście konkursów indywidualnych, w tym dwa na skoczniach dużych, jak również dwa konkursy drużynowe.
W trakcie sezonu odbyły się również zimowe igrzyska olimpijskie w południowokoreańskim Pjongczangu, które nie były zaliczane do klasyfikacji generalnej Pucharu Świata ani Pucharu Narodów.
Kryształowej Kuli broniła drugi raz z rzędu Sara Takanashi, która na swoim koncie posiada już cztery tytuły.
W ramach Pucharu Świata pań został rozegrany turniej Lillehammer Triple. W skład turnieju weszły trzy konkursy indywidualne, a dokładniej dwa konkursy na skoczni normalnej, oraz jeden na skoczni dużej.
Konkursy w Râșnovie planowane na 6 i 7 stycznia 2018 roku zostały odwołane z powodu braku śniegu. Zawody jednak zostały przeniesione na pierwszy weekend marca tuż po Igrzyskach Olimpijskich.
W Zaō z powodu śnieżycy oraz zbyt silnego wiatru kwalifikacje do pierwszego konkursu przeniesione zostały na dzień następny i zostaną rozegrane bezpośrednio przed pierwszym konkursem indywidualnym.
Zawody w Hinzenbach planowane na pierwszy weekend lutego zostały odwołane czego powodem były zbyt wysokie temperatury powietrza i niemożność naśnieżenia skoczni.
Kalendarz zawodów.
"Opracowano na podstawie materiału źródłowego."
Legenda:
Skocznie.
W tabeli podano rekordy skoczni obowiązujące przed rozpoczęciem Pucharu Świata kobiet 2017/2018 lub ustanowione bądź wyrównane w trakcie jego trwania (wyróżnione wytłuszczeniem).
Liderki klasyfikacji generalnej Pucharu Świata.
Pozycja liderki Pucharu Świata należy do zawodniczki, która w dotychczas rozegranych zawodach zgromadziła najwięcej punktów do klasyfikacji generalnej cyklu. W przypadku równej liczby punktów, liderką Pucharu Świata jest ta zawodniczka, która ma na swoim koncie więcej wygranych konkursów. W konkursie indywidualnym inaugurującym nowy sezon żółty plastron, przeznaczony dla lidera, nosiła Sara Takanashi – zwyciężczyni poprzedniej edycji PŚ.
Liderki klasyfikacji generalnej Pucharu Narodów.
Pozycja lidera Pucharu Narodów należy do kraju, który w dotychczas rozegranych zawodach zgromadził najwięcej punktów do klasyfikacji generalnej cyklu.

</doc>
<doc id="3963268" url="https://pl.wikipedia.org/wiki?curid=3963268" title="Olivia Hofmann">
Olivia Hofmann

Olivia Hofmann (ur. 8 sierpnia 1992 r. w Innsbrucku) – austriacka strzelczyni sportowa, uczestniczka Igrzysk Olimpijskich w Rio de Janeiro.
Kariera.
W 2016 roku została srebrną medalistką Pucharu Świata w Bangkoku. Brała udział w igrzyskach w Rio de Janeiro w konkurencji karabinu małokalibrowego w trzech pozycjach z 50 m. Kwalifikacje zakończyła na 3. miejscu, co dało jej awans do finału, w którym z łączną liczbą 424,5 punktów zajęła 5. miejsce. Na tych samych zawodach wzięła również udział w kategorii karabin pneumatyczny, 10 m, które zakończyła na 10. miejscu.
Życie prywatne.
Studiowała architekturę. Pracuje jako trenerka fitness. Zna język niemiecki oraz angielski. Prócz strzelectwa, interesuje się również bieganiem i badmintonem, lubi także czytać. Jest leworęczna.

</doc>
<doc id="3963269" url="https://pl.wikipedia.org/wiki?curid=3963269" title="Thorvald Nicolai Thiele">
Thorvald Nicolai Thiele

Thorvald Nicolai Thiele (ur. 1838, zm. 1910) – duński astronom, matematyk i statystyk. Wprowadził do matematyki pojęcie kumulanty (odkryte powtórnie i rozwinięte przez Ronalda Fishera około 30 lat później). Pełnił funkcję dyrektora Obserwatorium Astronomicznego w Kopenhadze. Jego synem był astronom Holger Thiele.

</doc>
<doc id="3963272" url="https://pl.wikipedia.org/wiki?curid=3963272" title="Virgil Madgearu">
Virgil Madgearu

Virgil Madgearu (ur. 14 grudnia 1887, zm. 27 listopada 1940) – rumuński ekonomista, socjolog i lewicowy działacz polityczny, wybitny członek i główny teoretyk rumuńskiej partii chłopskiej i jej następczyni, Narodowej partii chłopskiej (PNȚ). Prowadził działalność publicystyczną i dziennikarską i długo pozostawał członkiem rady redakcyjnej wpływowego "Viaţa Românească".
Madgearu był znanym przeciwnikiem rumuńskiej narodowo-liberalnej partii przez większą część swojego życia. Rozwinął oryginalną teorię, która kwestionowane zarówno liberalne dogmaty i marksistowskie rozumienie gospodarki, oferując działania na rzecz wzmocnienia politycznej i gospodarczej roli rumuńskich chłopów. W późniejszych latach brał udział w antyfaszystowskiej działalności. Był jednym z wielu polityków zabitych przez Żelazną Gwardię.
Biografia.
Urodził się w Gałaczu w ormiańsko-rumuńskiej rodzinie. Skończył liceum w Gałaczu, po czym studiował ekonomię na uniwersytecie w Lipsku i spędził pewien czas w Londynie na z zakresu działalności bankowej. W 1911 roku uzyskał doktorat z nauk ekonomicznych na uniwersytecie w Lipsku. W 1912 wrócił do Rumunii, gdzie mianowano go szefem Centralnej Kasy Ubezpieczeniowej Rzemieślników i Robotników.
Lewicowe poglądy Madgearu były cenione przez komunistyczny reżim Nicolae Ceausescu, którego entocentryzm skupiał się na odbudowie "progresywnych", ale nie komunistycznych idei (dotyczyło to, obok Madgearu, innych członków "Liga Drepturilor Omului", m.in.: Nicolae Titulescu, Traian Bratu, Grigore Filipescu, i Mitiţă Constantinescu).
Pośmiertnie, w roku 1990, został członkiem Academia Română.

</doc>
<doc id="3963277" url="https://pl.wikipedia.org/wiki?curid=3963277" title="Sznycel po wiedeńsku">
Sznycel po wiedeńsku



</doc>
<doc id="3963279" url="https://pl.wikipedia.org/wiki?curid=3963279" title="Guy Spitaels">
Guy Spitaels

Guy Gustave Arthur Ghislain Spitaels (ur. 3 września 1931 w Ath, zm. 21 sierpnia 2012 w Brukseli) – belgijski i waloński polityk, samorządowiec oraz nauczyciel akademicki, parlamentarzysta, minister (1977–1979) i wicepremier (1979–1981), w latach 1981–1992 przewodniczący Partii Socjalistycznej, od 1989 do 1992 przewodniczący Partii Europejskich Socjalistów, w latach 1992–1994 premier Walonii.
Życiorys.
Ukończył prawo (1955) oraz politologię i socjologię (1957) na "Université catholique de Louvain". Kształcił się również w Kolegium Europejskim. Pracował jako nauczyciel akademicki na "Université Libre de Bruxelles", od 1966 na stanowisku profesorskim. Był również zatrudniony w "Institut de Sociologie Solvay", w latach 1964–1968 pełnił funkcję dyrektora do spraw naukowych tego instytutu. Wykładał także na uczelniach w Brugii i w Reims.
Działał w Belgijskiej Partii Socjalistycznej, a po jej podziale z 1978 w walońskiej PS. Na początku lat 70. obejmował stanowiska polityczne w administracji rządowej (m.in. szefa gabinetu socjalistycznych ministrów). W latach 1974–1995 wchodził w skład federalnego Senatu. Był członkiem walońskiej rady regionalnej (1974–1977, 1980–1985), radnym Ath (1977–2000) i burmistrzem tej miejscowości (1977–1997).
W latach 1977–1979 pełnił funkcję ministra zatrudnienia i pracy w rządach, którymi kierowali Leo Tindemans i Paul Vanden Boeynants. Następnie do 1981 w kolejnych gabinetach Wilfrieda Martensa zajmował stanowisko wicepremiera odpowiedzialnego najpierw za budżet, później za komunikację. W latach 1981–1992 Guy Spitaels stał na czele walońskiej Partii Socjalistycznej, a od 1989 równocześnie przewodniczył Partii Europejskich Socjalistów. Od stycznia 1992 do stycznia 1994 sprawował urząd premiera Regionu Walońskiego. W latach 1995–1999 był posłem do regionalnego parlamentu Walonii, któremu przewodniczył do 1997.
Był jednym z socjalistycznych polityków zamieszanych w skandal korupcyjny z końca lat 80., związany z zamawianiem śmigłowców Agusta A109. Został skazany za udział w tym procederze na karę pozbawienia wolności z warunkowym zawieszeniem jej wykonania.

</doc>
<doc id="3963280" url="https://pl.wikipedia.org/wiki?curid=3963280" title="Dawid Ringel">
Dawid Ringel

Dawid Ringel (ur. 1920 w Przemyślu, zm. 2013 we Wrocławiu) – działacz społeczności żydowskiej w Polsce, chazan, były przewodniczący Gminy Wyznaniowej Żydowskiej we Wrocławiu.
Życiorys.
Urodził się w rodzinie żydowskiej w Przemyślu.
W czasie Holocaustu był więźniem Obozu Janowskiego we Lwowie. Później został ukryty w mieszkaniu Antoniny Hernik, która za swą postawę otrzymała medal Sprawiedliwy wśród Narodów Świata. Po zakończeniu II wojny światowej wyjechał do Wrocławia. Trudnił się kaletnictwem.
Działał na rzecz odrodzenia społeczności żydowskiej w Polsce. W latach 1994−1999 pełnił funkcję przewodniczącego Gminy Wyznaniowej Żydowskiej we Wrocławiu, a w latach 1999−2003 zasiadał w zarządzie Związku Gmin Wyznaniowych Żydowskich w RP. Przez wiele lat był chazanem we wrocławskiej Synagodze pod Białym Bocianem.
Zmarł w maju 2013. Został pochowany na Nowym Cmentarzu Żydowskim we Wrocławiu.

</doc>
<doc id="3963281" url="https://pl.wikipedia.org/wiki?curid=3963281" title="Bolesław Lewandowski (dyrygent)">
Bolesław Lewandowski (dyrygent)

Bolesław Lewandowski (ur. 19 sierpnia 1912 w Charkowie, zm. 10 maja 1981 w Warszawie) – polski dyrygent, kierownik artystyczny teatru, kompozytor i pedagog.
Życiorys.
Bolesław Lewandowski pochodził z rodziny z muzycznymi tradycjami. Jego ojciec Seweryn był dyrygentem, matka Krystyna – pianistką.
Ukończył Konserwatorium Warszawskie, gdzie studiował kompozycję pod kierunkiem prof. Piotra Rytla (dyplom ukończenia otrzymał w 1935 r.) oraz dyrygenturę w klasie prof. Waleriana Bierdiajewa (dyplom w 1937 r.). Równocześnie studiował historię na Wydziale Humanistycznym Uniwersytetu Warszawskiego.
W 1936 r. odbył się jego pierwszy publiczny występ z orkiestrą Konserwatorium Warszawskiego. W latach 1936-39 dyrygował wielokrotnie na koncertach symfonicznych w Filharmonii Warszawskiej oraz w Polskim Radiu. Przez dwa ostatnie sezony przed wybuchem II wojny światowej był dyrygentem Opery Warszawskiej.
Po wojnie, w latach 1945-48 był dyrygentem Orkiestry i Teatru Marynarki Wojennej w Gdyni. W tym okresie skomponował dla potrzeb Marynarki Wojennej kilka marszy wojskowych oraz 20 piosenek marynarskich, które wydano drukiem.
Dyrygował również Miejską Orkiestrą Symfoniczną w Gdyni oraz wielokrotnie prowadził koncerty symfoniczne w Filharmonii Bałtyckiej i Filharmonii Krakowskiej.
W latach 1949-52 był dyrygentem Opery Poznańskiej oraz asystentem prof. Waleriana Bierdiajewa w klasie dyrygentury w Państwowej Wyższej Szkole Muzycznej w Poznaniu.
Pod jego kierownictwem muzycznym w Operze Poznańskiej zrealizowano: "Traviatę" G. Verdiego, "Pawia i dziewczynę" T. Szeligowskiego, "Pory roku" P. Czajkowskiego, "Suitę hiszpańską" E. Granadosa.
Dyrygował premierami baletu "Swantewit" P. Perkowskiego i opery "Bunt Żaków" T. Szeligowskiego (ta ostatnia została nagrana dla Polskiego Radia).
W tych samym okresie gościnnie występował na koncertach symfonicznych w Filharmonii Poznańskiej i Filharmonii Krakowskiej.
W latach 1952-54 dyrygował w Operze Śląskiej w Bytomiu. Jego działalność w tej placówce zaznaczyła się m.in. kierownictwem muzycznym przedstawień "Madama Butterfly" G. Pucciniego i "Sprzedanej narzeczonej" B. Smetany.
W tym czasie prowadził także koncerty symfoniczne w Filharmonii Śląskiej.
W latach 1954-57 był dyrygentem Państwowej Opery w Warszawie (mającej wówczas tymczasową siedzibę w gmachu Romy). Pod jego kierownictwem muzycznym wystawiono "Cyrulika Sewilskiego" G. Rossiniego. W 1955 r. dyrygował galowymi przedstawieniami "Halki" S. Moniuszki z okazji pobytu w Warszawie Królowej Belgijskiej Elżbiety oraz Premiera Indii J. Nehru.
W kolejnych latach współpracował z Operą Wrocławską (1957-59) a następnie Operą i Operetką w Bydgoszczy (sez. 1959/60).
Rozkwit kariery artystycznej przypadł na okres pracy w Operze Objazdowej w Warszawie (1960-70). W latach 1960-62 sprawował kierownictwo artystyczne i muzyczne placówki zaś od 1962 r. objął funkcję pierwszego dyrygenta.
Ważniejsze przedstawienia operowe zrealizowane pod jego kierownictwem muzycznym to:
"Carmen" G. Bizeta, "Halka" oraz "Hrabina" S. Moniuszki, "Andrzej z Chełmna" P. Rytla, "Cyganeria" G. Pucciniego, "Rigoletto" G. Verdiego, "Pajace" R. Leoncavallo, "Faust" Ch. Gounoda, "Eugeniusz Oniegin" P. Czajkowskiego. Wszystkie wystawiane przez niego opery prezentowały wysoki poziom interpretacyjny i zaliczane były do sukcesów artystycznych Opery Objazdowej.
W swoich zamierzeniach artystycznych pragnął przede wszystkim kultywować muzykę polską oraz propagować nowe, nie wystawione jeszcze w kraju utwory rodzimych kompozytorów. Szczególne znaczenie miało wystawienie w 1962 r. prapremiery dzieła nestora kompozytorów polskich: Piotra Rytla – opery "Andrzej z Chełmna" (w reżyserii Wiktora Brégy i scenografii Stanisława Jarockiego) – dzieła o romantycznym charakterze i wybitnie patriotycznej treści nawiązującej do okresu wojny z Zakonem Krzyżackim. Przedstawienie było dużym sukcesem Opery Objazdowej co znalazło odzwierciedlenie w licznych artykułach w prasie zagranicznej i pismach fachowych.
W 1970 r. Bolesław Lewandowski powrócił do pracy w Operze Narodowej w odbudowanym gmachu Teatru Wielkiego w Warszawie, gdzie oprócz prowadzenia spektakli operowych i baletowych, pełnił również funkcję dyrygenta Studia Operowego.
Zmarł nagle 10 maja 1981 r. w garderobie, po prowadzonym przez siebie spektaklu "Borysa Godunowa" M. Musorgskiego. Pochowany na cmentarzu Bródnowskim (kwatera 71G-5-4.
Bolesław Lewandowski dysponował bardzo zróżnicowanym repertuarem. Poza znajomością dzieł symfonicznych, posiadał w repertuarze kilkadziesiąt opracowanych pozycji operowych i baletowych, w tym szereg mało znanych dzieł rodzimych twórców. Był znaczącym popularyzatorem twórczości polskich kompozytorów.
Kilkakrotnie otrzymywał zaproszenia do prowadzenia przedstawień operowych za granicą (m.in. z Włoch), jednakże za każdym razem uniemożliwiano mu wyjazd. Ówczesne władze odmawiały wydania paszportu. Niewątpliwie miał na to wpływ fakt, że nigdy nie zapisał się do partii oraz uporczywie domagał się wyjaśnienia zbrodni katyńskiej i okoliczności śmierci swojego brata: Stanisława Józefa Lewandowskiego (jeńca obozu w Starobielsku) zamordowanego przez NKWD w 1940 r.

</doc>
<doc id="3963282" url="https://pl.wikipedia.org/wiki?curid=3963282" title="Leda (Tetmajer)">
Leda (Tetmajer)

Leda – wiersz młodopolskiego poety Kazimierza Przerwy-Tetmajera, opublikowany w tomiku "Poezje. Seria druga" w 1894. Utwór jest napisany klasyczną tercyną, czyli strofą trójwersową rymowaną aba bcb cdc..., układaną jedenastozgłoskowcem, popularną w poezji polskiej przełomu wieków XIX i XX.
Utwór został zainspirowany obrazem Michała Anioła, zaginionym, ale znanym z wielu kopii, przedstawiającym Ledę z łabędziem, którego postać przybrał bóg Zeus. Z tego związku narodziło się czworo dzieci, w tym herosi Kastor i Polluks. Wiersz wyraża fascynację autora mitologią grecką i sztuką włoskiego renesansu.

</doc>
<doc id="3963283" url="https://pl.wikipedia.org/wiki?curid=3963283" title="Opat Antoni odwiedza pustelnika Pawła">
Opat Antoni odwiedza pustelnika Pawła

Opat Antoni odwiedza pustelnika Pawła () – barokowy obraz olejny hiszpańskiego malarza Diega Velázqueza znajdujący się w zbiorach Muzeum Prado w Madrycie.
Obraz przedstawia scenę ze "Złotej legendy" Jakuba de Voragine. Święty Antoni Opat, którego artysta przedstawił w czarnym habicie, odwiedza na pustyni egipskiej Pawła z Teb, pierwszego chrześcijańskiego pustelnika. Opat aż pięć razy namalowany został na tym samym dziele, m.in.: pyta o drogę centaura, rozmawia z satyrem i z samym świętym pustelnikiem. Obraz został namalowany dla pałacu Buen Retiro.

</doc>
<doc id="3963285" url="https://pl.wikipedia.org/wiki?curid=3963285" title="Bolesław Lewandowski">
Bolesław Lewandowski



</doc>
<doc id="3963291" url="https://pl.wikipedia.org/wiki?curid=3963291" title="Źmiaja">
Źmiaja

Źmiaja (biał. Зьмяя) – białoruski zespół muzyczny, utworzony w 1999 roku w Mińsku. W latach 2009–2013 grupa występowała pod nazwą ZM99.

</doc>
<doc id="3963295" url="https://pl.wikipedia.org/wiki?curid=3963295" title="Omlet w kawałkach">
Omlet w kawałkach



</doc>
<doc id="3963297" url="https://pl.wikipedia.org/wiki?curid=3963297" title="Thierry Giet">
Thierry Giet

Thierry Giet (ur. 21 lipca 1958 w Ougrée) – belgijski i waloński polityk, prawnik oraz samorządowiec, parlamentarzysta, działacz Partii Socjalistycznej i p.o. jej przewodniczącego (2011–2013), członek Sądu Konstytucyjnego.
Życiorys.
Absolwent prawa na Université de Liège, po studiach podjął praktykę adwokacką. Zaangażował się w działalność polityczną w ramach walońskiej Partii Socjalistycznej. W latach 1983–2013 był radnym miejskim w Sprimont, w 2013 wchodził w skład zarządu tej miejscowości. W 1995 po raz pierwszy uzyskał mandat posła do Izby Reprezentantów. W niższej izbie federalnego parlamentu zasiadał do 2013, był przewodniczącym frakcji deputowanych walońskich socjalistów. Gdy w 2011 Elio Di Rupo objął urząd premiera, Thierry Giet został pełniącym obowiązki przewodniczącego Partii Socjalistycznej. Z wszelkich funkcji politycznych zrezygnował w 2013 w związku z powołaniem w skład Sądu Konstytucyjnego.

</doc>
<doc id="3963299" url="https://pl.wikipedia.org/wiki?curid=3963299" title="CF Rayo Majadahonda">
CF Rayo Majadahonda

Club de Fútbol Rayo Majadahonda – hiszpański klub piłkarski, grający w Segunda División, mający siedzibę w mieście Majadahonda.

</doc>
<doc id="3963302" url="https://pl.wikipedia.org/wiki?curid=3963302" title="Kazimierz Polkowski">
Kazimierz Polkowski

Kazimierz Sylwester Polkowski, ps. „Kazik” (ur. 13 stycznia 1893 w Warszawie, zm. 7 grudnia 1961 w Londynie) – lekarz z tytułem doktora, podpułkownik służby zdrowia Wojska Polskiego i Polskich Sił Zbrojnych.
Życiorys.
Urodził się 13 stycznia 1893 w Warszawie, w rodzinie Władysława (1860–1932) i Bronisławy. Przed 1914 został studentem medycyny. Po wybuchu I wojny światowej 1914 został żołnierzem Legionów Polskich, służył w szeregach I Brygady. Używał pseudonimu „Kazik”.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia majora artylerii ze starszeństwem z dniem 1 czerwca 1919. Jako oficer nadetatowy 1 batalionu sanitarnego w 1923 był starszym lekarzem w 28 pułku artylerii polowej w garnizonie Dęblin-Zajezierze, a w 1924 był starszym lekarzem w Wojskowym Więzieniu Śledczym nr 1 w Warszawie. Uzyskał tytuł naukowy doktora medycyny. Został awansowany do stopnia podpułkownika lekarza ze starszeństwem z dniem 1 stycznia 1928. W 1928 był w kadrze Szkoły Podchorążych Sanitarnych. W 1932 był w kadrze Centrum Badań Lotniczo-Lekarskich.
Po zakończeniu II wojny światowej pozostał na emigracji w Wielkiej Brytanii. Mianowany pułkownikiem. Został członkiem kadencji I Rady Rzeczypospolitej Polskiej, wybrany z Okręgu 7 (od 18 grudnia 1954 do 17 grudnia 1957). Zmarł 7 grudnia 1961 w Londynie.
Jego żoną była Maria (zm. 1969), a ich dziećmi byli Jan (1919–1939) i Zofia (1915–1954).

</doc>
<doc id="3963304" url="https://pl.wikipedia.org/wiki?curid=3963304" title="Małgorzata Polańska">
Małgorzata Polańska

Małgorzata Polańska-Szostakowska – polska reżyser dźwięku i producentka muzyczna muzyki poważnej, współwłaścicielka wydawnictwa płytowego Dux.
Życiorys.
Jest absolwentką Zespołu Szkół Muzycznych nr 1 w Warszawie oraz Wydziału Reżyserii Dźwięku Akademii Muzycznej im. Fryderyka Chopina w Warszawie.
W 1992 wraz z Lechem Tołwińskim założyła wytwórnię fonograficzną Dux, która w ciągu 25 lat działalności wydała kilkaset płyt, głównie z muzyką klasyczną.
Jej dokonania były wielokrotnie nagradzane i wyróżniane różnymi nagrodami, m.in. Fryderykami.
Jest członkiem Akademii Fonograficznej ZPAV

</doc>
<doc id="3963305" url="https://pl.wikipedia.org/wiki?curid=3963305" title="SK Babīte">
SK Babīte

SK Babīte (łot. Sporta klubs "Babīte") – łotewski klub piłkarski z siedzibą we wsi Piņķi, koło stolicy kraju – mieście Ryga.
Historia.
Chronologia nazw:
Sportowy klub Babīte został założony we wsi Piņķi, 15 km na zachód od centrum Rygi, w 2015 roku i reprezentował gminę Babīte. W 2015 debiutował w drugiej lidze, w której zajął pierwsze miejsce w grupie Kurzeme i zdobył promocję do pierwszej ligi. W 2016 klub zwyciężył w pierwszej lidze i awansował do wyższej ligi. W lutym 2017 połączył się z FK Dinamo Rīga i jako Babīte/Dinamo debiutował w rozgrywkach na najwyższym poziomie. W czerwcu 2017 klub został wyrzucony z ligi ze względu na ustawianie meczów.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2015).
Stadion.
Klub rozgrywa swoje mecze domowe na stadionie Piņķu stadions we wsi Piņķi, który może pomieścić 1000 widzów. Czasami też występuje na Centralnym w mieście Ryga, który może pomieścić 9500 widzów.

</doc>
<doc id="3963306" url="https://pl.wikipedia.org/wiki?curid=3963306" title="Michał Lenartowicz (naukowiec)">
Michał Lenartowicz (naukowiec)

Michał Andrzej Lenartowicz (ur. 24 listopada 1972) – socjolog sportu, doktor habilitowany nauk o kulturze fizycznej, nauczyciel akademicki, a od 2016 prorektor ds. studenckich i kształcenia Akademii Wychowania Fizycznego Józefa Piłsudskiego w Warszawie.
Życiorys.
Ukończył studia w zakresie nauk o kulturze fizycznej na Akademii Wychowania Fizycznego Józefa Piłsudskiego w Warszawie (1994), nauk społecznych na Wageningen University w Holandii (1998) i w Instytucie Socjologii na Uniwersytecie Warszawskim (2010). W 2003 na warszawskiej AWF na podstawie rozprawy "Sport w rodzinie w Polsce i Holandii. Badania porównawcze" otrzymał stopień naukowy doktora nauk o kulturze fizycznej (promotor – Zbigniew Krawczyk). Tam też w 2013 uzyskał stopień doktora habilitowanego nauk o kulturze fizycznej na podstawie pracy "Klasowe uwarunkowania sportu i rekreacji ruchowej z perspektywy teorii Pierre’a Bourdieu" (Wydawnictwo AWF Warszawa). W 2016 został prorektorem ds. studenckich i kształcenia warszawskiej AWF. Autor (wraz z dr Jakubem Moszem) książki pt. "Stadiony i widowiska. Społeczne przestrzenie sportu" (Wydawnictwo Naukowe Scholar, 2018). Redaktor (wraz z Z. Dziubińskim i Z. Krawczykiem) podręcznika "Socjologia kultury fizycznej" (Wydawnictwo AWF Warszawa, 2019).
Ojciec dwójki dzieci.
W 2021 odznaczony Srebrnym Krzyżem Zasługi.

</doc>
<doc id="3963308" url="https://pl.wikipedia.org/wiki?curid=3963308" title="Robert Collignon">
Robert Collignon

Robert Collignon (ur. 10 lutego 1943 w Villers-le-Bouillet) – belgijski i waloński polityk, prawnik oraz samorządowiec, działacz Partii Socjalistycznej, parlamentarzysta, w latach 1994–1999 premier Walonii.
Życiorys.
Z wykształcenia prawnik, absolwent "Université de Liège" (1966). Prowadził prywatną praktykę prawniczą, w międzyczasie w 1968 krótko pracował w gabinecie politycznym jednego z ministrów. Działał w Belgijskiej Partii Socjalistycznej, a po jej podziale z 1978 w walońskiej PS. W latach 1971–1974 i 1981–1985 wykonywał mandat posła do Izby Reprezentantów. Od 1977 do 2006 zasiadał w radzie miejskiej w Amay. Do 1987 wchodził w skład zarządu miasta odpowiadając za edukację i następnie za finanse. W latach 1987–2006 sprawował urząd burmistrza tej miejscowości. W latach 1985–1995 wchodził w skład federalnego Senatu.
Od 1981 do 1995 był członkiem rady regionalnej Walonii. W latach 1992–1994 pełnił funkcję ministra w rządzie regionalnym. 25 stycznia 1994 zastąpił Guya Spitaelsa na stanowisku premiera Regionu Walońskiego. Zajmował je do 15 lipca 1999. Od 1999 do 2000 był członkiem rządu wspólnoty francuskiej, następnie do 2004 posłem i przewodniczącym walońskiego parlamentu. W 2012 po kilku latach przerwy powrócił do lokalnej polityki, został wówczas ponownie wybrany na radnego Amay.
Syn polityka Émile’a Collignona oraz ojciec polityka Christophe’a Collignona.

</doc>
<doc id="3963311" url="https://pl.wikipedia.org/wiki?curid=3963311" title="Rudolf Dietrich">
Rudolf Dietrich

Rudolf „Rudi” Dietrich (ur. 13 sierpnia 1929 w Innsbrucku, zm. 11 września 2004 w Seefeld in Tirol) – austriacki skoczek narciarski, olimpijczyk (1952), mistrz Austrii (1950).
Dietrich w 1950 zdobył tytuł mistrza Austrii w skokach narciarskich. W tym samym roku zwyciężył w zawodach lotów narciarskich otwierających skocznię Kulm, ustanawiając rekord obiektu (103 metry).
Wziął udział w Zimowych Igrzyskach Olimpijskich 1952, gdzie w konkursie skoków narciarskich, po oddaniu prób na odległość 63 i 62,5 metra, zajął 21. pozycję.
W latach 1953–1956 wystąpił w kilku konkursach Turnieju Czterech Skoczni, a jego najlepszym wynikiem w tych zawodach było 15. miejsce jakie zajmował dwukrotnie (1 stycznia 1953 w Garmisch-Partenkirchen i 31 grudnia 1953 w Oberstdorfie).

</doc>
<doc id="3963312" url="https://pl.wikipedia.org/wiki?curid=3963312" title="Rudi Dietrich">
Rudi Dietrich



</doc>
<doc id="3963314" url="https://pl.wikipedia.org/wiki?curid=3963314" title="W oliwnym gaju (wiersz)">
W oliwnym gaju (wiersz)

W oliwnym gaju – wiersz młodopolskiego poety Kazimierza Przerwy-Tetmajera, opublikowany w tomiku "Poezje. Seria pierwsza", wydanym w 1891. Utwór jest napisany klasyczną sekstyną, czyli zwrotką sześciowersową rymowaną ababcc, układaną jedenastozgłoskowcem.
Utwór opowiada o tym, jak grecki wojownik, idący na wojnę z Persami, przystanął przed marmurowym posągiem bogini Afrodyty i – urzeczony jego pięknem –- powiedział "–- Za jeden uścisk twój, bogini złota,/zapłacę chwałą mojego żywota!...". Wtedy figura ożyła. To sama bogini objawiła się śmiertelnikowi. Tymczasem jego towarzysze poszli w bój i zginęli: "A jego bracia milczący leżeli/na piersiach wrogów i na piersi krwawej...".

</doc>
<doc id="3963323" url="https://pl.wikipedia.org/wiki?curid=3963323" title="Penderecki conducts Penderecki vol. 1">
Penderecki conducts Penderecki vol. 1

Penderecki – pierwszy album z serii "Penderecki conducts Penderecki / Warsaw Philharmonic", który ukazał się 3 czerwca 2016 pod szyldem Warner Classics, zawierający pierwsze nagranie studyjne Krzysztofa Pendereckiego z Chórem i Orkiestrą Filharmonii Narodowej. Premierowo na płycie zamieszczono nagranie "Dies Illa", kompozycji z 2014 roku, powstałej z okazji 100. rocznicy wybuchu I wojny światowej. Wystąpili tu śpiewacy z Polski (Agnieszka Rehlis), Finlandii (Johanna Rusanen-Kartano) i Rosji (Nikolay Didenko). Album zdobył nagrodę Grammy w kategorii "Muzyka Chóralna". W podobnej kategorii oraz jako "Najwybitniejsze Nagranie Muzyki Polskiej" fonogram jest nominowany do nagrody Fryderyk 2017.

</doc>
<doc id="3963324" url="https://pl.wikipedia.org/wiki?curid=3963324" title="René Pranz">
René Pranz

René Pranz (ur. 4 sierpnia 1985 roku w Wiedniu) – austriacki szermierz, florecista, uczestnik Letnich Igrzysk Olimpijskich w Rio de Janeiro oraz Uniwersjady w Kazaniu z 2013 roku.
Wczesne życie.
Urodził się w Wiedniu. Studiował na wydziale ekonomii i prawa na Uniwersytecie w Salzburgu.
Kariera.
Mistrzostwa Europy.
Brał udział w Mistrzostwach Europy w Sheffield w 2007 roku, zajmując siódme miejsce w kategorii indywidualnej floretu.
Uniwersjada.
W 2013 roku brał udział w Uniwersjadzie w Kazaniu w kategorii indywidualnej floretu.
Igrzyska Olimpijskie.
W kwietniu 2016 Pranz pokonał tureckiego szermierza Martino Minuto w finale europejskiego turnieju kwalifikacyjnego. Wynik ten dał mu awans na Letnie Igrzyska Olimpijskie w Rio de Janeiro. W 1/32 turnieju uległ 14/15 Brazylijczykowi Guilherme Toldo. Zmagania zakończył na 33-35 pozycji.

</doc>
<doc id="3963327" url="https://pl.wikipedia.org/wiki?curid=3963327" title="Le Terrible">
Le Terrible



</doc>
<doc id="3963330" url="https://pl.wikipedia.org/wiki?curid=3963330" title="Dus">
Dus



</doc>
<doc id="3963334" url="https://pl.wikipedia.org/wiki?curid=3963334" title="Ambasada RP w Bagdadzie">
Ambasada RP w Bagdadzie

Ambasada Rzeczypospolitej Polskiej w Bagdadzie – polska misja dyplomatyczna w stolicy Iraku. Od 2020 roku ambasadorem Rzeczypospolitej Polskiej w Republice Iraku jest Marcin Kubiak.
Historia.
Polska nawiązała stosunki dyplomatyczne z Królestwem Iraku w 1932, czyli w roku proklamowania formalnej niepodległości przez to państwo. Stosunki początkowo były na szczeblu poselstw. Po rewolucji w Iraku w 1958 i obaleniu monarchii podniesiono je do rangi ambasad (Królestwo Iraku oficjalnie nie utrzymywało stosunków z komunistycznym rządem w Warszawie). W 2003 z powodu wybuchu II wojny w Zatoce Perskiej ambasada RP w Bagdadzie została ewakuowana do Jordanii. Wznowiła działalność w czerwcu 2003. We wrześniu 2014 działalność przedstawicielstwa została zawieszona ze względów bezpieczeństwa. Ponownie działa ono od sierpnia 2016, mieści się na terenie Ambasady Wielkiej Brytanii w Bagdadzie, w strefie międzynarodowej.

</doc>
<doc id="3963335" url="https://pl.wikipedia.org/wiki?curid=3963335" title="Ambasada Polski w Iraku">
Ambasada Polski w Iraku



</doc>
<doc id="3963339" url="https://pl.wikipedia.org/wiki?curid=3963339" title="Tancy so zwiozdami">
Tancy so zwiozdami

Tancy so zwiozdami (, tłum. Tańce z gwiazdami) – program rozrywkowy nadawany przez Rossija 1 od 2006 roku. Program produkowany jest na podstawie formatu "Dancing with the Stars" na licencji BBC Worldwide.
Zasady programu.
W programie biorą udział pary złożone z gwiazdy oraz zawodowego tancerza towarzyskiego, które w każdym odcinku prezentują przygotowany taniec, oceniany przez półprofesjonalną komisję jurorską, w skali ocen od 1 do 10. Oprócz punktów przyznanych przez sędziów, o końcowej klasyfikacji decydują telewidzowie poprzez głosowanie telefonicznie oraz SMS-owe. Najlepiej oceniona w rankingu jurorów lub telewidzów para otrzymuje maksymalną liczbę punktów (np. przy udziale 10 par jest to 10 punktów), kolejna para otrzymuje jeden punkt mniej itd., a para znajdująca się na ostatnim miejscu rankingu otrzymuje 1 punkt. O ostatecznym wyniku odcinka decyduje suma otrzymanych punktów z obu rankingów, a para z najmniejszą ilością punktów odpada z programu.
Uczestnicy.
Szósta edycja (2011).
W tym sezonie w skład par wchodziły jedynie znane osobowości, a profesjonalni tancerze nie brali udziału w edycji.

</doc>
<doc id="3963341" url="https://pl.wikipedia.org/wiki?curid=3963341" title="Jed Graef">
Jed Graef

Jedward Richard "Jed" Graef (ur. 1 maja 1942 w Montclair w stanie New Jersey) – amerykański pływak specjalizujący się w stylu grzbietowym, mistrz olimpijski (1964) i były rekordzista świata.
Podczas igrzysk olimpijskich w Tokio w 1964 roku zwyciężył na dystansie 200 m stylem grzbietowym, ustanawiając rekord świata (2:10,3).
Ukończył studia na Uniwersytecie Princeton, a następnie doktoryzował się na Uniwersytecie Michigan w dziedzinie psychologii.
W 1988 roku został wprowadzony do International Swimming Hall of Fame.

</doc>
<doc id="3963343" url="https://pl.wikipedia.org/wiki?curid=3963343" title="Saneczkarstwo na Zimowych Igrzyskach Olimpijskich 1976 – jedynki mężczyzn">
Saneczkarstwo na Zimowych Igrzyskach Olimpijskich 1976 – jedynki mężczyzn

Jedynki mężczyzn – jedna z konkurencji saneczkarstwa rozgrywana podczas Zimowych Igrzyskach Olimpijskich w Innsbrucku.
Mistrzem olimpijskim został reprezentant Niemieckiej Republiki Demokratycznej Dettlef Günther. Drugie miejsce zajął reprezentant Republiki Federalnej Niemiec Josef Fendt, a na trzecim miejscu uplasował się również reprezentant Niemieckiej Republiki Demokratycznej Hans Rinn.

</doc>
<doc id="3963346" url="https://pl.wikipedia.org/wiki?curid=3963346" title="Eto wsio ona">
Eto wsio ona

Eto wsio ona () – utwór rosyjskiego piosenkarza Siergieja Łazariewa, wydany 17 lipca 2015 roku pod szyldem wytwórni Sony Music. Piosenkę napisali Charlie Mason, Jonas Thander (muzyka) i Lara A’Elija (tekst). 
Oficjalny teledysk do piosenki miał swoją premierę 18 sierpnia 2015 roku w serwisie YouTube. Za reżyserię klipu odpowiada Konstantin Czerepkow. Wideo osiągnęło wynik ponad 76 mln wyświetleń. Singiel dotarł do 10. miejsca krajowej listy przebojów. 
Utwór ukazał się też w anglojęzycznej wersji językowej – „In My Lonely Life”. Teledysk do tej wersji został opublikowany na YouTube na początku października 2015 roku.

</doc>
<doc id="3963364" url="https://pl.wikipedia.org/wiki?curid=3963364" title="Stałe Przedstawicielstwo Rzeczypospolitej Polskiej przy Unii Europejskiej w Brukseli">
Stałe Przedstawicielstwo Rzeczypospolitej Polskiej przy Unii Europejskiej w Brukseli

Stałe Przedstawicielstwo Rzeczypospolitej Polskiej przy Unii Europejskiej w Brukseli (ang. "Permanent Representation of the Republic of Poland to the European Union in Brussels") – polska misja dyplomatyczna przy Unii Europejskiej.
Od 22 stycznia 2018 pełniącym obowiązki Stałego Przedstawiciela Rzeczypospolitej Polskiej przy Unii Europejskiej (UE) jest Andrzej Sadoś.
Historia siedziby.
Pierwszą siedzibą "Przedstawicielstwa" przy Avenue de Tervuren 282-284 w Brukseli był budynek z 1998 wykonany według projektu Ludwika Koniora zrealizowanego przez biuro "Konior and Partners Architecs". Projekt nawiązywał do charakteru jednej z najelegantszych alei w mieście. Jego całkowita powierzchnia wynosi 5000 m². Elewacja budynku obłożona jest prawie białym granitem z Sardynii z dużymi przeszklonymi powierzchniami. W holu duży obraz Franciszka Starowieyskiego przedstawiający porwanie Polski przez Europę – "Divina Polonia" – będący alegorią opartą na greckiej mitologii. Funkcję siedziby Przedstawicielstwa pełnił od czasu wejścia Polski do Unii Europejskiej w 2004 do 2011.
W związku z przewidzianą polską prezydencją w UE na przełomie 2007/2008 polskie MSZ wykupiło budynek, który wczwśniej był siedzibą generalnej dyrekcji poczty belgijskiej. Nowa siedziba wyremontowana i zaadaptowana na potrzeby "Przedstawicielstwa" ma sześć pięter i dwie kondygnacje podziemne o powierzchni ok. 10 000 m². Budynek przystosowano dla około 200 osób stałej obsady z możliwością kilkumiesięcznego zwiększania jej na czas polskiej prezydencji w UE do około 300 osób. Budynek zlokalizowany jest w sąsiedztwie "Ronda Schumana", gdzie znajduje się wiele najważniejszych instytucji unijnych. Nową siedzibę stałego przedstawicielstwa Polski przy Unii Europejskiej oficjalnie otworzł w maju 2011 ówczesny premier Donald Tusk w obecności przewodniczącego Parlamentu Europejskiego Jerzego Buzka, przewodniczącego Rady Europejskiej Hermana Van Rompuya i przewodniczącego Komisji Europejskiej José Manuela Barroso. Wydarzenie upamiętniono tablicą w holu budynku.

</doc>
<doc id="3963376" url="https://pl.wikipedia.org/wiki?curid=3963376" title="Gabriel Liiceanu">
Gabriel Liiceanu

Gabriel Liiceanu (ur. 23 maja 1942 w Râmnicu Vâlcea) – rumuński pisarz i działacz kulturalny. W czasach komunistycznych interpretował dzieła niemieckiego filozofa Martina Heideggera.
W 1965 ukończył studia na Wydziale Filozofii, a w 1973 na Wydziale Filologii Klasycznej uniwersytetu Bukareszteńskiego. W 1976 uzyskał tam stopień doktora filozofii. W latach 1965-1975 pracował naukowo w Instytucie Filozofii, a następnie w Instytucie Historii Sztuki Akad. W latach 1982-1984 przebywał w Heidelbergu jako stypendysta Fundacji Humboldta. W 1983 wydał "Jurnalul de la Păltiniș. Un model paideic in cultura umanistă" (Dziennik z Păltinișu. Pajdeja jako model w kulturze humanistycznej). W 1990 został szefem wydawnictwa politycznego Editura Humanitas. Po 2000 roku współpracując z Andrei Pleşu realizował telewizyjne kulturowe programy.

</doc>
<doc id="3963377" url="https://pl.wikipedia.org/wiki?curid=3963377" title="Stałe Przedstawicielstwo Rzeczypospolitej Polskiej przy Radzie Europy w Strasburgu">
Stałe Przedstawicielstwo Rzeczypospolitej Polskiej przy Radzie Europy w Strasburgu

Stałe Przedstawicielstwo Rzeczypospolitej Polskiej przy Radzie Europy w Strasburgu "(ang. Permanent Representation of Poland to the Council of Europe)" – misja dyplomatyczna reprezentująca Polskę wobec Rady Europy. Od 2015 Stałym Przedstawicielem Polski przy Radzie Europy jest Jerzy Baurski.
Do 2008 pod tym samym adresem mieścił się Konsulat Generalny.
Historia.
Polska przyjęta została do Rady Europy 26 listopada 1991.

</doc>
<doc id="3963380" url="https://pl.wikipedia.org/wiki?curid=3963380" title="Łazariew.">
Łazariew.

Łazariew. – czwarty album studyjny rosyjskiego piosenkarza Siergieja Łazariewa. Płyta została wydana 16 grudnia 2012 roku nakładem wytwórni Sony Music.
20 marca 2013 roku album uzyskał status złotej płyty za sprzedaż w Rosji.
Lista utworów.
Sporządzono na podstawie materiału źródłowego.

</doc>
<doc id="3963382" url="https://pl.wikipedia.org/wiki?curid=3963382" title="Dinamo-Rīnuži/LASD Ryga">
Dinamo-Rīnuži/LASD Ryga



</doc>
<doc id="3963384" url="https://pl.wikipedia.org/wiki?curid=3963384" title="Stos (Mac OS X)">
Stos (Mac OS X)



</doc>
<doc id="3963386" url="https://pl.wikipedia.org/wiki?curid=3963386" title="Przedśpiew (Staff)">
Przedśpiew (Staff)

Przedśpiew – wiersz Leopolda Staffa z tomiku "Gałąź kwitnąca" (1908). Utwór wyraża filozoficzną postawę poety. Podmiot liryczny wypowiada słowa, że będzie głosić pochwałę egzystencji, mimo że poznał gorycz rozczarowań, cierpienia i troski. Odwołuje się przy tym do stwierdzenia Terencjusza „Jestem człowiekiem i nic, co ludzkie, nie jest mi obce”. Wiersz jest napisany parzyście rymowanym sylabicznym trzynastozgłoskowcem ze średniówką po sylabie siódmej.

</doc>
<doc id="3963387" url="https://pl.wikipedia.org/wiki?curid=3963387" title="Nina Sosnina">
Nina Sosnina

Nina Sosnina (ur. 30 listopada 1923 w Kuchari, zm. 31 sierpnia 1943 w Malinie) – radziecka partyzantka, komsomołka, Bohater Związku Radzieckiego.
Życiorys.
Była córką lekarza, z pochodzenia Rosjanką. W 1937 wstąpiła do Komsomołu. Żyła z rodziną początkowo w Kijowie, następnie w Malinie. W 1941 ukończyła dziewięć klas szkoły podstawowej.
Jesienią 1941 organizowała podziemne grupy dywersyjno-sabotażowe, przekazywała informacje oddziałom partyzanckim, rozdawała ulotki antyfaszystowskiej, utrzymywała łączność z partyzantami węgierskimi i słowackimi. Brała udział w bitwach partyzantów z Niemcami pod Biełą Krynicą i Malinem.
31 sierpnia 1943 dom, w którym Nina Sosnina pomagała ojcu, Iwanowi Sosninowi, operować rannego partyzanta, został otoczony. Kobieta zginęła w walce. Została pochowana w Malinie.
Pośmiertnie, 8 maja 1965, odznaczono ją tytułem Bohatera Związku Radzieckiego.
Upamiętnienie.
Ninę Sosninę symbolicznie zaliczono na stałe w poczet członków żytomierskiego komitetu obwodowego Komsomołu. Jej pomniki ustawiono w Malinie oraz przy stacji kolejowej. Jej imieniem nazwano ulice w Berdyczowie oraz we wsiach Mikuliczi, Iwankow i Pieskowka. O jej życiu nakręcono film biograficzny pt. "Nina", natomiast o jej rodzinie film dokumentalny "Siem'ja Sosninych".

</doc>
<doc id="3963388" url="https://pl.wikipedia.org/wiki?curid=3963388" title="Monte Albán (album)">
Monte Albán (album)

Monte Albán – dwudziesty album muzyka jazzowego Adama Pierończyka, nagrany w Meksyku z udziałem polskiego basisty Roberta Kubiszyna i mieszkającego w Meksyku, argentyńskiego perkusisty Hernána Hechta, wydany 21 października 2016 przez Jazzsound (nr katalogowy JS020). Płyta jest nominowana do nagrody Fryderyk 2017.

</doc>
<doc id="3963389" url="https://pl.wikipedia.org/wiki?curid=3963389" title="Martin i Lewis">
Martin i Lewis

Dean Martin i Jerry Lewis byli parą amerykańskich komików, którzy współpracowali razem w latach 1946-1956, osiągając ogromny sukces. Pierwszy raz wystąpili razem w klubie nocnym „500 Club” w Atlantic City – Martin próbował śpiewać, a Lewis mu w tym przeszkadzał, wcielając się w rolę kelnerów, parkingowych lub innych pracowników klubu, co kończył się tym, że Martin gonił i próbował złapać Lewisa, kompletnie nie zwracając uwagi na widownię, wpadając i przewracając członków orkiestry i instrumenty, stoliki, gości i krzesła. Martin i Lewis dużo improwizowali podczas swoich numerów oraz czerpali z tradycji wodewilu. Przez dziesięć lat występowali razem w klubach nocnych, programach radiowych i telewizyjnych oraz w prawie 20 filmach.
Program radiowy.
„The Martin and Lewis Show” był emitowany przez stację NBC w latach 1949-1953. Audycja trwała 30 minut i początkowo przebiegał według stałej formuły: utwór początkowy, jeden lub dwa skecze, utwór wykonany przez Martina, przedstawienie gościa, główny skecz programu z udziałem gościa, numer końcowy zaśpiewany przez Martina. Później w programie Martin i Lewis żartowali i rozmawiali o swoich karierach – ich wspólnych występach i sukcesach filmowych, więcej czasu przeznaczono też na występy gości.
Goście programu tworzyli dość zróżnicowaną grupę komików, aktorów, piosenkarzy. Byli to m.in. Frank Sinatra, Marlene Dietrich, George Raft, Jane Wyman, Linda Darnell, Jimmy Stewart, Shelley Winters, Rhonda Fleming, Zsa Zsa Gabor, Tony Curtis, Janet Leigh, Claire Trevor, Ann Blyth, Ann Sheridan, Jane Russell, Virginia Mayo, William Holden, Bob Hope, Burt Lancaster.
Program telewizyjny.
Martin i Lewis występowali gościnnie w kilku programach („Toast of the Town” Eda Sullivana, „Hour Glass”, „Welcome Aboard”), jednak najbardziej znana jest ich praca dla „Colgate Comedy Hour”. Trwający 50 minut program emitowany był w latach 1950-1955 przez stację NBC, a sponsorowany przez Colgate-Palmolive. „Colgate Comedy Hour” był pierwszy programem emitowanym na żywo w niemal całych Stanach Zjednoczonych, a od 1953 roku emitowano go w kolorze.
Program nie miał stałego prowadzącego, zmieniali się oni w każdym tygodniu. Styl Martina i Lewisa w „Colgate Comedy Hour” był bliższy ich występom w klubach i radiu niż w filmach, a przez to bardziej spontaniczny i przez wielu uważany za śmieszniejszy. Artyści wykonywali piosenki, odgrywali skecze, zapraszani byli też goście, wodewil łączony był z rewią.
Martin i Lewis byli prowadzącymi programu 8 razy podczas pierwszego sezonu, 5 razy w drugim, 5 razy w trzecim, 4 w czwartym, 4 w piątym i 2 razy w szóstym, ostatnim. Innymi prowadzącymi byli m.in. Eddie Cantor, Fred Allen, Bobby Clark, Bob Hope, Abbott i Costello. Łącznie, razem z programami wakacyjnymi, powstały 221 odcinki.
Koniec współpracy.
Dean Martin był coraz bardziej niezadowolony ze współpracy z Jerrym Lewisem. Jego role we wspólnych filmach były schematyczne i mało wyraziste, ograniczały się do bycia tzw. "straight" "manem" – stwarzał sytuacje lub wprowadzał dialog, dzięki czemu potem Lewis mógł powiedzieć puentę lub zareagować w śmieszny sposób, uzyskując pochwały krytyków. Martin zarzucał mu też zatracenie ich początkowego stylu, elementu zabawy i spontaniczności i skupienie się na zyskach. Martin dokończył ostatni wspólny film „Hollywood or Bust”, a 25 lipca 1956 roku odbył się ich ostatni występ w nowojorskim klubie nocnym „The Copacabana”, co zakończyło trwającą 10 lat współpracę.

</doc>
<doc id="3963391" url="https://pl.wikipedia.org/wiki?curid=3963391" title="Ana Korakaki">
Ana Korakaki



</doc>
<doc id="3963393" url="https://pl.wikipedia.org/wiki?curid=3963393" title="Drużynowe mistrzostwa Europy na żużlu">
Drużynowe mistrzostwa Europy na żużlu

Drużynowe mistrzostwa Europy na żużlu (ang. "European Team Speedway Championship") – zawody żużlowe rozgrywane od 2022 roku. Organizatorem jest FIM Europe. Zawody wyłaniają najlepszą reprezentację narodową w Europie.
Pierwsza w historii impreza odbyła się 15 maja 2022 roku w Poznaniu.
Medaliści.
Uwaga! W roku 1959 pod szyldem mistrzostw Europy rozegrano turniej, który był imprezą próbną przed drużynowymi mistrzostwami świata.
Klasyfikacja medalowa.
Według zawodników.
Tabela obejmuje pierwszą 10. najbardziej utytułowanych zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="3963400" url="https://pl.wikipedia.org/wiki?curid=3963400" title="CD Projekt Investment">
CD Projekt Investment



</doc>
<doc id="3963401" url="https://pl.wikipedia.org/wiki?curid=3963401" title="Jean-Claude Van Cauwenberghe">
Jean-Claude Van Cauwenberghe

Jean-Claude Van Cauwenberghe (ur. 28 kwietnia 1944 w Charleroi) – belgijski i waloński polityk, prawnik oraz samorządowiec, działacz Partii Socjalistycznej, parlamentarzysta, minister w rządzie regionalnym i wspólnotowym, w latach 2000–2005 premier Walonii. W mediach określany przydomkiem „Van Cau”.
Życiorys.
Z wykształcenia prawnik, absolwent "Université Libre de Bruxelles" (1970). Zaangażował się w działalność polityczną w ramach "Mouvement des Jeunes Socialistes", organizacji młodzieżowej Belgijskiej Partii Socjalistycznej (PSB). W 1965 objął funkcję przewodniczącego tej młodzieżówki, wchodząc z urzędu w skład władz wykonawczych PSB. Po podziale ugrupowania z 1978 dołączył do francuskojęzycznej Partii Socjalistycznej. Po studiach był zatrudniony w gabinecie politycznym ministra Luciena Harmegniesa. Podjął też praktykę adwokacką w ramach izby adwokackiej w Charleroi. W latach 70. pracował jako nauczyciel i jako prawnik w różnych instytucjach.
W latach 1977–1983 był posłem do Izby Reprezentantów, od 1980 jednocześnie zasiadał w radzie regionalnej Walonii. W latach 1983–2006 wchodził w skład rady miejskiej w Charleroi, od 1983 do 1999 sprawował urząd burmistrza tej miejscowości. W 1995, 1999 i 2004 wybierany do regionalnego parlamentu, mandat wykonywał w latach 2005–2009.
Od 1995 do 1999 był ministrem do spraw budżetu, finansów, zatrudnienia i administracji publicznej w rządzie Walonii i jednocześnie ministrem do spraw budżetu, administracji i służb publicznych w rządzie wspólnoty francuskiej. Następnie przez rok w pierwszej z tych instytucji zajmował stanowisko ministra do spraw budżetu, zaopatrzenia i robót publicznych. Od 4 kwietnia 2000 do 30 września 2005 sprawował urząd premiera Regionu Walońskiego. Ustąpił w obliczu ujawnianych przez dziennikarzy przypadków oszustw i defraudacji, w które zamieszani mieli być socjalistyczni politycy z Charleroi. W 2009 zrezygnował z aktywności politycznej. Był później oskarżony o korupcję, postępowanie zakończyło się jednak w 2015 jego prawomocnym uniewinnieniem.

</doc>
<doc id="3963403" url="https://pl.wikipedia.org/wiki?curid=3963403" title="André Antoine (polityk)">
André Antoine (polityk)

André Antoine (ur. 3 lutego 1960 w Leuven) – belgijski i waloński polityk, prawnik oraz samorządowiec, działacz Centrum Demokratyczno-Humanistycznego, parlamentarzysta, wicepremier, a w 2005 p.o. premiera Walonii.
Życiorys.
Ukończył w 1983 studia prawnicze na Université catholique de Louvain. Zaangażował się w działalność polityczną w ramach Partii Społeczno-Chrześcijańskiej, w 2002 przemianowanej na Centrum Demokratyczno-Humanistyczne. Pracował w gabinecie ministra Philippe'a Maystadta, przy audycjach radiowych w Radio Coquelicot, a także jako doradca polityczny swojego ugrupowania. W latach 1985–1991 sprawował mandat posła do Izby Reprezentantów, jednocześnie zasiadał w radzie regionalnej Walonii. Był radnym miejskim w Ramillies (1989–1993), a także radnym prowincji (1991–1995). Od 1995 wybierany do rady miejskiej w Perwez, od 2001 powoływany na burmistrza tej miejscowości. W pierwszej połowie lat 90. został szefem gabinetu politycznego Michela Lebruna, ministra wspólnoty francuskiej.
W 1995 został jednym z posłów nowo powołanego regionalnego parlamentu Walonii. Zasiadał w nim do 2004, od 1999 przewodnicząc frakcji poselskiej swojej partii. W 1999 został wiceprzewodniczącym walońskich chadeków. Mandat deputowanego uzyskiwał także w 2004 i 2009, wchodząc wówczas w skład regionalnego gabinetu. W latach 2004–2014 był wicepremierem i ministrem w rządzie Regionu Walońskiego, a w latach 2009–2014 równocześnie członkiem rządu wspólnoty francuskiej. Na przełomie września i października 2005 tymczasowo wykonywał obowiązki premiera Walonii. Po wyborach regionalnych w 2014 powierzono mu stanowisko przewodniczącego walońskiego parlamentu. Kierował nim do 2019, pozostając deputowanym również w kolejnej kadencji. W tym samym roku powołany w skład Senatu.

</doc>
<doc id="3963404" url="https://pl.wikipedia.org/wiki?curid=3963404" title="Teufelshörner">
Teufelshörner



</doc>
<doc id="3963405" url="https://pl.wikipedia.org/wiki?curid=3963405" title="Ambasada Rzeczypospolitej Polskiej w Wiedniu">
Ambasada Rzeczypospolitej Polskiej w Wiedniu

Ambasada Rzeczypospolitej Polskiej w Republice Austrii z siedzibą w Wiedniu (niem. "Botschaft der Republik Polen in Wien") – polska misja dyplomatyczna w stolicy Austrii.
Historia.
Polska nawiązała stosunki dyplomatyczne z Austrią już w 1918. Delegat rządu polskiego w Wiedniu urzędował od listopada 1918. Po wcieleniu Austrii do III Rzeszy placówkę przekształcono w konsulat generalny. Po II wojnie światowej wznowiono stosunki 5 marca 1946.
Konsulaty honorowe.
Konsulaty honorowe RP w Austrii znajdują się w:

</doc>
<doc id="3963406" url="https://pl.wikipedia.org/wiki?curid=3963406" title="Ambasada Polski w Austrii">
Ambasada Polski w Austrii



</doc>
<doc id="3963411" url="https://pl.wikipedia.org/wiki?curid=3963411" title="Pärnu JK Vaprus">
Pärnu JK Vaprus

Pärnu JK Vaprus (est. Pärnu Jalgpalliklubi Vaprus) – estoński klub piłkarski z siedzibą w mieście Parnawa, na zachodzie kraju.
Historia.
Chronologia nazw:
Klub piłkarski Vaprus został założony w mieście Parnawa w 1922 roku. Zespół startował w lokalnych mistrzostwach piłkarskich w Pärnu, zdobywając w 1927 i 1934 mistrzostwo. W 1937 roku połączył się z kilkoma innymi klubami sportowymi, tworząc Pärnu Kalevi. W 1941 klub został rozwiązany.
Dopiero w 1999 klub został reaktywowany jako Pärnu JK Vaprus. W 2000 klub startował w III Liiga, w której zdobył zwycięstwo. 2003 okazał się trudny dla klubu finansowo, dlatego połączył się z kilkoma lokalnymi klubami, w tym z Pärnu Levadia zmieniając nazwę na Pärnu JK Vaprus-Levadia. W 2004 zajął pierwsze miejsce w II Liiga i awansował do Esiliiga. Klub przywrócił nazwę Pärnu JK Vaprus. W 2005 ponownie był pierwszym w Esiliiga i zdobył promocję do najwyższej lidze Mistrzostw Estonii, w której występował w 2006 (7.miejsce) i 2007 (8.miejsce). W 2008 zajął ostatnie 10.miejsce, ale tak jak Tallinna FC TVMK zrezygnował z występów w lidze, to klub otrzymał możliwość gry w barażach o utrzymanie w lidze, jednak przegrał z Paide Linnameeskond. Od 2009 rywalizował w Esiliiga. Na początku 2011 odbyła się fuzja klubów Vaprus, Pärnu JK i Pärnu Kalev, w wyniku czego powstał Pärnu Linnameeskond. Zjednoczony klub kontynuował występy w Esiliiga, a Vaprus jako klub amatorski startował w IV Liiga, w 2014 awansował do III Liigi, a w 2016 grał w II Liiga.
W 2017 fuzja rozpadła się i Vaprus odziedziczył ich ligową pozycję na 2017 rok.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2015).
Stadion.
Klub rozgrywa swoje mecze domowe na stadionie Pärnu Rannastaadion w Parnawie, który może pomieścić 1250 widzów.

</doc>
<doc id="3963413" url="https://pl.wikipedia.org/wiki?curid=3963413" title="Ambasada RP w Madrycie">
Ambasada RP w Madrycie

Ambasada Rzeczypospolitej Polskiej w Madrycie (hisz. "Embajada de la República de Polonia en Madrid") – polska misja dyplomatyczna w stolicy Hiszpanii.
Struktura placówki.
Od 1 stycznia 2022 okręg konsularny Ambasady obejmuje: Andaluzję, Księstwo Asturii, Estremadurę, Galicję, Kantabrię, Kastylię-La Mancha, Kastylię i León, Kraj Basków, Wspólnotę Madrytu, Murcję, Nawarrę, La Rioję, Wyspy Kanaryjskie, Ceutę, Melillę. Wcześniej obejmował cały kraj za wyjątkiem Katalonii i Balearów.
Historia.
Polska nawiązała stosunki dyplomatyczne z Hiszpanią 30 maja 1919. Po II wojnie światowej rząd regenta Królestwa Hiszpanii gen. Francisco Franco uznawał za legalne władze Polski rząd RP na uchodźstwie. Stosunki dyplomatyczne pomiędzy Hiszpanią a PRL nawiązano dopiero 31 stycznia 1977, po śmierci gen. Franco. 28 lutego 1977 minister spraw zagranicznych PRL Emil Wojtaszek wydał zarządzenie o otwarciu Ambasady PRL w Madrycie.
Inne placówki dyplomatyczne RP w Hiszpanii.
Konsulaty honorowe RP w Hiszpanii znajdują się w (stan na 31 grudnia 2021):

</doc>
<doc id="3963414" url="https://pl.wikipedia.org/wiki?curid=3963414" title="Ambasada Polski w Hiszpanii">
Ambasada Polski w Hiszpanii



</doc>
<doc id="3963416" url="https://pl.wikipedia.org/wiki?curid=3963416" title="Marija Cukanowa">
Marija Cukanowa

Marija Nikiticzna Cukanowa (ur. 14 września 1924 w Smolence/Smolance lub w Nikolsku, zm. 15 sierpnia 1945) – radziecka żołnierka, Bohater Związku Radzieckiego.
Życiorys.
Była córką wiejskiego nauczyciela, Rosjanką z pochodzenia. Nigdy nie poznała ojca - zmarł on przed jej urodzeniem. Wychowywała ją matka i ojczym. Od 1930 do 1937 mieszkała razem z rodziną w Tasztypie w Chakasji, tam też ukończyła szkołę podstawową. Następnie Cukanowowie przenieśli się do Ordżonikijewskiego w Kraju Krasnojarskim i tam w 1941 ukończyła siedem klas. Po agresji Niemiec na ZSRR bez powodzenia starała się zaciągnąć do Armii Czerwonej, jednak jej prośbę odrzucono, gdyż nie miała ukończonych siedemnastu lat. Podjęła pracę w charakterze telefonistki, a następnie sanitariuszki w szpitalu ewakuowanym z Rostowa nad Donem. W 1942 zamieszkała w Irkucku i podjęła tam pracę w fabryce maszyn, a ponadto ukończyła kurs pielęgniarski. 
W tym samym roku ochotniczo zaciągnęła się do radzieckiej floty. Służyła początkowo w 51 artyleryjskim batalionie obrony przybrzeżnej we Flocie Oceanu Spokojnego, przeszła przeszkolenie w łączności. Następnie służyła w 100 i 419 baterii. W 1944 skierowano ją na kurs instruktorów sanitarnych, a po jego ukończeniu włączono, w charakterze instruktora sanitarnego, do 355 wydzielonego batalionu piechoty morskiej Floty Oceanu Spokojnego. 
Brała udział w wojnie radziecko-japońskiej w sierpniu 1945. Zginęła w bitwie o Ch'ŏngjin w niejasnych okolicznościach - według wersji przyjętej przy podejmowaniu decyzji o nadaniu tytułu Bohatera Związku Radzieckiego została wzięta do niewoli przez Japończyków i poddana brutalnym torturom, wskutek czego zmarła. Została pochowana w mauzoleum żołnierzy radzieckich w Ch'ŏngjin. 14 grudnia 1945 pośmiertnie odznaczono ją tytułem Bohatera Związku Radzieckiego.
Upamiętnienie.
Pomniki Cukanowej wzniesiono w Ch'ŏngjin, Fokinie, Władywostoku i Krutince. Jest ona patronką ulic w miejscowościach, gdzie mieszkała, a także w Krasnojarsku, Abakanie, Barnaule. Od jej nazwiska bierze nazwę wieś i rzeka w rejonie chasańskim Kraju Nadmorskiego.

</doc>
<doc id="3963420" url="https://pl.wikipedia.org/wiki?curid=3963420" title="The Return of the Druses">
The Return of the Druses

The Return of the Druses – dramat Roberta Browninga, opublikowany w 1843 w serii Bells and Pomegranates. Utwór opowiada o Druzach, specyficznej wspólnocie religijnej z Bliskiego Wschodu. Składa się z pięciu aktów.

</doc>
<doc id="3963421" url="https://pl.wikipedia.org/wiki?curid=3963421" title="The Singing Man; a Book of Songs and Shadows (Peabody)">
The Singing Man; a Book of Songs and Shadows (Peabody)

The Singing Man; a Book of Songs and Shadows – tomik wierszy amerykańskiej poetki i dramatopisarki Josephine Preston Peabody, opublikowany w 1911 nakładem Houghton Mifflin Company. Zbiorek zawiera między innymi utwory "The Singing Man", "Rich Man, Poor Man", "The Foundling", "The Feaster" i "The Golden Shoes". Wiersze zebrane w tomiku mają wymiar społeczny.

</doc>
<doc id="3963422" url="https://pl.wikipedia.org/wiki?curid=3963422" title="USS George Bancroft (SSBN-643)">
USS George Bancroft (SSBN-643)

USS George Bancroft (SSBN-643) – amerykański okręt podwodny o napędzie atomowym z okresu zimnej wojny typu "Benjamin Franklin", przenoszący pociski SLBM. Wszedł do służby w 1966 roku. Okręt nazwano imieniem polityka George’a Bancrofta, który zajmował stanowisko sekretarza marynarki wojennej (1845-1846). Wycofany ze służby w 1993 roku.
Historia.
Kontrakt na budowę okrętu został przydzielony stoczni Electric Boat w Groton 1 listopada 1962 roku. Rozpoczęcie budowy okrętu nastąpiło 24 sierpnia 1963 roku. Wodowanie miało miejsce 20 marca 1965 roku, wejście do służby 22 stycznia 1966 roku. Po wejściu do służby jego portem macierzystym była baza New London w Groton. Pierwszy patrol rozpoczął 26 lipca 1966 roku. 
„George Bancroft” został wycofany ze służby 21 września 1993 roku, a następnie złomowany w 1998 roku.

</doc>
<doc id="3963428" url="https://pl.wikipedia.org/wiki?curid=3963428" title="Winnica (Wzgórza Tynieckie)">
Winnica (Wzgórza Tynieckie)



</doc>
<doc id="3963431" url="https://pl.wikipedia.org/wiki?curid=3963431" title="Szkoła Tosa">
Szkoła Tosa

 – japońska szkoła malarska działająca od XV do końca XIX wieku. W okresie pomiędzy XV a XVII wiekiem czołowa szkoła malarstwa japońskiego obok szkoły Kanō, jednocześnie z nią rywalizująca.
Za twórcę szkoły uchodzi Fujiwara no Yukihiro (dział. między 1400 a 1420). Przybrał on od miejsca swojego pochodzenia, prowincji Tosa, nowe nazwisko Tosa, które dało nazwę zapoczątkowanej przez niego szkole. Pierwszym ważnym przedstawicielem szkoły był jednak dopiero Mitsunobu Tosa (1434–1525). Piastował on stanowisko szefa ("azukari") cesarskiego Urzędu ds. Obrazów ("E-dokoro"), które później przez kolejne pokolenia przechodziło na zasadzie dziedziczenia na jego potomków. Siedziba szkoły mieściła się początkowo w Kioto, później między ok. 1570 a 1634 rokiem w Sakai, ostatecznie zaś przeniosła się do Edo.
Artyści związani ze szkołą Tosa tworzyli przeważnie w tradycyjnym stylu "yamato-e", wystrzegając się wpływów malarstwa chińskiego. W swoich obrazach uwieczniali przede wszystkim sceny historyczne i motywy zaczerpnięte z tradycyjnej literatury dworskiej. Styl szkoły Tosa charakteryzuje się użyciem precyzyjnej, delikatnej linii, dekoracyjną funkcją koloru, płaskimi barwami i naciskiem kładzionym na oddanie szczegółu.

</doc>
<doc id="3963433" url="https://pl.wikipedia.org/wiki?curid=3963433" title="Wzgórze Klasztorne">
Wzgórze Klasztorne

Wzgórze Klasztorne – skalisty płaskowyż, wznoszący się nad prawym brzegiem Wisły w Tyńcu w Krakowie, na którym zbudowano Opactwo Benedyktynów w Tyńcu. Pod względem administracyjnym leży w obrębie dzielnicy VIII Dębniki, zaś pod względem geograficznym należy do Wzgórz Tynieckich na Pomoście Krakowskim, w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego. W niektórych opracowaniach Wzgórze Klasztorne nazywane jest Górą Klasztorną.
Wzgórze Klasztorne zbudowane jest ze skał wapiennych wznoszących się na wysokość 233 m n.p.m. Do Wisły obrywają się pionową ścianą o wysokości około 20–30 m. Buduje je pochodzący z górnej jury nieuławicony wapień skalisty bez krzemionki. Skały pocięte są szczelinami, które w wyniku zjawisk krasowych poszerzyły się tworząc oddzielne bloki skalne. W wyniku procesów krasowych i erozji skały mają nierówną powierzchnię, wyoblone kształty, liczne nisze i wgłębienia. Gromadzą się w nich skorupki ślimaków i szczątki drobnych bezkręgowców. Skały te na mapie Geoportalu noszą nazwę Filarki.
Wzgórze Klasztorne i znajdujące się również na prawym brzegu Wisły wzgórze Grodzisko, wraz ze znajdującymi się na drugim brzegu Wisły Skałkami Piekarskimi, tworzą przełom Wisły zwany Bramą Tyniecką. Jest on najwęższy właśnie między Górą Klasztorną a należącą do Skałek Piekarskich Kozierówką – szerokość doliny Wisły w tym miejscu nie przekracza 400 m. 
W kierunku północno-wschodnim Wzgórze Klasztorne przechodzi w niższe wzgórze Winnica. Pomiędzy obydwoma tymi wzgórzami biegnie ulica Benedyktyńska. Od południowej strony ciągnie się od Wzgórza Klasztornego wał przeciwpowodziowy, którym można dojść do następnego wzgórza – Grodzisko. Od wschodniej strony wzgórze Klasztorne opada na płaskie i zabudowane obszary Tyńca.
We wzgórzu Klasztornym znajdują się dwa niewielkie schrony jaskiniowe: Szczelina pod Klasztorem i Szczelina nad Wisłą.

</doc>
<doc id="3963435" url="https://pl.wikipedia.org/wiki?curid=3963435" title="Płazówka">
Płazówka



</doc>
<doc id="3963438" url="https://pl.wikipedia.org/wiki?curid=3963438" title="Opisthocoelicaudiinae">
Opisthocoelicaudiinae

Opisthocoelicaudiinae – klad wymarłych dinozaurów w randze podrodziny, należący do tytanozaurów. Żyły w kredzie późnej. Ich skamieniałości znane są z Chin, Mongolii oraz Stanów Zjednoczonych (Nowy Meksyk, Teksas i Utah). Do Opisthocoelicaudiinae przypisano 3 rodzaje: alamozaur, borealozaur i opistocelikaudia, stanowiąca rodzaj typowy. Grupa nazwana została przez Johna S. McIntosha w 1990. Cechą charakterystyczną Opisthocoelicaudiinae były łapy pozbawione nadgarstka i paliczków.
Wielu naukowców uznaje monofiletyzm Opisthocoelicaudiinae. Inni naukowcy dochodzą do wniosku, że Opisthocoelicaudiinae cechuje parafiletyzm. W niezgodzie z większością innych badań Upchurch i współpracownicy w 2004 nalegali na usunięcie alamozaura z saltazaurów jako bliskiego krewnego pellegrinizaura, w związku z czym niespokrewnionego bliżej z opistocelikaudią.
Poniższy kladogram bazuje na pracy Calvo "et al." (2007). Jej autorzy ukazują Opisthocoelicaudiinae jako grupę monofiletyczną:

</doc>
<doc id="3963441" url="https://pl.wikipedia.org/wiki?curid=3963441" title="Płazówka (Witów)">
Płazówka (Witów)

Płazówka – przysiółek miejscowości Witów w województwie małopolskim, w powiecie tatrzańskim, w gminie Kościelisko. Znajduje się na Pogórzu Gubałowskim, na południowych stokach Płazowskiego Wierchu będącego zachodnim grzbietem Mietłówki. Jest to duża polana zajęta przez łąki i ciągnąca się od wysokości około 905–1050 m n.p.m. Zabudowania Płazówki znajdują się na wysokości około 920–940 m. Dochodzi do nich asfaltowa, stroma i wąska droga. Odgałęzia się od drogi Zakopane – Chochołów na Kojsówce i ślepo kończy na Płazówce. 
Na mapie Geoportalu wielka polana, na której znajduje się przysiółek Płazówka składa się z dwóch łączących się polan: Płazowka (po zachodniej stronie) i Pilchówka (po wschodniej stronie. Obecnie jednak obydwie należą do przysiółka Płazówka.
Dzięki rozległym trawiastym terenom Płazówka jest bardzo dobrym punktem widokowym na Tatry. Znajduje się tutaj zabytkowa kaplica św. Anny, poświęcona 26 lipca 1892 roku. Wybudowana jest w stylu zakopiańskim z drewna na murowanym fundamencie. 
Na Płazówce opisano stanowisko lilii bulwkowatej – gatunku rośliny w Polsce na naturalnych stanowiskach występującego tylko w nielicznych miejscach.

</doc>
<doc id="3963446" url="https://pl.wikipedia.org/wiki?curid=3963446" title="Optimus">
Optimus



</doc>
<doc id="3963450" url="https://pl.wikipedia.org/wiki?curid=3963450" title="Bogucianka (wzgórze)">
Bogucianka (wzgórze)

Bogucianka (270 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Tylko północną część Bogucianki porasta las. Część południową zajmują łąki i zabudowania Tyńca. W partiach szczytowych znajduje się nieczynny kamieniołom Bogucianka. Przez Boguciankę biegnie asfaltowa droga, którą prowadzi znakowany szlak turystyki pieszej. 
Znaczna część powierzchni Bogucianki włączona została w obszar użytku ekologicznego o nazwie Uroczysko Tyniec. Obejmuje on porośnięte lasem zbocza Bogucianki i wierzchowinę z dawnym kamieniołomem.

</doc>
<doc id="3963452" url="https://pl.wikipedia.org/wiki?curid=3963452" title="Tomasz Reutt">
Tomasz Reutt

Tomasz Reutt, ps. „Tarnawa” (ur. 1899 w Anielówce, zm. 1963 w Middlesex) – oficer piechoty Wojska Polskiego II RP, Armii Krajowej i Polskich Sił Zbrojnych. W 1955 awansowany przez władze emigracyjne do stopnia majora piechoty.
Życiorys.
Urodził się 11 października lub 21 października bądź 12 listopada 1899 w kolonii Anielówka na Wołyniu (późniejsza gmina Derażne, powiat kostopolski), w rodzinie Stefana i Stefanii z Bożeniec-Jełowickich.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia podporucznika piechoty ze starszeństwem z dniem 1 lipca 1923. W 1923, 1924 był oficerem 78 pułku piechoty w Baranowiczach. Następnie został awansowany do stopnia porucznika artylerii ze starszeństwem z dniem 1 lipca 1925. W 1928 jako oficer 78 pułku piechoty, był przydzielony do Korpusu Ochrony Pogranicza i pełnił służbę jako oficer wywiadowczy batalionu KOP „Ostróg”. W latach służył w 45 pułku piechoty w Równem.
Podczas II wojny światowej i trwającej okupacji niemieckiej został oficerem Armii Krajowej używając pseudonimu „Tarnawa”. W stopniu kapitana uczestniczył w powstaniu warszawskim przynależny do Okręgu Warszawa AK jako inspektor prawobrzeżny Wojskowej Służby Ochrony Powstania. Był oficerem kompanii sztabowej odcinka wschodniego „Bogumił” w Podobwodzie „Sławbor” w ramach I Obwodu „Radwan” (Śródmieście). Działał w dzielnicy Śródmieście Południe. Odniósł ciężkie rany w dniu 16 września 1944. Po upadku powstania został wzięty przez Niemców do niewoli (nr jeniecki 305253).
Po wojnie pozostał na emigracji w Wielkiej Brytanii. Był przypisany do Lancashire. W 1955 został awansowany do stopnia majora piechoty. Zmarł w 1963 w Middlesex.
Jego żoną była Halina z domu Konopko (1914–1969), z którą miał syna Zbigniewa (1934–1996) i córkę Danutę (1940–).

</doc>
<doc id="3963455" url="https://pl.wikipedia.org/wiki?curid=3963455" title="Bogucianka">
Bogucianka



</doc>
<doc id="3963456" url="https://pl.wikipedia.org/wiki?curid=3963456" title="Reutt">
Reutt



</doc>
<doc id="3963463" url="https://pl.wikipedia.org/wiki?curid=3963463" title="Aleksandretta różana">
Aleksandretta różana

Aleksandretta różana, aleksandretta różowopierśna, aleksandretta wąsata ("Psittacula alexandri") – gatunek średniej wielkości ptaka z rodziny papug wschodnich (Psittaculidae). Występuje od północnych Indii przez Indochiny po południowe Borneo i Jawę.
Podgatunki i występowanie.
Wyróżnia się 8 podgatunków "P. alexandri":
Charakterystyka.
Papugi te mają krótki ogon, zielony grzbiet i skrzydła, a głowa jest niebiesko-szara. Na wysokości dzioba pomiędzy oczami występuje charakterystyczny czarny pasek, przypominający wąsy. Samiec ma dziób czerwony, a samica czarny. Górna część piersi jest różowa, a spód ciała jest niebiesko-zielony.
Długość 33–38 cm; masa ciała 133–168 g.
Papugi te są stosunkowo ciche i niepłochliwe.
Rozród.
Aleksandretty różane osiągają dojrzałość płciową w wieku 3 lat. Samica znosi ok. 3–4 jaj i wysiaduje je około 3–4 tygodnie.
Status i zagrożenia.
Od 2013 roku IUCN (Międzynarodowa Unia Ochrony Przyrody) klasyfikuje aleksandrettę różaną jako gatunek bliski zagrożenia (NT – "near threatened"); wcześniej miała ona status gatunku najmniejszej troski (LC – "least concern"). Trend liczebności populacji jest spadkowy. Zagrożeniem jest dla niej chwytanie przez ludzi do niewoli, płoszenie i utrata siedlisk.

</doc>
<doc id="3963472" url="https://pl.wikipedia.org/wiki?curid=3963472" title="Albrecht I (książę Meklemburgii, zm. 1265)">
Albrecht I (książę Meklemburgii, zm. 1265)

Albrecht I (ur. ok. 1230, zm. 15 lub 17 maja 1265) – książę Meklemburgii jako koregent od 1264 roku do śmierci.
Był prawdopodobnie drugim synem księcia meklemburskiego Jana I, co pozwoliło mu po jego śmierci 1 sierpnia 1264 zostać współdziedzicem księstwa razem ze starszym bratem Henrykiem oraz prawdopodobnie najmłodszym bratem Janem II. Zmarł jednak już po niecałym roku. Jest prawdopodobne, że ożenił się i nie miał dzieci, ale imię jego żony nie jest znane (być może była to nieznana z imienia córka jego stryja Mikołaja I z Werle).

</doc>
<doc id="3963474" url="https://pl.wikipedia.org/wiki?curid=3963474" title="Memoriał Janusza Kusocińskiego 1955">
Memoriał Janusza Kusocińskiego 1955

2. Memoriał Janusza Kusocińskiego – mityng lekkoatletyczny, który odbył się 18 i 19 czerwca 1955 na Stadionie Wojska Polskiego w Warszawie. Główny bieg memoriałowy był rozgrywany na dystansie 3000 metrów. Zwyciężył w nim Jerzy Chromik.

</doc>
<doc id="3963485" url="https://pl.wikipedia.org/wiki?curid=3963485" title="Radosław Barek">
Radosław Barek

Radosław Barek (ur. 1961 r. w Koźminie Wielkopolskim) – polski architekt, doktor habilitowany nauk technicznych, wykładowca na Wydziale Architektury Politechniki Poznańskiej, rysownik, członek Związku Pastelistów Polskich i Stowarzyszenia Architektów Polskich. Założyciel stowarzyszenia Wędrowni Architekci.
Życiorys.
Studia architektoniczne ukończył w Instytucie Architektury i Planowania Przestrzennego Politechniki Poznańskiej. W 1989 r. został pracownikiem naukowo-dydaktycznym na Wydziale Architektury Politechniki Poznańskiej. 14 grudnia 1994 r. na Wydziale Architektury Politechniki Śląskiej uzyskał stopień doktora nauk technicznych w zakresie architektury i urbanistyki o specjalności: urbanistyka. Tematem rozprawy naukowej była: "Problematyka modernizacji małych miast na przykładzie miast z terenu Wielkopolski" (promotor: Wojciech Bonenberg). 23 lutego 2011 r. uzyskał habilitację na Wydziale Architektury Politechniki Wrocławskiej (temat rozprawy: "Architektura środowiska mieszkaniowego tworzonego z udziałem środków publicznych").
W ramach pracy badawczej zajmuje się: architekturą mieszkaniową realizowaną ze środków publicznych, małymi miastami, materiałami naturalnymi i miejscowymi w architekturze współczesnej i dawnej (glina, słoma, ruda darniowa, itd.), architekturą rodzimą (regionalną i miejscową), związaną z tożsamością miejsca, powszechną edukacją przestrzenną i architektoniczną.
W 2004 r. otrzymał Nagrodę Główną Wielkopolskiego Towarzystwa Kulturalnego. 7 października 2004 r. założył stowarzyszenie "Wędrowni Architekci", której celami statutowymi są: poznawanie wielowątkowości przestrzeni kulturowej, upowszechnianie wiedzy o lokalnym i regionalnym dziedzictwie kultury materialnej i niematerialnej oraz propagowanie postulatów Karty Drahimskiej. Pod szyldem tej organizacji dotychczas promował upowszechnianie wiedzy o zasadach kształtowania przestrzeni w ramach projektów takich jak: "Dialog z Otoczeniem", "Zobaczyć Łącko", "Nauka w Przestrzeni".
Jest współautorem opracowanego w 2011 r. wzornika architektonicznego dla Puszczy Pyzdrskiej, a także autorem przystanku autobusowego wybudowanego we wrześniu 2012 r. w Ciemierowie-Kolonii, zawierającego w pigułce cechy charakterystyczne dla architektury regionalnej obszaru Puszczy Pyzdrskiej (m.in. zdobienia belek stropowych wystających poza krawędź ścian, kształt i wygląd okien, kształt dachu oraz sposób wykończenia szczytów). Intencją projektu było, aby przystanek stał się dla artystów, architektów i inwestorów inspiracją twórczą, która doprowadzi do ukształtowania nowego stylu architektonicznego o nazwie "Styl Puszczy Pyzdrskiej".

</doc>
<doc id="3963486" url="https://pl.wikipedia.org/wiki?curid=3963486" title="Atom Accordion Quintet">
Atom Accordion Quintet

Atom Accordion Quintet – wspólny album muzyki współczesnej powstały ze współpracy akordeonisty Rafała Grząki i kwartetu smyczkowego Atom String Quartet. Został wydany 4 marca 2016 przez Requiem Records. Płyta uzyskała nominację do Fryderyka 2017.

</doc>
<doc id="3963488" url="https://pl.wikipedia.org/wiki?curid=3963488" title="Aleksander Warchałowski">
Aleksander Warchałowski

Aleksander Warchałowski, ps. „Rychlik” (ur. 2 marca 1897 w Przeworsku, zm. ?) – oficer piechoty Wojska Polskiego II RP, Armii Krajowej i Polskich Sił Zbrojnych na Zachodzie.
Życiorys.
Urodził się 27 marca 1897 w Przeworsku. Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika łączności ze starszeństwem z dniem 1 lipca 1923, a następnie do stopnia kapitana łączności ze starszeństwem z dniem 15 sierpnia 1924. W latach 20. był oficerem 1 pułku łączności, w tym w 1924 jako oficer nadetatowy 1 pułku łączności był w kadrze Centralnego Zakładu Wojsk Łączności, a w 1928 był skierowany do Instytutu Badań Inżynierii. Stamtąd w 1930 został przeniesiony do dowództwa 1 Grupy Łączności, gdzie służył w kolejnych latach.
Podczas II wojny światowej i trwającej okupacji niemieckiej został oficerem Armii Krajowej używając pseudonimu „Rychlik”. Służył w Oddziale V Łączności Komendy Głównej Armii Krajowej. W stopniu kapitana uczestniczył w powstaniu warszawskim. Po upadku powstania został wzięty przez Niemców do niewoli.
Po wojnie pozostał na emigracji. W 1963 został awansowany do stopnia majora łączności.

</doc>
<doc id="3963493" url="https://pl.wikipedia.org/wiki?curid=3963493" title="Valmy Féaux">
Valmy Féaux

Valmy Féaux (ur. 19 lutego 1933 w Nil-Saint-Vincent-Saint-Martin) – belgijski i waloński polityk, socjolog oraz samorządowiec, działacz Partii Socjalistycznej, minister w rządzie federalnym i regionalnym, w latach 1988–1992 minister-prezydent wspólnoty francuskiej Belgii.
Życiorys.
Ukończył socjologię na Université Libre de Bruxelles (1956). Do połowy lat 60. pracował na macierzystej uczelni, na którą powrócił w połowie lat 70. Dołączył też do administracji rządowej, obejmował kierownicze stanowiska w gabinetach politycznych socjalistycznych ministrów. Działał w Belgijskiej Partii Socjalistycznej, a po jej podziale z 1978 w walońskiej PS.
W latach 1965–1994 i ponownie od 2001 do 2003 był radnym miejskim w Ottignies-Louvain-la-Neuve. Od 1989 do 1994 sprawował urząd burmistrza. W latach 1977–1981 wchodził w skład federalnego Senatu. W latach 1980–1994 był członkiem rady regionalnej Walonii, a w 1988 przewodniczącym tego gremium. Od 1981 do 1994 sprawował mandat posła do Izby Reprezentantów. W 1981 przez kilka miesięcy pełnił funkcję ministra komunikacji w rządach, którymi kierowali Wilfried Martens i Mark Eyskens. Następnie do 1985 wykonywał obowiązki ministra w administracji Regionu Walońskiego.
Od maja 1988 do stycznia 1992 sprawował urząd ministra-prezydenta wspólnoty francuskiej. W okresie 1995–2000 kierował administracją prowincji Brabancja Walońska.

</doc>
<doc id="3963494" url="https://pl.wikipedia.org/wiki?curid=3963494" title="Lutz Heck">
Lutz Heck

Lutz Heck, wł. Ludwig Georg Heinrich Heck (ur. 23 kwietnia 1892 r. w Berlinie, zm. 6 kwietnia 1983 r. w Wiesbaden) – niemiecki zoolog.
Życiorys.
Urodzony 23 kwietnia 1892 r. w Berlinie jako Ludwig Georg Heinrich Heck, syn dr. Ludwiga Hecka, wieloletniego dyrektora berlińskiego zoo. W 1931 r. przejął od ojca kierowanie berlińskim ogrodem zoologicznym. Zainteresowany etnologią i teoriami rasowymi, zaangażował się w działalność nazistów, jednak wbrew części przekazów nie należał do SS. Od ok. 1934 r. na polecenie Hermanna Göringa pracował nad odtworzeniem wymarłego tura poprzez krzyżowanie różnych ras bydła domowego. Wraz z bratem Heinzem skrzyżował hiszpańskie byki z bydłem highland i rasami z Korsyki i Węgier, co pozwoliło uzyskać zwierzę bardzo podobne do tura i nazywane współcześnie bydłem rasy heck.
Podczas II wojny światowej Heck wziął udział w grabieży warszawskiego zoo, najcenniejsze okazy zwierząt zabierając do niemieckich ogrodów zoologicznych. Wątek ten został przedstawiony w amerykańskim filmie "Azyl", gdzie Heck jest jedną z głównych postaci.
Od 1945 roku Lutz Heck mieszkał w Wiebaden, gdzie zajmował się nadal badaniami zwierząt oraz pisaniem książek. Napisał od 1930 roku łącznie 16 poczytnych książek o dzikich zwierzętach. Wspierał powstanie (1955) miejscowego parku roślin i zwierząt, tzw. bażantarni ("Tier- und Pflanzenpark Fasanerie"). Brał udział również w produkcji czterech filmów o zwierzętach i wyjeżdżał na ekspedycje badawcze do południowej Afryki.
Zmarł 6 kwietnia 1983 r. w Wiesbaden. 

</doc>
<doc id="3963495" url="https://pl.wikipedia.org/wiki?curid=3963495" title="Mistrzostwa Czterech Narodów w Łyżwiarstwie Figurowym 2017">
Mistrzostwa Czterech Narodów w Łyżwiarstwie Figurowym 2017

Mistrzostwa Czterech Narodów w Łyżwiarstwie Figurowym 2017 – zawody łyżwiarstwa figurowego dla reprezentantów państw Grupy Wyszehradzkiej (Czechy, Polska, Słowacja, Węgry). Zawody rozgrywano od 15 do 17 grudnia 2016 roku w Katowicach.
Kolejność miejsc zajmowanych przez reprezentantów danego kraju w każdej z konkurencji determinowała wyniki końcowe ich mistrzostw krajowych (2017) w kategorii seniorów.
Wśród solistów triumfował Czech Jiří Bělohradský, zaś wśród solistek Węgierka Ivett Tóth. W konkurencji par tanecznych zwyciężyli reprezentanci Polski Natalia Kaliszek i Maksym Spodyriew. Konkurencja par sportowych nie została rozegrana.

</doc>
<doc id="3963497" url="https://pl.wikipedia.org/wiki?curid=3963497" title="Parafia Kościoła Katolickiego Mariawitów w Zgierzu">
Parafia Kościoła Katolickiego Mariawitów w Zgierzu

Parafia Matki Boskiej Nieustającej Pomocy – parafia mariawicka w Zgierzu, w kustodii płockiej Kościoła Katolickiego Mariawitów w RP.
Proboszczem parafii jest siostra kapłanka Walentyna Maria Bożenna Chabowska, dojeżdżająca z Łowicza.
Parafia powstała w 1935, w wyniku rozłamu w mariawityzmie (w Zgierzu działa też parafia Kościoła Starokatolickiego Mariawitów). Adoracja ubłagania odprawiana jest 8. dnia każdego miesiąca.
Parafia użytkuje (wspólnie z parafią Kościoła Starokatolickiego Mariawitów) miejscowy cmentarz mariawicki.

</doc>
<doc id="3963499" url="https://pl.wikipedia.org/wiki?curid=3963499" title="Andrij Chomyn (ur. 1968)">
Andrij Chomyn (ur. 1968)



</doc>
<doc id="3963501" url="https://pl.wikipedia.org/wiki?curid=3963501" title="Ukrzyżowanie (obraz Juana de Flandes)">
Ukrzyżowanie (obraz Juana de Flandes)

Ukrzyżowanie – obraz olejny autorstwa niderlandzkiego malarza Juana de Flandes, powstały ok. 1509–1519, znajdujący się w zbiorach madryckiego Muzeum Prado.
Opis.
Obraz został zamówiony przez biskupa Juana Rodrígueza de Fonseca dla katedry w Palencii, miał być jednym z paneli w nastawie ołtarzowej. Po bokach głównej sceny ukrzyżowania miały znaleźć się obrazy przedstawiające: "Złożenie do grobu" i "Drogę na Kalwarię". Dzieło przedstawia opisaną w ewangeliach scenę ukrzyżownia Chrystusa.
W centralnej części artysta umieścił postać ukrzyżowanego Chrystusa. Zbawiciel już nie żyje. Z przebitego boku wypływa krew i woda. Niebo się zaciemniło. U stóp krzyża czaszki i kości, nawiązanie do tradycji judeochrześcijańskiej, według której w skale Golgoty pochowany miał być pierwszy człowiek – biblijny Adam. Za krzyżem dwaj przedstawiciele starszyzny żydowskiej na koniach oraz klęcząca św. Maria Magdalena. W oddali, w tle dla całej sceny namalowane zostało miasto otoczone murami – Jerozolima. Po lewej stronie Matka Boża w ciemnej sukni, z dwoma towarzyszącymi jej niewiastami – Marią, matką Jakuba Mniejszego i Józefa, oraz Salome. Nad Maryją stoi św. Jan Apostoł w czerwonym płaszczu. Z prawej strony obrazu stoi żołnierz w zbroi, z mieczem i czerwonym sztandarem – to św. Longin, który zdaje się mówić: "Prawdziwie, ten był Synem Bożym". Artysta nie zapomniał o namalowaniu znanego z opisu ewangelicznego "naczynia pełnego octu". Widz odnajduje je między grupą niewiast a krzyżem.
W 1944 obraz De Flandesa przejęła rodzina Arburúa. Do Prado trafił w maju 2005, jako spłata długu.

</doc>
<doc id="3963503" url="https://pl.wikipedia.org/wiki?curid=3963503" title="Mikołaj III (książę Meklemburgii)">
Mikołaj III (książę Meklemburgii)

Mikołaj III (ur. po 1230, zm. 8/9 czerwca 1289 lub 1290) – książę Meklemburgii jako koregent od 1264 roku do śmierci, także duchowny.
Był jednym z młodszych synów księcia meklemburskiego Jana I oraz Luitgardy z Hennebergu, córki Poppona VII z Hennebergu. Po śmierci ojca stał się prawdopodobnie jednym z koregentów Meklemburgii, jednak główną rolę odgrywał wówczas jego brat Henryk I Pielgrzym. W 1246 został kanonikiem w katedrze w Schwerinie (od 1266 prepozyt), a 9 stycznia 1266 roku – w katedrze w Lubece. W 1269 był księdzem w Wismar, w 1271 objął funkcję prepozyta w Lubece, w 1282 rezydował w Bergedorfie.
W 1271 roku Henryk I Pielgrzym wybrał się w pielgrzymkę do Ziemi Świętej, podczas której został porwany przez Saracenów. Wówczas rola Mikołaja wzrosła, stał się jednym z faktycznych regentów obok brata Jana II, choć przed wyprawą Henryk wyznaczył swoją żonę Anastazję. Do współrządów byli także dopuszczeni synowie Henryka I, Henryk II Lew (faktyczny władca od 1289) i Jan III, za których początkowo sprawowali regencję. Mikołaj zmarł najprawdopodobniej w 1289 roku, nie doczekawszy powrotu Henryka I Pielgrzyma z niewoli, który to nastąpił dopiero w 1298 roku. Pochowano go w klasztorze w Bad Doberan.

</doc>
<doc id="3963504" url="https://pl.wikipedia.org/wiki?curid=3963504" title="Constantin Titel Petrescu">
Constantin Titel Petrescu

Constantin Titel Petrescu (ur. 5 lutego 1888 w Krajowej, zm. 2 września 1957) – rumuński prawnik i polityk.
W latach 1906-1910 studiował na Wydziale Prawa uniwersytetu w Bukareszcie. Od młodości działał w Socjaldemokratycznej Partii Rumunii (SDPR). Działał też w ruchu zawodowym. W latach 1927-1938 pełnił funkcję sekretarza SDRP, która w lutym 1938 została, podobnie jak inne partie, zdelegalizowana po ustanowieniu rządów królewskich Karola II. W maju 1948 został aresztowny przez komunistów. Zmarł w więzieniu politycznym w Sighet. Jest autorem pracy "Socialismul În România 1835 - 6 septembrie 1940" ("Socjalizm w Rumunii, 1835 - 6 września 1940").
Kierował gazetą "Wolność".

</doc>
<doc id="3963507" url="https://pl.wikipedia.org/wiki?curid=3963507" title="Najwyższa stawka (serial telewizyjny)">
Najwyższa stawka (serial telewizyjny)

Najwyższa stawka (hangul: 대박, hancha: 大撲 MOCT: "Daebak") – południowokoreański serial telewizyjny emitowany na antenie SBS. Serial był emitowany od 28 marca do 14 czerwca 2016 roku, liczy 24 odcinki. Serial emitowany był w poniedziałki i wtorki o 22:00. Główne role odgrywają w nim Jang Keun-suk, Yeo Jin-goo, Jun Kwang-ryul, Choi Min-soo, Yoon Jin-seo, Lim Ji-yeon oraz Hyun Woo.
Akcja serialu osadzona jest w ostatnich latach panowania króla Sukjonga, gdy scena polityczna podzieliła się na dwa obozy wspierające potencjalnych kandydatów na następcę tronu.
Serial jest dostępny z napisami w języku polskim za pośrednictwem platformy Viki, pod tytułem "Najwyższa stawka".

</doc>
<doc id="3963508" url="https://pl.wikipedia.org/wiki?curid=3963508" title="Corinna Kuhnle">
Corinna Kuhnle

Corinna Kuhnle (ur. 4 lipca 1987 w Wiedniu) – austriacka kajakarka górska, dwukrotna mistrzyni świata, mistrzyni Europy, uczestniczka dwóch igrzysk olimpijskich.
Wczesne życie.
Dorastała w Höflein. Mieszka w Wiedniu. Z zawodu jest inżynierem przemysłowym. Maturę zdała w 2006 roku.
Igrzyska olimpijskie.
Na igrzyskach w 2012 roku w Londynie zajęła 8. miejsce w jedynce. Cztery lata później w Rio de Janeiro w eliminacjach zajęła 12. miejsce premiowane awansem do kolejnej rundy. Wygrała półfinał, uzyskując łączny czas 101,54 s. W finale, z czasem 104,75 s, zakończyła przygodę z igrzyskami na 5. miejscu w końcowej klasyfikacji.
Ciekawostki.
Należy do Austriackiej Armii Związku Sportowego w stopniu dowódcy plutonu. Zna język angielski i niemiecki.

</doc>
<doc id="3963511" url="https://pl.wikipedia.org/wiki?curid=3963511" title="Xavier Malle">
Xavier Malle

Xavier Maurice Henri Malle (ur. 14 września 1965 w Valenciennes) – francuski duchowny katolicki, biskup Gap od 2017.
Życiorys.
Święcenia kapłańskie otrzymał 2 lipca 2000 i został inkardynowany do archidiecezji Tours. Od 1997 jest członkiem Wspólnoty Emmanuel. Pracował głównie jako duszpasterz parafialny. W latach 2008–2011 odpowiadał za duszpasterstwo powołań we Wspólnocie Emmanuel.
8 kwietnia 2017 papież Franciszek mianował go ordynariuszem diecezji Gap. Sakry udzielił mu 11 czerwca tegoż roku metropolita Marsylii, Georges Pontier.

</doc>
<doc id="3963513" url="https://pl.wikipedia.org/wiki?curid=3963513" title="Protesty w Serbii (2017)">
Protesty w Serbii (2017)

Protesty w Serbii – protesty przeciwko rzekomemu sfałszowaniu wyników wyborów prezydenckich, które rozpoczęły się 3 kwietnia 2017 roku.
Demonstracje zaczęły się już dzień po wyborach, gdy ogłoszono ich wyniki i odbywały się w kolejnych dniach. Protestujący zwoływali się przez media społecznościowe. Demonstranci zarzucali Vuciciowi sfałszowanie wyników wyborów prezydenckich, w których ten odniósł zwycięstwo już w pierwszej turze. Liczne demonstracje odbywały się na ulicach Belgradu, Nowego Sadu, Niszu, Kragujewacu i innych ośrodków, a ich uczestnikami byli przede wszystkim studenci. Protestujący domagali się powtórzenia wyborów, wyboru nowej komisji wyborczej i dymisji władz telewizji publicznej.

</doc>
<doc id="3963519" url="https://pl.wikipedia.org/wiki?curid=3963519" title="Tabomysł">
Tabomysł



</doc>
<doc id="3963521" url="https://pl.wikipedia.org/wiki?curid=3963521" title="FORUM Żydzi – Chrześcijanie – Muzułmanie">
FORUM Żydzi – Chrześcijanie – Muzułmanie



</doc>
<doc id="3963531" url="https://pl.wikipedia.org/wiki?curid=3963531" title="Barbara Waśniewska">
Barbara Waśniewska

Barbara Irena Waśniewska (ur. 5 maja 1954) – polska lekkoatletka, wieloboistka i średniodystansowiec, mistrzyni i reprezentantka Polski.
Kariera sportowa.
Była zawodniczką Orła Warszawa i SZS-AZS Warszawa.
Na mistrzostwach Polski na otwartym stadionie wywalczyła cztery medale: złoty w pięcioboju (1971), srebrne w pięcioboju (1972) i biegu na 800 metrów (1975) oraz brązowy w sztafecie 4 x 400 metrów (1974). Na halowych mistrzostwach Polski seniorek wywalczyła złoto (1975) i brąz (1974) w biegu na 800 metrów. 
Reprezentowała Polskę na mistrzostwach Europy juniorów w 1970, zajmując 8. miejsce w pięcioboju oraz halowych mistrzostwach Europy w 1975, gdzie odpadła w eliminacjach biegu na 800 metrów, z wynikiem 2:08,4.
Rekordy życiowe:

</doc>
<doc id="3963533" url="https://pl.wikipedia.org/wiki?curid=3963533" title="Romet Pony (2016)">
Romet Pony (2016)

Romet Pony – polski motorower produkowany przez Arkus &amp; Romet Group od 2016 roku.
Motorower ten zachowuje stylistykę i charakter z poprzednich odsłon tego modelu (1978–1994).
Romet Pony 125.
W 2018 roku do gamy modeli dołączono model o pojemności 125cc różniący się plastikami, przednią i tylną lampą oraz ramą która mogła unieść silnik z pionowym cylindrem.

</doc>
<doc id="3963538" url="https://pl.wikipedia.org/wiki?curid=3963538" title="Real Madryt w sezonie 1911/1912">
Real Madryt w sezonie 1911/1912

Sezon 1911/12 był 10. sezonem w historii Realu Madryt, wówczas Madrid FC. Klub nie wziął udziału w żadnych oficjalnych rozgrywkach.
Skład.
W klubie zadebiutował Santiago Bernabéu.

</doc>
<doc id="3963539" url="https://pl.wikipedia.org/wiki?curid=3963539" title="Lichacze (rejon miński)">
Lichacze (rejon miński)

Lichacze (biał. "Ліхачы", ros. "Лихачи") – wieś na Białorusi, w obwodzie mińskim, w rejonie mińskim, w sielsowiecie Horanie.
Dawniej folwark i dwa zaścianki. W czasach Rzeczypospolitej wieś leżała w województwie mińskim. Odpadła od Polski w wyniku II rozbioru. W granicach Rosji należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich. Ustalona w traktacie ryskim granica polsko-radziecka przebiegła w pobliżu wsi, zostawiając ją po stronie sowieckiej.

</doc>
<doc id="3963541" url="https://pl.wikipedia.org/wiki?curid=3963541" title="Kościół Najświętszego Serca Pana Jezusa w Gródku">
Kościół Najświętszego Serca Pana Jezusa w Gródku



</doc>
<doc id="3963542" url="https://pl.wikipedia.org/wiki?curid=3963542" title="134 (liczba)">
134 (liczba)

W kalendarzu.
134. dniem w roku jest 14 maja (w latach przestępnych jest to 13 maja). Zobacz też co wydarzyło się w roku 134, oraz w roku 134 p.n.e.

</doc>
<doc id="3963543" url="https://pl.wikipedia.org/wiki?curid=3963543" title="Krzysztof Niemirowicz-Szczytt (1726-1776)">
Krzysztof Niemirowicz-Szczytt (1726-1776)



</doc>
<doc id="3963544" url="https://pl.wikipedia.org/wiki?curid=3963544" title="Krzysztof Niemirowicz-Szczytt">
Krzysztof Niemirowicz-Szczytt



</doc>
<doc id="3963545" url="https://pl.wikipedia.org/wiki?curid=3963545" title="Łukasze (Białoruś)">
Łukasze (Białoruś)

Łukasze (biał. "Лукашы", ros. "Лукаши") – wieś na Białorusi, w obwodzie mińskim, w rejonie mińskim, w sielsowiecie Horanie.
W dwudziestoleciu międzywojennym wieś leżała przy granicy polsko-radzieckiej, po stronie sowieckiej.

</doc>
<doc id="3963547" url="https://pl.wikipedia.org/wiki?curid=3963547" title="Lachy (rejon miński)">
Lachy (rejon miński)

Lachy (biał. "Ляхі", ros. "Ляхи") – wieś na Białorusi, w obwodzie mińskim, w rejonie mińskim, w sielsowiecie Horanie.
Miejscowość pojawia się na kartach powieści Sergiusza Piaseckiego "Kochanek Wielkiej Niedźwiedzicy" jako jedna z wsi, z której pochodzili chłopi polujący na przemytników.

</doc>
<doc id="3963549" url="https://pl.wikipedia.org/wiki?curid=3963549" title="Wasyl I Rurykowicz">
Wasyl I Rurykowicz



</doc>
<doc id="3963551" url="https://pl.wikipedia.org/wiki?curid=3963551" title="Iwona Kielan">
Iwona Kielan

Iwona Kielan, z d. Jakóbczak (ur. 5 lipca 1966) – polska lekkoatletka, startująca w skoku wzwyż, mistrzyni i reprezentantka Polski.
Kariera sportowa.
Była zawodniczką AZS Gorzów Wlkp., Zawiszy Bydgoszcz, RKS Łódź i Schöller Namysłów.
Na mistrzostwach Polski seniorek na otwartym stadionie zdobyła sześć medali w skoku wzwyż (złoty w 1994, srebrne w 1995) i 1996, brązowe w 1988, 1991 i 1999).
Na halowych mistrzostwach Polski seniorek wywalczyła cztery medale w skoku wzwyż, w tym trzy srebrne (1992, 1996), 1999 i jeden brązowy (1991).
Reprezentowała Polskę na halowych mistrzostwach Europy w 1992, zajmując 21. miejsce w skoku wzwyż, z wynikiem 1,80.
Rekord życiowy w skoku wzwyż: 1,93 (11.08.1991).

</doc>
<doc id="3963554" url="https://pl.wikipedia.org/wiki?curid=3963554" title="Portret Juana Agustína Ceána Bermúdeza">
Portret Juana Agustína Ceána Bermúdeza



</doc>
<doc id="3963555" url="https://pl.wikipedia.org/wiki?curid=3963555" title="Fissidentaceae">
Fissidentaceae



</doc>
<doc id="3963556" url="https://pl.wikipedia.org/wiki?curid=3963556" title="Posłowie na Sejm Ustawodawczy">
Posłowie na Sejm Ustawodawczy



</doc>
<doc id="3963557" url="https://pl.wikipedia.org/wiki?curid=3963557" title="Posłowie z okręgu Sanok">
Posłowie z okręgu Sanok



</doc>
<doc id="3963558" url="https://pl.wikipedia.org/wiki?curid=3963558" title="Powstanie Warszawskie">
Powstanie Warszawskie



</doc>
<doc id="3963563" url="https://pl.wikipedia.org/wiki?curid=3963563" title="Powódź na Filipinach">
Powódź na Filipinach



</doc>
<doc id="3963565" url="https://pl.wikipedia.org/wiki?curid=3963565" title="Skrzydlikowate">
Skrzydlikowate



</doc>
<doc id="3963566" url="https://pl.wikipedia.org/wiki?curid=3963566" title="Powódź w Korei Północnej">
Powódź w Korei Północnej



</doc>
<doc id="3963570" url="https://pl.wikipedia.org/wiki?curid=3963570" title="Przejście graniczne Gubin-Guben">
Przejście graniczne Gubin-Guben



</doc>
<doc id="3963571" url="https://pl.wikipedia.org/wiki?curid=3963571" title="Przełęcz Przegibek">
Przełęcz Przegibek



</doc>
<doc id="3963572" url="https://pl.wikipedia.org/wiki?curid=3963572" title="Kostrzyca (roślina)">
Kostrzyca (roślina)

Kostrzyca, festulolium (× "Festulolium") – rodzaj roślin wieloletnich z rodziny wiechlinowatych pochodzenia mieszańcowego. Taksonami rodzicielskimi tych traw są gatunki tradycyjnie zaliczane do rodzajów życica "Lolium" i kostrzewa "Festuca" z podrodzaju "Schedonorus". Zdolność tworzenia mieszańców, ale także inne podobieństwa morfologiczne, chemiczne i molekularne, spowodowały, że przynajmniej w części ujęć kostrzewy tworzące te mieszańce, włączane są do rodzaju "Lolium" (badania molekularne potwierdziły ich bliższe pokrewieństwo z tym rodzajem niż z resztą kostrzew). W takim ujęciu mieszańce te przestają być międzyrodzajowymi.
Mieszańce wykazują cechy pośrednie pomiędzy gatunkami, z których powstały. Są to trawy wysokie, dość odporne na susze, zimotrwałe, zawierające dużo węglowodanów. Ze względu na wysokie plonowanie, używane głównie na łąki i pastwiska.

</doc>
<doc id="3963577" url="https://pl.wikipedia.org/wiki?curid=3963577" title="Prêt-à-Porter">
Prêt-à-Porter



</doc>
<doc id="3963578" url="https://pl.wikipedia.org/wiki?curid=3963578" title="Real Madryt w sezonie 1912/1913">
Real Madryt w sezonie 1912/1913

Sezon 1912/13 był 11. sezonem w historii Realu Madryt (wówczas Madrid FC).
W październiku 1912 r. oddano do użytku nowy stadion – Campo de O'Donnell.
Skład.
W klubie grali m.in.: Santiago Bernabéu, Juan Torena, Luis Saura.

</doc>
<doc id="3963579" url="https://pl.wikipedia.org/wiki?curid=3963579" title="Puchar Świata w saneczkarstwie">
Puchar Świata w saneczkarstwie



</doc>
<doc id="3963580" url="https://pl.wikipedia.org/wiki?curid=3963580" title="Puchar Świata w boksie 1990">
Puchar Świata w boksie 1990



</doc>
<doc id="3963584" url="https://pl.wikipedia.org/wiki?curid=3963584" title="Rada Wykonawcza">
Rada Wykonawcza



</doc>
<doc id="3963586" url="https://pl.wikipedia.org/wiki?curid=3963586" title="Radisson Blu Sobieski Hotel (Warszawa)">
Radisson Blu Sobieski Hotel (Warszawa)



</doc>
<doc id="3963588" url="https://pl.wikipedia.org/wiki?curid=3963588" title="Radisson Blu Centrum Hotel (Warszawa)">
Radisson Blu Centrum Hotel (Warszawa)



</doc>
<doc id="3963589" url="https://pl.wikipedia.org/wiki?curid=3963589" title="Željko Jovanović">
Željko Jovanović

Željko Jovanović (ur. 26 listopada 1965 w Rijece) – chorwacki polityk, lekarz i samorządowiec narodowości serbskiej, parlamentarzysta, od 2011 do 2014 minister nauki, edukacji i sportu.
Życiorys.
W 1990 ukończył studia medyczne na Uniwersytecie w Rijece. Na tej samej uczelni uzyskiwał magisterium (1995) i doktorat (2005) z nauk biomedycznych, a w 2005 także magisterium z zakresu zarządzania. W latach 1989–1990 jako przedstawiciel studentów był członkiem władz Uniwersytetu w Rijece. Od 1990 praktykował jako lekarz, wykładał także na uczelniach w Rijece i Osijeku. Pracował też na kierowniczych stanowiskach w koncernach medycznych (w tym w Hoffmann-La Roche).
Zaangażował się w działalność polityczną w ramach Socjaldemokratycznej Partii Chorwacji. W latach 1990–1992 po raz pierwszy zasiadał w Zgromadzeniu Chorwackim. Od 1993 był wybierany na radnego miejskiego Rijeki, był wiceprzewodniczącym rady miejskiej, a od 2009 do 2011 pełnił funkcję zastępcy burmistrza. W 2007 ponownie uzyskał mandat posła do chorwackiego parlamentu, z powodzeniem ubiegał się o reelekcję w wyborach w 2011.
W grudniu 2011 objął urząd ministra nauki, edukacji i sportu w rządzie Zorana Milanovicia, który sprawował do czerwca 2014. Powrócił następnie do wykonywania mandatu deputowanego, który utrzymywał na kolejne kadencje w 2015 i 2016.

</doc>
<doc id="3963592" url="https://pl.wikipedia.org/wiki?curid=3963592" title="Randvere">
Randvere



</doc>
<doc id="3963593" url="https://pl.wikipedia.org/wiki?curid=3963593" title="Raniban">
Raniban



</doc>
<doc id="3963594" url="https://pl.wikipedia.org/wiki?curid=3963594" title="Ranibas">
Ranibas



</doc>
<doc id="3963595" url="https://pl.wikipedia.org/wiki?curid=3963595" title="Referendum w Szwajcarii w 2016 roku">
Referendum w Szwajcarii w 2016 roku



</doc>
<doc id="3963596" url="https://pl.wikipedia.org/wiki?curid=3963596" title="Rozpustnik (film 2004)">
Rozpustnik (film 2004)



</doc>
<doc id="3963598" url="https://pl.wikipedia.org/wiki?curid=3963598" title="Portret Algernona Charlesa Swinburne’a (obraz Dantego Gabriela Rossettiego)">
Portret Algernona Charlesa Swinburne’a (obraz Dantego Gabriela Rossettiego)

Portret Algernona Charlesa Swinburne’a – podobizna angielskiego poety, dramaturga i eseisty Algernona Charlesa Swinburne’a wykonana przez jego przyjaciela, malarza i poetę Dantego Gabriela Rossettiego w 1861 lub 1862. Obraz sygnowany monogramem artysty i datą u góry po prawej: "DGR 1861"
Obraz przedstawia rudowłosego mężczyznę z bujną czupryną z głową lekko uniesioną i zwróconą w prawo, w granatowym ubraniu na zielonym tle. Został wykonany techniką mieszaną na bazie akwareli. Powstał jako dodatek do portretu Roberta Browninga. Swinburne znał się z Rossettim od czasów studiów w Oksfordzie, przyjaźnił się też z jego siostrą, Christiną. Śmierć Rossettiego Swinburne uczcił sonetem "A Death on Easter Day".

</doc>
<doc id="3963600" url="https://pl.wikipedia.org/wiki?curid=3963600" title="Augustyn (Gulanicki)">
Augustyn (Gulanicki)

Augustyn, imię świeckie Andriej Fiodorowicz Gulanicki (ur. 3 lipca 1838 w Pieskach, zm. 30 listopada 1892 w Jekaterynosławiu) – biskup Rosyjskiego Kościoła Prawosławnego.
Życiorys.
Był synem kapłana prawosławnego. Ukończył seminarium duchowne w Połtawie w 1858, a pięć lat później Kijowską Akademię Duchowną. Po ukończeniu nauki został w niej nauczycielem teologii porównawczej, następnie uzyskał tytuł profesora nadzwyczajnego. 24 maja 1863 został postrzyżony na mnicha, a dzień później wyświęcony na hierodiakona. 28 czerwca 1864 przyjął święcenia kapłańskie. Od 1867 należał do świętego soboru Ławry Pieczerskiej, w 1869 nadano mu godność archimandryty. W listopadzie 1870 został rektorem seminarium duchownego w Wilnie z równoczesnym powołaniem na urząd przełożonego monasteru Świętego Ducha w Wilnie. 
27 czerwca 1881 został nominowany na biskupa michajłowskiego, wikariusza eparchii riazańskiej, zaś 23 sierpnia przyjął chirotonię biskupią. Następnie w latach 1882–1887 był biskupem akermańskim, wikariuszem eparchii kiszyniowskiej, a w latach 1887–1888 – biskupem aksajskim, wikariuszem eparchii dońskiej. W 1888 otrzymał godność biskupa kostromskiego. Na urzędzie tym pozostawał przez trzy lata. W 1891 został biskupem jekaterynosławskim i pozostał nim do śmierci w roku następnym. Został pochowany w soborze Przemienienia Pańskiego w Jekaterynosławiu.
W 1876 wydał podręcznik teologii zasadniczej. Interesował się również kwestią języka liturgicznego. Był zwolennikiem uproszczenia gramatyki używanego w liturgii języka cerkiewnosłowiańskiego, usunięcia kalek językowych z greki, zastąpienia najbardziej archaicznych słów cerkiewnosłowiańskich synonimami, które funkcjonują również w języku rosyjskim, rezygnacji z liczby podwójnej. Jego koncepcje reformy języka cerkiewnosłowiańskiego miały pewien wpływ na pracę komisji ds. poprawy ksiąg liturgicznych, która działała przy Świątobliwym Synodzie Rządzącym od 1907 do 1917. Augustyn (Gulanicki) sam dokonał przekładu kanonów dwunastu wielkich świąt prawosławnych oraz kanonu św. Andrzeja z Krety na język cerkiewnosłowiański „zmodernizowany” według jego koncepcji.

</doc>
<doc id="3963601" url="https://pl.wikipedia.org/wiki?curid=3963601" title="Anna Bąk">
Anna Bąk

Anna Bąk, po mężu Żak (ur. 6 kwietnia 1961) – polska chodziarka, halowa mistrzyni Polski, reprezentantka kraju.
Kariera sportowa.
Była zawodniczką Stali Stalowa Wola.
Na mistrzostwach Polski seniorek zdobyła osiem medali, w tym cztery srebrne (w chodzie na 5000 metrów w 1986 i 1987, w chodzie na 10 km w 1986 i 1988) i cztery brązowe (w chodzie na 5000 metrów w 1988), w chodzie na 10 km w 1984, 1985 i 1987).
Na halowych mistrzostwach Polski seniorek wywalczyła trzy medale, w tym dwa złoto na dystansie 5000 metrów w 1986, srebro na dystansie 3000 metrów w 1987 i brąz na dystansie 3000 metrów w 1988.
Reprezentowała Polskę na halowych mistrzostwach Europy w 1987, zajmując 12. miejsce w chodzie na dystansie 3000 metrów, z wynikiem 14:18,02.
Była nieoficjalną rekordzistką Polski w chodzie na 5000 m (23:18,24 - 30.07.1988).
Rekordy życiowe:

</doc>
<doc id="3963602" url="https://pl.wikipedia.org/wiki?curid=3963602" title="Rozpustnik">
Rozpustnik



</doc>
<doc id="3963604" url="https://pl.wikipedia.org/wiki?curid=3963604" title="Władysław Klucz">
Władysław Klucz

Władysław Klucz (ur. 27 lipca 1897 w Górze, zm. wiosną 1940 w Katyniu) – major piechoty Wojska Polskiego, kawaler Orderu Virtuti Militari.
Życiorys.
Urodził się 27 lipca 1897 we wsi Góra, w powiecie żnińskim, w rodzinie Franciszka i Antoniny z Kluczów. Absolwent gimnazjum humanistycznego w Żninie. W 1916 powołany do armii niemieckiej. Walczył na froncie.
W 1918 zaciągnął się do 9 pułku Strzelców Wielkopolskich. Walczył w powstaniu wielkopolskim i na wojnie z bolszewikami.
Po wojnie pozostał w pułku. W 1921 awansował do stopnia podporucznika, w 1922 – porucznika, w 1924 – kapitana. Następnie służył w sztabie 4 Dywizji Piechoty w Toruniu i Centrum Szkolenia Podoficerów Piechoty nr 2. W listopadzie 1928 został przeniesiony z Dowództwa Okręgu Korpusu Nr III w Grodnie do 13 Pułku Piechoty w Pułtusku. W 1932 ukończył kurs dowódców batalionu. 4 lutego 1934 prezydent RP nadał mu z dniem 1 stycznia 1934 stopień majora w korpusie oficerów piechoty i 35. lokatą. W kwietniu 1934 został wyznaczony w macierzystym pułku na stanowisko dowódcy batalionu. W marcu 1939 nadal pełnił służbę w 13 pp na stanowisku II zastępcy dowódcy pułku (kwatermistrza).
Wzięty do niewoli radzieckiej, osadzony w Kozielsku. Został zamordowany wiosną 1940 w lesie katyńskim.
Był żonaty.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3963611" url="https://pl.wikipedia.org/wiki?curid=3963611" title="Lithocarpus perakensis">
Lithocarpus perakensis

Lithocarpus perakensis Soepadmo – gatunek roślin z rodziny bukowatych ("Fagaceae" Dumort.). Występuje endemicznie w Malezji – w stanach Perak, Terengganu oraz Johor. 
Biologia i ekologia.
Rośnie w lasach pierwotnych, na wysokości do 1000 m n.p.m.

</doc>
<doc id="3963614" url="https://pl.wikipedia.org/wiki?curid=3963614" title="Guillermo Brown Puerto Madryn">
Guillermo Brown Puerto Madryn



</doc>
<doc id="3963615" url="https://pl.wikipedia.org/wiki?curid=3963615" title="Mały Borzdyń">
Mały Borzdyń

Mały Borzdyń (biał. "Малая Барздынь", ros. "Малая Борздынь") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3963616" url="https://pl.wikipedia.org/wiki?curid=3963616" title="Colegiales Buenos Aires">
Colegiales Buenos Aires



</doc>
<doc id="3963618" url="https://pl.wikipedia.org/wiki?curid=3963618" title="Malawki (obwód miński)">
Malawki (obwód miński)

Malawki al. Molawki (biał. "Маляўкі", ros. "Малявки") – wieś na Białorusi, w obwodzie mińskim, w rejonie mińskim, w sielsowiecie Horanie.
W czasach Rzeczypospolitej ziemie te leżały w województwie mińskim. Odpadły od Polski w wyniku II rozbioru. W granicach Rosji należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich. Ustalona w traktacie ryskim granica polsko-radziecka przebiegła tuż obok wsi, zostawiając ją po stronie sowieckiej.

</doc>
<doc id="3963619" url="https://pl.wikipedia.org/wiki?curid=3963619" title="Molawki (obwód miński)">
Molawki (obwód miński)



</doc>
<doc id="3963623" url="https://pl.wikipedia.org/wiki?curid=3963623" title="Saneczkarstwo na Zimowych Igrzyskach Olimpijskich 1976 – jedynki kobiet">
Saneczkarstwo na Zimowych Igrzyskach Olimpijskich 1976 – jedynki kobiet

Jedynki kobiet – jedna z konkurencji saneczkarstwa rozgrywana podczas Zimowych Igrzyskach Olimpijskich w Innsbrucku.
Mistrzynią olimpijską została reprezentantka Niemieckiej Republiki Demokratycznej Margit Schumann. Drugie miejsce zajęła również reprezentantka NRD Ute Rührold, a na trzecim miejscu uplasowała się reprezentantka Republiki Federalnej Niemiec Elisabeth Demleitner.

</doc>
<doc id="3963625" url="https://pl.wikipedia.org/wiki?curid=3963625" title="Kuc Pindos">
Kuc Pindos

Kuc Pindos, kuc tesalski – rasa pochodząca z Grecji, tradycyjnie hodowana na terenach Tesalii i Epiru. Koń silny i wytrzymały, o niewielkich wymaganiach żywieniowych. Spokrewniony z rasą Peneia o podobnych cechach, jednak osiągającą nieco wyższe rozmiary (do 142cm).
Wygląd.
Kuc o wzroście do ok. 132 cm, głowa o niewielkich oczach, tułów wąski i długi z wydatnym kłębem i niezbyt umięśnioną szyją. Stosunkowo wysoko osadzony ogon. Kopyta mocne, twarde, zazwyczaj czarne. 
Maść zazwyczaj myszata, gniada lub skarogniada.
Użytkowanie.
Obecnie wykorzystywane głównie jako zwierzęta juczne, w lekkich pracach leśnych i gospodarskich. Rzadziej wierzchowe ze względu na niewielki wzrost. Używane także do hodowli mułów.

</doc>
<doc id="3963626" url="https://pl.wikipedia.org/wiki?curid=3963626" title="Masyw Kondjor">
Masyw Kondjor

Masyw Kondjor () – masyw o wysokości 1387 m n.p.m. i średnicy 7 km, we wschodniej Syberii, na południowy zachód od Ochocka i na południowy wschód od Jakucka, będący intruzją. Złoże platyny, złota i konderytu.

</doc>
<doc id="3963629" url="https://pl.wikipedia.org/wiki?curid=3963629" title="Bolesław Kłaczyński">
Bolesław Kłaczyński

Bolesław Kłaczyński (ur. 13 sierpnia 1895 w Budkach Nieznanowskich, zm. wiosną 1940 w Katyniu) – porucznik piechoty Wojska Polskiego, ofiara zbrodni katyńskiej.
Życiorys.
Urodził się w rodzinie Antoniego i Karoliny z Małkiewiczów. Absolwent seminarium nauczycielskiego we Lwowie i austriackiej szkoły oficerskiej (1914 r.). Od 1915 do 1918 walczył na froncie włoskim. Na stopień podporucznika został mianowany ze starszeństwem z dniem 1 stycznia 1918 w korpusie oficerów rezerwy piechoty. Jego oddziałem macierzystym był pułk piechoty nr 24.
W 1918 wstąpił do WP, do 1 pułku Strzelców Lwowskich. Walczył w obronie Lwowa. Następnie jako dowódca kompanii III batalionu 38 pułku piechoty walczył na wojnie z bolszewikami.
W okresie międzywojennym po przeniesieniu do rezerwy (1921) pracował jako nauczyciel szkoły powszechnej w Wymysłówce, pow. brzeżański.
W roku 1939 zmobilizowany do 51 pułku piechoty. Aresztowany przez sowietów w Kamionce Strumiłowej, osadzony w Kozielsku. Został zamordowany wiosną 1940 w lesie katyńskim. Figuruje na liście wywózkowej 036/3 z 16 kwietnia 1940, poz. 21.
Bolesław Kłaczyński był żonaty z Bronisławą z Borodziejów, z którą miał córkę Zdzisławę.

</doc>
<doc id="3963630" url="https://pl.wikipedia.org/wiki?curid=3963630" title="Kuc Skyros">
Kuc Skyros

Kuc Skyros - najmniejsza rasa pochodząca z Grecji, z wyspy Skyros. Często hodowany w warunkach prymitywnych, wypuszczany luzem na górskie łąkach. Kuc o łagodnym charakterze. Jest wytrzymały i skoczny .
Pochodzenie.
Pochodzi ze Skyros. Jego pochodzenie jest owiane tajemnicą, ale przypuszcza się, że został sprowadzony na wyspę w XII i XIII wieku, za sprawą mieszkańców Wenecji. Przez niezbyt przyjazny teren na wyspie, słaby dostęp do wody i żywności, z czasem rasa ewoluowała, zmieniając się w znane dziś, niewielkie kuce. W 1928 roku żyło ok. 500 kucy czystej krwi. Hodowla nie jest jednak prowadzona w sposób zorganizowany i dziś trudno podać konkretną liczbę.
Pokrój.
Kuc o średnim wzroście do ok. 112 cm, zwykle mają 90-110cm. Ma małą głowę z niewielkimi uszami, krótką niezbyt umięśnioną szyję i zad oraz zwartą kłodę. Kończyny ze skłonnością do postawy krowiej. Klatka piersiowa tych koni jest stosunkowo płytka. 
Umaszczenie.
Maść zazwyczaj myszata, gniada, skarogniada lub bułana. Czasem występuje pręga grzbietowa i pręgowanie na kończynach. Zwykle nie posiadają odmian, choć zdarzają się niewielkie znaczenia, zarówno na głowie, jak i nogach. Kopyta są czarne - jest to jeden z wymogów rasy.
Użytkowanie.
Zwykle utrzymywane są w stanie półdzikim. Są to kuce robocze dawniej używany do młócenia zboża. Nadaje się także do jazdy wierzchem, choć niektóre źródła temu przecą, uznając, że przez płaski kłąb nie nadaje się do jazdy wierzchem, a ustawione pionowo łopatki tego konia powodują, że jest niewygodny pod siodłem.

</doc>
<doc id="3963633" url="https://pl.wikipedia.org/wiki?curid=3963633" title="Sobór św. Aleksandra Newskiego w Krasnodarze">
Sobór św. Aleksandra Newskiego w Krasnodarze

Sobór św. Aleksandra Newskiego – prawosławny sobór w Krasnodarze, wzniesiony w latach 1853–1872, wysadzony w powietrze w 1932 i odbudowany w latach 2003–2006.
Historia.
Budowę świątyni rozpoczęto w 1853, a zakończono w 1872. Kamień węgielny pod budowę cerkwi poświęcił archimandryta Nikon. Poświęcenie obiektu miało miejsce 8 listopada tego roku, dokonał go biskup kaukaski i jekatierinodarski Teofilakt. Była to pierwsza murowana cerkiew w Jekatierinodarze, wzniesiona z przeznaczeniem na główny sobór Kozaków kubańskich. Autorami projektu byli bracia Iwan i Jelisiej Czernik, architekci wykształceni w Petersburskiej Akademii Sztuk Pięknych, Kozacy kubańscy. Budowa soboru przeciągnęła się m.in. z powodu wojny krymskiej i kosztowała ponad 200 tys. rubli. W 1888 sobór odwiedzili car Aleksander III z małżonką Marią oraz synami Mikołajem i Jerzym. Druga wizyta cara w świątyni miała miejsce w 1914, gdy do Jekatierinodaru przybył Mikołaj II.
Sobór został w 1929 zamknięty i zamieniony na dom kultury i muzeum ateizmu. Zniszczono cerkiewne kopuły i zdjęto krzyże. Trzy lata później rada miejska Krasnodaru zdecydowała o rozbiórce budowli sakralnej, którą przeprowadzono jeszcze w tym samym roku.
W 1995 na placu, gdzie pierwotnie znajdował się sobór, ustawiono kaplicę św. Aleksandra Newskiego. Następnie z inicjatywy gubernatora Kraju Krasnodarskiego przystąpiono do odbudowy obiektu na podstawie projektu wybranego drogą konkursu, autorstwa W. Gołowierowa. Kamień węgielny pod budowę świątyni wyświęcił w 2003 metropolita jekatierinodarski i kubański Izydor, natomiast gotowy sobór konsekrował 28 maja 2006 metropolita smoleński i kaliningradzki Cyryl.
Architektura.
Sobór został wzniesiony w stylu rosyjsko-bizantyjskim, z cegły. Jest świątynią pięciokopułową, z czterema dzwonnicami rozmieszczonymi w bocznych kopułach w narożnikach budynku. Kopuły budynku pomalowano na zielono i zwieńczono złotymi krzyżami prawosławnymi.
We wnętrzu soboru urządzono ołtarze św. Aleksandra Newskiego i św. Michała Archanioła – tradycyjnych rosyjskich patronów wojska. Przed ołtarzem głównym ustawiono porcelanowy złocony ikonostas wykonany w pracowni Fiodora Rubcowa, z ikonami arteli Firsa Żurawlowa. Ani ikonostas, ani znajdujące się w nim ikony nie zachowały się. Po odbudowie do soboru wstawiono nowy ikonostas z marmuru.

</doc>
<doc id="3963635" url="https://pl.wikipedia.org/wiki?curid=3963635" title="Krajowy System Wykrywania Skażeń i Alarmowania">
Krajowy System Wykrywania Skażeń i Alarmowania

Krajowy System Wykrywania Skażeń i Alarmowania (KSWSiA) – system odpowiedzialny za koordynację przedsięwzięć z zakresu monitorowania, wykrywania i alarmowania o skażeniach CBRN na terytorium Rzeczypospolitej Polskiej oraz prowadzenie działań interwencyjnych w przypadku ich wystąpienia. Funkcjonuje na podstawie "Rozporządzenia Rady Ministrów z dnia 7 stycznia 2013 r. w sprawie systemów wykrywania skażeń i powiadamiania o ich wystąpieniu oraz właściwości organów w tych sprawach". Nadzór nad jego funkcjonowaniem oraz koordynację prowadzi Minister Obrony Narodowej przy pomocy Centralnego Ośrodka Analizy Skażeń.
Skład.
W skład KSWSiA wchodzą następujące podsystemy:

</doc>
<doc id="3963644" url="https://pl.wikipedia.org/wiki?curid=3963644" title="Rudolf Schweinberger">
Rudolf Schweinberger

Rudolf „Rudi” Schweinberger (ur. 10 kwietnia 1935 w Mayrhofen, zm. 17 lutego 2008) – austriacki skoczek narciarski. Olimpijczyk (1956).
W 1956 wziął udział w Zimowych Igrzyskach Olimpijskich 1956, gdzie, po oddaniu prób na odległość 74,5 i 75 metrów, zajął 19. pozycję w konkursie skoków narciarskich.
W latach 1954–1963 wystąpił w blisko 20 konkursach Turnieju Czterech Skoczni, raz zajmując miejsce na podium – 8 stycznia 1956 w Bischofshofen był drugi. W 4. edycji tego turnieju (1955/1956) został sklasyfikowany na 4. pozycji w klasyfikacji generalnej.

</doc>
<doc id="3963645" url="https://pl.wikipedia.org/wiki?curid=3963645" title="Rudi Schweinberger">
Rudi Schweinberger



</doc>
<doc id="3963647" url="https://pl.wikipedia.org/wiki?curid=3963647" title="Andrea Mayr">
Andrea Mayr

Andrea Mayr (ur. 15 października 1979 w Wels) – austriacka biegaczka długodystansowa i biegaczka górska, uczestniczka igrzysk olimpijskich w Londynie i Rio de Janeiro.
Kariera.
Mistrzostwa świata, Europy.
Mayr jest zarówno mistrzynią świata (z lat 2006, 2008, 2010, 2012, 2014, 2016), jak również mistrzynią Europy (2005, 2013, 2014, 2015) w biegu górskim i najbardziej utytułowanym sportowcem w historii tej konkurencji. 
Mistrzostwa Austrii.
Wielokrotna mistrzyni Austrii, m.in. w biegu na 10 km i 3000 m z przeszkodami. 
Igrzyska olimpijskie.
Kwalifikację na igrzyska w Londynie uzyskała 30 października 2011 w maratonie frankfurckim z czasem 2:32:33. W biegu maratońskim na igrzyskach 5 sierpnia 2012 roku zajęła 54. miejsce z czasem 2:34:51.
Kwalifikację do igrzysk olimpijskich w 2016 roku udało jej się wywalczyć w październiku 2015 roku (jak w roku 2011) w maratonie frankfurckim z czasem 2:33:28. W biegu olimpijskim zajęła 64. pozycję, dobiegając do mety 2 godziny, 41 minut i 52 sekundy od startu. 
Informacje.
Prócz biegów dalekodystansowych uprawia również duathlon. W 2011 roku wyróżniona została Odznaką Honorową za Zasługi dla Republiki Austrii.

</doc>
<doc id="3963648" url="https://pl.wikipedia.org/wiki?curid=3963648" title="Jean-Pierre Lasota-Hirszowicz">
Jean-Pierre Lasota-Hirszowicz

Jean-Pierre Joseph Lasota-Hirszowicz (ur. 16 października 1942 w Marsylii) – francuski i polski astronom i fizyk teoretyczny, profesor nauk fizycznych.
Życiorys.
W 1965 roku obronił pracę magisterską na Wydziale Fizyki Uniwersytetu Warszawskiego. W 1971 roku zdobył stopień doktora w Instytucie Fizyki Teoretycznej Uniwersytetu Warszawskiego. W latach 70. XX w. Pracował w Centrum Astronomicznym im. Mikołaja Kopernika PAN. W 1980–1982 w Wielkiej Brytanii pracował na uniwersytetach Leicester i Cambridge. W 1983 roku podjął badania w Obserwatorium paryskim, gdzie w latach 1988–1998 kierował Wydziałem Astrofizyki Relatywistycznej i Kosmologii. W latach 1984–89 przedstawiciel na Zachodzie związanej z Solidarnością struktury Oświata-Kultura-Nauka. Był jednym z założycieli powstałej w 1989 roku Fundacji Edukacja dla Demokracji. Od 1998 roku pracował w Instytucie Astrofizyki w Paryżu, w 2009 roku przeszedł na emeryturę i pozostał w instytucie jako profesor honorowy. W 2006 roku z rąk Lecha Kaczyńskiego otrzymał nominację profesorską w dziedzinie nauk fizycznych. Obecnie jest profesorem wizytującym w Centrum Astronomicznym im. Mikołaja Kopernika PAN w Warszawie.
Działalność naukowa.
W pracy naukowej zajmuje się astrofizyką relatywistyczną, badaniem ciasnych układów gwiazd podwójnych i przepływów akrecyjnych. Przez wiele lat był członkiem komitetów nadzorujących budowę i działanie europejskiego detektora fal grawitacyjnych Virgo. Laureat Wielkiej Nagrody Felix Robin Francuskiego Towarzystwa Fizycznego za całokształt działalności naukowej.
Życie prywatne.
Mieszka w Paryżu i w Warszawie. Jego żoną jest Agnieszka Kołakowska, siostrą Irena Lasota.

</doc>
<doc id="3963651" url="https://pl.wikipedia.org/wiki?curid=3963651" title="Czesław Romiszewski">
Czesław Romiszewski

Czesław Romiszewski herbu Jelita (ur. w Borbuchach, gm. Szarawka na Podolu, zm. 2 stycznia 1940 w Warszawie) – polski ziemianin, pułkownik armii rosyjskiej i WP, organizator straży granicznej w Demokratycznej Republice Azerbejdżanu i Straży Celnej II RP, starszy inspektor Straży Celnej II RP.
Życiorys.
Urodził się 18 sierpnia 1861 w majątku rodzinnym Borbuchy na Podolu. Syn Lucjana Romiszewskiego herbu Jelita, ziemianina, i Adeli z Leśniewiczów herbu Półkozic, córki marszałka szlachty kamienieckiej Wincentego Leśniewicza z Wielkiej Mukszy. Bratanek gen. Władysława Romiszewskiego. Siostra Czesława, Monika z Romiszewskich Jaworska (zm. 1924), była matką kresowego zagończyka mjr. Feliksa Jaworskiego.
Absolwent progimnazjum wojskowego w Jelizawietgrodzie. Służbę wojskową rozpoczął w 1878 r. Ukończył Szkołę Junkrów Piechoty w Warszawie. Oficer 14 Ołonieckiego Pułku Piechoty. W 1889 na własną prośbę przeniósł się do 46. Dnieprowskiego Pułku Piechoty. Od 1892 w Samodzielnym Korpusie Straży Granicznej z przydziałem do 22. Brygady Izmailskiej, ochraniającej granicę z Rumunią. Ukończył kurs przy Zakaukaskim Okręgu Wojskowym oraz praktykę na kordonach granicznych w Szwajcarii i Rumunii. Od 1893 dowódca Oddziału Granicznego w Wilkowie (pow. Izmaił) w delcie Dunaju w Besarabii.
W 1908 został dowódcą oddziału 27. Erywańskiej Brygady Straży Granicznej w Termezie, która pełniła służbę na trudnych górskich terenach pogranicza rosyjsko-tureckiego i rosyjsko-perskiego. Od 1911 pomocnik dowódcy 31. Brygady Amu-Daryjskiej Straży Granicznej, którą dowodził w zastępstwie dowódcy. Dowództwo brygady mieściło się w Samarkandzie. W 1913 został dowódcą 28. Jelizawietpolskiej Brygady Straży Granicznej (na pograniczu rosyjsko-perskim) z uprawnieniami generała-majora.
W 1915 powierzono mu dowództwo Samodzielnego Dżebrailskiego Oddziału Granicznego na prawach dowódcy brygady (z uprawnieniami generała-majora). Jednostka ta brała udział w wyprawach przeciwko perskim plemionom Szechsewenów.
Pod koniec I wojny światowej pełnił obowiązki naczelnika Zakaukaskiego Okręgu Granicznego (z uprawnieniami generała-majora).
Po wybuchu Rewolucji Październikowej Czesław Romiszewski wraz z resztą Oddziału Dżebrailskiego znalazł się na terenie Persji. W tym czasie podejmował kilka nieudanych prób przedostania się nad Zatokę Perską, aby dalej dopłynąć do Konstantynopola i stamtąd dotrzeć do Polski. W 1919 na zaproszenie Aliagi Hasanowa, ministra finansów Demokratycznej Republiki Azerbejdżanu, Czesław Romiszewski podjął się organizacji azerbejdżańskiej straży granicznej na granicach z Gruzją i Armenią. Pełnił także funkcję pełnomocnika do spraw granicznych przy Ministerstwie Skarbu Azerbejdżanu. W 1920, po wkroczeniu wojsk Armii Czerwonej na terytorium Azerbejdżanu, przebywający w Baku Romiszewski został aresztowany pod zarzutem przynależności do składu Misji Polskiej na Kaukaz Południowy posła Tytusa Filipowicza i wraz z Misją wywieziony do Moskwy. Po roku pobytu w więzieniach, w maju 1921 w wyniku prac Komisji Mieszanych w Warszawie i Moskwie, Czesław Romiszewski wraz z innymi członkami Misji Polskiej zostali uwolnieni i przewiezieni do Warszawy.
W 1921 płk. Czesławowi Romiszewskiemu oraz Bolesławowi Heimrathowi – starszemu inspektorowi z Dyrekcji Ceł w Poznaniu, powierzono utworzenie Straży Celnej II RP. W połowie 1922 Czesław Romiszewski został mianowany Naczelnikiem Wydziału Ochrony Granic w Ministerstwie Skarbu, przejmując organizację Straży Celnej. Co najmniej do sierpnia 1922 Romiszewski był kierownikiem wyszkolenia w Szkole Straży Celnej w Zambrowie.
Starszy inspektor Straży Celnej w Dyrekcji Ceł w Warszawie i Dyrekcji Ceł w Wilnie (1927). Kierował Komitetem budowy domów Straży Celnej w okręgu warszawskim (1927). Kierownik Mazowieckiego Inspektoratu Okręgowego Straży Celnej w latach 1927–1928.
Rozporządzeniem ministra skarbu z 31 października 1927 w tym samym dniu starszy inspektor SC Czesław Romiszewski przeszedł w stan spoczynku.
W okresie międzywojennym Czesław Romiszewski mieszkał w Warszawie przy placu Kazimierza Wielkiego 11 (obecnie nieistniejący) w kamienicy Romiszewskich - należącej do jego brata stryjecznego generała Modesta Romiszewskiego, a później jego synów Modesta i Wiktora. Z racji wieloletniego pobytu w krajach Azji i na Kaukazie Czesławowi Romiszewskiemu pozostały zainteresowania kulturą i sztuką Wschodu. Zgromadzona przez niego w kamienicy przy pl. Kazimierza 11 kolekcja orientalnych kobierców i dywanów perskich spłonęła w czasie Powstania Warszawskiego.
W 1887 poślubił baronównę Marię Amalię Stegmann (Stegmann von Pritzwald) ur. 1865 zm. 1935, córkę sędziego Jana Stegmanna, właściciela dóbr Bakałarzewo (Garbas) i Motule, i Emilii z Horaczków (córki Stefana Horaczko). Z Marią miał dzieci: Jana – dr praw, urzędnika w Ministerstwie Skarbu; Wacława – komisarza Straży Celnej, a następnie Straży Granicznej; Emilię i Oktawiana.
Zmarł 2 stycznia 1940 w Warszawie w swoim mieszkaniu przy pl. Kazimierza Wielkiego 11.

</doc>
<doc id="3963655" url="https://pl.wikipedia.org/wiki?curid=3963655" title="Wasyl III Rurykowicz">
Wasyl III Rurykowicz



</doc>
<doc id="3963658" url="https://pl.wikipedia.org/wiki?curid=3963658" title="Mikulino (rejon miński)">
Mikulino (rejon miński)

Mikulino (biał. "Мікуліна", ros. "Микулино") – wieś na Białorusi, w obwodzie mińskim, w rejonie mińskim, w sielsowiecie Horanie.
W czasach Rzeczypospolitej ziemie te leżały w województwie mińskim. Odpadły od Polski w wyniku II rozbioru. W granicach Rosji wieś należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3963663" url="https://pl.wikipedia.org/wiki?curid=3963663" title="Szkoła New Haven">
Szkoła New Haven

Szkoła New Haven ("New Haven School", "Progressive School", "Legal Reformist School") – jedna ze szkół ekonomicznej analizy prawa. Stanowi przeciwieństwo tzw. szkoły chicagowskiej, która zakłada potrzebę postulowania zmian w prawie. Prezentowane przez nią podejście normatywne ma się opierać na analizie kosztów i korzyści. Akcentuje się tu ponadto potrzebę eliminowania niesprawności rynku. Nazwa szkoły pochodzi od New Haven (miasta, w którym znajduje się Uniwersytet Yale). Nazywana jest również „szkołą progresywną” ("Progressive School") bądź też „szkołą reformatorów prawniczych” ("Legal Reformist School").
Szkoła New Haven opiera się na konstrukcjach odpowiedzialności cywilnej oraz rozkładzie ryzyka.
Jej głównymi szkołami i ośrodkami są Chicago i New Haven.
Prekursorzy.
U podstaw podejścia szkoły New Haven legły publikacje Guido Calabresiego, który badał prawo deliktowe i wskazywał, że celem każdego systemu prawnego odnoszącego się do wypadków jest obniżanie trzech rodzajów kosztów:
Jego badania zaowocowały krytyczną oceną amerykańskiego prawa wypadków opartego na zasadzie winy. Postulował on zastąpienie jej w znacznym zakresie zasadą ryzyka.
Kontynuatorami myśli Calabresiego byli Robert Ellickson i Steven Shavell. Chodź Calabresi wywarł ogromny wpływ na ukształtowanie się szkoły New Haven, jego myśl w pierwotnej postaci znalazła niewielu kontynuatorów. S. Shavell nawiązywał do teorii Calabresiego w pewnym zakresie.
Istota szkoły New Haven.
Szkoła New Haven prezentuje tzw. podejście normatywne do ekonomicznej analizy prawa. Robert Cooter i Thomas Ulen wskazują, że jej korzeni trzeba szukać w publikacjach Calabresiego. Jedną z nich jest przełomowy artykuł "Some Thoughts on Risk Distribution and the Law of Torts", który dotyczył wpływu systemu prawa na zachowanie odpowiedniego poziomu ostrożności w działaniach mogących wyrządzić szkody innym osobom oraz kosztów administrowania tego rodzaju systemem. Tematyka ta została dalej kontynuowana w książce "The Costs od Accidents".
Calabresi, na podstawie zaproponowanego modelu krytycznie ocenia obowiązujące w Stanach Zjednoczonych prawo wypadków, które opiera się na zasadzie winy. Zachęca do wprowadzenia zmian normatywnych (stąd mówi się, że szkoła New Haven prezentuje podejście normatywne) w obowiązującym systemie prawa, by urzeczywistniać stawiane przed nim cele społeczne, co odróżnia te rozważania od koncepcji szkoły chicagowskiej Law &amp; Economics niechętnej takim interwencjom.
Wskazuje się, że szkoła New Haven łączy czerpanie ze szkoły chicagowskiej oraz aktywną eliminację niesprawności rynku. Stanowi ona normatywne Law &amp; Economics.
Law &amp; Ecocomics i ekonomiczna analiza prawa są zastosowaniem ekonomicznej teorii (teorii mikroekonomicznej) do analizy prawa, które swoje początki wiążą z naukowcami z chicagowskiej szkoły ekonomii. Koncepcje ekonomiczne służą do wyjaśnienia skutków przepisów, aby ocenić, które przepisy prawne są efektywne ekonomicznie, a także przewidzieć, jakie zasady prawne zostaną ogłoszone. Zwrot „Prawo i ekonomia” odnosi się do stosowania analizy mikroekonomicznej problemów prawnych. Ze względu na nakładanie się systemów prawnych i systemów politycznych, niektóre z zagadnień z zakresu prawa i ekonomii są również podniesione w ekonomii politycznej, ekonomii konstytucyjnych i nauk politycznych.
Analiza ekonomiczna prawa jest zwykle podzielona na dwa podpola: pozytywne i normatywne.
„Prawo i ekonomia pozytywna” wykorzystuje analizę ekonomiczną do przewidywania skutków różnych przepisów prawnych. Tak więc, na przykład, pozytywna ekonomiczna analiza prawa deliktów, przewiduje skutki ścisłej odpowiedzialności rządów w przeciwieństwie do skutków zaniedbania reguły. Prawo pozytywne i ekonomia ma również wyjaśnić rozwój norm prawnych, na przykład wspólnego prawa o czynach niedozwolonych, pod względem ich efektywności ekonomicznej.
Prawo i ekonomia normatywna idzie o krok dalej i sprawia, że zalecenia polityczne oparte na ekonomicznych konsekwencji różnych polityk. Kluczowym pojęciem dla normatywnej analizy ekonomicznej jest efektywność, a w szczególności skuteczności przydziału środków.
Do prekursorów L&amp;E zaliczyć także należy: Ronald Coase, Gary Becker, Henry Manne, Richard Posner.
Szkoła Chicagowska i szkoła New Haven określane są szkołami głównego nurtu "Law &amp; Economics".
Zgodnie z poglądem szkoły New Haven istnieją dwie uzupełniające się metody obniżania sumy tych trzech rodzajów kosztów: ogólne odstraszanie ("general detterence") i szczególne odstraszanie ("specific detterence"). Pierwsza obciąża kosztami wypadku stronę, która do niego doprowadziła. W ten sposób koszty są obniżane, ponieważ zachęca się do ostrożnego zachowania. Jednak metoda ta nie jest optymalna m.in. ze względu na obojętność niektórych osób wobec potencjalnego nałożenia na nie kosztów wypadków. Druga metoda – szczególne odstraszanie – uzupełnia pierwszą, wpływając bezpośrednio na zachowania mogące prowadzić do wypadków, np. zakaz jazdy pod wpływem alkoholu (Calabresi 1970). Calabresi twierdzi, że system ten nie kreuje bodźców do powstrzymywania się od wypadków, a także pomija koszty drugorzędne i trzeciorzędne. Fakt, że w ramach kosztów drugorzędnych Calabresiego znajdują odzwierciedlenie redystrybucja bogactwa i alokacja ryzyka, świadczy o tym, że według tej koncepcji prawo ma realizować, oprócz efektywności również te cele (Priest 2005). Szkoła New Haven nawiązuje po części do dorobku Calabresiego. Choć opiera się w dużym stopniu na modelu i założeniach szkoły chicagowskiej, kładzie silniejszy nacisk na niesprawności rynku (market failures), które powinny być eliminowane (Katz 1998). Interwencja rządowa mająca na celu usunięcie niesprawności rynku powinna się opierać na analizie kosztów i korzyści, a istotną rolę w tym procesie mają do odegrania instytucje rządowe (Mercuro, Medema 2006). W innym ujęciu podkreśla się, że szkoła New Haven wykorzystuje Law &amp; Economics do ekonomicznego uzasadnienia interwencji publicznej, realistycznej analizy instytucji politycznych i biurokratycznych oraz do definiowania roli sądów w nowoczesnym systemie podejmowania decyzji (Rose-Ackerman 1992). W związku z akceptacją możliwości postulowania zmian w prawie przez przedstawicieli szkoły New Haven tego rodzaju podejście nazywane jest w ekonomicznej analizie prawa podejściem normatywnym.

</doc>
<doc id="3963664" url="https://pl.wikipedia.org/wiki?curid=3963664" title="Któż nam powróci...">
Któż nam powróci...

Któż nam powróci... – wiersz Kazimierza Przerwy-Tetmajera, opublikowany w tomiku "Poezje. Seria II" w 1894. Utwór,charakteryzujący się melancholijnym nastrojem, został napisany przy użyciu strofy sześciowersowej, układanej jedenastozgłoskowcem, rymowanej abacbc. Składa się z czterech zwrotek.

</doc>
<doc id="3963668" url="https://pl.wikipedia.org/wiki?curid=3963668" title="Zofia Wolan">
Zofia Wolan

Zofia Wolan, po mężu Jacobsen (ur. 16 maja 1966) – polska chodziarka, mistrzyni i reprezentantka Polski.
Kariera sportowa.
Była zawodniczką Stali Stalowa Wola.
W 1983 została brązową medalistką pierwszych w historii halowych mistrzostw Polski juniorek młodszych w chodzie na 3000 metrów. W 1985 zdobyła brązowy medal mistrzostw Polski juniorek w chodzie na 5 km oraz srebrny medal halowych mistrzostw Polski juniorek w chodzie na 3000 metrów.
Na mistrzostwach Polski seniorek zdobyła trzy złote medale (w chodzie na 5000 metrów w 1986 i 1987, w chodzie na 10 km w 1987.
Na halowych mistrzostwach Polski seniorek wywalczyła złoto na dystansie 5000 metrów w 1987.
Reprezentowała Polskę na halowych mistrzostwach Europy w 1987, zajmując 9. miejsce w chodzie na dystansie 3000 metrów, z wynikiem 13:59,82.
Była nieoficjalną rekordzistką Polski w chodzie na 5000 m (23:26,71 - 16.08.1987) oraz dwukrotnie w chodzie na 10 km (49:08 - 13.09.1986, 48:46 - 19.04.87).
Mieszka w USA, gdzie startuje w zawodach weteranów, m.in. 16 marca 2015 poprawiła rekord USA w chodzie na 2 mile w hali, w kategorii 45-49 lat, wynikiem 18:05,32.
Rekordy życiowe:

</doc>
<doc id="3963671" url="https://pl.wikipedia.org/wiki?curid=3963671" title="Nowodworszczyzna">
Nowodworszczyzna

Nowodworszczyzna (biał. "Навадворшчына", ros. "Новодворщина") – wieś na Białorusi, w obwodzie mińskim, w rejonie mińskim, w sielsowiecie Horanie.
Dawniej okolica szlachecka. W czasach Rzeczypospolitej ziemie te leżały w województwie mińskim. Odpadły od Polski w wyniku II rozbioru. W granicach Rosji należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3963673" url="https://pl.wikipedia.org/wiki?curid=3963673" title="Barnenez">
Barnenez



</doc>
<doc id="3963680" url="https://pl.wikipedia.org/wiki?curid=3963680" title="Rudaki (obwód miński)">
Rudaki (obwód miński)

Rudaki (biał. "Рудакі", ros. "Рудаки") – wieś na Białorusi, w obwodzie mińskim, w rejonie mińskim, w sielsowiecie Horanie.
W czasach Rzeczypospolitej ziemie te leżały w województwie mińskim. Odpadły od Polski w wyniku II rozbioru. W granicach Rosji wieś należała do ujezdu mińskiego w guberni mińskiej. Ponownie pod polską administracją w latach 1919–1920 w okręgu mińskim Zarządu Cywilnego Ziem Wschodnich.

</doc>
<doc id="3963683" url="https://pl.wikipedia.org/wiki?curid=3963683" title="Bukówka (Tyniec)">
Bukówka (Tyniec)

Bukówka (267 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Bukówkę porasta las liściasty. Stoki wschodnie opadają do ulicy Dąbrowa. Przez las biegnie ścieżka, która jest popularnym miejscem do rekreacji, spacerów, a także uprawiania sportów.

</doc>
<doc id="3963686" url="https://pl.wikipedia.org/wiki?curid=3963686" title="Sieliszcze (sielsowiet Horanie)">
Sieliszcze (sielsowiet Horanie)

Sieliszcze (biał. "Селішча", ros. "Селище") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3963689" url="https://pl.wikipedia.org/wiki?curid=3963689" title="Parafia Świętych Apostołów Piotra i Pawła w Drwalewie">
Parafia Świętych Apostołów Piotra i Pawła w Drwalewie

Parafia Świętych Apostołów Piotra i Pawła w Drwalewie – parafia rzymskokatolicka w Drwalewie.
Parafię erygował pomiędzy rokiem 1384 a 1394 biskup poznański Dobrogost Nowodworski. Prawdopodobnie powstała z części parafii Grójec.
Kościół zbudowano w latach 1768–1774 według projektu Jakuba Fontany w stylu barokowym .

</doc>
<doc id="3963691" url="https://pl.wikipedia.org/wiki?curid=3963691" title="Leonard T. Hobhouse">
Leonard T. Hobhouse



</doc>
<doc id="3963693" url="https://pl.wikipedia.org/wiki?curid=3963693" title="Eugeniusz Frąckowiak">
Eugeniusz Frąckowiak

Eugeniusz Frąckowiak (ur. 23 grudnia 1949) – polski lekkoatleta, średniodystansowiec i długodystansowiec, halowy mistrz Polski, reprezentant kraju.
Kariera sportowa.
Był zawodnikiem Gwardii Olsztyn.
Na mistrzostwach Polski seniorów na otwartym stadionie wywalczył srebrny medal w biegu na 1500 metrów w 1975. W hakowych mistrzostwach Polski seniorów zdobył pięć medali: złoty w biegu na 3000 metrów w 1981, srebrny w biegu na 1500 metrów w 1975, srebrny w biegu na 3000 metrów w 1980 oraz dwa brązowe w biegu na 1500 metrów w 1976 i 1977. 
W latach 1975-1977 reprezentował Polskę w trzech meczach międzypaństwowych. W 1976 wystartował w halowych mistrzostwach Europy, gdzie odpadł w eliminacjach biegu na 1500 metrów, z czasem 3:46,3. 
Rekord życiowy na 1500 metrów: 3:39,88 (29.07.1979), na 3000 metrów: 7:57,4 (22.06.1976).

</doc>
<doc id="3963696" url="https://pl.wikipedia.org/wiki?curid=3963696" title="Wybory parlamentarne w Słowenii w 1996 roku">
Wybory parlamentarne w Słowenii w 1996 roku

Wybory parlamentarne w Słowenii w 1996 roku odbyły się 10 listopada 1996. Słoweńcy w głosowaniu wyłonili swoich 88 przedstawicieli do Zgromadzenia Państwowego, pozostałe dwa mandaty w parlamencie zarezerwowane pozostawały dla przedstawicieli mniejszości węgierskiej i włoskiej. Wybory zakończyły się zwycięstwem liberalnych demokratów, których lider Janez Drnovšek ponownie objął urząd premiera.
Wyniki.
W tabeli pominięto ugrupowania, które uzyskały poniżej 1,5% głosów.

</doc>
<doc id="3963697" url="https://pl.wikipedia.org/wiki?curid=3963697" title="Duża Biedzinka">
Duża Biedzinka

Duża Biedzinka (230 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego.
Jest to najbardziej na północ wysunięte wzniesienie Wzgórz Tynieckich, niewielkie, ale dobrze wyodrębnione. Wznosi się tuż po południowej stronie zjazdu z autostrady A4 do Tyńca. Jest całkowicie porośnięte lasem. U jego północnych podnóży znajduje się Źródło Świętojańskie, na południowo-wschodnich stokach niewielki schron jaskiniowy zwany Schroniskiem w Biedzince. Po północnej stronie wzniesienia, przez przełęcz oddzielającą go od pozostałych wzniesień Wzgórz Tynieckich (ulica Nad Czerną) biegnie znakowany szlak turystyczny.
Nazwa wzgórza pochodzi od legendy, według której u podnóża tego wzgórza pewien wędrujący do Krakowa święty narzekał (czyli w dawnej mowie "biedził"), że nie może nigdzie napić się wody. Wówczas u jego stóp wytrysnęło źródło, przez miejscową ludność nazwane Źródłem Świętojańskim. 

</doc>
<doc id="3963698" url="https://pl.wikipedia.org/wiki?curid=3963698" title="Traskowszczyzna">
Traskowszczyzna

Traskowszczyzna (biał. "Траскоўшчына", ros. "Тресковщина") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3963704" url="https://pl.wikipedia.org/wiki?curid=3963704" title="Autorytet zaworu regulacyjnego">
Autorytet zaworu regulacyjnego

Autorytet zaworu regulacyjnego – parametr związany z pracą zaworu regulacyjnego w sieci przewodów układu hydraulicznego. W ujęciu jakościowym wielkość ta mówi o tym, jak duży jest udział zaworu, jako z definicji podstawowego elementu regulacyjnego, w procesie regulacji i jak duży jest wpływ zmian jego nastawienia na zmiany przepływu czynnika. Im większy jest stopień tego oddziaływania w porównaniu z zaworem pracującym bez uwzględniania negatywnego wpływu sieci przewodów, tym większy autorytet zaworu.
Geneza.
Określenie "autorytet" pochodzi z łaciny i języka francuskiego (kolejno "auctoritas" i "l’autorité") i przyjęło się w literaturze i praktyce inżynierskiej do określania jednego z podstawowych parametrów związanego z pracą zaworu regulacyjnego. Pierwotnie, w polskiej nomenklaturze, wielkość ta występowała pod nazwami "rola nadrzędna zaworu" i "kryterium dławienia". Usystematyzowanie i zmiana nazewnictwa następowała przede wszystkim w procesie implementacji przedmiotowych Norm Europejskich. Obecnie, w ślad za zapisami Polskiej Normy "PN-EN 215 – Termostatyczne zawory grzejnikowe. Wymagania i metody badań" w powszechnym użyciu jest pojęcie "autorytet" zaworu.
Autorytet zaworu a jego charakterystyka regulacyjna.
Każdy zawór regulacyjny posiada pewną charakterystykę regulacyjną, która po zamontowaniu go w sieci przewodów ulega odkształceniu pod wpływem jej oporów hydraulicznych. W odniesieniu do charakterystyki regulacyjnej autorytet zaworu określa odkształcenie jej początkowej postaci. Im większa jest wartość autorytetu, tym mniejsze jest odkształcenie tej charakterystyki i tym mniejsza jest zmiana początkowych właściwości regulacyjnych zaworu oraz większy jego wpływ na proces regulacji. Nazwa "autorytet" bierze się wprost od tej właściwości – wpływu, oddziaływania na układ hydrauliczny w procesie regulacji.
Odkształcenie charakterystyki regulacyjnej zaworu, a tym samym jego autorytet, może być rozpatrywane na kilka sposobów, w zależności od tego, co jest powodem tego odkształcenia. Z uwagi na to wyróżnić można autorytet wewnętrzny, zewnętrzny oraz całkowity.
Autorytet wewnętrzny zaworu.
Zaprojektowany na uzyskanie danej charakterystyki regulacyjnej grzybek i kanał przepływowy zaworu, stanowiące tzw. część zamykającą, odpowiedzialną za bieżącą regulację, zamontowane są w korpusie, w którym mogą ponadto znajdować się inne elementy dławiące, np. odpowiadające za nastawienie i dławienie wstępne zaworu. Korpus i elementy te stawiają dodatkowy opór hydrauliczny, ustalając nową, większą wartość oporu całkowitego i zmniejszając wpływ regulowanego oporu części zamykającej zaworu na zmiany strumienia czynnika. Wpływ ten, z uwagi na fakt występowania wewnątrz zaworu, określany jest mianem autorytet wewnętrzny aw. Jakościowo mówi więc o stopniu zniekształcenia charakterystyki elementu zamykającego jeszcze wewnątrz zaworu. Ilościowo jest to stosunek ciśnienia traconego na elemencie zaworu odpowiadającym za regulację bieżącą (elemencie zamykającym) do sumarycznego ciśnienia traconego na zaworze, według wzoru:
Stratę ciśnienia, przy w pełni turbulentnym przepływie czynnika można zastąpić oporem hydraulicznym, zapisując, że:
gdzie:
Autorytet zewnętrzny zaworu.
Zaprojektowany na uzyskanie danej charakterystyki regulacyjnej zawór zawsze zamontowany jest w sieci przewodów, którą charakteryzuje pewien opór hydrauliczny. Zmniejsza on wpływ zmian nastawienia zaworu na zmiany strumienia czynnika w obiegu. Wpływ ten, z uwagi na fakt występowania na zewnątrz zaworu, określany jest mianem autorytet zewnętrzny az. Jakościowo mówi więc o stopniu zniekształcenia charakterystyki regulacyjnej całego zaworu. Ilościowo jest to stosunek ciśnienia traconego na zaworze do sumarycznego ciśnienia w całym obiegu, lub jego części pracującej pod określonym ciśnieniem dyspozycyjnym, według wzoru:
Stratę ciśnienia, przy w pełni turbulentnym przepływie czynnika, można zastąpić oporem hydraulicznym, zapisując, że:
gdzie:
Autorytet całkowity zaworu.
Ponieważ elementem, który z definicji ma odpowiadać za bieżącą regulację przepływu w obiegu jest część zamykająca zaworu, istotne jest to, jaką charakterystykę regulacyjną uzyska się po zainstalowaniu jej w docelowym korpusie i sieci przewodów. Ostatecznie więc odkształcenie charakterystyki powodowane jest oboma czynnikami, które definiuje się łącznie pod pojęciem autorytet całkowity ac. Opór więc hydrauliczny, lub strata ciśnienia czynnika w części zamykającej zaworu powinny być odniesione do sumy nieregulowanych bieżąco oporów hydraulicznych, bądź strat ciśnienia czynnika w rozpatrywanym obiegu, będąc iloczynem autorytetu wewnętrznego "aw" i zewnętrznego "az" zaworu, według wzoru:
Zastępując stratę ciśnienia oporem hydraulicznym uzyskuje się zapis:
gdzie:
Każdorazowo opór hydrauliczny elementu regulacyjnego zaworu lub strata ciśnienia czynnika na nim, musi być odniesiona do sytuacji pełnego dostępnego zakresu ruchu (skoku) tego elementu, przy danym nastawieniu wstępnym zaworu. W przypadku zaworów bez możliwości zadawania wstępnego nastawienia jest to wprost cały zakres ruchu (skok) elementu regulacyjnego. W przypadku zaworów, w których dławienie wstępne realizowane jest przez ograniczenie dostępnego zakresu ruchu elementu regulacyjnego, skok ten będzie zależał od dobranej nastawy wstępnej i będzie nią ograniczony. Ograniczenie dostępnego zakresu ruchu elementu regulacyjnego, poprzez zwiększenie jego oporu hydraulicznego, zwiększa autorytet wewnętrzny zaworu, a tym samym jego autorytet całkowity. W przypadku zaworów, w których dławienie wstępne realizowane jest przez dodatkowy element (nazywany wówczas elementem dławiącym) zainstalowany poza elementem zamykającym, zakres ruchu elementu zamykającego jest stały. Dodanie jednak tego elementu, zwiększając nieregulowany bieżąco opór hydrauliczny wewnątrz zaworu, zmniejsza jego autorytet wewnętrzny, zmniejszając autorytet całkowity. Autorytet zaworu jest więc w obecnie produkowanych zaworach funkcją nastawienia wstępnego. Bardzo niskie wartości autorytetu całkowitego zaworu w dużym stopniu odkształcają jego charakterystykę regulacyjną, sprawiając, że w praktyce całkowicie traci zdolności regulacyjne i pracuje jako zawór dwupołożeniowy – zmiana przepływu czynnika w regulowanym obiegu jest zauważalna jedynie przy nastawieniach bliskich pełnemu zamknięciu, natomiast już tylko nawet niewielkie otwarcie sprawia, że płynie maksymalna ilość czynnika. Jest to zjawisko powszechnie znane i występujące w praktyce.
Znając tylko podział strat ciśnienia lub oporów hydraulicznych pomiędzy elementami w obiegu (tj. na całym zaworze Δ"p"z i pozostałych elementach sieci przewodów Δ"p"str) nie jest możliwe określenie wartości autorytetu całkowitego zaworu i tym samym jego właściwości regulacyjnych przy zamontowaniu go w sieci przewodów. Faktyczna wartość autorytetu zaworu jest zawsze mniejsza, niż wyznaczona w taki sposób. W praktyce, w zależności od typu i konstrukcji zaworu, może być nawet o kilka rzędów wielkości mniejsza. W taki jednak sposób, tj. bez uwzględniania podziału oporów hydraulicznych, bądź strat ciśnienia wewnątrz zaworu, obecnie najczęściej oblicza się wartość tego parametru.
Autorytet zaworu a znaczenie praktyczne.
W praktyce najczęściej nie jest możliwe uzyskanie satysfakcjonująco wysokiej wartości autorytetu całkowitego zaworu pracującego w sieci przewodów, jeśli wyznaczy się faktyczną wartość tego parametru. Posługiwanie się więc określonym zakresem jego dopuszczalnej zmienności przy wymiarowaniu obiegów hydraulicznych, jako podstawowym parametrem wejściowym, odnośnie do którego formułowany jest dany warunek konieczny (często podaje się na przykład, że dolna granica tego parametru, w przypadku obiegów instalacji grzewczych, wynosi 0,3), jest praktycznie nieuzasadnione.
Parametr nazywany "autorytetem" zaworu odnosi się formalnie do zaworów regulujących wartość strumienia czynnika, tj. do zaworów regulacyjnych. Można go więc przypisać dowolnemu zaworowi, gdyż każdy zawór posiada możliwość regulacji wartości strumienia czynnika. Zmieniając bowiem jego nastawienie zmianie ulega strumień czynnika. Jednak niektóre typy zaworów, np. kulowe zawory odcinające, z zasady nie są dedykowane do procesu regulacji czynnika, a do pracy dwupołożeniowej, albo całkowicie odcinając przepływ przy zamknięciu, albo wprowadzając możliwie jak najmniejsze straty ciśnienia przy pełnym otwarciu. Z uwagi na brak konieczności bieżącej regulacji strumienia nie są one projektowane na uzyskanie konkretnej charakterystyki regulacyjnej (odpowiedniej do obiektu regulowanego w danej sieci przewodów), ani też nie posiadają możliwości dokładnego nastawienia, czy też odczytu tego nastawienia. Dlatego dla tego typu zaworów nie definiuje się pojęcia "autorytet", a zarezerwowane jest ono wyłącznie do zaworów dedykowanych do regulacji bieżącej, zwłaszcza regulacji ilościowej, tj. poprzez zmianę strumienia czynnika (np. regulacji mocy cieplnej grzejników w instalacjach grzewczych). Parametr ten można jednak zdefiniować dla każdego zaworu regulacyjnego, pracującego w dowolnego typu sieciach hydraulicznych (wodociągowych, ciepłej wody użytkowej, grzewczych, parowych, gazowych itd.)
Badacze tematyki.
Tematyką związaną z jakością regulacji obiegów hydraulicznych przy użyciu zaworów regulacyjnych zajmowali się w Polsce m.in. Wojciech Kołodziejczyk, Jan Stefan Mielnicki oraz Jerzy Kwapisz. Opracowania Kołodziejczyka skupiały się na urządzeniach i armaturze regulacyjnej, zwłaszcza na zaworach grzejnikowych. Jego prace stanowiły znaczący wkład w wiedzę dotycząca kwestii regulacyjności zaworów, ich charakterystyk hydraulicznych oraz efektywnej współpracy z grzejnikami. W swoich opracowaniach omawiał teoretyczne podstawy współpracy grzejnikowych zaworów regulacyjnych z odbiornikami ciepła, proponując również analityczne metody wymiarowania i doboru zaworów regulacyjnych. Badania na tym polu prowadzili również inni naukowcy. Do głównych postaci ostatnich lat należy zaliczyć Hansa Roosa, Victora Pyrkova oraz Damiana Piotra Muniaka. Zarówno w opracowaniach Mielnickiego, Kołodziejczyka, jak i Roosa nie jest definiowane pojęcie "autorytet wewnętrzny". W przypadku jednak polskich badaczy jakościowy opis tego parametru ma miejsce, jako że zarówno Mielnicki, jak i Kołodziejczyk wyraźnie wskazują przyczyny deformacji charakterystyk regulacyjnych zaworów grzejnikowych w zależności od ich konstrukcji, słusznie wiążąc to z wpływem parametru określonego w późniejszym latach jako "autorytet wewnętrzny". Dodatkowo Mielnicki, tłumacząc zjawisko, posiłkował się przykładem rodzimych konstrukcji zaworów, których projektanci mając świadomość tych zjawisk, odpowiednio kształtowali konstrukcje elementów regulacyjnych zaworów (pomysł "Kwapisza i Pilatowicza"). W przypadku obu badaczy, podobnie, jak w przypadku Roosa, brak jednak opisu ilościowego w postaci stosowanych zależności obliczeniowych, jak również kompleksowego przełożenia tego na proces wymiarowania zaworów. Wielkość ta nie jest uwzględnienia (Roos), bądź jest nieuwzględniana w pełni w rozważaniach i zależnościach projektowych (Kołodziejczyk), które z tego tytułu są niekompletne. Ma to przełożenie na znaczne odstępstwa rzeczywistych procesów zachodzących w instalacjach grzewczych w stosunku do opisywanych przy użyciu algorytmów proponowanych przez wymienionych badaczy. Pyrkov był jednymi z pierwszych, który w swoich pracach skupił się na omówieniu autorytetu wewnętrznego zaworu, tak od strony fenomenologicznej, jak i ilościowej, proponując modele matematyczne. Udoskonalone, rozszerzone i potwierdzone eksperymentalnie modele matematyczne obliczania autorytetu wewnętrznego, zewnętrznego i całkowitego zaworów regulacyjnych, a także analityczną metodę ich wymiarowania, zaproponował Damian Piotr Muniak.

</doc>
<doc id="3963705" url="https://pl.wikipedia.org/wiki?curid=3963705" title="Tejki">
Tejki

Tejki (biał. "Тэйкі", ros. "Тейки") – wieś na Białorusi, w obwodzie mińskim, w rejonie mińskim, w sielsowiecie Horanie.

</doc>
<doc id="3963706" url="https://pl.wikipedia.org/wiki?curid=3963706" title="Wielkanoc (Tyniec)">
Wielkanoc (Tyniec)

Wielkanoc (260 m) – wzgórze w Tyńcu w Krakowie. Pod względem administracyjnym należy do Dzielnicy VIII Dębniki. Pod względem geograficznym należy do Wzgórz Tynieckich na Pomoście Krakowskim w obrębie makroregionu Bramy Krakowskiej. Wzgórza te włączone zostały w obszar Bielańsko-Tynieckiego Parku Krajobrazowego. Na wzgórzu Wielkanoc utworzono użytek ekologiczny o nazwie Uroczysko Wielkanoc, obejmujący obszar o powierzchni 7 ha na szczycie i północnych zboczach wzgórza.
Nazwa wzgórza pochodzi stąd, że gdy w okresie Świąt Wielkanocnych świtem stanie się w środku wsi (czyli na
skrzyżowaniu ulic: Benedyktyńskiej, Bogucianka i Obrony Tyńca), wówczas słońce wschodzi nad tym wzgórzem.
Jest to niewielkie, ale dobrze wyodrębnione wzgórze, wznoszące się pomiędzy ulicami: Bolesława Śmiałego, Szczygielskiego i Zagórze. Jest porośnięte lasem, w którym znajdują się 4 nieczynne kamieniołomy. Utworzono na nim użytek ekologiczny o nazwie Uroczysko Wielkanoc. Wzgórze jest miejscem rekreacji, spacerów i uprawiania sportów. Szczyt jest trawiasty, dzięki temu rozciąga się z niego szeroka panorama widokowa na Tyniec,
Pasmo Sowińca, Kraków i Wzgórza Tynieckie. Biegnie przez niego znakowany szlak turystyczny.
Całe wzgórze zbudowane jest z wapieni pochodzących z okresu górnej jury. Dzięki odsłonięciom skał w dawnych kamieniołomach można tutaj prześledzić geologię wzgórza. W północnej części wzgórza wapienie są uławicone i zawierają krzemienie, w południowej nieuławicone i bez krzemieni. Obydwa rodzaje wapieni można zaobserwować szczególnie w kamieniołomie we wschodniej części wzgórza. W środkowej części tego kamieniołomu jest niewielki i częściowo już zarośnięty lej wypełniony gliną, piaskiem i żwirem. Jest on pochodzenia krasowego, dawniej miał średnicę 6 m i głębokość 5 m, ale podczas eksploatacji wapieni uległ zmniejszeniu. Można tu zaobserwować stopniowe przechodzenie wapienia nieuławiconego w uławicony. W południowej części ściany leja występuje wapień skalisty nieuławicony, który ku północy zaczyna stopniowo przechodzić w wapień uławicony o grubości warstw 0,8-1,2 m. Występują tu kuliste i przypłaszczone, brunatne lub szarobrunatne krzemienie. Takie stopniowe przejście między dwoma rodzajami wapieni występują jeszcze tylko w kamieniołomie w Piekarach.

</doc>
<doc id="3963707" url="https://pl.wikipedia.org/wiki?curid=3963707" title="Aguinaldo Roberto Gallon Otta">
Aguinaldo Roberto Gallon Otta



</doc>
<doc id="3963713" url="https://pl.wikipedia.org/wiki?curid=3963713" title="Andrzej Ziółkowski (lekkoatleta)">
Andrzej Ziółkowski (lekkoatleta)

Andrzej Ziółkowski (ur. 30 kwietnia 1953) – polski lekkoatleta, płotkarz, medalista mistrzostw Polski, reprezentant kraju.
Kariera sportowa.
Był zawodnikiem Polonii Warszawa.
Dwukrotnie wystąpił w halowych mistrzostwach Europy, w obu startach odpadając w półfinałach biegu na 60 m ppł (w 1976 z wynikiem 8,17, w 1978 z wynikiem 7,88. W 1977 reprezentował Polskę w jednym meczu międzypaństwowym.
W 1979 zdobył brązowy medal mistrzostw Polski seniorów w biegu na 110 m ppł. W halowych mistrzostwach Polski seniorów wywalczył trzy medale w biegu na 60 m ppł (dwa srebrne - w 1976 i 1977 oraz brązowy w 1978.
Rekordy życiowe: 

</doc>
<doc id="3963715" url="https://pl.wikipedia.org/wiki?curid=3963715" title="Wielkanoc (wzgórze)">
Wielkanoc (wzgórze)



</doc>
<doc id="3963716" url="https://pl.wikipedia.org/wiki?curid=3963716" title="Ryszard Słapczyński">
Ryszard Słapczyński

Ryszard Słapczyński, także Richard Slapczynski (ur. 1934) – polski i australijski reżyser filmów animowanych oraz scenarzysta i animator.

</doc>
<doc id="3963717" url="https://pl.wikipedia.org/wiki?curid=3963717" title="Richard Slapczynski">
Richard Slapczynski



</doc>
<doc id="3963722" url="https://pl.wikipedia.org/wiki?curid=3963722" title="Kościół Santa Maria di Castello w Genui">
Kościół Santa Maria di Castello w Genui

Kościół Santa Maria di Castello (pol. kościół Najświętszej Maryi Panny na Castello) – rzymskokatolicki kościół w Genui w dzielnicy Molo. Jest kościołem parafialnym, należącym do dekanatu Centro-Est Archidiecezji Genui.
Został założony, według nie potwierdzonych źródeł, w 658 roku, w miejscu będącym początkiem osady miejskiej Genui. Zbudowany w XII wieku jako kościół romański, przebudowany został w XV i XVI wieku przez dominikanów, którzy wznieśli obok niego potrójny klasztor. Ozdobiony w XVI i XVII wieku w duchu barokowym, należy do najcenniejszych budowli sakralnych Genui. Z zachowanych w zespole kościelno-klasztornym dzieł sztuki wyróżnia się fresk "Zwiastowanie" pędzla Giusta di Alemagna (1451) oraz drewniany krucyfiks "Christo Moro", dzieło anonimowego artysty z II połowy XIII wieku.
Historia.
Kościół longobardzki.
Kompleks kościelno-klasztorny Santa Maria di Castello, położony w pobliżu dzielnicy portowej Molo, zajmuje szczyt wzgórza Castello, gdzie w starożytności powstał pierwszy zalążek osady miejskiej i na którym odkryto, ułożone warstwowo, pozostałości fortyfikacji przedrzymskich, rzymskich i bizantyńskich. Według tradycji świątynię założył w 658 roku król Longobardów Aripert I, ale istnienie kościoła zostało po raz pierwszy poświadczone w dokumencie z 1049 roku. W baptysterium znajdują się rzeźby pochodzące ze starszej budowli.
Kolegiata: XII–XV wiek.
W I ćwierci XII wieku wzniesiona została trzynawowa konstrukcja na planie bazyliki, z emporą ponad arkadami oddzielającymi nawę główną od naw bocznych. Wykorzystane przy budowie kolumny i ich kapitele są w dużej części pochodzenia rzymskiego (II–III wiek). W 1237 roku łaciński patriarcha Jerozolimy dokonał konsekracji świątyni. Kościół pełnił funkcję kolegiaty, jednak zmniejszająca się z czasem liczba kanoników i ich stała nieobecność skłoniły dożę Genui Tomasa di Campofregoso oraz najbardziej wpływowe rody, zamieszkujące parafię, do wystąpienia do papieża Eugeniusza IV z żądaniem przekazania kościoła dominikanom, co też papież uczynił 14 czerwca 1441 roku. Kanonicy jednak stawili opór, zyskując poparcie arcybiskupa Genui Giacoma Imperiale.
Kościół i klasztor dominikański. XV–XVI wiek.
Ostatecznie jednak 13 listopada 1442 roku dominikanie przejęli kościół. Na przylegającym do niego terenie rozpoczęli wznoszenie kompleksu klasztornego. W latach 1445–1452 zbudowali drugi klasztor i zakrystię, następnie (1453–1462) pierwszy klasztor, zaś między rokiem 1492 a 1513 – trzeci. W pierwszym klasztorze ulokowano refektarz, dormitoria, kuchnię, infirmerię, natomiast w drugim – kapitularz, bibliotekę, loggię dla braci zakonnych, aptekę i parlatoria. W kościele w miejsce dotychczasowej więźby dachowej zbudowano sklepienia krzyżowe, a do ścian bocznych dobudowano kaplice. W XVI wieku została przebudowana apsyda, wzniesiono też ośmiokątną kopułę, zaś kampanila została połączona z lewym ramieniem transeptu. Do wzbogacenia wystroju wnętrza świątyni w XV–XVII wieku przyczyniły się szlacheckie rody Genui, między innymi: Canevaro, Maggiolo, Sanseverino, Centurione i Lagomarsino. Ród Giustiniani, który przyczynił się do odrestaurowania prezbiterium, otrzymał w 1685 roku prawo patronatu nad nim. Po sponsorach i dobroczyńcach pozostały liczne epitafia i depozyty, zarówno w kościele, jak i klasztorze.
XVII wiek.
W drugiej połowie XVII wieku, w związku ze zmniejszeniem się liczby zakonników i pogorszeniem się sytuacji ekonomicznej klasztoru, dominikanie stanęli w obliczu konieczności wynajęcia jego części, w kościele natomiast nadal prowadzili prace dekoracyjne w niektórych kaplicach.
XIX wiek i I połowa XX wieku.
W pierwszej połowie XIX wieku zakon znajdował się w stanie upadku. Dotknęły go represyjne ustawy z 1855 roku, wprowadzone przez Camilla Cavoura, premiera Królestwa Sardynii, a skierowane przeciwko duchowieństwu. Sytuację pogorszyła dodatkowo okupacja klasztoru przez oddziały wojskowe Królestwa w 1859 roku. Zakonnicy zostali zmuszeni do opuszczenia klasztoru, który na mocy tzw. ustawy spekulacyjnej z 1870 roku przeznaczono na cele świeckie, nadbudowując dodatkowe piętra nad pierwszym i trzecim klasztorem oraz przekształcając oba budynki w lokale mieszkalne. W latach 1859–1860 pod kierunkiem Maurizia Dufoura przeprowadzono restaurację kościoła, natomiast jego fasadę odrestaurowano w 1925 roku pod kierunkiem Soprintendenza ai Monumenti.
Okres II wojny światowej i lata powojenne.
Naloty powietrzne w czasie II wojny światowej, dokonane w 1942 i 1944 roku dotknęły wzgórze Castello w stopniu większym, niż pozostałe dzielnice Genui, niszcząc lub uszkadzając nieodwracalnie ponad dwie trzecie budynków. Ucierpiał również kościół Santa Maria di Castello, choć w stopniu mniejszym niż inne obiekty sakralne, znajdujące się na wzgórzu. Celem aliantów było w rzeczywistości zbombardowanie położonego przy Piazza Dante Torre Piacentini, pierwszego wieżowca we Włoszech, symbolu faszyzmu. W 1945 roku i w latach następnych wzgórze pokrywały sterty gruzu. Podjęto jednak wkrótce dzieło renowacji kościoła i kompleksu klasztornego. W 1948 roku pod kierunkiem Soprintendenza ai Monumenti odrestaurowano fasadę kościoła, a w latach 2005–2007 dokonano jego restauracji.
Architektura.
Kościół Santa Maria di Castello jest trzynawową, romańską bazyliką z XII wieku, przebudowaną w XV i XVI wieku, z transeptem i kampanilą. Każda z naw została zamknięta od wschodu apsydą.
Korpus kościoła.
Santa Maria di Castello jest tym kościołem Genui, który najlepiej zachował typ wczesnochrześcijańskiej bazyliki, i to pomimo renowacji, które częściowo zmieniły jego wygląd. Zbudowany w XII wieku został następnie przebudowany przez mistrzów północnolombardzkich. Z tego okresu zachował się korpus nawowy, natomiast prezbiterium zostało całkowicie przebudowane. Przy północnym ramieniu transeptu wznosi się kampanila.
Fasada.
Trzyczęściowa fasada została rozczłonkowana masywnymi lizenami, wznoszącymi się aż do dwuspadowego dachu, odgraniczonego od niej gzymsem arkadkowym. Część przyziemna została rozczłonkowana dodatkowo ślepych arkadami różnej szerokości. W arkadzie środkowej umieszczono portal główny, zaś w skrajnych – portale boczne. Architraw i kapitele kolumn portalu głównego zdobi dekoracja rzeźbiarska. Pokrywający architraw gzyms rzymski z III w.n.e. ozdobiony został motywami figuralnymi (gryfy) i roślinnymi (liście).
Wnętrze.
Wnętrze podzielone zostało na nawy dwoma rzędami 10 rzymskich kolumn z czerwonego granitu, wspierających wydłużone łuki arkad naw bocznych. Dwie arkady położone najbliżej transeptu są wyższe od pozostałych, podobnie jak wyższe są podstawy ich kolumn, co być może zostało spowodowane potrzebą wyrównania pochyłości terenu, na którym zbudowany został kościół. Kapitele kolumn są przeważnie romańskie, pochodzące prawdopodobnie z pierwotnego kościoła. Powyżej łuków arkad ciągnie się rząd okien pseudoempory, co jest cechą typową dla genueńskich kościołów. Krzyżowo-żebrowe sklepienia nawy głównej pochodzą z 1468 roku, natomiast sklepienia naw bocznych są romańskie. Transept zachował swe pierwotne sklepienia, wsparte na pilastrach. W XV wieku zbudowano pięć kaplic lewej nawy, natomiast w XVI wieku – pięć kaplic prawej nawy. W tym samym stuleciu obniżono również posadzkę kościoła do obecnego poziomu. Na przełomie XVI i XVII wieku przebudowano apsydy, wydłużając i poszerzając środkową z nich w związku z koniecznością umieszczenia w niej dużego chóru zakonnego.
Kompleks kościelno-klasztorny Santa Maria di Castello wypełniają liczne dzieła sztuki. Do wzbogacenia dziedzictwa artystycznego świątyni przyczyniło się zwłaszcza przekazanie patronatu nad kaplicami wielkim rodom szlacheckim Genui.
Prezbiterium.
Prezbiterium zostało powiększone do swojej obecnej postaci w ostatnich dekadach XVI wieku. Z tego samego okresu pochodzą drewniane stalle oraz grobowce dożów i ich małżonek: Luki i Mariettiny Giustinianich (po lewej) oraz i Alessandra Giustiniani i Lelii DeFranchi (po prawej).
Ołtarz główny.
Ołtarz główny, przebudowany po bombardowaniu Genui w 1684 roku, wypełnia marmurowa grupa rzeźbiarska "Wniebowzięcie" dłuta Domenica Parodiego z końca XVII wieku.
Organy.
Organy kościoła Santa Maria di Castello zostały zainstalowane przez firmę Mascioni z Azzio w 1967 roku i zainaugurowane 17 czerwca 1968 roku. Zbudowano je na bazie poprzedniego instrumentu, dzieła tej samej firmy z 1915 roku. W wyniku przebudowy z 1967 roku została rozbudowana klawiatura (o 3 klawisze każdego z 2 manuałów i 5 klawiszy klawiatury nożnej), powiększono też liczbę głosów (o 4). Obecny instrument ma 2 manuały (po 61 klawiszy każdy) i 1 pedał (z 32 klawiszami nożnymi), 34 głosy i elektryczną trakturę gry. Szafa organowa znajduje się w prezbiterium, z prawej strony ołtarza głównego, natomiast stół gry – za ołtarzem głównym.
Kaplica św. św. Dominika i Jacka.
Kaplica z prawej strony prezbiterium dedykowana została świętym dominikańskim: Dominikowi i Jackowi. Na jej bocznych ścianach umieszczono grobowce małżonków Benedetta Giordana i Laury Della Chiesa, dłuta Battisty Caselli. Sklepienie zdobią freski Bernarda Castella: "Ojciec Przedwieczny" i "Dwie sceny z życia św. Jacka". W ołtarzu znajduje się obraz Aurelia Lomiego "Św. Jacek otrzymujący habit z rąk św. Dominika w obecności arcybiskupa Krakowa".
Zakrystia.
Przejście do zakrystii (dawnej kaplicy roku Grimaldich) znajduje się pomiędzy kaplicą św.św. Dominika i Jacka a grobowcem Demetria Canevari. Wejście do niej stanowi portal, zbudowany w 1452 roku przez Leonarda Riccomanna według projektu Giovanniego Gaginiego. Obok portalu znajduje się grupa rzeźbiarska z polichromowanego drewna, "Madonna miejska adorowana przez św. Bernarda", pochodząca ze zniszczonego oratorium pod wezwaniem tego świętego. W XIV-wiecznej lunecie nad portalem widnieje fresk "Ukrzyżowanie". Sama zakrystia to obszerne, XVIII-wieczne pomieszczenie, z wyposażeniem meblarskim wykonanym przez Stefana Porcile. Obraz ołtarzowy "Św. Sebastian" namalował w 1738 roku Giuseppe Palmieri.
Prawa nawa.
Prawy transept zawdzięcza swój obecny kształt renowacji przeprowadzonej w latach 1601–1604. W prawej nawie znajduje się grób znanego genueńskiego lekarza i bibliofila Demetria Canevari, zrealizowany przez Tommasa Orsolina w latach 1626–1628. Pozostałą część nawy wypełnia pięć kaplic.
I kaplica.
W ołtarzu pierwszej kaplicy znajduje obraz "Wniebowzięcie" Aurelia Lomiego z 1601 roku.
II kaplica.
Druga kaplica dedykowana została św. Piotrowi z Werony. Obraz ołtarzowy, przedstawiający męczeństwo świętego, namalował, podpisał i datował 1597 Bernardo Castello.
III Kaplica.
Trzecia kaplica, zbudowana w 1524 roku i dedykowana św. Antoninowi, dominikaninowi, arcybiskupowi Florencji, zachowuje swoją oryginalną XVI-wieczną formę. Na jej sklepieniu widnieje fresk "Bóg Ojciec Błogosławiący", w górnej partii ścian dwie "Sceny z życia króla Dawida", a po lewej stronie – tablica pamiątkowa poświęcona fundacji kaplicy. W dolnej części lewej ściany widnieje "Św. Jan Ewangelista", na prawej zaś – "Św. Jerzy i smok". Dziełem Pietra Francesca Sacchiego jest "Hodegetria ze św. Janem Chrzcicielem, św. Antoninem Pierozzim i św. Mikołajem z Tolentino", podpisana i datowana 1526.
IV kaplica.
W ołtarzu czwartej kaplicy został umieszczony obraz "Męczeństwo św. Błażeja" Aurelia Lomiego.
V kaplica.
Piąta kaplica w 1716 roku została poświęcona św. Piusowi V. Obraz ołtarzowy "Krucyfiks unikający pocałunku św. Piusa V" namalował Alessandro Gherardini. Powyżej niego znajduje się owalny obraz "Św. Maria Magdalena" pędzla Giuseppe Palmierego.
Kaplice z lewej strony prezbiterium.
Kaplica św. Róży z Limy.
Położona z lewej strony prezbiterium kaplica pod wezwaniem św. Róży z Limy została zbudowana w latach 70. XVII wieku. W jej ołtarzu znajduje się obraz "Madonna z Dzieciątkiem" pędzla Domenica Pioli. Na sklepieniu widnieje fresk "Chrzest Chrystusa", otoczony 4 wizerunkami świętymi dominikańskich, namalowanymi pod koniec XVI wieku. Pod stołem ołtarzowym umieszczony został posąg bł. Jakuba de Voragine.
Kaplica Krucyfiksu.
Po lewej stronie kaplicy św. Róży z Limy znajduje się Kaplica Krucyfiksu. Przed wejściem do niej zostały umieszczone grobowce dwóch dominikańskich arcybiskupów Genui, Giulia Vincenza Gentile, dłuta Filippa Parodiego (po lewej) i Nicolò Marii De Franchi, dłuta Pasquale Bocciarda (po prawej). Łuk wejściowy zdobi fresk "Pietà" pędzla Gregoria De Ferrari. Ołtarz i tabernakulum z marmuru zbudowano w latach 60. XX wieku według projektu Cesare Fery. Na ołtarzu znajduje się barokowa w stylu kopia drewnianej rzeźby "Cristo Moro", przeniesionej do nowego ołtarza, zbudowanego w 1985 roku, również według projektu Cesare Fery. Wystroju kaplicy dopełniają XIX-wieczne freski Antonia Varniego, medaliony z motywem Drogi Krzyżowej oraz 4 grobowce rodów Brignole i Brignole-Sale.
Lewa nawa.
W przeciwieństwie do prawej nawy, której ściana przylega do muru klasztornego w związku z czym jej kaplice są płytsze, a ołtarze zostały umieszczone na ścianie, nawa lewa, zbudowana w drugiej połowie XV wieku, została na początku pomyślana jako miejsce dla pięciu kaplic.
Lewy transept.
W marmurowym, polichromowanym ołtarzu z I połowy XVII wieku znajduje się obraz Giovanniego Benedetta Castiglione "Cud w Soriano". W górnej części ściany zawieszono obraz "Cudowne rozmnożenie chleba" Francesca Boccaccina.
I kaplica.
Pierwsza kaplica została dedykowana Matce Bożej Różańcowej. W niszy nad ołtarzem znajduje się drewniany posąg Matki Bożej, przypisywany Pasquale Navone. Stiukową dekorację i wykonał Giacomo Ulisse Borzino, a medaliony wokół łuków z tajemnicami różańcowymi – Marco Cesare Danielli. Na ścianach bocznych znajdują się dwa medaliony Giovanniego Battisty Carlone: "Ofiarowanie Jezusa w świątyni" i "Odnalezienie Jezusa w świątyni". Wystroju kaplicy dopełniają cztery obrazy: "Zaślubiny Maryi" Domenica Pioli i "Narodzenie Maryi" anonimowego malarza z Genui oraz "Ucieczka do Egiptu" i "Ofiarowanie Maryi w świątyni", oba przypisywane Lucianowi Borzone.
II kaplica.
Druga kaplica została w 1797 roku dedykowana bł. Sebastianowi Maggi, dominikaninowi, który zmarł w 1497 roku w opinii świętości w tutejszym klasztorze. XVIII-wieczny obraz ołtarzowy pędzla Francesca Zignago przedstawia przybycie bł. Sebastiana do kościoła Santa Maria di Castello. Pod stołem ołtarzowym umieszczono jego doczesne szczątki. Freski w lunetach bocznych i na sklepieniu, przedstawiające sceny z kultu bł. Sebastiana, namalował przypuszczalnie Giovanni Battista Corradi. Cztery obrazy: "Nawiedzenie", "Pokłon pasterzy", "Ofiarowanie Jezusa w świątyni" i "Odnalezienie Jezusa w świątyni" wyszły spod ręki Andrei Semina.
III kaplica.
W trzeciej kaplicy znajduje się płótno Domenica Pioli "Św. Tomasz z Akwinu adorujący Najświętszy Sakrament". Z lewej strony, pod marmurowym baldachimem, umieszczono oprawiony w pozłacaną drewnianą ramę poliptyk "Zwiastowanie", wykonany około 1469 roku przez Giovanniego Mazzone.
IV kaplica.
Czwarta kaplica została dedykowana św. Wincentemu Ferreriuszowi. Obraz ołtarzowy, "Uzdrowienie św. Wincentego", namalował Giovanni Battista Paggi. Z obu stron ołtarza znajdują się obrazy przedstawiające sceny z życia świętego. Malowidła na kopule i sklepieniu wykonał Giovanni Carlone.
V kaplica.
Piąta kaplica, dedykowana św. Katarzynie ze Sieny, została w 1874 roku zaadaptowana na baptysterium. Chrzcielnica wykonana została z rzymskiego sarkofagu, datowanego na III/IV wiek. Na ołtarzu znajduje się poliptyk z obrazami: "Mistyczne zaślubiny św. Katarzyny z Aleksandrii" i "Św. Katarzyna ze Sieny", dzieło mistrzów lombardzkich z XV wieku. Freski na sklepieniu przedstawiają sceny z życia św. Katarzyny ze Sieny.
Ściana wewnętrzna fasady.
W wyniku restauracji kościoła, dokonanej w latach 2005–2007 odkryto wewnętrzny portal romański, zasłonięty portalem XV-wiecznym, pochodzącym z zakrystii. Z lewej strony portalu widnieje fresk "Madonna z Dzieciątkiem pomiędzy św. Dominikiem przedstawiającym bł. Rajmunda z Kapui a św. Piotrem Męczennikiem", przypisywany Lorenzowi Fasolo, pochodzący z rozebranego kościoła San Domenico, podobnie jak XVIII-wieczna nisza z prawej strony, zawierająca XV-wieczny, drewniany Krucyfiks zwany "Opatrzność". Ponad XVIII-wiecznymi drzwiami bocznymi wiszą dwa obrazy Francesca Boccaccina: "Krucyfiks rozmawiający ze św. Piotrem Męczennikiem" (po lewej) i "Św. Piotr Męczennik przytwierdzający obciętą nogę młodzieńcowi" (po prawej). W centrum ściany znajduje się marmurowy posąg "Św. Dominik" dłuta Francesca Marii Schiaffina.
Klasztor.
Na pierwszym piętrze drugiego klasztoru, w Loggii dell'Annunciazione, znajduje się fresk "Zwiastowanie", Giusta di Alemagna (1451). Sklepienia krzyżowe, udekorowane motywem płomienistych liści, wypełniają tonda "Sybille i Prorocy" z XV wieku; w głębi znajduje się łupkowy portal ze "Św. Dominikiem zapraszającym do milczenia" w lunecie. Na drugim piętrze znajdują się: renesansowy posąg "Św. Katarzyna Aleksandryjska", marmurowe tabernakulum przypisywane Domenicowi Gaginiemu (XV wiek) i Stara Biblioteka, a w niej: XV-wieczny portal ze "Św. Jerzym" Giovanniego Gaginiego, marmurowa płyta z gzymsem ozdobionym aniołami (1453), poliptyk "Zwiastowanie" Giovanniego Mazone, z bogatym gotyckim gzymsem, znajdujący się pierwotnie w kościele. W Nowej Bibliotece przechowywane są kunsztowne kodeksy i inkunabuły. Jednym z dzieł sztuki zdobiących jej wnętrze jest "Św. Dominik odnajdujący swoich braci w raju", cenny fresk Carla Braccesca z końca XV wieku.
Muzeum.
Idea budowy muzeum przy kościele Santa Maria di Castello narodziła się z potrzeby ekspozycji tych licznych dzieł sztuki, które po przekształceniach kościoła i klasztoru straciły miejsca swego przechowywania i przestały zostały być dostępne dla zwiedzających. Pierwsze muzeum zbudował Gianvittorio Castelnovi w 1959 roku.
W styczniu 2001 roku oddano do użytku 12 nowych sal, mających łącznie 400 m² powierzchni. Znajdują się w nich meble oraz inne kolekcje, pochodzące nie tylko z Santa Maria di Castello, ale także z innych klasztorów dominikańskich.
W tylnej części chóru zakonnego znajdują się ornaty z XVII i XVIII wieku. W miejscu, w którym dawniej znajdowała się kaplica San Biagio (św. Błażeja, patrona kupców z Ragusy), zebrano najstarsze artefakty, znalezione w Santa Maria di Castello, datowane na okres od II do X wieku. W sali głównej umieszczono kilka obrazów pochodzących z kościoła ("Wszyscy Święci" lub "Raj" Ludovica Brei, datowany na 1513 rok, czy poliptyk "Nawrócenie św. Pawła", z warsztatu Brei) oraz kilka rzeźb, w tym "Niepokalana", wykonana z drewna przez Antona Marię Maragliana (XVIII wiek). W jednej z sal mieści się kolekcja rosyjskich ikon z XIX i XX wieku, podarowanych przez dominikanina Carla Enrica Di Rovasenda. W dwóch innych pomieszczeniach znajduje się zbiór wotów dziękczynnych, związanych z czczonym w Santa Maria di Castello krucyfiksem "Cristo Moro". W refektarzu zgromadzono kilka fresków, usuniętych z kościoła i klasztoru. Cztery sale na piętrze zostały przeznaczone na ekspozycję przedmiotów użytkowych i mebli, pochodzących głównie z klasztoru Santi Giacomo i Filippo, w tym zwłaszcza znaczącego zbioru relikwiarzy i sreber. Dla celów dydaktycznych zrekonstruowano jedną z cel zakonnych. W górnej loggii i przyległej kaplicy Grimaldich znajduje się zbiór XV-wiecznych marmurów.

</doc>
<doc id="3963723" url="https://pl.wikipedia.org/wiki?curid=3963723" title="Bronisław Porębski">
Bronisław Porębski

Bronisław Porębski (ur. 8 maja 1941 w Szczyrku, zm. 2 kwietnia 2017) – polski trener i sędzia narciarski.
Życiorys.
W młodości uprawiał skoki narciarskie. Był działaczem BBTS Bielsko-Biała, a następnie LKS Klimczok Bystra, którego był również wiceprezesem i gdzie trenował między innymi Łukasza Kruczka. Następnie pracował jako trener w Jastrzębiu Szczyrk i LZS Sokół Szczyrk. Do jego wychowanków należał również między innymi Krzysztof Biegun. Bronisław Porębski był także sędzią narciarskim.

</doc>
<doc id="3963724" url="https://pl.wikipedia.org/wiki?curid=3963724" title="W ciemności schodzi moja dusza (wiersz)">
W ciemności schodzi moja dusza (wiersz)

W ciemności schodzi moja dusza – tytułowy wiersz z cyklu Jana Kasprowicza "W ciemności schodzi moja dusza" wydanego w 1912. W ramach całości zajmuje drugą pozycję. Utwór składa się z trzech zwrotek czterowersowych rymowanych xaxa. Jest napisany wierszem sylabotonicznym, jambicznym. Nieparzyste wersy wszystkich strof są dziewięciozgłoskowe (sSsSsSsSs), a parzyste siedmiozgłoskowe (sSsSsSs). Rymy są żeńskie. 

</doc>
<doc id="3963725" url="https://pl.wikipedia.org/wiki?curid=3963725" title="Maria Wodzicka">
Maria Wodzicka

Maria Wodzicka z domu Dunin Borkowska herbu Łabędź (ur. 31 marca 1901 w Klimaszówce, zm. 24 lipca 1968 w Wellington) – polska działaczka społeczna. Żona Kazimierza Antoniego Wodzickiego. Czynnie wspierała polskich żołnierzy i ludność cywilną w czasie II wojny światowej. Jej największym osiągnięciem było przekonanie, wspólnie z mężem, władz Nowej Zelandii do przyjęcia polskich uchodźców z Iranu (733 dzieci i ich 102 opiekunów) w 1944 r., których umieszczono w tymczasowym Obozie Polskich Dzieci w Pahiatua.
W 1954 r. przyjęła obywatelstwo Nowej Zelandii.
Dzieciństwo i młodość.
Maria Dunin-Borkowska przyszła na świat 31 marca 1901 r. w Klimaszówce w rodzinie ziemiańskiej. Jej rodzice, Kalikst i Maria z Wołowskich, posiadali majątek ziemski. Maria uczęszczała do szkoły w Kijowie, ale w wyniku niepokojów w Rosji i zniszczenia majątku, przeprowadziła się z rodzicami do Krakowa i dokończyła edukację w Zakopanem. Jej studia na Uniwersytecie Jagiellońskim przerwał wybuch wojny polsko-bolszewickiej. Podczas niej służyła na froncie w oddziale Polskiego Czerwonego Krzyża. W 1923 r. uzyskała dyplom studiów gleboznawczych, następnie zaś pracowała w charakterze asystentki w laboratorium uniwersyteckim.
9 lutego 1928 r. poślubiła dr. Kazimierza Antoniego Wodzickiego, pracownika Zakładu Anatomii Porównawczej UJ. Małżonkowie brali aktywny udział w życiu kulturalnym i towarzyskim Krakowa, a wolny czas spędzali m.in. uprawiając taternictwo i jazdę na nartach. Ze związku Kazimierza i Marii narodziło się dwoje dzieci – Maria Monika (ur. 1929) oraz Antoni (ur. 1934). W połowie lat 30. Maria Wodzicka przeprowadziła się z nimi do Rabki.
Emigracja.
Po wybuchu II wojny światowej, w obawie przed zbliżającym się frontem, wyjechała z Rabki z dziećmi do Olejowa, posiadłości rodowej męża. Kazimierz dołączył do rodziny po kilkudziesięciodniowej podróży z Warszawy. Wodziccy powrócili do Rabki w listopadzie, natomiast w grudniu jej mąż wyjechał do Włoch. Na przełomie 1939/40, posiadając doświadczenie taternicze, Maria zaangażowała się w działalność ruchu oporu i pomagała uciekinierom z Polski przedostać się przez góry do Węgier i Rumunii. Na początku 1940 r. wyjechała z kraju z dziećmi po otrzymaniu wiz wyjazdowych, które Wodzicki uzyskał, pracując w Rządzie Polskim we Francji i dołączyła do niego w Angers. Przed upadkiem Francji przedostali się do Anglii, zaś pod koniec 1940 r. jej mąż otrzymał stanowisko konsula generalnego w nowo utworzonym konsulacie polskim w Nowej Zelandii. Wodziccy przybyli do Wellington w kwietniu 1941 r. Kilka miesięcy później Maria została delegatem Polskiego Czerwonego Krzyża.
Działalność społeczna.
W Nowej Zelandii Maria Wodzicka, wspierana przez męża, angażowała się w pomoc polskim żołnierzom walczącym na frontach II wojny światowej, jak również polskiej ludności cywilnej. Organizowała zbiórki darów wśród Nowozelandczyków, prowadziła odczyty o sytuacji żołnierzy i współpracowała z wieloma towarzystwami charytatywnymi. W grudniu 1941 r., po swojej przemowie w Palmerston North, zainspirowała nowozelandzkie kobiety biorące udział w spotkaniu do założenia Polish Army League. Liga niosła pomoc materialną Armii Polskiej na Wschodzie, a wiele kobiet korespondowało z wojskowymi, podnosząc ich na duchu.
9 czerwca 1943 r. wizytowała amerykański transportowiec wojsk USS „Hermitage”, na którego pokładzie znajdowało się ponad 700 polskich uchodźców z Iranu, w tym 300 dzieci. Zmierzali oni do Meksyku, gdzie tamtejsze władze przygotowywały dla nich obóz tymczasowy w Santa Rosa. Wodzicka, przejęta losem rodaków, zaapelowała do mieszkańców Wellington o pomoc materialną dla Polaków ze statku, ponadto włączając do akcji pomocowej również stowarzyszenia charytatywne i skautów. Zbiórka zakończyła się sukcesem. W krótkim czasie organizatorzy zdołali zgromadzić pokaźną ilość odzieży, obuwia, leków i zabawek, co potwierdza wpis w dzienniku Henryka Stebelskiego, jednego z pasażerów, o „15 skrzyniach prezentów”. Mimo odpłynięcia USS „Hermitage” 11 czerwca, dary spływały jeszcze przez kilka dni.
W drugiej połowie 1943 r. rozpoczęła działania na rzecz przyjęcia przez Nową Zelandię części polskich dzieci z Iranu. Współpracowała w tej sprawie z Janet Fraser, żoną premiera Nowej Zelandii, prowadząc kampanię informacyjną w prasie. W listopadzie parlament kraju zgodził się przyjąć kilkuset małych Polaków, a w trakcie rozmów między premierem Peterem Fraserem, Kazimierzem Wodzickim i rządem polskim w Londynie ustalone zostały szczegóły przyjazdu uchodźców. Grupa dzieci dotarła do Wellington, płynąc początkowo na brytyjskim okręcie handlowym „Sontay” do Indii, a następnie na amerykańskim statku wojennym USS „General George M. Randall”. 1 listopada 1944 r. 733 dzieci i 102 osoby personelu zostały osiedlone w tymczasowym Obozie Polskich Dzieci w Pahiatua.
Śmierć.
Maria Wodzicka zmarła 24 lipca 1968 r. w Wellington. Dwa dni później została pochowana na tamtejszym cmentarzu .
Odznaczenia.
5 września 2011 r. Prezydent RP Bronisław Komorowski przyznał pośmiertnie Kazimierzowi i Marii Wodzickim Krzyż Komandorski Orderu Odrodzenia Polski „za wybitne zasługi w działalności na rzecz niesienia pomocy polskim uchodźcom, dzieciom osieroconym na Syberii”. Odznaczenie odebrał ich wnuk, Michał Wodzicki.

</doc>
<doc id="3963726" url="https://pl.wikipedia.org/wiki?curid=3963726" title="Wojciech Zawiła">
Wojciech Zawiła

Wojciech Zawiła (ur. 18 marca 1961) – polski lekkoatleta, płotkarz, medalista mistrzostw Polski, reprezentant kraju.
Kariera sportowa.
Był zawodnikiem Wawelu Kraków.
Na mistrzostwach Polski seniorów na otwartym stadionie zdobył pięć medali: w biegu na 110 metrów ppł srebrny w 1985 i brązowy w 1984, w sztafecie 4 x 400 metrów - trzy srebrne (1981, 1988, 1989). W halowych mistrzostwach Polski seniorów wywalczył cztery medale w biegu na 60 m ppł (srebrny w 1984 oraz trzy brązowe: w 1982, 1983 i 1986.
W 1984 wystąpił na halowych mistrzostwach Europy, zajmując w biegu na 60 m ppł 6. miejsce, z wynikiem 7,88.
Rekordy życiowe: 

</doc>
<doc id="3963732" url="https://pl.wikipedia.org/wiki?curid=3963732" title="Przestrzeń perinuklearna">
Przestrzeń perinuklearna



</doc>
<doc id="3963735" url="https://pl.wikipedia.org/wiki?curid=3963735" title="W ciemności schodzi moja dusza (cykl)">
W ciemności schodzi moja dusza (cykl)

W ciemności schodzi moja dusza – cykl Jana Kasprowicza, opublikowany w 1912. Składa się z jedenastu części: "Wierzyłem zawsze w światła moc", "W ciemności schodzi moja dusza", "Zazdroszczę nieraz tym, co w grobach leżą", "O niezgłębiona duszy toni", "Z głębin przestworu, z ciemnych chmur", "Ach! nieraz mi się zdaje", "Życia ogromne morze grzmi przedemną", "Byłeś mi dawniej bożyszczem, o tłumie!", "Modlitwo moja, cicha i bez słów", "Tęsknię ku tobie, o szumiący lesie!" i "Bolu szemrzący zdrój". Wiersze są zróżnicowane pod względem formalnym, wersyfikacyjnym. Poeta posługuje się techniką sylabotoniczną, stosując metrum jambiczne. Ostatni utwór z cyklu jest napisany jambicznym sześciostopowcem (aleksandrynem) z męską średniówką:
Zdaniem Małgorzaty Mikołajczak cykl Kasprowicza wyznacza początek polskiego symbolizmu.

</doc>
