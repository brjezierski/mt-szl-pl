<doc id="3967359" url="https://pl.wikipedia.org/wiki?curid=3967359" title="Musée de l’Annonciade">
Musée de l’Annonciade

Musée de l’Annonciade (pol. "") – francuskie muzeum sztuki w Saint-Tropez, prezentujące dzieła z końca XIX i pierwszej połowy XX wieku, głównie prace puentylistów, fowistów i nabistów. Ulokowane jest w dawnej kaplicy katolickiej. 
Historia.
Muzeum znajduje się w dawnej Kaplicy Zwiastowania Matki Bożej, zbudowanej ok. 1520 przez Bractwo Plenitentów, trudniące się wykupem chrześcijańskich niewolników od Berberów. W czasie rewolucji francuskiej została ona sprzedana. W 1821 zniszczona została dzwonnica kaplicy. W XIX wieku w budynku mieścił się magazyn oraz składowano łodzie rybackie. 
Powstanie muzeum jest związane z Paulem Signaciem, który w 1892 na statku "Olympia" odbywał podróż wzdłuż Lazurowego Wybrzeża i przystanął w ówczesnej przystani rybackiej, jaką było Saint-Tropez. Zauroczony miasteczkiem, zakupił w nim dom, w którym urządził swą pracownię artystyczną, "La Hune". Zapraszał do niej zaprzyjaźnionych malarzy, m.in. Henriego Matisse’a, Henriego Edmonda Crossa, André Deraina i Alberta Marqueta, którzy tworzyli tam swoje prace. Na bazie ich prac w 1922 powstało pierwsze muzeum sztuki nowoczesnej, przekształcone w 1937 w Museon Tropelen. 
W 1950, z inicjatywy przemysłowca i kolekcjonera Georges’a Garmmonta, rozpoczęła się modernizacja i przebudowa muzeum pod kierunkiem architekta Louisa Süe. Zostało ono oficjalnie otwarte 7 sierpnia 1956. Do jego zbiorów Garmmont przekazał również 56 dzieł ze swojej prywatnej kolekcji. 
Zbiory.
Zbiory Musée de l’Annonciade obejmują malarstwo, rzeźbę i rysunek z okresu od 1890 do 1950. Kolekcja ma charakter jednorodny i prezentuje przede wszystkim dzieła puentylistów, fowistów i nabistów. Często ich autorami są malarze przebywający w Saint-Tropez lub przedstawiający wizerunek miasta oraz jego okolic. Z czasem została rozwinięta i objęła również prace innych postimpresjonistów, m.in. kubistów Pabla Picassa i Georges’a Braque’a. Do najważniejszych autorów i ich prac prezentowanych w muzeum należą:
Ponadto prezentowane są prace m.in. Pabla Picassa, Maurice’a Denisa, Paula Gauguina, Paula Klee, Théo van Rysselberghe, Suzanne Valadon, André Lhote’a, Lucie Cousturier i Maximiliena Luce’a.

</doc>
<doc id="3967364" url="https://pl.wikipedia.org/wiki?curid=3967364" title="Shi Qiang pan">
Shi Qiang pan

Shi Qiang "Pan, Pan" skryby Qianga (; można też przetłumaczyć jako „misa kronikarza Qianga”), czasem zwany Qiang "Pan" (墻盤) – starożytne chińskie naczynie rytualne typu "pan". Pochodzi z końca X wieku p.n.e., zawiera inskrypcję, która opisywana jest jako pierwsza chińska próba świadomego tworzenia historii.
Jest to niska i okrągła misa z dwoma uchwytami, o średnicy 47,3 cm, wysoka na 16,2 cm, a głęboka na 8,6 cm. Jest elegancko zdobiona wzorami geometrycznymi naśladującymi pioruny i chmury, a także maską taotie; w 2002 roku została uznana za jeden z sześćdziesięciu czterech zabytków kultury, których nie wolno wywozić poza granice Chin. Znajduje się w muzeum dynastii Zhou w Fufeng.
Historia.
"Pan" skryby Qianga odlano przed rokiem 900 p.n.e. w czasach panowania króla Gonga z dynastii Zhou (pan. 917/15 do ok. 900 p.n.e.) dla członka klanu Wēi (𢼸; współcześnie zapisywane 微), który nazywał się Qiáng (墻). Prawdopodobnie około 150 lat później, ród Wei został zmuszony do migracji, gdy na skutek inwazji z zachodu, polityczno-ekonomiczne centrum państwa Zhou przesunęło się na wschód. Stanowiące rodowy skarb 103 naczynia należące do pięciu pokoleń rodziny Wei zostały ukryte w starannie przygotowanym wykopie szerokim na metr i długim na dwa. Wszystkie naczynia, dokładnie upakowane, zostały przysypane popiołem dla zabezpieczenia. W czterech rogach wykopu stały cztery dzbany "hu"; między nimi ułożono pozostałe naczynia, w trzech warstwach, dzwony w rządkach, mniejsze schowano do większych. Najstarsze trzy brązy należały do człowieka imieniem Zhe: są kanciaste i zdobione maskami taotie. Kolejne naczynia, o bardziej okrągłych kształtach, zdobione wzorem ptaków, należały do niejakiego Fenga (wśród nich znajduje się omawiany "pan"). W późniejszych przedmiotach, których właścicielem był Wei Bo Xin, można zaobserwować wyraźną zmianę typu naczyń i dekoracji: shangowskie formy jak "fangyi", "jia", "gu" zanikły, naczynia na wino typu "you" i "zun" ustąpiły miejsca dzbanom "hu".
Skarb odnaleźli przypadkowo rolnicy 15 grudnia 1975 rok w Fufeng, Baoji, prowincja Shaanxi. 74 ze 103 naczyń miało napisy, a jedno z nich – długą inskrypcję głoszącą chwałę rodu królewskiego (a także rodziny Wei).
Napis.
We wnętrzu naczynia znajduje się inskrypcja składająca się z 284 znaków pisma; ze względu na styl jest to jeden z trudniejszych tekstów z epoki Zhou. Wychwala ona wcześniejszych i ówczesnych władców Zhou, ich cnoty i czyny, a następnie opowiada historię rodziny ofiarodawcy, kończąc na nim samym – pełnym nabożności synowskiej pisarzu Qiangu. Różni się tym od wszystkich poprzednich inskrypcji, które notują jedynie bieżące wydarzenia, podczas gdy napis na misie "pan" streszcza historię panującej dynastii.
Inskrypcja opisuje, jak król Wen „połączył dziesięć tysięcy krajów”, król Wu „prowadził kampanie w czterech kierunkach świata”, król Zhao „ujarzmił państwa Chu i Jing”. Cały napis chwali zalety i osiągnięcia pierwszych siedmiu królów dynastii Zhou. Mniej więcej w połowie tekstu zaczyna on opisywać dzieje rodu właściciela naczynia, od czasu, gdy jego znamienity przodek przeniósł się z pierwotnego kraju Zhou na zachodzie, na wschód, w czasach podboju państwa Shang przez Zhou. Wspomina też o słuszności składanych ofiar przez dziadka Qianga i sukcesach w uprawie roli jego ojca. Dokładne tłumaczenie angielskie z notami leksykograficznymi znajduje się w pracy Shaughnessy’ego z 1991 roku.
Interesujący jest też fakt, że napis jako jedyny we środkowym okresie Zhou wymienia razem „królów Wena i Wu” – połączenie tych dwóch, uznanych za idealnych, władców było bardzo powszechne w późniejszej literaturze, ale nie we wczesnej erze Zhou. Inny fragment, fałszywy faktograficznie, pokazuje „wybiórcze tworzenie historii” – król Zhao, który wedle inskrypcji podbił Chu i Jing, w rzeczywistości poniósł klęskę i sam zginął podczas próby inwazji. Jednak naczynie sporządzone dwa pokolenia później, należące do znamienitego rodu i przeznaczone do wystawiania na poczesnym miejscu, głosiło chwałę dynastii, nie prawdę historyczną.

</doc>
<doc id="3967383" url="https://pl.wikipedia.org/wiki?curid=3967383" title="Baldwin II z Hainaut">
Baldwin II z Hainaut

Baldwin II (ur. ok. 1056, zm. po 8 czerwca 1098) – hrabia Hainaut i Mons od roku 1071.
Biografia.
Był młodszym synem hrabiego Flandrii i Hainaut Baldwina VI i Rychildy z Hainaut, wdową po Hermanie z Hainaut. Jego starszym bratem był Arnulf III Nieszczęśliwy.
17 lipca 1070 zmarł ich ojciec. Hrabstwa Flandrii, Mons i Hainaut odziedziczył Arnulf. Ich matka dla zabezpieczenia dziedzictwa wyszła za hrabiego Heredford Williama FitzOsberna, spokrewnionego z Gunnor, metresą Ryszarda I Nieustraszonego. Bracia rychło musieli jednak stawić czoła rebelii swojego stryja, Roberta I Fryzyjskiego, który zgłosił swoje pretensje do hrabstwa Flandrii. Arnulfa poparł jego kuzyn, król Francji Filip I. Do decydującej bitwy doszło 22 lutego 1071 roku pod Cassel. Zwycięstwo odniosły siły Roberta I, a Arnulf poległ na jej polu. 
Robertowi udało się zyskać kontrolę nad Flandrią, a Baldwin i jego matka zostali przezeń wygnani. Działająca w imieniu syna Rychilda z Hainaut na mocy porozumienia z Liège przekazała dwa hrabstwa, Hainaut i Mons (Valenciennes), cesarzowi Henrykowi IV jako lenna, ten przyznał je biskupowi Liège Teodwinowi, ten oddał je księciu Dolnej Lotaryngii Gotfrydowi II, który zwrócił je Baldwinowi II. Ten skomplikowany akt miał dać opiekę cesarza nad młodym hrabią, którego dziedzictwu zagrażał Robert I Fryzyjski. Jego matka pozostawała regentką do roku 1076. Nie zaprzestał walk o Flandrię; po tym, gdy stryj sprzymierzył się z królem Francji, Baldwin znalazł sojusznika w osobie krewnego, króla Anglii Wilhelma I Zdobywcy. W 1085 przegrał z Robertem bitwę pod Broqueroie, po której podpisał traktat pokojowy i zrezygnował ze swoich roszczeń. Baldwin II był człowiekiem pobożnym, czynił liczne nadania na rzecz Kościoła, m.in. w 1081 założył klasztor benedyktyński Saint Denis en Broqueroie.
W 1095 odpowiedział na wezwanie Urbana II i zdecydował się wyruszyć na wyprawę krzyżową u boku Gotfryda z Bouillon. Nie chciał się przyłączyć do stryja, z którym wciąż pozostawał w złych stosunkach. W celu jej sfinansowania sprzedał biskupowi Liège Otbertowi zamek Couvin w zamian za obietnicę powołania dwóch jego synów w skład kapituły katedralnej. Po udanym oblężeniu Antiochii w 1098 został wysłany przez Gotfryda razem z Hugonem z Vermandois na misję do cesarza Aleksego I Komnena, aby poprosić go o wsparcie. Baldwin zaginął po drodze, prawdopodobnie został zabity przez muzułmanów. Ponieważ nie znaleziono jego ciała, jeszcze w 1106 jego żona Ida zorganizowała w Anatolii jego poszukiwania. W 1098 władzę w Hainaut przejął jego 10-letni syn Baldwin III, którego regentką została wdowa po nim.
Małżeństwo i potomstwo.
Baldwin ożenił w 1084 się z Idą z Leuven (Louvain) (zm. 1139), córką Henryka II i Adeli z Betuwe. Doczekali się razem dziewiątki lub dziesiątki dzieci:

</doc>
<doc id="3967384" url="https://pl.wikipedia.org/wiki?curid=3967384" title="Pączek Gorzycki">
Pączek Gorzycki

Pączek Gorzycki – przysiółek wsi Gorzyce w Polsce położony w województwie podkarpackim, w powiecie tarnobrzeskim, w gminie Gorzyce.
W Pączku Gorzyckim znajduje się niewielkie wzniesienie (geologicznie jest to część Gór Świętokrzyskich, dawniej zwane Górką Plebańską), które z czasem przyjęło nazwę „Pączek”. Kiedyś stały na nim kościół i plebania, które spłonęły w 1793. Odbudowano tylko plebanię, w której dziś mieści się pensjonat (jego częstym gościem był prof. Wiktor Zin). 12 czerwca 1809 rozegrała się tu krwawa bitwa, w której wojska Księstwa Warszawskiego dowodzone przez księcia Józefa Poniatowskiego rozbiły trzydziestotysięczną armię austriacką.
Przez miejscowość przebiega żółty szlak turystyczny z Sandomierza do Leżajska.

</doc>
<doc id="3967388" url="https://pl.wikipedia.org/wiki?curid=3967388" title="Ewidencja czasu pracy">
Ewidencja czasu pracy

Ewidencja czasu pracy – dokument zawierający przepracowany czas pracy danego pracownika wynikający z wykonania zlecenia lub świadczenia usługi. Ewidencja może być prowadzona w formie papierowej, jak i elektronicznej. Do prowadzenia ewidencji czasu pracy przepisami prawa zobowiązane są osoby: zleceniobiorca oraz osoba świadczącą usługi. W związku ze zmianami prawnymi z 2019 roku, z prowadzenia ewidencji zwolnieni są pracodawcy zatrudniający na tzw. zadaniowym systemie pracy oraz pracownicy obejmujący funkcje kierownicze w imieniu właściciela. Ewidencję należy co do zasady przechowywać przez okres 10 lat, licząc od końca roku, w którym stosunek pracy ustał.
Elementy danych.
Według § 6 pkt 1 lit. a Rozporządzenia Ministra Rodziny, Pracy i Polityki Społecznej z dnia 10 grudnia 2018 r. w sprawie dokumentacji pracowniczej () w ewidencji czasu pracy powinny znaleźć się informacje o:

</doc>
<doc id="3967399" url="https://pl.wikipedia.org/wiki?curid=3967399" title="Andrzej Dopierała">
Andrzej Dopierała

Andrzej Dopierała (ur. 10 lipca 1957 w Katowicach) – polski aktor filmowy i teatralny, reżyser teatralny.
Życiorys.
W 1980 roku ukończył Państwową Wyższą Szkołę Teatralną w Krakowie. W latach 1980–1982 grał w Teatrze im. Wojciecha Bogusławskiego w Kaliszu, natomiast od 1982 roku jest aktorem Teatru Śląskiego im. Stanisława Wyspiańskiego w Katowicach. W 1997 roku założył w Katowicach Teatr Bez Sceny.
W 2013 roku był stypendystą Marszałka Województwa Śląskiego w dziedzinie kultury. Prowadzi zajęcia w Szkole Aktorskiej Teatru Śląskiego.

</doc>
<doc id="3967401" url="https://pl.wikipedia.org/wiki?curid=3967401" title="Atak uprzedzający">
Atak uprzedzający



</doc>
<doc id="3967403" url="https://pl.wikipedia.org/wiki?curid=3967403" title="Atak prewencyjny">
Atak prewencyjny



</doc>
<doc id="3967405" url="https://pl.wikipedia.org/wiki?curid=3967405" title="Sak K’uk">
Sak K’uk

Sak K’uk znana też jako Muwaan Mat – majańska królowa miasta Palenque i następczyni Ajen Yohl Mat. Panowała w latach 612-615 i była drugą kobietą zasiadającą na tronie Palenque.
Po śmierci Ajen Yohl Mata nastąpił kryzys dynastyczny, ponieważ władca nie pozostawił potomków, a Janaab Pakal – przypuszczalnie jego brat lub mąż królowej Yohl Ik’nal zmarł kilka miesięcy wcześniej. W tej sytuacji władzę objęła jego córka Sak K’uk’, która wstąpiła na tron 19 października 612 roku.
Inskrypcje podają, że 9 maja 613 roku nastąpił koniec k’atuna 9.9.0.0.0 (jednego z okresów w kalendarzu Majów), który był zawsze uroczyście celebrowany przez władców, ale w tym czasie nie odbyły się żadne rytuały ku czci bóstw. Zamiast tego teks podaje niejasną wzmiankę o utraconej boskiej pani i utraconym panie. Być może odnosi się ona do braku władcy, bez którego rytuały nie mogły się odbyć.
Po trzech latach rządów Sak K’uk przekazała władzę swojemu synowi Pakalowi, który miał wówczas dwanaście lat. Wydarzenie to upamiętniono na tzw. owalnej tablicy pałacowej, na której królowa przekazuje synowi nakrycie głowy, będące atrybutem władzy. Po tym czasie prawdopodobnie to ona nadal w dużej mierze sprawowała władzę, gdyż niewiele jest wzmianek z wczesnego okresu rządów Pakala.
Nie wiadomo kiedy dokładnie zmarła, ale przypuszcza się, że około 640 roku. Natomiast dwa lata później umarł jej mąż i ojciec Pakala – K’an Mo’ Hix.
W tekstach glificznych imię Sak K’uk było zapisywane jako Muwaan Mat. Identyczne imię nosił mitologiczny stwórca trójki boskich patronów Palenque, który miał się narodzić w 3121 roku p.n.e. czyli siedem lat przed „datą zero” według długiej rachuby. Długo sądzono, że Muwaan Mat to kobieta, więc pojawiły się wyjaśnienia, że po załamaniu się linii dynastycznej ogłoszono iż na tron powróciła ona w osobie Sak K’uk. To legalizowałoby prawo do tronu jej synowi Pakalowi, a tym samym rozwiązywało problem dalszej sukcesji. Teorię tę obalił jednak majanista David Stuart, który po dokładnym zbadani tekstów stwierdził, że mityczny Muwaan Mat był mężczyzną. Inne wyjaśnienie mówi, że imienia Muwaan Mat używano w stosunku do władcy, którego tożsamość chciano z jakichś powodów ukryć lub zapomnieć. Po militarnej klęsce i spustoszeniu w 611 roku miasta przez Kaan, tron mógł objąć marionetkowy władca, który nie przynosił zaszczytów miastu.

</doc>
<doc id="3967407" url="https://pl.wikipedia.org/wiki?curid=3967407" title="Time (utwór muzyczny O.Torvald)">
Time (utwór muzyczny O.Torvald)

Time – utwór ukraińskiego zespołu muzycznego O.Torvald, wydany w formie singla w lutym 2017 nakładem wytwórni Best Music. Piosenkę napisali Jewhen Hałycz i Jewhen Kameńczuk.
W lutym 2017 utwór wygrał w finale programu "Widbir 2017", dzięki czemu został wybrany na propozycję reprezentująca Ukrainę, gospodarza 62. Konkursu Piosenki Eurowizji organizowanego w Kijowie. 13 maja został zaprezentowany w finale konkursu i zajął 24. miejsce.
Lista utworów.
Digital download

</doc>
<doc id="3967411" url="https://pl.wikipedia.org/wiki?curid=3967411" title="Lust for Life (album)">
Lust for Life (album)



</doc>
<doc id="3967412" url="https://pl.wikipedia.org/wiki?curid=3967412" title="Juwal Noach Harari">
Juwal Noach Harari

Juwal Noach Harari (, ; ur. 24 lutego 1976 w Kirjat Atta) – izraelski historyk i profesor na Wydziale Historii Uniwersytetu Hebrajskiego w Jerozolimie. Jest autorem głośnych książek-bestsellerów historycznych (głównie poświęconych makrohistorii) i interdyscyplinarnych (z pogranicza filozofii, historii i ekonomii), przełożonych na wiele języków.
Życiorys.
Urodził się w Kirjat Atta w Izraelu w 1976 roku i dorastał w świeckiej rodzinie żydowskiej pochodzenia libańskiego i wschodnioeuropejskiego w Hajfie.
Najpierw specjalizował się w historii średniowiecza i historii wojskowej w swoich studiach w latach 1993–1998 na Uniwersytecie Hebrajskim w Jerozolimie. Uzyskał stopień naukowy doktora (Ph.D.) w Jesus College w Oksfordzie w 2002 roku, napisany pod kierunkiem Stevena J. Gunna. W latach 2003–2005 odbył studia postdoktoranckie w zakresie historii jako stypendysta Yad Hanadiv Fundacji Rotschildów (The Rotschild Foundation).
Od tego czasu opublikował wiele książek i artykułów, w tym "Special Operations in the Age of Chivalry: 1100–1550", "Ultimate Experience: Battlefield Revelations", "Making of Modern War Culture: 1450–2000", "The Concept of “Decisive Battles” in World History" oraz "Armchairs, Coffee and Authority: Eye-witnesses and Flesh-witnesses Speak about War, 1100–2000". Obecnie specjalizuje się w historii świata i procesach makroekonomicznych.
Jego książka "Od zwierząt do bogów" (znana jako "Sapiens: A Brief History of Humankind") została wydana w języku hebrajskim w 2011 roku, a następnie w języku angielskim w 2014 roku; potem została przetłumaczona na około 30 dalszych języków. Książka analizuje całą historię ludzkości, od ewolucji Homo sapiens w paleolicie po rewolucje polityczne i technologiczne XXI wieku. Wydanie hebrajskie stało się bestsellerem w Izraelu i wzbudziło duże zainteresowanie zarówno w środowisku akademickim, jak i wśród ogółu społeczeństwa. Klipy wideo dotyczące hebrajskich wykładów Harariego na temat historii świata zostały obejrzane przez dziesiątki tysięcy ludzi.
Udostępnia również bezpłatny kurs online w języku angielskim zatytułowany "Krótka historia ludzkości". Skorzystało z niego ponad 100 000 osób na całym świecie.
Dwukrotnie zdobył Polonsky Prize for Creativity and Originality w 2009 i 2012. W 2011 roku jego artykuł "Armchairs, Coffee, and Authority: Eye-witnesses and Flesh-witnesses Speak about War" został wyróżniony przez wydawcę nagrodą Moncado Prize. W 2012 roku został wybrany do Młodej Izraelskiej Akademii Nauk. W roku 2015 "Sapiens" zostało wybrane przez Marka Zuckerberga, założyciela serwisu Facebook, do jego klubu internetowego. Zuckerberg poprosił jego członków, aby przeczytali tę książkę, opisując ją jako „wielką narrację historii ludzkiej cywilizacji”.
Zainteresowanie "Homo sapiens".
Jest zainteresowany tym, jak "Homo sapiens" osiągnął swój obecny stan i jaka czeka go przyszłość. Jego badania koncentrują się na kwestiach makroekonomicznych, takich jak: związek między historią a biologią, różnica między "Homo sapiens" a innymi zwierzętami, sprawiedliwość historii, kierunek rozwoju historii, związek między szczęściem ludzi a rozwojem historii. Uważa niezadowolenie za „głęboki korzeń” ludzkiej rzeczywistości, związany także z ewolucją.
Prawa zwierząt.
Negatywnie skomentował tragedię zwierząt, zwłaszcza udomowionych zwierząt, od czasów rewolucji rolniczej. Sam jest weganinem. Mówi, że wynikało to z jego badań, w tym z obserwacji, że podstawą przemysłu mleczarskiego jest zerwanie więzi między matką a cielęciem. W artykule opublikowanym w „Guardianie” w roku 2015, zatytułowanym "Industrial farming is one of the worst crimes in history" ("'Przemysłowy chów" ["zwierząt"] "jest jedną z najgorszych zbrodni w dziejach"'), nazwał on „los przemysłowo hodowanych zwierząt (…) jedną z najpilniejszych kwestii etycznych naszych czasów”.
Działalność społeczno-polityczna.
Jest współpracownikiem i doradcą Klausa Schwaba oraz jedną z wielu osobistości Światowego Forum Ekonomicznego. Jest również współzałożycielem Sapienship, multidyscyplinarnej organizacji działającej na rzecz globalnej odpowiedzialności, której misją jest wyjaśnianie publicznej rozmowy, wspieranie poszukiwań rozwiązań i skupianie uwagi na najważniejszych wyzwaniach stojących przed współczesnym światem (zakłócenia technologiczne, zapaść ekologiczna i zagrożenie nuklearne).
Życie osobiste.
Poznał swojego męża Icika Jahawa w 2002 roku. Ponieważ nie mogli się pobrać w Izraelu, zrobili to w Toronto w Kanadzie. Para mieszka w moszawie Mesillat Cijjon niedaleko Jerozolimy.
Harari mówi, że medytacja Vipassana, którą zaczął uprawiać podczas pobytu w Oxfordzie w 2000 roku, zmieniła jego życie. Praktykuje przez dwie godziny dziennie (jedną godzinę na początku i jedną pod koniec dnia pracy), corocznie podejmuje odosobnienie medytacyjne trwające 30 dni lub dłużej, w milczeniu, bez książek i mediów społecznościowych; jest też asystentem nauczyciela medytacji.

</doc>
<doc id="3967413" url="https://pl.wikipedia.org/wiki?curid=3967413" title="Instinct (album Iggy'ego Popa)">
Instinct (album Iggy'ego Popa)



</doc>
<doc id="3967416" url="https://pl.wikipedia.org/wiki?curid=3967416" title="Aleksander Maria Szeptycki">
Aleksander Maria Szeptycki

Aleksander Maria Dominik Szeptycki hr. Szeptycki z Przyłbic herbu własnego Szeptycki na Rusi Czerwonej (ur. 4 sierpnia 1866 w Przyłbicach, zm. 19 czerwca 1940 w Zamościu) – polski ziemianin.
Życiorys.
Był wyznania rzymsko–katolickiego. Brat błogosławionego Klemensa (Kazimierza Marii) (archimandryty Studytów), Stanisława (generała Wojska Polskiego), Andrzeja (Romana Aleksandra Marii) (metropolity lwowskiego obrządku wschodniego) i Leona (ziemianina).
1 października 1893 roku poślubił w Sumówce na Podolu Izabellę Sobańską (1870-1933) córkę Kazimierza i Marii z Potulickich. Mieli siedmioro dzieci.
Właściciel dóbr Łaszczów, Grodysławice, Pukarzów, Zimno, Czerkasy, Podhajce, Nadolce, Hopkie, Ruda Żelazna oraz Łabunie. Fundator wraz z żoną zakonu Sióstr Franciszkanek Misjonarek Maryi, którym podarował w 1922 roku łabuński pałac wraz z parkiem i gospodarstwem rolnym.
W 1937, jako prefekt Sodalicji Mariańskiej ziemi zamojskiej, został odznaczony papieskim orderem Pro Ecclesia et Pontifice.
Był teściem błogosławionego Stanisława Kostki Starowieyskiego.
Został zamęczony przez Gestapo 19 czerwca 1940 roku w Rotundzie Zamojskiej – niemieccy oprawcy kazali mu biegać bez ustanku, aż umarł na zawał serca. Był on jedną z ofiar skierowanej przeciw polskim elitom niemieckiej Akcji AB.

</doc>
<doc id="3967417" url="https://pl.wikipedia.org/wiki?curid=3967417" title="Instytut Ochrony Przyrody">
Instytut Ochrony Przyrody



</doc>
<doc id="3967420" url="https://pl.wikipedia.org/wiki?curid=3967420" title="Fundusz Aktywizacji Zawodowej Skazanych oraz Rozwoju Przywięziennych Zakładów Pracy">
Fundusz Aktywizacji Zawodowej Skazanych oraz Rozwoju Przywięziennych Zakładów Pracy

Fundusz Aktywizacji Zawodowej Skazanych oraz Rozwoju Przywięziennych Zakładów Pracy – fundusz celowy utworzony 8 marca 2011 w wyniku nowelizacji ustawy z dnia 28 sierpnia 1997 o zatrudnianiu osób pozbawionych wolności () w miejsce uprzednio funkcjonującego Funduszu Rozwoju Przywięziennych Zakładów Pracy. Fundusz funkcjonuje jako wydzielony rachunek bankowy, którego dysponentem jest Dyrektor Generalny Służby Więziennej.
Przychodami Funduszu są wpłaty środków pieniężnych dokonywane przez przywięzienne zakłady pracy z tytułu uzyskanych przez te zakłady zwolnień określonych w artykule 6 ustawy o zatrudnianiu osób pozbawionych wolności oraz z tytułu dokonywanych na podstawie artykułu 125 § 1 ustawy z dnia 6 czerwca 1997 Kodeks karny wykonawczy () wpłat przez jednostki penitencjarne Służby Więziennej w wysokości 45% wynagrodzeń przysługujących osobom pozbawionym wolności, skierowanym do odpłatnego zatrudnienia.
Środki Funduszu przeznacza się (zgodnie z ustawą z dnia 28 sierpnia 1997 o zatrudnianiu osób pozbawionych wolności) na finansowanie działań w zakresie resocjalizacji osadzonych, w szczególności na:
Obsługą Funduszu Aktywizacji Zawodowej Skazanych oraz Rozwoju Przywięziennych Zakładów Pracy zajmuje się Biuro Kwatermistrzowsko-Inwestycyjne Centralnego Zarządu Służby Więziennej mieszczącego się na ulicy Rakowieckiej 37A w Warszawie.

</doc>
<doc id="3967421" url="https://pl.wikipedia.org/wiki?curid=3967421" title="Mateusz Jelonek">
Mateusz Jelonek

Mateusz Jelonek (ur. 13 kwietnia 1968 w Krakowie) – polski piłkarz, występujący na pozycji napastnika.
Kariera.
Poprzez prowadzony przez Szkołę Podstawową nr 96 w Krakowie nabór Jelonek został juniorem Cracovii. W 1987 roku zadebiutował w pierwszym zespole, grającym wówczas w III lidze. Po meczu o Herbową Tarczę Krakowa, rozegranym w styczniu 1988 roku, zainteresowanie Jelonkiem wykazała pierwszoligowa Wisła Kraków. Mimo to latem piłkarz trafił do Hutnika Kraków, ale przed rozegraniem jakiegokolwiek oficjalnego meczu ostatecznie wykupiła go Wisła. W barwach Wisły w pierwszej lidze zadebiutował 6 sierpnia 1988 roku w przegranym 0:3 meczu z Lechem Poznań. W sezonie 1990/1991 zdobył z klubem trzecie miejsce w lidze. Napastnikami Wisły poza Jelonkiem byli wówczas m.in. Kazimierz Moskal i Tomasz Dziubiński.
W Wiśle występował do 1991 roku, rozgrywając w tym okresie 84 ligowe spotkania, w których strzelił 11 bramek. Z powodu kontuzji i spadku formy na początku 1992 roku odszedł z Wisły, początkowo na zasadzie wypożyczenia do Igloopolu Dębica. W 1992 roku powrócił do Cracovii, w której występował przez półtora roku. Po półrocznym epizodzie w LKS Niedźwiedź został reprezentantem drugoligowego Okocimskiego KS Brzesko. W klubie z Brzeska Jelonek występował do 1997 roku. Następnie grał w klubach niższych lig: Kablu Kraków, Krakusie Swoszowice, Drwince Drwinia (gdzie był również grającym trenerem) i Polonii Kraków.

</doc>
<doc id="3967426" url="https://pl.wikipedia.org/wiki?curid=3967426" title="Kolonia artystyczna Worpswede">
Kolonia artystyczna Worpswede

Kolonia artystyczna Worpswede (niem. "Künstlerkolonie Worpswede") – malarska kolonia artystyczna w Worpswede w Dolnej Saksonii, ok. 18 km od Bremy, na torfowisku "Teufelsmoor", założona w 1889 roku przez pięciu malarzy: Fritza Mackensena (1866–1953), Hansa am Ende (1864–1918), Otto Modersohna (1865–1943), Fritza Overbecka (1869–1909) i Heinricha Vogelera (1872–1942).
Historia.
Malarze-założyciele.
Fritz Mackensen studiował w Kunstakademie Düsseldorf i regularnie przyjeżdżał latem w plenery Worpswede – po raz pierwszy w 1884 roku. Wkrótce dołączyli do niego przyjaciele ze studiów Otto Modersohn (1865–1943) i Hans am Ende (1864–1918). Razem z Fritzem Overbeckiem (1869–1909) i Heinrichem Vogelerem (1872–1942), którzy dołączyli w okresie 1893–1894, współzałożyli kolonię artystyczną Worpswede. Za datę założenia kolonii przyjmowany jest rok 1889, kiedy Mackensen, Modersohn i am Ende spędzili tu zimę w wynajętym domu.
W 1895 roku malarze z Worpswede wystawili razem swoje prace w Pałacu Szklanym w Monachium i zaistnieli zbiorowo na niemieckiej scenie sztuk pięknych. Overbeck zaprezentowal tam dwa obrazy "Dämmerung" i "Gehöft im Moor" oraz 6 akwafort. Obraz Mackensena "Gottesdienst im Freien"zdobył wyróżnienie, a Nowa Pinakoteka zakupiła obraz Modersohna "Sturm im Teufelsmoor". 
W 1897 roku powstało Stowarzyszenie Malarzy Worpswede – "Künstlervereinigung Worpswede", a Mackensen i Modersohn stali się najbardziej uznanymi członkami tej grupy.
Worpswede przyciągnęło kolejnych artystów, m.in. poetę Rainera Marię Rilkego (1875–1926), który w swojej monografii "Worpswede" zawarł portrety pięciu malarzy założycieli kolonii. W Worpswede Rilke poznał swoją żonę – rzeźbiarkę Clare Westhoff. Podobnie Otto Modersohn, który poślubił swoją uczennicę malarką Paulę Becker (1876–1907) i Heinrich Vogeler, który poślubił Marthę pochodzącą z Worpswede. 
Kolonia malarzy-założycieli funkcjonowała stosunkowo niedługo – Overbeck zerwał z Worpswede w okresie 1903–1904 i zajął się studiami pejzażu i morza na Sylcie, Modersohn opuścił Worpswede po śmierci żony w 1907 roku, Hans am Ende zmarł wskutek ran odniesionych na froncie I wojny światowej w 1918, a Heinrich Vogeler w ogóle zerwał ze sztuką i zaangażował w działalność komunistyczną. 
Druga generacja.
Kolonia Worpswede jednak przetrwała dzięki kolejnym artystom przybywającym, by pracować w plenerze. Rzeźbiarz Bernhard Hoetger (1874–1949) założył kawiarnię Worpswede i salę wystawienniczą "Große Kunstschau". Do drugiej generacji artystów w Worpswede należeli m.in.: ekspresjoniści Georg Tappert (1880–1957), Albert Schiestl-Arding (1883–1937), Alfred Kollmar (1886–1937), Otto Tetjus Tügel (1892–1973), Bram van Velde (1895–1981), pejzażyści Udo Peters (1883–1964) i Lisel Oppel (1897–1960).
W okresie nazizmu, prace artystów z Worpswede zaliczone zostały do propagandowej "völkische Kunstauffassung", której niektórzy artyści z Worpswede udzieli swojego aktywnego poparcia. 
Trzecia generacja.
Po II wojnie światowej scenę artystyczną w Worpswede kształtowali "Junge Worpswede Gruppe" oraz malarz surrealista Richard Oelze (1900–Mai 1980). Rozwinął się rynku handlu sztuką i miejscowość stała się celem turystycznym. 
W 1981 roku otwarto Muzeum im. Heinricha Vogelera (niem. "Heinrich-Vogeler-Museum"), w którym wystawiane są prace malarzy-założycieli kolonii. W 2008 roku pozyskano środki z funduszy Unii Europejskiej na renowację czterech muzeów Muzeum Barkenhoff, Große Kunstschau, Haus im Schluh i Worpsweder Kunsthalle.

</doc>
<doc id="3967428" url="https://pl.wikipedia.org/wiki?curid=3967428" title="Bożena Zabiegała">
Bożena Zabiegała

Bożena Zabiegała (ur. 25 grudnia 1963 w Olsztynie) – polska profesor chemii specjalizująca się w chemii analitycznej, a zwłaszcza w chromatografii, dozymetrii pasywnej, analizie śladów i analizie zanieczyszczeń środowiska. Zatrudniona w Katedrze Chemii Analitycznej na Wydziale Chemicznym Politechniki Gdańskiej.
Życiorys.
Studia chemiczne ukończyła w 1989 na Wydziale Chemicznym PG. W roku 1997 obroniła pracę doktorską pt. „Wykorzystanie techniki dozymetrii pasywnej do monitorowania jakości powietrza wewnętrznego” na tym samym wydziale. W roku 2010 na podstawie rozprawy „Narzędzia do kontroli jakości powietrza wewnętrznego” na macierzystym wydziale otrzymała stopień doktora habilitowanego nauk chemicznych w zakresie chemii, specjalność: chemia analityczna. Aktualnie (2017) jest zatrudniona na tym Wydziale na stanowisku profesora nadzwyczajnego. W 2016 odebrała z rąk prezydenta RP nominację profesorską;
Jej zainteresowania naukowe skupiają się na analityce środowiska, w szczególności analizie jakości powietrza wewnętrznego i atmosferycznego, ekotoksykologii, występowaniu środków kosmetycznych oraz związków endokrynnie czynnych w środowisku, bada też olejki eteryczne – ich skład, profil terpenowy oraz znaczenie terapeutyczne

</doc>
<doc id="3967430" url="https://pl.wikipedia.org/wiki?curid=3967430" title="Bajsunkur">
Bajsunkur

 
Bajsunkur (w formie perskiej Bajsonghor, بایسنقر), ur. 15 września 1397 w Heracie - zm. 20 grudnia 1433 w pałacu Bagh-i Safid nieopodal Heratu - książę z rodu Timurydów, mąż stanu i mecenas kultury, będący także wybitnym kaligrafem.
Bajsunkur był drugim synem Szahrucha (1405 - 1447) i jego żony Gouharszad Aghi. Jako młodszy syn był prawdopodobnie wychowywany na dworze rodziców i wydaje się, iż faworyzowali go oni jako następcę ojca. W przeciwieństwie do swojego starszego brata Uług Bega (1409 - 1449), który rządził w Mawarannahrze, Bajsunkur nie sprawował tak eksponowanego i samodzielnego namiestnictwa, lecz podczas swojego życia "służył jako prawa ręka swojego ojca w Heracie". W roku 1410/1411 Bajsunkur został pozostawiony jako namiestnik Heratu, wraz ze starszymi emirami przy boku, podczas gdy jego ojciec odbywał kampanię w Mawarannahrze. W roku 1415 został namiestnikiem Astarabadu i zachodniego Chorasanu. W roku 1416/17 został mianowany przez ojca nadzorcą ("amir-e diwan") głównej kancelarii ("diwan-e ala"). Jego głównym zadaniem na nowym stanowisku było przeprowadzenie śledztwa w sprawie podejrzewanego o nadużycia wezyra Fachr ad-Dina Ahmada. Bajsunkur sprawnie przeprowadził dochodzenie, które doprowadziło do pozbawienia Fachr ad-Dina jego urzędu. Bajsunkur pozostał "amir-e diwan" swojego ojca aż do śmierci, poza tym "posiadając swój własny dywan i armię, prowadząc wojska swojej prowincji i sprawując naczelne dowództwo podczas kampanii Szahrucha. Mieszkał głównie w Heracie, w pałacu Bagh-i Safid, odwiedzając swoją prowincję przez kilka tygodni w roku na polowanie".
W roku 1418 Bajsunkur na czele armii swojego ojca pojmał zbuntowanego kuzyna i namiestnika Kabulu Kajdu. W roku 1421, podczas kampanii przeciwko Kara Kojunlu, zajął Tebriz, by następnie być przez pewien czas namiestnikiem tego miasta. Brał także udział w kampanii przeciwko chanowi Niebieskiej Ordy Borakowi (zm. 1428 lub 1429) w roku 1427, której celem była obrona pozycji Timurydów w Mawarannahrze po klęsce, jaką poniósł Uług Beg. Po tym, jak Borak został odparty Bajsunkur powrócił do Heratu, najwidoczniej na prośbę swojego brata, który bał się, że ten zastąpi go jako namiestnik. W roku 1429 walczył w kolejnej kampanii przeciwko Kara Kojunlu. W ostatnich latach życia zdrowie Bajsunkura uległo pogorszeniu, prawdopodobnie z powodu jego alkoholizmu, który ostatecznie był przyczyną jego śmierci 20 grudnia 1433 roku. Został pochowany w mauzoleum zbudowanym przez Gouharszad, zaś jego najstarszy syn, Ala ad-Daula (1447-1448), odziedziczył po nim jego namiestnictwo i stanowisko w dywanie. Bajsunkur pozostawił po sobie jeszcze dwóch innych synów, Sultana Muhammada (1447 - 1452) i Babura (1447 - 1457). Po śmierci Szahrucha w roku 1447 walczyli oni o władzę nad Iranem "w starciu, które doprowadziło do zagłady wszystkich trzech".
"Musi być nieco prawdy w stwierdzeniach że głównym powodem dla którego Bajsunkur zawsze powracał do Heratu było jego oddanie dla ojca i matki; ale innym powodem było prawdopodobnie życie kulturalne miasta, za którego istnienie w znacznym stopniu odpowiadali jego rodzice. Nigdzie indziej nie mógł on tak swobodnie rozwijać swoich różnorodnych artystycznych i intelektualnych zainteresowań". Bajsunkur został zapamiętany przede wszystkim jako mecenas i fundator szkoły kaligrafii i malarstwa w Heracie, która bazowała na wcześniejszych stylach z Tebrizu i Szirazu. Po tym jak Szahruch podbił Fars i Azerbejdżan niektórzy artyści z tych centrów znaleźli się w otoczeniu Bajsunkura. Gdzieś od połowy lat 20. XV wieku Bajsunkur nadzorował herackie skryptorium (kitab-chane), gdzie kaligrafowie, iluminatorzy, miniaturzyści i introligatorzy tworzyli dzieła o znakomitej jakości. Bez wątpienia najsłynniejszym wytworem herackiej kitab-chane z tego okresu była edycja "Szahname" przepisana przez słynnego Dżafara Tebriziego w 1430 roku, zawierająca miniatury najlepszych herackich malarzy i opatrzona wstępem samego Bajsunkura. Stała się ona powszechnie znana w świecie perskojęzycznym jako tzw. "Szahname Bajsonghora", a jej tekst funkcjonował jako standardowy dla kolejnych edycji dzieła aż do XX wieku. 
Bajsunkur był zarówno praktykiem jak i patronem w dziedzinach poezji i kaligrafii. Ani jego kilka zachowanych wersów ani wiersze jego podopiecznych nie doczekały się jednak szczególnego uznania przez potomnych. Inaczej rzecz miała się z kaligrafią. Przechowała się pamięć o Bajsunkurze jako kaligrafie będącym mistrzem sześciu klasycznych duktów pisma a ponadto zachowało się kilka przykładów jego kaligrafii, na czele z inskrypcją w Meczecie Gouharszad w Meszhedzie, zbudowanym w 1418 roku. Pomiędzy rokiem 1427 a 1433 Bajsunkur zebrał i połączył album kaligrafii Jakuta al-Mustasimiego (zm. 1298) i jego uczniów. Ten album, pierwszy w swoim rodzaju, zapoczątkował modę, która później dotarła na dwory Osmanów, Safawidów i Wielkich Mogołów. Bajsunkur patronował także historiografii i z jego dworem było związanych dwóch znaczących historyków okresu, Hafez-e Abru i Fasih Chafi. "Kulturalne aktywności Bajsunkura i jego braci zostały opisane w dziele o nieprzemijającej popularności, "Tazkirat asz-Szu'ara" ("Biografiach poetów") Daulatszaha Samarkandiego, ukończonym w roku 1487. Timurydzkie style, które Bajsunkur pomógł rozwinąć, pozostały wpływowe przez stulecia, a wytwory jego skryptorium były poszukiwane przez królewskie biblioteki".

</doc>
<doc id="3967431" url="https://pl.wikipedia.org/wiki?curid=3967431" title="Bajsonghor">
Bajsonghor



</doc>
<doc id="3967432" url="https://pl.wikipedia.org/wiki?curid=3967432" title="Wiesław Wojnowski">
Wiesław Wojnowski

Wiesław Wojnowski (ur. 7 marca 1933 w Toruniu) – polski chemik, profesor nauk chemicznych, specjalizujący się w chemii nieorganicznej, głównie chemii związków krzemosiarkowych, polisilanów i estrów kwasu ortokrzemowego, w tym rentgenograficznych badań strukturalnych.
Działalność naukowa i organizacyjna.
W 1952 roku ukończył Technikum Chemiczne w Toruniu, po czym rozpoczął studia na Wydziale Chemicznym Politechniki Gdańskiej. W czasie studiów w 1956 rozpoczął pracę naukową na tej uczelni, w 1957 uzyskał dyplom magistra inżyniera. W 1962 roku na macierzystym wydziale uzyskał stopień doktora nauk technicznych. Tematem jego rozprawy doktorskiej, wykonywanej pod kierunkiem prof. Włodzimierza Rodziewicza było "Etoksykreozosilany - badania reakcji alkoholizy". W 1971 roku, na podstawie rozprawy "Badania reakcji alkoholizy dwusiarczku krzemu", uzyskał stopień doktora habilitowanego, a tytuł profesora zwyczajnego otrzymał 15 stycznia 1989.
W latach 1969-1973 pełnił funkcję wicedyrektora Instytutu Chemii i Technologii Nieorganicznej PG, w latach 1978 do 1981 i 1987 do 1990 - funkcję prodziekana Wydziału Chemicznego PG. Od roku 1992 do 2003 był kierownikiem Katedry Chemii Nieorganicznej Politechniki Gdańskiej.
Pełnił też funkcję przewodniczącego Oddziału Gdańskiego Polskiego Towarzystwa Chemicznego (1988-1990 i 1995-1997).
W 1966 był sekretarzem Komitetu Organizacyjnego XVI Konferencji Pugwash.
Opublikował 152 artykuły naukowe w czasopismach z listy filadelfijskiej (głównie w "Zeitschrift für anorganische und allgemeine Chemie" i "Journal of Organometallic Chemistry") oraz 30 artykułów w materiałach recenzowanych, uzyskał 22 patenty polskie i zagraniczne. Promotor 19 doktoratów. Cztery osoby z jego zespołu habilitowały się.
Aktywny członek Polskiego Polskiego Towarzystwa Miłośników Kaktusów i autor licznych publikacji z tej dziedziny.
W latach 1975-1976 pracował na stanowisku Research Associate na wydziale chemicznym Uniwersytetu Wisconsin-Madison w zespole prof. R. Westa (chemia polisilanów). W 1980 prowadził wykłady na wydziale chemicznym Southern Illinois University Carbondale, zaś w 1981 był gościem Instytutu Chemii Nieorganicznej Uniwersytetu w Getyndze, w latach 1983-1985 pracował jako Gast-Professor w Instytucie Badań Ciała Stałego im. Maxa Plancka w Stuttgarcie. We współpracy z prof. H.G. von Schneringiem powstało wówczas kilkanaście publikacji dotyczących badań rentgenostrukturalnych związków krzemoorganicznych.
W centrum zainteresowań znajduje się chemia polisilanów oraz związków krzemoorganicznych, zwłaszcza pochodnych kwasu ortokrzemowego, organoksykrzemianów. W wyniku długoletnich, systematycznych badań powstała nowa dziedzina chemii związków krzemosiarkowych - organoksytiokrzemianów, związków zawierających wiązanie O-Si-S, którą zapoczątkował w roku 1961 odkryciem nowych klas związków krzemosiarkowych otrzymywanych w reakcjach alkoholi z dwusiarczkiem krzemu.

</doc>
<doc id="3967433" url="https://pl.wikipedia.org/wiki?curid=3967433" title="Trzynaście powodów">
Trzynaście powodów

Trzynaście powodów (ang. "13 Reasons Why", tytuł stylizowany w czołówce serialu na "Th1rteen R3asons Why") – amerykański serial telewizyjny stworzony przez Briana Yorkeya, wyprodukowany przez Netflix i będący adaptacją powieści Jaya Ashera z 2007 o tym samym tytule.
Serial składa się z czterech serii liczących po 13 odcinków, z wyjątkiem 4 serii, która dzieli się na 10 odcinków: pierwsza seria została udostępniona na platformie internetowej Netflix 31 marca 2017 (wraz z odcinkiem specjalnym "13 Reasons Why: Beyond the Reasons"), a druga – 18 maja 2018. 7 czerwca 2018 Netflix potwierdził produkcję trzeciego sezonu. Premiera odbyła się 23 sierpnia na Netflixie. Sezon tak jak wcześniejsze składa się z trzynastu odcinków. Akcja produkcji rozpoczyna się osiem miesięcy po wydarzeniach ukazanych w poprzedniej serii. 4 sezon został wypuszczony 5 czerwca 2020 roku.
Serial opowiada o uczennicy szkoły średniej, która popełnia samobójstwo po serii nieprzyjemnych doświadczeń związanych z różnymi osobami ze szkoły. Serial zdobył uznanie krytyków i publiczności za poruszany temat oraz obsadę. Był jednak także krytykowany przez część recenzentów i psychologów za sposób przedstawiania samobójstwa oraz poczucia bezcelowości i bezsensu życia.
Fabuła.
Clay Jensen, uczeń szkoły średniej, znajduje pudełko zostawione pod drzwiami swojego domu. W środku znajduje się siedem ponumerowanych po obu stronach kaset magnetofonowych. Okazuje się, że nagrała je Hannah Baker, koleżanka z klasy Claya i jego niespełniona sympatia, która popełniła samobójstwo tydzień wcześniej. Nastolatka nagrała swoją historię, w której wyjaśnia przyczyny swojej śmierci. Na kasetach zostało opisanych trzynaście doświadczeń, które doprowadziły Hannę do podjęcia decyzji o odebraniu sobie życia. Każda historia jest powiązana z inną osobą, która w założeniu autorki ma być też adresatem taśm, a następnie przekazać przesyłkę kolejnej osobie. Jeśli ktoś postanowi przerwać łańcuch, kolejna osoba otrzyma osobne pudełko od dodatkowo wtajemniczonego w tę sprawę kolegi Hannah.
Drugi sezon przedstawia proces sądowy mający wyjaśnić przyczyny śmierci samobójczyni. Bohaterowie dowiadują się o sobie jeszcze więcej, niż po przesłuchaniu kaset, a nowe dowody w postaci polaroidowych zdjęć stają się kluczowymi aspektami w sprawie.
Trzeci sezon opowiada o zabójstwie byłego ucznia liceum Liberty Bryce’a Walkera. Porusza też wątek jego próby poprawienia się, odpokutowania win.
Ostatnia, finałowa seria opowiada o zakończeniu nauki w liceum Liberty przez bohaterów. Sezon ukazuje też ich zmagania mające na celu ukrycie prawdziwego sprawcy morderstwa Bryce’a Walkera.
Lista odcinków.
&lt;onlyinclude&gt;
&lt;/onlyinclude&gt;
Produkcja.
Universal Studios nabyło prawa do powieści "Trzynaście powodów" Jaya Ashera 8 lutego 2011. Rolę Hanny Baker miała zagrać Selena Gomez. 29 października 2015 ogłoszono, że Netflix stworzy adaptację telewizyjną książki, jednak Gomez nie będzie w nim grała, a zamiast tego będzie producentem wykonawczym. Następnie Tom McCarthy został zatrudniony do wyreżyserowania dwóch pierwszych odcinków. Głównymi producentami serialu są Anonymous Content i Paramount Television. Producentami wykonawczymi są Selena Gomez, Tom McCarthy, Joy Gorman, Michael Sugar, Steve Golin, Mandy Teefey i Kristel Laiblin.
Serial został nakręcony w Północnej Kalifornii, w miastach Vallejo, Benicia, San Rafael, Crockett i Sebastopol latem 2016. Wszystkie zostały udostępnione 31 marca 2017 na platformie Netflix wraz z odcinkiem specjalnym "13 Reasons Why: Beyond the Reasons".
Ze względu na ciężki i emocjonalny charakter serialu, na planie filmowym znajdowały się psy terapeutyczne, będące do dyspozycji aktorów.
Nominacje do nagród.
Złote Globy.
2018
Filmweb.
2017
Emmy.
2018
People’s Choice.
2019
2018
Satelity.
2018
MTV.
2018

</doc>
<doc id="3967438" url="https://pl.wikipedia.org/wiki?curid=3967438" title="Danił Burkienia">
Danił Burkienia



</doc>
<doc id="3967440" url="https://pl.wikipedia.org/wiki?curid=3967440" title="Parowanie Watsona-Cricka">
Parowanie Watsona-Cricka



</doc>
<doc id="3967444" url="https://pl.wikipedia.org/wiki?curid=3967444" title="Sośnica (województwo śląskie)">
Sośnica (województwo śląskie)



</doc>
<doc id="3967445" url="https://pl.wikipedia.org/wiki?curid=3967445" title="Shawn Spears">
Shawn Spears

Ronald William Arneill(ur. 19 lutego 1981 w St. Catharines w Kanadzie) – kanadyjski wrestler, rozpoznawalny dzięki występom w federacji WWE pod pseudonimem ringowym Tye Dillinger. Obecnie jest częścią All Elite Wrestling jako Shawn Spears.
Wczesne życie.
Urodzony i wychowywany w St. Catharines w Ontario, Arneill uczęszczał do Laura Secord Secondary School. Przez dziesięć lat grał w hokeja, lecz pozostawił pasję na rzecz rozwijania się w profesjonalnym wrestlingu. W dzieciństwie jego inspiratorami byli Rick Rude, Rick Martel i Mr. Perfect.
Kariera profesjonalnego wrestlera.
Wczesna kariera (2002–2006).
Arneill trenował wrestling w Hart Wrestling School umiejscowionej w Cambridge. Trenował ze Smithem Hartem, Ike Shawem i Waldo Von Erichem, a także z Erikiem Youngiem w szkółce WrestlePlex. Zawodowe treningi przeprowadzał również z Derekiem Wyldem i Codym Deanerem. Po zawodowym debiucie w marcu 2002 jako Shawn Spears, Arneill pracował również w niezależnych federacjach jak Border City Wrestling, World Xtreme Wrestling i Blood Sweat and Ears. W lutym 2005 pojawił się podczas jednej z edycji tygodniówki "WWE Heat", gdzie przegrał w tag-team matchu z Roseyem i The Hurricanem.
Po przesłaniu kilku filmików promocyjnych dla pracowników World Wrestling Entertainment (WWE), Arneill wystąpił w try-outach w Buffalo w Nowym Jorku. 21 stycznia 2006 został z nim podpisany kontrakt rozwojowy. Pojawił się na październikowej gali Cyber Sunday, gdzie jako pracownik o imieniu Stan otrzymał superkick od Shawna Michaelsa.
World Wrestling Entertainment.
Występy w federacjach rozwojowych (2006–2008).
Po podpisaniu kontraktu z WWE, Arneill został przeniesiony do rozwojowej federacji Ohio Valley Wrestling (OVW). Zadebiutował tam jako "The Canadian Sensation" Shawn Spears, a także w debiucie pokonał gwiazdę brandu SmackDown! Simona Deana. Po wygranej został przez niego zaatakowany, lecz na ratunek Spearsa przybył Al Snow. Przez dłuższy czas prowadził serię zwycięstw, która została zakończona przez Aarona "The Idol" Stevensa. Uformował drużynę z Codym Runnelsem, gdzie niedługo potem wspólnie zdobyli Southern Tag Team Championship pokonując The Throwbacks.
17 marca 2007, Spears zdobył Television Championship od Borisa Alexieva, co było jego pierwszym singlowym tytułem w OVW. Chciał również zdobyć OVW Heavyweight Championship należący do Runnelsa, wskutek czego zaatakował go podczas jego walki wykonując mu piledriver i nakreślając swoją postać jako heela. Spears stracił swój tytuł na rzecz Runnelsa 6 lipca, lecz odzyskał go tydzień później. Druga utrata nastąpiła 19 września na rzecz Teda "Manbeast" McNailera. Spears ponownie odzyskał tytuł, który później zdobył Colt Cabana. Pomimo rywalizacji, 7 listopada Cabana i Spears zdobyli tytuły tag-team pokonując Paula Burchilla i Stu Sandersa. 19 grudnia zakończono ich rywalizację poprzez ladder match, gdzie zwycięzca był wciąż tag-team championem i mógł wybrać nowego partnera jako posiadacza drugiej części tytułu. Pojedynek wygrał Cabana, który wybrał Charlesa "The Hammer" Evansa jako współposiadacza tytułów.
Po zakończeniu współpracy OVW z WWE, Spears zadebiutował w nowej rozwojówce Florida Championship Wrestling (FCW), w której wraz z Nicem Nemethem zdobyli Florida Tag Team Championship poprzez pokonanie The Puerto Rican Nightmares. Stracili tytuły 11 września na rzecz Joego Henniga i Heatha Millera.
ECW (2008–2009).
19 sierpnia podczas odcinka tygodniówki "ECW", Spears zadebiutował w głównym rosterze jako Gavin Spears, lecz przegrał z Rickym Ortizem. Po debiucie występował zarówno w FCW, jak i brandzie ECW. 2 września na "ECW" został pokonany przez Super Crazy'ego. Trzy miesiące później został pokonany przez Finlay'a, co było jego ostatnią walką w federacji. 19 stycznia 2009 został zwolniony.
Federacje niezależne (2009–2013).
Dzień przed zwolnieniem z WWE, Arneill złamał dłoń, przez co nie mógł występować w ringu przez kolejnych 12 tygodni. 27 maja 2009 zawalczył i przegrał z byłym wrestlerem WWE Elijahem Burkiem. Walka była dark matchem przed nagraniami tygodniówki "Impact!" federacji Total Nonstop Action Wrestling. 12 czerwca wystąpił na gali Ring of Honor, gdzie pokonał Alexa Payne'a. 15 sierpnia wraz z Idolem Stevensem zdobył tytuły WWC World Tag Team Championship. 31 października stracili je na rzecz byłych mistrzów, Thunder and Lightning. 16 maja 2010, Arneill (występujący jako Gavin Spears) współpracujący z El Hijo de L.A. Park przegrał z Dr. Wagnerem III i Gigante Extassis na gali Extreme Air Wrestle w Meksyku, co stanowiło jego pierwszą walkę w tym kraju.
Powrót do WWE.
NXT (2013–2017).
15 września 2013 zostało ujawnione, że Spears ponownie podpisał kontrakt z WWE, po czym został przypisany do rozwojowego brandu NXT i zaczął występować jako Tye Dillinger. Zadebiutował na tygodniówce "NXT" przegrywając z Mojo Rawleyem. Na początku 2014 założył drużynę z Jasonem Jordanem, gdzie wspólnie określali się jako "blue chips" (potoczne określenie osób, które uważają się za najlepszych w danej dyscyplinie). W swej pierwszej wspólnej walce z 17 kwietnia pokonali Barona Corbina i Sawyera Fultona. 7 sierpnia podczas tygodniówki "NXT" przegrali z Enzo Amore i Colinem Cassadym w pierwszej rundzie turnieju o NXT Tag Team Championship. Dillinger i Jordan zaczęli się coraz rzadziej pojawiać, gdzie Dillinger występował w roli jobbera. 25 lutego 2015 podczas "NXT", Jordan opuścił Dillingera podczas tag-team matchu. Zezłoszczony Dillinger przywoływał swojego partnera, lecz do ringu wkroczył Baron Corbin, który zaatakował Dillingera.
12 sierpnia podczas odcinka tygodniówki "NXT", Dillinger zadebiutował ze swoim nowym gimmickiem jako "Perfect 10" (pol. "perfekcyjna dziesiątka"), po czym pokonał Solomona Crowe'a. Na gali przegrał z debiutującym Apollo Crewsem. 27 kwietnia 2016 podczas "NXT" pokonał Buddy'ego Murphy'ego, po czym ogłoszono, że zawalczy z Andrade "Cien" Almasem na gali . Dillinger został przez niego pokonany, lecz otrzymał pozytywną reakcję od fanów. Doprowadziło to do przemiany charakteru Dillingera w face'a.
Po pokonaniu Angelo Dawkinsa podczas tygodniówki "NXT" z 28 września, Dillinger napotkał Bobby'ego Roode'a, który zaoferował Dillingerowi partnerstwo podczas turnieju . Dillinger się zgodził, lecz obaj odpadli w pierwszej rundzie z powodu przegranej z SAnitY (Alexandrem Wolfem i Sawyerem Fultonem). Podczas walki Roode opuścił Dillingera. Doprowadziło to do walki pomiędzy nimi na listopadowej gali , którą wygrał Roode. 14 grudnia na "NXT", Dillinger pokonał Erica Younga przez dyskwalifikację i dołączył do fatal 4-way elimination matchu o miano pretendenta do NXT Championship, którym ostatecznie okazał się Roode. Na styczniowej gali przegrał z Youngiem po interwencji ze strony Alexandra Wolfe'a i Killiana Daina. Na gali , Dillinger, Roderick Strong, Kassius Ohno i Ruby Riot przegrali z SAnitY w ośmioosobowym mixed tag team matchu. Po raz ostatni pojawił się na nagraniach tygodniówek "NXT" z 5 kwietnia, gdzie pokonał Erica Younga w Steel Cage matchu.
SmackDown (2017-2019).
29 stycznia 2017 podczas gali Royal Rumble, Dillinger zadebiutował w głównym rosterze jako uczestnik Royal Rumble matchu. Dołączył do walki jako dziesiąty zawodnik, lecz po pięciu minutach został wyeliminowany przez Brauna Strowmana. 4 kwietnia podczas tygodniówki "SmackDown Live" został przeniesiony do brandu SmackDown, gdzie w debiucie pokonał Curta Hawkinsa.
19 lutego 2019 roku poprosił o zwolnienie z kontraktu.
All Elite Wrestling.
All Elite Wrestling (od 2019)
Po odejściu z WWE występował na scenie niezależnej, by 25 maja 2019 roku niespodziewanie pojawić się na gali Double or Nothing federacji All Elite Wrestling. Powrócił do pseudonimu Shawn Spears, dodając później przydomek "The Chairman".

</doc>
<doc id="3967448" url="https://pl.wikipedia.org/wiki?curid=3967448" title="Johann Peter Theodor Janssen">
Johann Peter Theodor Janssen

Johann Peter Theodor Janssen (ur. 1844 w Düsseldorfie, zm. 1908 tamże) – niemiecki malarz historyzmu.
Życiorys.
Johann Peter Theodor Janssen urodził się w 1844 roku w Düsseldorfie. Był najstarszym synem miedziorytnika Theodora Janssena (1817–1894). Pierwsze nauki pobierał od ojca, a następnie kształcił się w Kunstakademie Düsseldorf m.in. u Karla Ferdinanda Sohna (1805–1867) i Eduarda Bendemanna (1811–1889). Duży wpływ na sztukę Janssena miały prace Petera von Corneliusa (1783–1867) i Alfreda Rethela (1816–1859). W 1877 roku Janssen został profesorem w Kunstakademie Düsseldorf. Tworzył wielkoformatowe ścienne obrazy historyczne, m.in. przedstawiające historię Arminiusa dla ratusza w Krefeld czy historię miasta dla ratusza w Erfurcie. Janssen zmarł w 1908 w Düsseldorfie.
Nauczał rysunku m.in. Fritza Mackensena (1866–1953) i Fritza Overbecka (1869–1909).

</doc>
<doc id="3967452" url="https://pl.wikipedia.org/wiki?curid=3967452" title="Tayanna">
Tayanna

Tayanna, znana też jako Tyana, właśc. Tetiana Reszetniak (; ur. 29 września 1984 w Czerniowcach) – ukraińska piosenkarka, kompozytorka i autorka piosenek.
Życiorys.
Wykształcenie.
Studiowała na Uniwersytecie Kultury w Kijowie na specjalizacji „nauczyciel śpiewu scenicznego”. W trakcie studiów realizowała się jako chórzystka, pisała też piosenki dla innych wykonawców.
Kariera muzyczna.
W latach 2008-2011 była wokalistką girls bandu Gariaczyj szokolad, z którym w 2009 wydała album studyjny, zatytułowany "Beregy". Po odejściu z zespołu rozpoczęła karierę solową. 
W 2014 brała udział w przesłuchaniach do czwartej edycji programu "Hołos krajiny". Podczas „przesłuchań w ciemno” wykonała utwór „Odynokaja” i nie zdobyła poparcia od żadnego z mentorów, przez co nie zakwalifikowała się do kolejnej rundy. W 2015 uczestniczyła w castingach do piątego sezonu tego talent show. Podczas „przesłuchań w ciemno” zaśpiewała piosenkę Sofii Rotaru „Kraj, mij ridnij kraj” i zdobyła uznanie wszystkich czterech mentorów. Dołączyła do drużyny Potapa, po czym pomyślnie przeszła przez kolejne rundy, zapewniając sobie udział w odcinkach na żywo. Dotarła do finału, w którym zajęła drugie miejsce, przegrywając w głosowaniu telewidzów z Antonem Kopytinem. 26 czerwca 2016 wydała debiutancki album studyjny, zatytułowany "9 pesen iz żizni". Promowała go singlami: „Znaju y weriu”, „Ja ili ona” (duet z Ławyką), „Zabyd”, „Dyszim” i „I Am the One”. W listopadzie wydała singiel „Oseń”, który współtworzyła z Maksem Barskichem. Piosenkę umieściła na minialbumie pt. "Portrety", który wydała 30 listopada 2016. W 2017 z anglojęzyczną wersją piosenki, „I Love You”, brała udział w ukraińskich eliminacjach eurowizyjnych; 4 lutego wystąpiła w pierwszym półfinale selekcji i z pierwszego miejsca awansowała do finału, a 25 lutego zajęła w nim pierwsze miejsce "ex aequo" z zespołem O.Torvald, który jednak zdobył większe poparcie telewidzów, dzięki czemu został wybrany na reprezentanta Ukrainy w 62. Konkursie Piosenki Eurowizji w Kijowie. W grudniu odebrała nagrodę na gali M1 Music Awards za wygraną w kategorii „Przełom roku”.
W styczniu 2018 zakwalifikowała się do półfinałów krajowych eliminacji do 63. Konkursu Piosenki Eurowizji, organizowanego w Lizbonie. Pierwotnie miała wystąpić w nich z utworem „Kwitka”, jednak był on niezgodny z regulaminem konkursu (został wykonany publicznie przed 1 września 2017). Jej konkursową piosenką został singiel „Lejla”, który miał swoją premierę 29 stycznia. 17 lutego wystąpiła w drugim półfinale eliminacji i awansowała do finału, w którym zajęła drugie miejsce.
Pozostałe przedsięwzięcia.
Była uczestniczką szóstej edycji programu rozrywkowego 1+1 "Tanci z zirkamy" (2019).
Życie prywatne.
Ma syna Daniela (ur. 2013).

</doc>
<doc id="3967454" url="https://pl.wikipedia.org/wiki?curid=3967454" title="He zun">
He zun

He "zun (, Zun" [pana] He) – starożytne chińskie naczynie rytualne z brązu typu "zun", pochodzące sprzed ponad 2700 lat, z epoki Zachodniej Zhou. Jest to najstarszy artefakt, na którym znajduje się napis ze znakami oznaczającym „Państwo Środka” (中國) czyli „Chiny”. Przechowywany jest w muzeum w Baoji w prowincji Shaanxi.
Odkrycie.
W 1963 rodzina Chen, za której domem w wiosce Jia, w Baoji znajdowała się trzymetrowa skarpa, postanowiła ściąć około metrowej wielkości bryłę na urwisku, bojąc się, by jej zerwanie nie zrobiło komuś krzywdy. Po rozbiciu bryły okazało się, że wewnątrz jest brązowe naczynie, ozdobione wzorem taotie. Nie zdając sobie sprawy z jego wartości, używali dzbana jako pojemnika na zboże, by 8 sierpnia 1965, będąc w kłopotach finansowych, sprzedać go na złom za 30 juanów. We wrześniu pracownik muzeum w Baoji odwiedził złomowisko i jeden z pracowników zapytał go czy chce zobaczyć stary dzban. Ekspert muzeum zorientował się, że ma do czynienia z zabytkiem z okresu Zhou i zabrał "zun" do muzeum. Dwanaście lat później, po odczyszczeniu pokrywającej obiekt patyny odkryto na nim inskrypcję.
Opis.
Naczynie ma 38,8 cm wysokości, 28,20 cm średnicy i waży 14,78 kg. Okrągłe u wylotu, ma kwadratową podstawę o zaokrąglonych rogach, co powoduje spłaszczenie boków i umożliwia wyeksponowanie mocno wypukłych i bardzo ekspresywnych masek taotie. Maski na ściankach mają grube spiralne rogi, a ich haczykowate brody wystają ze ścianek naczynia. Niższe maski, nad stopą dzbana, są mniej rozbudowane. Pod krawędzią, naczynie zdobione jest ornamentem ze zgeometryzowanych węży i trójkątnych pól geometrycznymi. Gruby i mocno wypukły relief ma za tło przestrzenie delikatnie rzeźbione w spirale. Całość jest masywna, a ostre, boczne płaszczyzny dają wrażenie energii i dynamizmu.
Inskrypcja.
Całe dno dzbana pokryte jest inskrypcją ze 122 chińskich znaków w 12 kolumnach; 119 czytelnych znaków identyfikuje twórcę naczynia, nazwiskiem He, i podaje datę wykonania: piąty rok panowania drugiego króla Zhou, Chenga. Napis jest proklamacją królewską z okazji założenia stolicy i w wielu miejscach przypomina rozdziały "Dagao" i "Duoshi" z "Księgi dokumentów"; inskrypcja jest najdłuższym zachowanym dokumentem z okresu panowania króla Chenga z dynastii Zhou. Budowę miasta Luoyi (洛邑) (prawdopodobnie w pobliżu dzisiejszego Luoyangu) notują wspomniane dwa rozdziały, a napis na dzbanie mówi też o pobycie w tej okolicy króla Wu, założyciela dynastii Zhou; informacja ta jest istotna, bo dokumentuje tworzenie struktur państwa Zhou na niedawno podbitych regionach. 
Wśród nich jest napis 宅茲中國 – co jest najstarszym znanym zapisem słowa „Państwo Środka” (中國) czyli „Chiny”. "Zun" pana He jest jednym z sześćdziesięciu czterech zabytków kultury, których nie wolno wywozić poza granice Chin.

</doc>
<doc id="3967462" url="https://pl.wikipedia.org/wiki?curid=3967462" title="Samuel Effah">
Samuel Effah



</doc>
<doc id="3967465" url="https://pl.wikipedia.org/wiki?curid=3967465" title="Parafia Ducha Świętego w Mińsku">
Parafia Ducha Świętego w Mińsku

Parafia Ducha Świętego w Mińsku – rzymskokatolicka parafia znajdująca się w archidiecezji mińsko-mohylewskiej, w dekanacie Mińsk-Wschód, na Białorusi.
Historia.
Parafia w Czyżówce w Mińsku została erygowana w 2005 przez arcybiskupa mińsko-mohylewskiego kard. Kazimierza Świątka. Jej organizacją zajął się ks. Igor Łaszuk SDB, proboszcz parafii św. Jana Chrzciciela w Mińsku. Od 28 października 2006 r. nabożeństwa odbywały się w kaplicy św. Jana Chrzciciela w Sierabrance. 
Jesienią 2011 roku otrzymano zgodę na budowę kościoła. 19 maja 2012 roku abp Tadeusz Kondrusiewicz poświęcił krzyż i miejsce pod budowę świątyni. 9 stycznia 2021 r. arcybiskup Kondrusiewicz dokonał uroczystej konsekracji świątyni. 

</doc>
<doc id="3967468" url="https://pl.wikipedia.org/wiki?curid=3967468" title="Weekend in Paradise">
Weekend in Paradise

Weekend in Paradise – druga płyta zespołu Das Moon wydana 17 października 2014 roku nakładem wytwórni Requiem Records. Album był promowany singlem "Colours". Zrealizowano również teledyski do utworów "Violent Lullaby", "Junkie", "Run", "Colours" i "Not A Happy Song" . 3 czerwca 2016 roku album ukazał się również na płycie winylowej, a kilka miesięcy później na kasecie magnetofonowej.
Lista utworów (edycja winylowa z 2016 roku).
Strona A:
Strona B:
Lista utworów (edycja kasetowa z 2017 roku).
Strona A:
Strona B:

</doc>
<doc id="3967470" url="https://pl.wikipedia.org/wiki?curid=3967470" title="HJK">
HJK



</doc>
<doc id="3967477" url="https://pl.wikipedia.org/wiki?curid=3967477" title="Eleni Vitali">
Eleni Vitali



</doc>
<doc id="3967483" url="https://pl.wikipedia.org/wiki?curid=3967483" title="Nadia Constantopoulou">
Nadia Constantopoulou



</doc>
<doc id="3967486" url="https://pl.wikipedia.org/wiki?curid=3967486" title="Robert II z Namur">
Robert II z Namur

Robert II z Namur (zm. między 1018 a 1031) – margrabia Namur od około 1010 do śmierci.
Był starszym synem Alberta I, hrabiego Namur i Ermenegardy, córki księcia Dolnej Lotaryngii Karola. Urodził się po 990, kiedy to nastąpił ślub jego rodziców. Jego ojciec zmarł prawdopodobnie krótko przed 1011 rokiem, kiedy to Robert II miał objąć margrabstwo. W 1012 wsparł szwagra swojej matki Lamberta II z Louvain w walce z biskupem Liège Baldrykiem II. Miał uczestniczyć w bitwie pod Hougaerde (1013), w której porażkę odniósł Baldryk II. Po bitwie miał wziąć do niewoli księcia Dolnej Lotaryngii i hrabiego Verdun Gotfryda II Bezdzietnego, a także jego brata Hermana z Ename. Naraził się tym na zemstę cesarza Henryka II, jednak odzyskał jego zaufanie po wypuszczeniu więźniów. Uczestniczył w ramach tej wojny w bitwie pod Florennes (1015), w której to Lambert poległ. Według części kronikarzy Robert także miał wówczas umrzeć, ale po raz ostatni był on wzmiankowany w 1018 na cesarskim dyplomie przy założeniu klasztoru w Saint-Jean de Florennes. Jego następcą został brat Albert II, który po raz pierwszy wymieniony był jako władca w 1031. Między tymi datami musiał umrzeć Robert II.
Być może miał syna, ale musiał on umrzeć młodo. Nie wiadomo nic o jego małżeństwie.

</doc>
<doc id="3967489" url="https://pl.wikipedia.org/wiki?curid=3967489" title="Parafia Wniebowzięcia Najświętszej Maryi Panny we Lwowie">
Parafia Wniebowzięcia Najświętszej Maryi Panny we Lwowie

Parafia Wniebowzięcia Najświętszej Maryi Panny we Lwowie – parafia znajdująca się w archidiecezji lwowskiej w dekanacie Lwów, na Ukrainie. Jest ona parafią katedralną archidiecezji lwowskiej.
Parafię erygowano w 1411. Rok później została parafią katedralną po przeniesieniu stolicy arcybiskupstwa z Halicza do Lwowa. W czasach przynależności Lwowa do ZSRR parafia działała legalnie.
Msze święte sprawowane są w językach: łacińskim (1 w niedziele), polskim (5 w niedziele, 3 w dni powszednie), ukraińskim (1 w niedziele, 1 w dni powszednie) i angielskim (1 w niedziele).

</doc>
<doc id="3967494" url="https://pl.wikipedia.org/wiki?curid=3967494" title="Języki w Zakonie Maltańskim">
Języki w Zakonie Maltańskim

Język lub mowa (, ) – był to dział Zakonu św. Jana z Jerozolimy (znanego też jako Zakon Joannitów), utworzony dla celów administracyjnych, istniejący pomiędzy rokiem 1319 a 1798. Określenie to dotyczyło etnolingwistycznego podziału geograficznego członków zakonu i jego posiadłości. Każdy "język" posiadał zajazd ("auberge") jako swoją kwaterę główną, niektóre z nich przetrwały do czasów dzisiejszych (w Rodos, Birgu i Valletcie).
Historia.
Zakon Rycerzy Szpitalników zaczął nabierać cech państwa po nabyciu na początku XIV wieku Rodos i pobliskich wysp. Podział Zakonu na "langues" zainicjowany został w roku 1319 podczas obrad Kapituły Generalnej w Montpellier. Każdy z "języków" podzielony był na "priories" lub "grand priories", "bailiwicks" i "commanderies".
Przywódca każdego "langue" był znany jako "pilier". Zarządcy "priories", "bailiwicks" i "commandries" otrzymywali tytuł „Knight Grand Cross” i byli upoważnieni do zasiadania, razem z "piliers", w Zgromadzeniu Generalnym Zakonu. Oprócz tego przywódca każdego z "języków" miał własny rodzaj obowiązku wewnątrz Zakonu: francuskiego był „Szpitalnikiem” (Hospitaller), włoskiego „Admirałem Floty Zakonu”, angielskiego „Dowódcą Lekkiej Kawalerii”. 
Główna kwatera każdego "langue" znana była jako "auberge" (). Zajazdy zostały zbudowane po raz pierwszy w mieście Rodos w późnym Średniowieczu. Po przeniesieniu się Zakonu na Maltę w roku 1530, w latach 1530.–1550. zajazdy zbudowano w Birgu, a następnie, począwszy od lat 1570., w Valletcie. 
Podział "langues".
W XIV wieku, kiedy zbudowany został system "języków", rycerze Zakonu podzieleni byli na siedem "langues", w zależności od terenu pochodzenia:
W roku 1462 z "langue" Aragonii wydzielony został "język" Kastylii i Portugalii. "Langue" Anglii został zlikwidowany w połowie XVI wieku w następstwie Reformacji w Anglii, i kiedy w Birgu był jeszcze Zajazd Angielski, w Valletcie już go nie zbudowano. "Język" został odtworzony przez Wielkiego Mistrza Emmanuela de Rohan w roku 1784 jako "Langue" Anglo-Bawarski, który obejmował również rycerzy z Bawarii i Polski. Jego siedzibą był Zajazd Bawarski, zbudowany jako prywatny pałac.
W konkatedrze św. Jana w Valletcie, zbudowanej jako kościół zakonny Joannitów, znajdują się kaplice każdego z "języków".
"Langues" zostały rozwiązane, gdy Zakon został usunięty z Malty w następstwie francuskiej inwazji i okupacji w roku 1798. W XIX wieku system "języków" został zastąpiony przez "Grand Priories" oraz "National Associations".

</doc>
<doc id="3967495" url="https://pl.wikipedia.org/wiki?curid=3967495" title="Visual C++">
Visual C++



</doc>
<doc id="3967498" url="https://pl.wikipedia.org/wiki?curid=3967498" title="World Rugby Women’s Sevens Series (2017/2018) – turniej kwalifikacyjny">
World Rugby Women’s Sevens Series (2017/2018) – turniej kwalifikacyjny

Kwalifikacje do World Rugby Women’s Sevens Series (2017/2018) miały na celu wyłonienie jednej żeńskiej reprezentacji narodowej w rugby 7, która uzyskała status stałego uczestnika sezonu 2017/2018 World Rugby Women’s Sevens Series.
Informacje ogólne.
Kwalifikacje zostały przeprowadzone w formie turnieju zorganizowanego przy męskim Hong Kong Sevens 2017 w dniach 6–7 kwietnia 2017 na dwóch stadionach – półfinały i finał rozegrano na Hong Kong Stadium, pozostałe mecze zaś na So Kon Po Recreation Ground. Była to jednocześnie jubileuszowa, dwudziesta edycja Hong Kong Women’s Sevens. Podział na grupy i ramowy harmonogram rozgrywek opublikowano w marcu 2017 roku.
W zawodach wzięło udział dwanaście reprezentacji wyłonionych w kontynentalnych mistrzostwach w każdym z sześciu regionów podlegających World Rugby. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów. Stawką zawodów było uzyskanie statusu stałego uczestnika kolejnego sezonu światowego cyklu, a faworytkami turnieju były reprezentantki Południowej Afryki. Składy zespołów.
Jedyną drużyną z kompletem zwycięstw w pierwszym dniu była Japonia i niepokonana pozostała też do końca turnieju, w finałowym pojedynku wygrywając z Południowoafrykankami. Najwięcej przyłożeń zdobyła Kenijka Sinaida Omondi, zaś punktów "ex aequo" Aggie Poon z Hongkongu i Mayu Shimizu z Japonii.

</doc>
<doc id="3967502" url="https://pl.wikipedia.org/wiki?curid=3967502" title="Otto I Lotaryński">
Otto I Lotaryński

Otto (zm. 943) – książę Verdun od 923, książę Lotaryngii od ok. 940.
Był powiązany z dynastią Ludolfingów, synem hrabiego Verdun Richwina i prawdopodobnie jego drugiej żony Kunegundy. W 923 jego ojciec został zamordowany przez Bosona, syna Ryszarda I Sprawiedliwego i Otto przejął dziedzictwo ojca. W 940 król Otton I Wielki miał pozbawić księstwa Lotaryngii Henryka I Ludolfinga. Otto z Verdun między 940 a 942 został wyznaczony do opieki nad małoletnim Henrykiem, synem wcześniejszego księcia Lotaryngii Gizelberta (zm. 939). Świadczy to o jego istotnych powiązaniach z władcą. Najpierw Otto, później Henryk zmarli jednak wkrótce potem, a w 944 lub 945 Lotaryngię objął Konrad Czerwony.

</doc>
<doc id="3967515" url="https://pl.wikipedia.org/wiki?curid=3967515" title="Prefektura apostolska Shaowu">
Prefektura apostolska Shaowu

Prefektura apostolska Haizhou (łac. "Apostolica Praefectura Shaovuensis", chiń. 天主教邵武监牧区) – rzymskokatolicka prefektura apostolska ze stolicą w Shaowu, w prefekturze miejskiej Nanping, w prowincji Fujian, w Chińskiej Republice Ludowej.
Historia.
18 lipca 1929 roku z mocy decyzji Piusa XI wyrażonej w brewe "Concreditum Nobis" erygowano misję sui iuris Shaowu. Dotychczas wierni z tych terenów należeli do wikariatu apostolskiego Fuzhou (obecnie archidiecezja Fuzhou). 21 maja 1938 roku podniesiono ją do rangi prefektury apostolskiej. 
Z 1950 roku pochodzą ostatnie pełne, oficjalne kościelne statystyki. Prefektura apostolska Shaowu liczyła wtedy:
Od zwycięstwa komunistów w chińskiej wojnie domowej w 1949 roku prefektura apostolska, podobnie jak cały prześladowany Kościół katolicki w Chinach, nie może normalnie działać. Prefekt apostolski ks. Inigo Maximilian König SDS został aresztowany w 1952 roku i wydalony z kraju w kolejnym roku. Prefektura nie istnieje w strukturze zależnego od władz świeckich Patriotycznego Stowarzyszenia Katolików Chińskich.

</doc>
<doc id="3967523" url="https://pl.wikipedia.org/wiki?curid=3967523" title="Proletaryusze wszystkich krajów łączcie się">
Proletaryusze wszystkich krajów łączcie się



</doc>
<doc id="3967524" url="https://pl.wikipedia.org/wiki?curid=3967524" title="Haris Duljević">
Haris Duljević

Haris Duljević (ur. 16 listopada 1993 w Sarajewie) – bośniacki piłkarz występujący na pozycji pomocnika. Od 2014 roku jest zawodnikiem FK Sarajevo.
Wcześniej występował w Čeliku Zenica i Olimpiku Sarajewo. W 2016 roku zadebiutował w reprezentacji Bośni i Hercegowiny.

</doc>
<doc id="3967530" url="https://pl.wikipedia.org/wiki?curid=3967530" title="Riad Bajić">
Riad Bajić

Riad Bajić (ur. 6 maja 1994 w Sarajewie) – bośniacki piłkarz występujący na pozycji napastnika. Od 2017 roku jest zawodnikiem Udinese Calcio.
Wcześniej występował w FK Željezničar. W 2017 roku zadebiutował w reprezentacji Bośni i Hercegowiny.

</doc>
<doc id="3967534" url="https://pl.wikipedia.org/wiki?curid=3967534" title="Bajić">
Bajić

Osoby noszące nazwisko Bajić:

</doc>
<doc id="3967541" url="https://pl.wikipedia.org/wiki?curid=3967541" title="Eveline Herfkens">
Eveline Herfkens

Eva Leonie (Eveline) Herfkens (ur. 9 stycznia 1952 w Hadze) – holenderska polityk i dyplomata, działaczka Partii Pracy (PvdA), posłanka do Tweede Kamer, w latach 1998–2002 minister.
Życiorys.
W 1969 ukończyła szkołę średnią w Hadze, a w 1975 studia prawnicze na Uniwersytecie w Lejdzie. W tym samym roku została członkinią Partii Pracy. W latach 1976–1981 pracowała jako urzędniczka w Ministerstwie Spraw Zagranicznych. Następnie do 1990 sprawowała mandat deputowanej do Tweede Kamer. W latach 1990–1996 była przedstawicielką Holandii w Banku Światowym. Później do 1998 zajmowała stanowisko stałego przedstawiciela Holandii przy ONZ i innych organizacjach międzynarodowych w Genewie.
Od sierpnia 1998 do lipca 2002 sprawował urząd ministra bez teki do spraw rozwoju międzynarodowego w drugim rządzie Wima Koka. W 2002 ponownie wybrana do niższej izby Stanów Generalnych. Odeszła z niej jeszcze w tym samym roku w związku z podjęciem pracy w strukturach ONZ jako koordynatorka kampanii Milenijne Cele Rozwoju.
Odznaczona Orderem Oranje-Nassau klasy IV (2002).

</doc>
<doc id="3967544" url="https://pl.wikipedia.org/wiki?curid=3967544" title="Dario Caviezel">
Dario Caviezel

Dario Caviezel (ur. 12 lipca 1995) – szwajcarski snowboardzista, srebrny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 27 listopada 2010 roku w Hochfügen, gdzie w zawodach Pucharu Europy zajął 70. miejsce w gigancie równoległym (PGS). W 2004 roku wystąpił na mistrzostwach świata juniorów w Valmalenco, zajmując 22. miejsce w slalomie (PSL) i 37. miejsce w gigancie równoległym. Jeszcze czterokrotnie startował w zawodach tego cyklu, najlepszy wynik osiągając podczas mistrzostw świata juniorów w Yabuli w 2015 roku, gdzie zdobył srebrny medal w gigancie równoległym.
W zawodach Pucharu Świata zadebiutował 21 grudnia 2012 roku w Carezza, zajmując 37. miejsce w gigancie równoległym. Pierwszy raz na podium zawodów pucharowych stanął 14 grudnia 2017 roku w tej samej miejscowości, kończąc rywalizację w gigancie równoległym na trzeciej pozycji. W zawodach tych wyprzedzili go jedynie Rosjanin Andriej Sobolew i kolejny Szwajcar, Nevin Galmarini. Najlepsze wyniki osiągnął w sezonie 2016/2017, kiedy to zajął ósme miejsce w klasyfikacji PAR, w klasyfikacji slalomu równoległego był dziewiąty, a w gigancie zajął dziesiąte miejsce. W 2017 roku wystartował na mistrzostwach świata w Sierra Nevada, gdzie zajął 19. miejsce w gigancie i 26. miejsce w slalomie równoległym. Na rozgrywanych rok później igrzyskach olimpijskich w Pjongczangu zajął 22. miejsce w PGS. W 2019 roku, na mistrzostwach świata w Park City zajął 8. miejsce w PGS oraz 9. w PSL.

</doc>
<doc id="3967550" url="https://pl.wikipedia.org/wiki?curid=3967550" title="Camilo Cerviño">
Camilo Cerviño



</doc>
<doc id="3967558" url="https://pl.wikipedia.org/wiki?curid=3967558" title="Fire (singel BTS)">
Fire (singel BTS)

„Bultaoreune (FIRE)” () – koreański singel południowokoreańskiej grupy BTS, wydany cyfrowo 2 maja 2016 roku w Korei Południowej.
Razem z singlami „EPILOGUE: Young Forever” i „Save ME” promował płytę "". Singel sprzedał się w Korei Południowej w nakładzie egzemplarzy (stan na luty 2017).
Japońska wersja tego utworu, pt. „Burning Up (FIRE)”, pojawiła się na kompilacji "".

</doc>
<doc id="3967561" url="https://pl.wikipedia.org/wiki?curid=3967561" title="Linas Vaitkus">
Linas Vaitkus

Linas Marius Vaitkus (ur. 24 marca 1973 w Chicago) – litewski narciarz alpejski, olimpijczyk z igrzysk w Nagano, uczestnik mistrzostw świata w Sestriere.
Urodził się w Chicago, w rodzinie litewskich emigrantów. Wychował się w Steamboat Springs, w stanie Kolorado. Narciarstwo zaczął trenować w tamtejszym klubie Steamboat Springs Winter Sports Club. Ma obywatelstwo amerykańskie i litewskie.
W lutym 1997 roku uczestniczył w alpejskich mistrzostwach świata w Sestriere. Zajął w nich 30. miejsce w slalomie gigancie, 34. w slalomie i 52. w supergigancie.
W 1998 roku wziął udział w rywalizacji olimpijskiej w narciarstwie alpejskim podczas igrzysk w Nagano. W zjeździe zajął 25. miejsce, a w kombinacji nie ukończył drugiego przejazdu w slalomie i nie został sklasyfikowany.
W Pucharze Świata po raz pierwszy zaprezentował się w slalomie w Park City w listopadzie 1996 roku, jednak został zdyskwalifikowany. Po raz pierwszy sklasyfikowano go w zawodach tej rangi 4 grudnia 1997 roku w Beaver Creek, kiedy był 60. w zjeździe. Najwyższe w karierze, 34. miejsce w zawodach PŚ osiągnął dwa dni później w supergigancie.

</doc>
<doc id="3967562" url="https://pl.wikipedia.org/wiki?curid=3967562" title="Prefektura apostolska Zhaotong">
Prefektura apostolska Zhaotong

Prefektura apostolska Zhaotong (łac. "Apostolica Praefectura Chaotungensis", chiń. 天主教昭通监牧区) – rzymskokatolicka prefektura apostolska ze stolicą w Zhaotong, w prowincji Junnan, w Chińskiej Republice Ludowej.
Historia.
8 kwietnia 1935 z mocy decyzji Piusa XI wyrażonej w bulli "Ad christianum" erygowano prefekturę apostolską Zhaotong. Dotychczas wierni z tych terenów należeli do wikariatu apostolskiego Junnanu (obecnie archidiecezja Kunming).
Od zwycięstwa komunistów w chińskiej wojnie domowej w 1949 prefektura apostolska, podobnie jak cały prześladowany Kościół katolicki w Chinach, nie może normalnie działać. Prefekt apostolski ks. Stephan Fan Kaiping uciekł z kraju. W 1988 prefektem został kapłan Patriotycznego Stowarzyszenia Katolików Chińskich i dotychczasowy wikariusz generalny ks. Chen Mushun. Przyjął on sakrę biskupią, choć zazwyczaj prefekci apostolscy nie są biskupami. Jego wybór uznał rząd w Pekinie. Na początku swej posługi biskupiej był jedynym kapłanem katolickim w prefekturze.
W 2000 administratorem apostolskim archidiecezji Kunming, diecezji Dali i prefektury apostolskiej Zhaotong Stolica Apostolska mianowała ks. Lawrence'a Zhanga Wenchanga, który w latach 1953 - 1982 za wierność wierze katolickiej przebywał w więzieniach i obozach pracy. Do posługi kapłańskiej mógł wrócić dopiero w 1987. Urząd administratora apostolskiego tych trzech jednostek pełnił do śmierci w 2012 przebywając pod ścisłym nadzorem policji, gdyż jego nominacji nie uznały komunistyczne władze.

</doc>
<doc id="3967564" url="https://pl.wikipedia.org/wiki?curid=3967564" title="Lee Sang-ho (snowboardzista)">
Lee Sang-ho (snowboardzista)

Lee Sang-ho (kor. 이상호; ur. 12 września 1995) – południowokoreański snowboardzista, trzykrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 20 sierpnia 2010 roku w Mt Hutt, gdzie w zawodach FIS Race zajął dziewiąte miejsce w gigancie równoległym. W 2011 roku wystąpił na mistrzostwach świata juniorów w Valmalenco, zajmując 16. miejsce w gigancie i 41. miejsce w slalomie równoległym. Jeszcze czterokrotnie startował w zawodach tego cyklu, najlepsze wyniki osiągając podczas mistrzostw świata juniorów w Yabuli w 2015 roku, gdzie był najlepszy w gigancie i trzeci w slalomie równoległym. Ponadto zdobył srebrny medal w pierwszej z tych konkurencji na mistrzostwach świata juniorów w Valmalenco w 2014 roku.
W zawodach Pucharu Świata zadebiutował 13 grudnia 2013 roku w Carezza, zajmując 52. miejsce w gigancie równoległym. Na podium zawodów tego cyklu po raz pierwszy stanął 5 marca 2017 roku w Kayseri, kończąc rywalizację w tej samej konkurencji na drugiej pozycji. W zawodach tych rozdzielił Austriaka Andreasa Prommeggera i swego rodaka, Choi Bo-guna. Najlepsze wyniki osiągnął w sezonie 2016/2017, kiedy to zajął piąte miejsce w klasyfikacji PAR i klasyfikacji giganta równoległego.
W 2017 roku zajął piąte miejsce w gigancie równoległym podczas mistrzostw świata w Sierra Nevada. Był też między innymi dwunasty w tej konkurencji na rozgrywanych dwa lata wcześniej mistrzostwach świata w Kreischbergu. W 2018 roku wywalczył srebrny medal w PGS podczas igrzysk olimpijskich w Pjongczangu. Uplasował się tam między Szwacjarem Nevinem Galmarinim i Žanem Koširem ze Słowenii.

</doc>
<doc id="3967567" url="https://pl.wikipedia.org/wiki?curid=3967567" title="Sieć transportowa">
Sieć transportowa

Sieć transportowa – zespół (zbiór) punktów transportowych i występujących między nimi powiązań transportowych w postaci tras (ścieżek) przewozu, przeznaczona dla podróży osób, przemieszczania ładunków i przejazdu pojazdów.

</doc>
<doc id="3967569" url="https://pl.wikipedia.org/wiki?curid=3967569" title="Baldissero d'Alba">
Baldissero d'Alba



</doc>
<doc id="3967571" url="https://pl.wikipedia.org/wiki?curid=3967571" title="Corneliano d'Alba">
Corneliano d'Alba



</doc>
<doc id="3967572" url="https://pl.wikipedia.org/wiki?curid=3967572" title="Marijan Budimir">
Marijan Budimir

Marijan Budimir (ur. 19 października 1980 w Splicie) – chorwacki piłkarz, grający na pozycji obrońcy.
Kariera.
Grał w młodzieżowych reprezentacjach Chorwacji. Znajdował się w seniorskich kadrach Hajduka Split i Udinese Calcio, jednak pierwszym jego klubem, w którym zagrał w meczu ligowym, był słoweński NK Celje. W jego barwach rozegrał 82 mecze w I lidze słoweńskiej. W 2007 roku został piłkarzem litewskiej FK Vėtra, grającej w A lyga. Debiut w I lidze chorwackiej Budimir zaliczył w barwach Interu Zaprešić 28 lipca 2008 roku. W sezonie 2010/2011 reprezentował barwy NK Karlovac.
Posiada trenerską licencję UEFA A. Po zakończeniu kariery trenował juniorów RNK Split. W 2016 roku został trenerem juniorów Hajduka Split.

</doc>
<doc id="3967573" url="https://pl.wikipedia.org/wiki?curid=3967573" title="Diano d'Alba">
Diano d'Alba



</doc>
<doc id="3967574" url="https://pl.wikipedia.org/wiki?curid=3967574" title="Monticello d'Alba">
Monticello d'Alba



</doc>
<doc id="3967576" url="https://pl.wikipedia.org/wiki?curid=3967576" title="Piobesi d'Alba">
Piobesi d'Alba



</doc>
<doc id="3967577" url="https://pl.wikipedia.org/wiki?curid=3967577" title="Sant'Albano Stura">
Sant'Albano Stura



</doc>
<doc id="3967578" url="https://pl.wikipedia.org/wiki?curid=3967578" title="Santa Vittoria d'Alba">
Santa Vittoria d'Alba



</doc>
<doc id="3967579" url="https://pl.wikipedia.org/wiki?curid=3967579" title="Rocca de' Baldi">
Rocca de' Baldi



</doc>
<doc id="3967580" url="https://pl.wikipedia.org/wiki?curid=3967580" title="Vezza d'Alba">
Vezza d'Alba



</doc>
<doc id="3967582" url="https://pl.wikipedia.org/wiki?curid=3967582" title="Serralunga d'Alba">
Serralunga d'Alba



</doc>
<doc id="3967583" url="https://pl.wikipedia.org/wiki?curid=3967583" title="Monforte d'Alba">
Monforte d'Alba



</doc>
<doc id="3967586" url="https://pl.wikipedia.org/wiki?curid=3967586" title="Choi Bo-gun">
Choi Bo-gun

Choi Bo-gun (kor. 최보군; ur. 28 sierpnia 1991) – południowokoreański snowboardzista.
Kariera.
Po raz pierwszy na arenie międzynarodowej pojawił się 9 marca 2007 roku w Gujō, gdzie w mistrzostwach Japonii zajął 25. miejsce w gigancie równoległym. W 2008 roku wystąpił na mistrzostwach świata juniorów w Valmalenco, zajmując 22. miejsce w gigancie i 39. miejsce w slalomie równoległym. Jeszcze trzykrotnie startował w zawodach tego cyklu, najlepsze wyniki osiągając podczas mistrzostw świata juniorów w tej samej miejscowości w 2011 roku, gdzie był szósty w slalomie i dziewiąty w gigancie równoległym.
W zawodach Pucharu Świata zadebiutował 13 marca 2010 roku w Chiesa in Valmalenco, zajmując 36. miejsce w gigancie równoległym. Na podium zawodów tego cyklu po raz pierwszy stanął 5 marca 2017 roku w Kayseri, kończąc rywalizację w tej samej konkurencji na trzeciej pozycji. W zawodach tych wyprzedzili go jedynie Austriak Andreas Prommegger i inny reprezentant Korei Południowej, Lee Sang-ho. Najlepsze wyniki osiągnął w sezonie 2016/2017, kiedy to zajął 26. miejsce w klasyfikacji PAR.
W 2017 roku zajął siedemnaste miejsce w gigancie i osiemnaste w slalomie równoległym podczas mistrzostw świata w Sierra Nevada. Startował także na czterech wcześniejszych mistrzostwach świata, jednak plasował się poza czołową dwudziestką.

</doc>
<doc id="3967588" url="https://pl.wikipedia.org/wiki?curid=3967588" title="Honoratka (obwód rówieński)">
Honoratka (obwód rówieński)

Honoratka (ukr. Гоноратка) – wieś na Ukrainie, w obwodzie rówieńskim, w rejonie radziwiłłowskim, w radzie wiejskiej Boratyn. W 2001 roku zamieszkiwało ją 285 mieszkańców.

</doc>
<doc id="3967604" url="https://pl.wikipedia.org/wiki?curid=3967604" title="Kweon Lee-jun">
Kweon Lee-jun

Kweon Lee-jun (kor. 권이준; ur. 24 października 1997) – południowokoreański snowboardzista, złoty medalista mistrzostw świata juniorów.
Kariera.
Po raz pierwszy na arenie międzynarodowej pojawił się 10 grudnia 2011 roku w Copper Mountain, gdzie w zawodach Nor-Am Cup zajął 65. miejsce w halfpipe'ie. W 2012 roku wystąpił na mistrzostwach świata juniorów w Sierra Nevada, zajmując 31. miejsce. Jeszcze trzykrotnie startował w zawodach tego cyklu, najlepsze wyniki osiągając podczas mistrzostw świata juniorów w Yabuli w 2015 roku, gdzie wywalczył złoty medal.
W zawodach Pucharu Świata zadebiutował 24 sierpnia 2013 roku w Cardronie, zajmując 42. miejsce. Nie stawał na podium zawodów pucharowych. Najlepsze wyniki osiągnął w sezonie 2016/2017, kiedy to zajął 80. miejsce w klasyfikacji AFU, a w klasyfikacji halfpipe’a był dwudziesty. W 2017 roku zajął osiemnaste miejsce podczas mistrzostw świata w Sierra Nevada. Na rozgrywanych dwa lata wcześniej mistrzostwach świata w Kreischbergu zajął 23. pozycję.
Osiągnięcia.
Puchar Świata.
Miejsca na podium w zawodach.
Kweon nie stawał na podium zawodów PŚ.

</doc>
<doc id="3967612" url="https://pl.wikipedia.org/wiki?curid=3967612" title="Cmentarz Karaimski w Warszawie">
Cmentarz Karaimski w Warszawie



</doc>
<doc id="3967632" url="https://pl.wikipedia.org/wiki?curid=3967632" title="Bi-2">
Bi-2

Bi-2 (ros. "Би-2") – białoruski oraz rosyjski zespół rockowy utworzony w 1988 w Bobrujsku. Założycielami grupy są Liowa Bi-2 i Szura Bi-2. 
Utwór grupy "Nikt nie pisze do pułkownika" (ros. "Полковнику никто не пишет") został umieszczony na soundtracku do kultowego filmu Brat 2.
Historia grupy.
Założyciele zespołu poznali się w 1985 roku w Mińsku na scenie dziecięcego teatru "Rond", skupiającego młodzież zafascynowaną teatrem absurdu. 
W 1988 roku obaj założyli grupę Bratia po orużju (ros. Братья по оружию), przemianowaną wkrótce na Biereg Istiny (ros. Берег истины). Pierwotnie w skład kolektywu wchodziło piętnastu członków. W 1989 roku grupa przybrała obecnie funkcjonującą nazwę, a Liowa został wokalistą zespołu. "Byliśmy punk-ującą grupą. Graliśmy muzykę na wzór The Police, czy też ska z piszczałkami. Nasze teksty były tematycznie albo ostro socjalne, albo ostro seksualne" - wspomina Szura.Występom Bi - 2 w owym czasie towarzyszyło niecodzienne show."Występ zaczynał się tak, że na scenę wnoszono trumnę. Następnie wychodziłem z jej wnętrza ubrany w koszulę ze śladami po kulach. Miałem przy sobie poduszkę, którą zaraz potem rwałem. W tym momencie cała publiczność była w piórach." - wspomina Liowa.W okresie od 1988 do 1990 roku grupa koncertowała po całym kraju. Podczas występu na jednym z festiwali muzycy zostali przegonieni ze sceny przez milicję.
W 1991 roku Szura i Liowa wyjechali do Izraela, tam zostali zatrudnieni jako ochroniarze na budowie. Mimo braków w składzie, grupa nadal występowała dając koncerty akustyczne. 
W 1993 roku Szura przeprowadził się do Australii. Kolejne utwory autorstwa Liowy i Szury powstawały przez telefon, przy czym pierwszy z nich pisał teksty, a drugi - muzykę. 
W 1998 roku Liowa przyjechał do Australii, co skutkowało nagraniem albumu Bi - 2 pod tytułem I korabl' pływiot (ros. И корабль плывет). Dzięki wyemitowaniu singla Sierdce (ros. Сердце) na antenie radia НАШЕ Радио grupa zdobyła rozpoznawalność w Rosji. W 1999 roku obaj mężczyźni wyjechali do Moskwy, gdzie postanowili rozwijać swoją muzyczną karierę. W owym czasie utwory Bi - 2 były emitowane przez wiele rosyjskich rozgłośni radiowych, lecz mimo to muzycy nie mogli przekonać żadnej wytwórni do wydania swojego albumu.
Sytuacja uległa zmianie w 2000 roku, gdy utwór "Nikt nie pisze do pułkownika" (ros. "Полковнику никто не пишет") został umieszczony na soundtracku do kultowego filmu Brat 2. Poskutkowało to zdobyciem dużej popularności na terenie całego kraju i zwiększeniem liczby fanów. Wtedy grupa podpisała kontrakt z wytwórnią płytową Sony Music Entertainment Russia.

</doc>
<doc id="3967633" url="https://pl.wikipedia.org/wiki?curid=3967633" title="Raszków (Ukraina)">
Raszków (Ukraina)

 
Raszków (, "Raszkiw") – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967634" url="https://pl.wikipedia.org/wiki?curid=3967634" title="Margarita Mariscal de Gante">
Margarita Mariscal de Gante

Margarita Mariscal de Gante y Mirón (ur. 10 stycznia 1954 w Madrycie) – hiszpańska polityk i prawniczka, w latach 1996–2000 minister sprawiedliwości.
Życiorys.
Ukończyła w 1980 studia prawnicze na Uniwersytecie Complutense w Madrycie. Podjęła pracę w sądownictwie, uzyskując nominację sędziowską. Działała w branżowym stowarzyszeniu Asociación Profesional de la Magistratura. W 1990 z rekomendacji Partii Ludowej powołano ją w skład Rady Głównej Władzy Sądowniczej. W maju 1996 objęła urząd ministra sprawiedliwości w rządzie José Maríi Aznara, który sprawowała do kwietnia 2000. W latach 2000–2004 sprawowała mandat posłanki do Kongresu Deputowanych, od 2002 pełniła funkcję pierwszej wiceprzewodniczącej niższej izby hiszpańskiego parlamentu. W 2012 została powołana w skład Trybunału Obrachunkowego.

</doc>
<doc id="3967637" url="https://pl.wikipedia.org/wiki?curid=3967637" title="HIFK Fotboll">
HIFK Fotboll

HIFK Fotboll – fiński klub piłkarski z siedzibą w Helsinkach, stolicy państwa. Sekcja piłkarska HIFK.
Historia.
Klub założony został w 1897 roku. W 1930 roku klub debiutował w najwyższej lidze mistrzostw, a w 1972 po raz ostatni zagrał w niej, po czym spadł do drugiej ligi. W 2015 znów wrócił do Veikkausliiga, z której spadł w 2017. Po roku powrócił do Veikkausliiga.

</doc>
<doc id="3967638" url="https://pl.wikipedia.org/wiki?curid=3967638" title="HIFK">
HIFK



</doc>
<doc id="3967639" url="https://pl.wikipedia.org/wiki?curid=3967639" title="Hilla von Rebay">
Hilla von Rebay

Hilla von Rebay (ur. 31 maja 1890 w Strasburgu, Alzacja-Lotaryngia, zm. 27 września 1967 w Westport, stan Connecticut) – niemiecka malarka abstrakcyjna, kolekcjonerka i propagatorka sztuki modernistycznej w Stanach Zjednoczonych, współzałożycielka Fundacji Solomona R. Guggenheima i dyrektorka Museum of Non-Objective Painting (przemianowanego w 1959 na Muzeum Solomona R. Guggenheima).
Życiorys.
Edukacja.
Urodziła się w rodzinie arystokratycznej jako baronessa Hildegard Anna Augusta Elisabeth Rebay von Ehrenwiesen. Była córką barona Franza Josefa Rebay von Ehrenwiesen, oficera w armii pruskiej. Od dzieciństwa wykazywała uzdolnienia plastyczne. Oficjalną edukację artystyczną rozpoczęła w Kunstgewerbeschule w Kolonii (1908–1909), a następnie w paryskiej Académie Julian (1909–1910), gdzie otrzymała tradycyjne wykształcenie artystyczne z zakresu historii sztuki oraz malarstwa rodzajowego, portretowego i pejzażu. W 1911 przeprowadziła się do Monachium, gdzie przez rok studiowała w Debschitz-Schule. Tam też zrodziło się jej zainteresowanie sztuką modernistyczną. W 1916 poznała w Berlinie awangardowego niemieckiego artystę (1889-1953), z którym przez dziesięciolecia pozostawała w bliskim związku najpierw na płaszczyźnie prywatnej i artystycznej, później również zawodowej.
Współpraca z Guggenheimem.
W styczniu 1927 Rebay wyjechała do Stanów Zjednoczonych i zamieszkała w Nowym Jorku. Udzielała lekcji rysunku amerykańskiej rzeźbiarce Louise Nevelson, malowała portrety na zamówienie, dekorowała witryny sklepowe, projektowała plakaty oraz wystawiała swoje prace m.in. w Worcester Art Museum i w galeriach sztuki na Manhattanie. W jednej z tych galerii spotkała Solomona Guggenheima, gdy kupował dwa obrazy jej autorstwa. W owym czasie Guggenheim wraz z żoną Ireną byli kolekcjonerami sztuki konwencjonalnej, ale pod wpływem Rebay zainteresowali się modernistycznym malarstwem nieprzedstawiającym (ang. non-objective art), czyli nieprzybierającym formy żadnych rozpoznawalnych figur lub obiektów. Hilla Rebay została ich doradcą artystycznym. W 1937 Guggenheim i Rebay założyli Fundację Solomona R. Guggenheima, która w pierwszej kolejności zakupiła obrazy promowanych przez Rebay Wasilija Kandinskiego i Rudolfa Bauera, a następnie prace Gleizesa, Mondriana, Delaunaya, Légera, Chagalla, Klee'a, Picassa, Modiglianiego i Seurata. Stały się one podstawą późniejszej kolekcji eksponowanej w założonym przez Fundację Guggenheima nowojorskim Museum of Non-Objective Painting, którego działalność zainaugurowała 1 czerwca 1939 wystawa "Art of Tomorrow". Muzeum swoją tymczasową siedzibę miało przy East 54th Street, w zaadaptowanym byłym salonie samochodowym. Rebay, która została jego kuratorką i dyrektorką, stworzyła tam specyficzną atmosferę sprzyjającą obcowaniu z malarstwem nieprzedstawiającym. Obrazy, oprawione w proste wąskie ramy, były zawieszone nisko na ścianach pokrytych szarą tkaniną, na podłogach leżały grube dywany, a z głośników płynęła muzyka klasyczna.
Poza aktywnością w Muzeum, Rebay bezustannie organizowała wystawy objazdowe, wysyłała dzieła z kolekcji Guggenheima do muzeów, szkół i różnych organizacji na terenie Stanów Zjednoczonych. Wspierała również obiecujących artystów poprzez stypendia, zapomogi i wystawianie ich prac, m.in. Jacksona Pollocka i swojego partnera Rudolfa Bauera, który w sierpniu 1939 wyemigrował z Niemiec do Ameryki.
Gdy w 1943 Fundacja Guggenheima zakupiła w Nowym Jorku parcelę przy Fifth Avenue (pomiędzy ulicami 88th i 89th), Rebay zamówiła u amerykańskiego architekta Franka Lloyda Wrighta projekt nowej siedziby Muzeum, którego wykonanie i realizacja zajęły 15 lat. Nowy budynek został otwarty dopiero 21 października 1959, a Muzeum przemianowano na Muzeum Solomona R. Guggenheima.
Kontrowersje.
Hilla Rebay była postrzegana jako osoba kontrowersyjna. Była wizjonerką z umiejętnością realizacji swoich wizji. Jako jedyna popierała i promowała amerykańskich artystów abstrakcyjnych w czasie, gdy inne muzea całkowicie ich ignorowały. Z drugiej strony jej apodyktyczność i autokratyzm wywoływały wrogość, teozoficzne podejście do sztuki – uśmiechy politowania, a bliskie relacje z Guggenheimem – zazdrość. Zarzucano jej brak samokrytyki i nepotyzm, gdy eksponowała w muzeum swoje własne prace i zbyt dużą liczbę płócien swojego kochanka Bauera. Krytykowano jej katalogi wystaw, z nonsensownymi analizami wystawianych dzieł sztuki nieprzedstawiającej. Podkreślano, że w wielkim kryzysie lat 30. social realism w sztuce cieszył się dużo większym zainteresowaniem opinii publicznej niż wyrafinowane abstrakcje autorstwa Rebay i jej przyjaciół. 
Rebay była dwukrotnie aresztowana. Pierwszym razem podczas II wojny światowej (1942–1943) pod zarzutem kontaktów z nazistami (zarzut później wycofano) oraz gromadzenia racjonowanej żywności. W czasie jej nieobecności obowiązki dyrektora Fundacji pełnił Rudolf Bauer, który od dawna pragną objąć tę funkcję. Jednakże Solomon Guggenheim przywrócił Rebay na to stanowisko, gdy tylko została oczyszczona z zarzutów. Ponownie aresztowano ją w 1963 za nadużycia podatkowe w związku ze znacznym zawyżeniem wartości obrazów, które podarowała Muzeum Guggenheima. 
W 1944 Bauer poślubił Louise Huber, Austriaczkę, którą wcześniej zatrudniał jako swoją służącą. Zbulwersowana tym Rebay pisemnie zelżyła Louise. Bauer uznał to za oszczerstwo i w imieniu żony wytoczył Rebay proces o zniesławienie. W 1945 Rebay wygrała sprawę.
Spuścizna i śmierć.
Po śmierci Solomona Guggenheima w 1949 pozycja Rebay zdecydowanie osłabła. Bratanek i jeden ze spadkobierców Guggenheima – Harry Frank Guggenheim (1890–1970) – nie podzielał jej wizji Muzeum ściśle związanego ze sztuką nieprzedstawiającą i poprosił ją o dymisję. Rebay ustąpiła z zajmowanych stanowisk kierowniczych (dyrektora Fundacji i dyrektora Muzeum) w 1952, ale kontynuowała współpracę jako doradca i emerytowany dyrektor. Sporo podróżowała, wykładała, malowała i wspierała artystów. Rozważała też stworzenie własnego muzeum we Franton Court, swoim domu w Greens Farms, Westport, w stanie Connecticut, gdzie eksponowałaby dzieła sztuki ze swojej prywatnej kolekcji, obejmującej prace Bauera, Caldera, Gleizesa, Kandinskiego, Klee'a, Mondriana i Schwittersa. Po śmierci Rebay kolekcja ta, razem z jej prywatnym archiwum, została włączona do zbiorów Muzeum Guggenheima jako Hilla von Rebay Foundation.
Hilla Rebay zmarła na atak serca w swoim domu, w 1967. Zgodnie z jej życzeniem została pochowana w rodzinnym grobowcu w Teningen, w Niemczech.
Twórczość.
W czasie studiów w Paryżu (1909–1910) Rebay poznała artystów i pisarzy teozoficznych, których idee miały istotny wpływ na jej dalsze życie i twórczość. W pełni bowiem podzielała ich przekonanie, że potęga intuicji odgrywa ogromną rolę w twórczości artystycznej i innych dziedzinach życia.
Pobyt w Monachium (1911) zrodził w niej zainteresowanie modernizmem, ale nie była wówczas jeszcze gotowa na przyswojenie radykalnych awangardowych idei. Nadal uprawiała malarstwo głównie figuratywne i portretowe. W 1912 została zaproszona do udziału w swojej pierwszej wystawie w Kolonii (Kölnischer Kunstverein). Rok później, w marcu 1913, wystawiła swoją pracę w paryskim Salonie Niezależnych, obok prac Archipenki, Brâncușiego, Chagalla, Delaunaya, Gleizesa i Rivery. To doświadczenie było jednak dla niej frustrujące, gdyż w kontekście innych dzieł własna praca wydała się jej nieadekwatna. W liście do swoich rodziców wyznała wówczas: „Moje prace są okropne. Smutne to, że sztuka jest taka trudna. A im dalej, tym trudniej”. W 1914 wystawiała w Monachium (z Secesją Monachijską) i w Berlinie (z ekspresjonistami z .
Prawdziwym przełomem w jej artystycznym życiu było poznanie w 1915 w Zurychu Hansa Arpa, który pokazał jej prace artystów uprawiających sztukę
nieprzedstawiającą (no-objective art), takich jak Wassily Kandinsky, Paul Klee, Franz Marc i Rudolf Bauer. W tym też czasie została zaproszona przez Herwartha Waldena do berlińskiej Galerii Der Sturm, gdzie osobiście poznała Rudolfa Bauera, Wassila Kandinskiego oraz innych artystów z ugrupowań artystycznych Der Sturm, Der Blaue Reiter i Die Brücke. Odkrycie sztuki nieprzedstawiającej całkowicie zmieniło jej perspektywę twórczą. Jej dotychczas realistyczne prace stały się abstrakcyjne, biomorficzno-linearne, a z czasem zupełnie nieprzedstawiające, łamiące więzi ze światem zewnętrznym, by wykazać wewnętrzną duchową ekspresję.
Uprawiała malarstwo sztalugowe, głównie olejne, ale malowała też gwasze i akwarele. Interesowała się również kolażem, który z czasem stał się jej ulubioną techniką twórczą.

</doc>
<doc id="3967641" url="https://pl.wikipedia.org/wiki?curid=3967641" title="Antanas Sereda">
Antanas Sereda



</doc>
<doc id="3967643" url="https://pl.wikipedia.org/wiki?curid=3967643" title="Constantin Pârvulescu">
Constantin Pârvulescu

Constantin Pârvulescu (ur. 10 listopada 1895 we wsi Olănești, zm. 11 lipca 1992 w Romanie) – rumuński działacz komunistyczny i aktywny przeciwnik Ceaușescu. 
Życiorys.
W 1921 wstąpił do Komunistycznej Partii Rumunii. W trakcie I wojny światowej zdezerterował z armii rumuńskiej i wszedł w szeregi Armii Czerwonej. Po delegalizacji Socjalistycznej-Komunistycznej Partii Rumunii w 1924 działał w podziemiu. W 1930 przez pewien czas pełnił funkcję jej sekretarza generalnego. W 1934 został aresztowany w Pradze i osadzony w więzieniu. Po kilku latach udało mu się zbiec i przed wybuchem II wojny światowej przedostał się do ZSRR. W 1942 ożenił się z agentką NKWD Aną Toma. 
W okresie powojennym pełnił cały szereg funkcji partyjnych, m.in. był członkiem Biura Politycznego (1952-1960), przewodniczącym komisji kontroli partyjnej (1945-1953, 1955-1960), przew. centralnej komisji rewizyjnej (1960-1969), dyrektorem Instytutu Historii Partii (1953-1958).

</doc>
<doc id="3967651" url="https://pl.wikipedia.org/wiki?curid=3967651" title="D.C. Fontana">
D.C. Fontana

D.C. Fontana, właśc. Dorothy Catherine Fontana (ur. 25 marca 1939 w Sussex, zm. 2 grudnia 2019 w Los Angeles) – amerykańska scenarzystka telewizyjna, jedna z najbliższych współpracownic Gene’a Roddenberry’ego przy tworzeniu uniwersum fabularnego "Star Trek". Pracowała przy serialach ', ", " oraz '.
Życiorys.
Początki kariery.
Pochodzi ze stanu New Jersey, gdzie zdobyła wykształcenie przygotowujące do pracy w sekretariacie. Już jako jedenastolatka podjęła pierwsze próby literackie i przez całą młodość jej marzeniem było, aby móc kiedyś żyć z pisania. Początkowo pracowała jednak w wyuczonym zawodzie sekretarki, najpierw w Nowym Jorku, a później w Hollywood. Gdy miała 21 lat zapytała swojego ówczesnego szefa, renomowanego scenarzystę westernów Samuela Peeplesa, czy może spróbować napisać scenariusz jednego odcinka do serialu "The Tall Man", przy którym Peeples wówczas pracował. Peeples odrzekł, że jeśli Fontana stworzy historię na odpowiednim poziomie, zostanie potraktowana tak samo jako zawodowi scenarzyści. Tak doszło do jej debiutu telewizyjnego. Nadal jednak nie była w stanie utrzymywać się z pisania i dalej pracowała jako sekretarka.
Star Trek.
W połowie lat 60. prowadziła sekretariat Gene’a Roddenbery’ego, początkowo w czasie produkcji stworzonego przez niego serialu "The Lieutenant", a następnie w okresie prac nad nowym serialem science-fiction "Star Trek" (dziś znanym jako "Star Trek: Seria oryginalna"). Gdy po realizacji dwóch pilotów telewizja NBC zamówiła wreszcie pierwszy pełny sezon "Star Treka", Roddenberry, wiedząc o próbach scenopisarskich Fontany, zaproponował jej miejsce wśród scenarzystów nowego serialu. W połowie pierwszego sezonu została awansowana na redaktorkę scenariusza "(story editor"), poprawiającą teksty innych autorów. Wśród odcinków, które Fontana napisała sama, znalazł się m.in. "Babel", w którym po raz pierwszy pojawili się rodzice Spocka oraz ukazany został problem trudnych relacji wewnątrz jego rodziny, założonej przez przedstawicieli dwóch różnych planet i cywilizacji. Pierwszy odtwórca roli Spocka, Leonard Nimoy, uznał ją w swoich wspomnieniach za osobę szczególnie zasłużoną dla ubogacenia postaci Spocka i rozwinięcia w ramach uniwersum całej wolkańskiej kultury. Fontana zrezygnowała z etatowej pracy przy "Star Treku" po zakończeniu drugiego sezonu, ale jednocześnie zobowiązała się nadal pisywać scenariusze wybranych odcinków jako freelancerka. Łącznie była autorką lub współautorką dziesięciu odcinków "Serii oryginalnej".
Gdy w 1973 rozpoczęła się produkcja "Serii animowanej", Fontana zgodziła się objąć stanowisko współproducentki oraz redaktorki scenariusza. Sama napisała jeden odcinek, "Dawne lata", w którym powróciła do wątku rodziny Spocka, ukazując kluczowy epizod z jego dzieciństwa na Wolkanie. Kilkanaście lat później znalazła się w zespole przygotowującym premierę "Następnego pokolenia". Wspólnie z Roddenberrym napisała dwugodzinny odcinek pilotowy tego serialu, "Encounter at Farpoint," a później była współautorką jeszcze czterech innych odcinków. Była także współscenarzystką jednego odcinka "Stacji kosmicznej".
Inne seriale.
Fontana regularnie pisywała także scenariusze odcinków wielu innych seriali. Znalazły się wśród nich m.in. "Ulice San Francisco", "Kung Fu", "The Waltons", "Dallas", "Babilon 5", "Kapitan Simian i kosmiczne małpy", "ReBoot", "", "Srebrny Surfer" czy "Kosmiczne wojny".

</doc>
<doc id="3967654" url="https://pl.wikipedia.org/wiki?curid=3967654" title="KIF Helsinki">
KIF Helsinki

FC Kiffen 08 – fiński klub piłkarski z siedzibą w Helsinkach, stolicy państwa.
Historia.
Klub założony został w 1908 roku. W 1930 roku klub debiutował w najwyższej lidze mistrzostw, a w 1978 po raz ostatni zagrał w niej, po czym spadł do drugiej ligi.

</doc>
<doc id="3967656" url="https://pl.wikipedia.org/wiki?curid=3967656" title="Kiffen">
Kiffen



</doc>
<doc id="3967663" url="https://pl.wikipedia.org/wiki?curid=3967663" title="Zaremba i Kamiński">
Zaremba i Kamiński



</doc>
<doc id="3967665" url="https://pl.wikipedia.org/wiki?curid=3967665" title="Rohynia">
Rohynia

 
Rohynia (ukr. Рогиня) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967666" url="https://pl.wikipedia.org/wiki?curid=3967666" title="ÅIFK">
ÅIFK



</doc>
<doc id="3967667" url="https://pl.wikipedia.org/wiki?curid=3967667" title="Jeong Yu-rim">
Jeong Yu-rim

Jeong Yu-rim (ur. 9 marca 1998) – południowokoreańska snowboardzistka, srebrna medalistka mistrzostw świata juniorów i brązowa medalistka igrzysk olimpijskich młodzieży.
Kariera.
Po raz pierwszy na arenie międzynarodowej pojawiła się 10 grudnia 2011 roku w Copper Mountain, gdzie w zawodach Nor-Am Cup zajęła 41. miejsce w halfpipe'ie. W 2012 roku wystąpiła na mistrzostwach świata juniorów w Sierra Nevada, zajmując siódme miejsce. Podczas rozgrywanych rok później mistrzostw świata juniorów w Yabuli wywalczyła srebrny medal. Ponadto w 2016 roku zdobyła brązowy medal na igrzyskach olimpijskich młodzieży w Lillehammer.
W zawodach Pucharu Świata zadebiutowała 26 sierpnia 2012 roku w Cardronie, zajmując 26. miejsce. Tym samym już w swoim debiucie wywalczyła pierwsze pucharowe punkty. Nie stawała na podium zawodów pucharowych. Najlepsze wyniki osiągnęła w sezonie 2015/2016, kiedy to zajęła 51. miejsce w klasyfikacji AFU, a w klasyfikacji halfpipe’a była dwudziesta. W 2017 roku zajęła 26. miejsce podczas mistrzostw świata w Sierra Nevada.
Osiągnięcia.
Puchar Świata.
Miejsca na podium w zawodach.
Jeong nie stawała na podium zawodów PŚ.

</doc>
<doc id="3967671" url="https://pl.wikipedia.org/wiki?curid=3967671" title="VIFK Vaasa">
VIFK Vaasa

Vasa IFK – fiński klub piłkarski z siedzibą w mieście Vaasa.
Historia.
Klub założony został w 1900 roku. W 1935 roku klub debiutował w najwyższej lidze mistrzostw, a w 1963 po raz ostatni zagrał w niej, po czym spadł do drugiej ligi.

</doc>
<doc id="3967673" url="https://pl.wikipedia.org/wiki?curid=3967673" title="Juan Carlos Aparicio">
Juan Carlos Aparicio

Juan Carlos Aparicio Pérez (ur. 20 kwietnia 1955 w Burgos) – hiszpański polityk i samorządowiec, parlamentarzysta, w latach 2000–2002 minister pracy i spraw społecznych.
Życiorys.
W 1977 ukończył studia chemiczne na Universidad de Valladolid. Zaangażował się w działalność polityczną w ramach Partii Liberalnej, był członkiem władz wykonawczych tego ugrupowania, w 1989 współtworzył wraz z nim Partię Ludową. W 1983 został posłem do kortezów Kastylii i Leónu, a w 1989 pełnił funkcję zastępcy prezydenta tej wspólnoty autonomicznej.
W 1986 po raz pierwszy wybrany do Kongresu Deputowanych, reelekcję uzyskiwał w wyborach w 1989, 1993, 1996 i 2000. W 1996 powołany na sekretarza stanu do spraw ochrony socjalnej. W styczniu 2000 objął urząd ministra pracy i spraw społecznych w pierwszym rządzie José Maríi Aznara. Pozostał na nim również w utworzonym w kwietniu tegoż roku drugim gabinecie dotychczasowego premiera. Zdymisjonowano go w lipcu 2002 w trakcie rekonstrukcji rządu.
W latach 2003–2011 zajmował stanowisko alkada Burgos. Od 2004 do 2008 wchodził w skład hiszpańskiego Senatu. W 2008 i 2011 ponownie wybierany na posła do niższej izby Kortezów Generalnych. W 2013 złożył mandat deputowanego w związku z powołaniem w skład rady dyrektorów koncernu technologicznego Indra Sistemas jako przedstawiciel Sociedad Estatal de Participaciones Industriales.
Odznaczony m.in. Krzyżem Wielkim Orderu Karola III oraz Krzyżem Wielkim Orderu Izabeli Katolickiej.

</doc>
<doc id="3967677" url="https://pl.wikipedia.org/wiki?curid=3967677" title="VIFK">
VIFK



</doc>
<doc id="3967680" url="https://pl.wikipedia.org/wiki?curid=3967680" title="KTP">
KTP



</doc>
<doc id="3967681" url="https://pl.wikipedia.org/wiki?curid=3967681" title="Rosochacz (obwód iwanofrankiwski)">
Rosochacz (obwód iwanofrankiwski)

 
Rosochacz (ukr. Росохач) – wieś na Ukrainie, w obwodzie iwanofrankiwskim, w rejonie horodeńskim.
W czasie okupacji niemieckiej mieszkająca we wsi rodzina Sabadach udzieliła pomocy Chaimowi Bergmanowi. W 2004 roku Instytut Jad Waszem podjął decyzję o przyznaniu Antoniemu, Eudokii i Bazylemu Sabadach tytułu Sprawiedliwych wśród Narodów Świata.

</doc>
<doc id="3967682" url="https://pl.wikipedia.org/wiki?curid=3967682" title="FC Jazz">
FC Jazz



</doc>
<doc id="3967683" url="https://pl.wikipedia.org/wiki?curid=3967683" title="OPS">
OPS



</doc>
<doc id="3967684" url="https://pl.wikipedia.org/wiki?curid=3967684" title="MyPa">
MyPa



</doc>
<doc id="3967685" url="https://pl.wikipedia.org/wiki?curid=3967685" title="Judyta (obraz Valentina de Boulogne)">
Judyta (obraz Valentina de Boulogne)

Judyta – obraz olejny namalowany ok. 1626–1628 przez francuskiego artystę barokowego Valentina de Boulogne. Płótno należało do Ludwika XIV, obecnie znajduje się w Musée des Augustins, w Tuluzie.
Opis obrazu.
Temat obrazu został zaczerpnięty z biblijnej Księgi Judyty. Artysta przedstawił Judytę po powrocie do Betulii z odciętą głową asyryjskiego wodza Holofernesa i prawdopodobnie przemawiającą do Izraelitów. Młoda i piękna kobieta ukazana została w pozie wyrażającej tryumf nad pokonanym wrogiem. Jest ubrana w bogatą, niebieską suknię, ma uniesioną prawą rękę z wysuniętym palcem wskazującym, co podkreśla zasadność makabrycznego czynu, którego dokonała. Lewa ręka Judyty, wsparta w nadgarstku na wielkim mieczu, trzyma za włosy głowę pokonanego wroga. Tło obrazu jest nieokreślone, całość oświetlona jest silnym strumieniem światła z lewej strony, co umożliwiło malarzowi wykorzystanie walorów światłocienia. Kolorystyka obrazu jest ciepła, przeważają odcienie brązu z plamami czerwieni i koloru niebieskiego.
Interpretacje.
Motyw Judyty i Holofernesa był popularny w malarstwie renesansu i baroku. Poruszali go m.in. Andrea Mantegna, Giorgione, Lucas Cranach Starszy, Jacopo Tintoretto, Rubens i Caravaggio.
Symbolikę obrazu Valentina najlepiej oddają użyte kolory, biel oraz delikatność twarzy Judyty oznaczają czystość i szlachetność zamiarów. Niebieska barwa sukni, to kolor nieba świadczący o doniosłości misji i przyzwoleniu Niebios. Czerwień płachty, z której wyłania się głowa Holofernesa, to symbol pychy i władzy, atrybutów wodza i żołnierza. Czerń, w dole obrazu, w którą zwrócona jest głowa pokonanego wodza nawiązuje do jego śmierci.
W tradycji kościelnej Judyta jest typem Maryi, Matki Jezusa. Valentin de Boulogne przedstawił Judytę w sposób przypominający Marię. Natomiast miecz, który zdaje się być wbity w głowę Holofernesa jednoznacznie kojarzy się z krzyżem i symbolizuje zwycięstwo chrześcijaństwa nad poganami.
W 1626 r. Valentin de Boulogne namalował inny obraz "Judyta i Holofernes", przedstawiający brutalną scenę dekapitacji i jednoznacznie nawiązujący do dzieła Caravaggia "Judyta odcinająca głowę Holofernesowi".

</doc>
<doc id="3967688" url="https://pl.wikipedia.org/wiki?curid=3967688" title="Houmuwu ding">
Houmuwu ding

Houmuwu ding (), wcześniej zwany Simuwu ding () – rytualne naczynie brązowe typu "ding" z czasów dynastii Shang; największe zachowane na świecie naczynie z epoki brązu.
Opis.
Naczynie to czworonożny, prostokątny kocioł ("ding") na czterech pustych nogach. Wysokość (z uszami) wynosi 137 cm (lub 132,8–133 cm), wymiary misy 110 (116-110) na 77 (79-71) cm; ścianki są grube na ok. 6 cm, ale ich grubość jest nieregularna. Nogi mają wysokość 46 cm, ok. 15 cm średnicy, obwód w dolnej części 40 cm, w górnej - ponad 61 cm. Ważąc 875 kilogramów, jest największym starożytnym brązem odnalezionym gdziekolwiek na świecie.
Naczynie jest głębokie, o płaskim dnie i prostopadłych ściankach. Ma dwie rękojeści (jedna jest zrekonstruowana), których boki są ozdobione dwoma tygrysami trzymającymi w pyskach ludzką głowę, a wierzch – wzorem ryb. Zdobienia na ściankach składają się z biegnącego dookoła reliefu, ukazującego, na tle skonwencjonalizowanego wzoru chmur i błyskawic, zwierzęce głowy i jednonogie smoki. Zdobień dopełniają wzory z ze zwierzęcych pysków ze zwiniętymi ogonami na szczycie i dole ścianek, oraz kolejne pyski zwierzęce na nogach naczynia.
Technologia.
Analiza składu metalu wykazała 84,77% miedzi, 11,64% cyny, 2,79% ołowiu, a ponadto śladowe ilości żelaza, chromu, cynku, arsenu, krzemu, wapnia, pochodzących z zanieczyszczeń w rudzie miedzi i cyny. Takie proporcje odpowiadają niemal dokładnie zaleceniom dla naczyń tego typu zawartym w starożytnej encyklopedii technologii "Kaogong ji" (traktuje ona cynę i ołów łącznie, sugerując ich udział 14,3% - w tym kotle wynosi on 14,43%).
Odlanie tak wielkiego naczynia świadczy o wysokich zdolnościach organizacyjnych i technicznych. Szacuje się, że do samego odlewu potrzeba było ok. 150 ludzi, wspartych przez kolejnych 200-300 zajmujących się transportem materiałów i organizacją. Odlewnicy musieli przewidzieć problemy związane m.in. z naprężeniami, powstającymi podczas stygnięcia tak znacznej ilości metalu. Jest to prawdopodobnie powód, dla którego nogi kotła są puste - poza oszczędnością materiału, zmniejsza to możliwość powstania pęknięć we wrażliwym punkcie łączenia nóg z korpusem.
Badania wykazały, że "ding" odlano w wieloczęściowej formie, składającej się z 8 elementów na ściany, czterech na spód i dwóch na każdą z nóg, co łącznie dało dwudziestoczęściową formę. Dolne części nóg i uszy zostały odlane osobno, w jednoczęściowych formach; uszy są puste w środku, wypełnione ziemią; całość kotła została wykonana najprawdopodobniej w dwóch odlewach; powstałe z jednej strony uszkodzenia z jednej strony uzupełniono trójkątnym kawałkiem metalu.
Historia i znaczenie.
Kocioł został odnaleziony w 1939 roku, na terenie wioski Wuguancun, w Anyangu, na cmentarzu królów dynastii Shang, w części nazywanej Xibeigang, w grobie nr M260. Najprawdopodobniej pochowana była w nim dama Jing, żona króla Wu Dinga (1250-1200 r. p.n.e) lub jego następcy, króla Zujia. Grobowiec zawierał też inne brązy, przedmioty z jadeitu i szczątki ofiar ludzkich. Jego nazwa pochodzi od inskrypcji w wykonanej ówcześnie używaną formą pisma chińskiego: 后母戊, "Hòumǔwù", co oznacza „Królowa Matka Wu”. Pierwotnie znak 后 ("hou", dama, królowa) odczytywano jako podobny znak 司 ("si", administrator), stąd często w literaturze pojawia się nazwa Simuwu ding.
Odnaleziony w czasie, gdy północne Chiny znajdowały się pod japońską okupacją, został przez lokalnych mieszkańców zakopany z powrotem, by ukryć go przed okupantami, którzy usłyszawszy o znalezisku, oferowali zań wysoką nagrodę. Po klęsce Japonii, "ding" został ponownie odkopany i przejęty przez władze prowincji. W 1946 przewieziono go do Nankinu, stolicy Republiki Chińskiej, gdzie był eksponowany z okazji 60. urodzin Czang Kaj-szeka, przywódcy Chin w wojnie z Japonią. Po klęsce Nacjonalistów w wojnie domowej z komunistami, wycofali się oni na Tajwan, zabierając ze sobą znaczną część kolekcji sztuki. Ponad 800-kilogramowy kocioł okazał się jednak za ciężki. W 1959, z okazji dziesięciolecia Chińskiej Republiki Ludowej, przewieziono go do Pekinu, gdzie stał się częścią kolekcji Chińskiego Muzeum Narodowego.
Interesujący jako dzieło sztuki i zabytek technologii, od momentu znalezienia w czasie wojny, "ding" stał się także symbolem politycznym. Dziewięć trójnożnych kotłów "ding" Wielkiego Yu było symbolem władzy legendarnych cesarzy Chin, wielokrotnie poszukiwanym i kopiowanym w poprzednich epokach. Także w 1944 powstał pomysł odlania takich kotłów dla Czang Kaj-szeka, jednak chińscy republikanie, bojąc się oskarżenia Czanga o imperatorskie ciągotki, ostatecznie skupili się na użyciu Houmuwu ding jako symbolu potęgi Chin. Ponad 50 lat później, komunistyczne władze Chin poszły podobną drogą, odlewając w 1997 roku prostokątny "ding" z okazji odzyskania Hongkongu. Nowy kocioł, wyraźnie wzorowany na oryginale z XIII w. p.n.e. ważył dużo więcej (1997 kg na cześć roku) i różnił się szczegółami ornamentów, eksponującymi symbol Specjalnego Regionu Administracyjnego Hongkong. Dla podkreślenia symboliki zjednoczenia i zatarcia śladów dawnych upokorzeń, kocioł został odlany przy użyciu materiałów zebranych z ważnych miejsc w Chinach (m.in. ziemi z cesarskich mauzoleów, czy wody z Rzeki Żółtej), a następnie był eksponowany w Starym Pałacu Letnim zniszczonym przez anglo-francuskie wojska podczas II wojny opiumowej.
W 2010 roku prowincja Henan podarowała replikę "dingu" na ekspozycję w Pawilonie Chińskim podczas wystawy Expo 2010 w Szanghaju.

</doc>
<doc id="3967689" url="https://pl.wikipedia.org/wiki?curid=3967689" title="Arsen Mirzojan">
Arsen Mirzojan

Arsen Romanowycz Mirzojan (; ur. 20 maja 1978 w Zaporożu) – ukraiński piosenkarz.
Życiorys.
Urodził się i wychował w Zaporożu. W 2000 ukończył naukę na Zaporoskiej Państwowej Akademii Inżynierii. Po ukończeniu studiów pracował w przedsiębiorstwie Motor Sicz oraz w hucie Zaporiżstal.
W 1998 został członkiem rockowego zespołu Dworowych. W 2000 utracił słuch w lewym uchu, a cztery lata później również w prawym, ale dzięki zabiegowi protetyki odzyskał słuch. Występował w zespole Totem, który z czasem zmienił nazwę na Baburka; wystąpił z nim w festiwalach "Pierlini sezonu" (2001-2003) i "Czerwona ruta". Na jednym z konkursów poznał Saszę Położinskiego, lidera zespołu Tartak, który zaoferował mu udział w swoim programie "Swiża krow" na kanale M-1.
W 2008 wziął udział w festiwalu "Tawrijsky igry". Był też finalistą programu telewizyjnego "Smiech biez prawil". W 2011 zajął czwarte miejsce w finale pierwszej edycji programu "Hołos krajiny". Wkrótce wydał singiel z utworem „Nicz”, który premierowo wykonał w finale programu "Hołos krajiny". Również w 2011 wydał debiutancki album studyjny pt. "Hudziki".
W 2013 zaprezentował drugi album studyjny pt. "Nezryczni liżka". 14 grudnia 2015 wydał płytę pt. "Paperowyj snig", którą promował singlami: „Możesz jak...”, „Ispowed honszczyka” (duet z Aleksiejem Moczanowem) i „Striely”. Również 2015 wydał album pt. "Nicz".
11 listopada 2016 wydał pierwszy album kompilacyjny, zatytułowany po prostu "Arsen Mirzojan", na którym umieścił swoje najpopularniejsze utwory w dotychczasowym dorobku artystycznym. W 2017 wziął udział z piosenką „Geraldine” w ukraińskich eliminacjach eurowizyjnych; 4 lutego wystąpił w pierwszym półfinale selekcji i zajął siódme miejsce, przez co nie awansował do finału.
Życie prywatne.
Ma dwóch synów z pierwszego małżeństwa. Ze związku z Antoniną Matwienko ma córkę, Ninę (ur. 2016).

</doc>
<doc id="3967694" url="https://pl.wikipedia.org/wiki?curid=3967694" title="Jeong Hae-rim">
Jeong Hae-rim

Jeong Hae-rim (kor. 정해림; ur. 16 grudnia 1995) – południowokoreańska snowboardzistka, srebrna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 20 sierpnia 2010 roku w Mt Hutt, gdzie w zawodach FIS Race zajęła ósme miejsce w gigancie równoległym. W 2011 roku wystąpiła na mistrzostwach świata juniorów w Valmalenco, zajmując 28. miejsce w gigancie i 36. miejsce w slalomie równoległym. Jeszcze trzykrotnie startowała w zawodach tego cyklu, najlepsze wyniki osiągając podczas mistrzostw świata juniorów w Yabuli w 2015 roku, gdzie zdobyła srebrny medal w slalomie równoległym. Na tej samej imprezie była też szósta w gigancie równoległym.
W zawodach Pucharu Świata zadebiutowała 9 lutego 2011 roku w Yongpyong, zajmując 22. miejsce w slalomie równoległym. Nie stawała na podium zawodów pucharowych. Najlepsze wyniki osiągnęła w sezonie 2016/2017, kiedy to zajęła 31. miejsce w klasyfikacji PAR. W 2017 roku zajęła 21. miejsce w slalomie i 24. miejsce w gigancie równoległym podczas mistrzostw świata w Sierra Nevada.
Osiągnięcia.
Puchar Świata.
Miejsca na podium w zawodach.
Jeong nie stawała na podium zawodów PŚ.

</doc>
<doc id="3967697" url="https://pl.wikipedia.org/wiki?curid=3967697" title="Sudet Kouvola">
Sudet Kouvola

Sudet – fiński klub piłkarski z siedzibą w mieście Kouvola.
Historia.
Klub założony został w 1912 roku w Wyborgu jako WBJS (Wiipurin Bandy &amp; Jalkapalloseura). W latach 20.przyjął nazwę na Sudet (pol. "wilki"). Po okupacji Wyborgu przez ZSRR klub przeniósł się w 1939 do Helsinki, a w 1962 osiedlił się w Kouvola. W 1931 roku klub debiutował w najwyższej lidze mistrzostw, a w 1951 po raz ostatni zagrał w niej, po czym spadł do drugiej ligi. 

</doc>
<doc id="3967698" url="https://pl.wikipedia.org/wiki?curid=3967698" title="Semenówka (obwód iwanofrankiwski)">
Semenówka (obwód iwanofrankiwski)

 
Semenówka (ukr. Семенівка) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967699" url="https://pl.wikipedia.org/wiki?curid=3967699" title="Sudet Vyborg">
Sudet Vyborg



</doc>
<doc id="3967700" url="https://pl.wikipedia.org/wiki?curid=3967700" title="Sudet">
Sudet



</doc>
<doc id="3967702" url="https://pl.wikipedia.org/wiki?curid=3967702" title="TamU">
TamU



</doc>
<doc id="3967703" url="https://pl.wikipedia.org/wiki?curid=3967703" title="KPV">
KPV



</doc>
<doc id="3967705" url="https://pl.wikipedia.org/wiki?curid=3967705" title="SJK">
SJK



</doc>
<doc id="3967706" url="https://pl.wikipedia.org/wiki?curid=3967706" title="Słobódka (rejon horodeński)">
Słobódka (rejon horodeński)

 
Słobódka, Słobódka Polna (ukr. Слобідка) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967708" url="https://pl.wikipedia.org/wiki?curid=3967708" title="GKS Katowice (siatkówka)">
GKS Katowice (siatkówka)



</doc>
<doc id="3967710" url="https://pl.wikipedia.org/wiki?curid=3967710" title="Dominik Distelberger">
Dominik Distelberger

Dominik Distelberger (ur. 16 marca 1990 w Scheibbs) – austriacki lekkoatleta specjalizujący się w wielobojach.
Życiorys.
Międzynarodową karierę rozpoczął w 2006 roku. W 2007 wystartował na mistrzostwach świata juniorów młodszych w Ostrawie, zajmując tamże 10. pozycję w ośmioboju i startując w eliminacjach biegu na 200 metrów. W tym samym roku wywalczył srebrny medal podczas rozgrywanego w Belgradzie olimpijskiego festiwalu młodzieży Europy w biegu płotkarskim na 110 metrów. W kolejnym sezonie na eliminacjach biegów na 100 metrów i w biegu rozstawnym 4 × 100  metrów zakończył zmagania w Bydgoszczy na mistrzostwach świata juniorów. Szósty wieloboista mistrzostw Europy juniorów (2009). W 2011 był piętnasty na halowym czempionacie Starego Kontynentu oraz siódmy na młodzieżowych mistrzostwach Europy. Rok później uplasował się na 15. miejscu na mistrzostwach Europy w Helsinkach. Piętnasty zawodnik halowych mistrzostw Starego Kontynentu w Göteborgu (2013). W 2014 zajął 12. miejsce podczas rozgrywanych w Zurychu mistrzostw Europy. Trzeci zawodnik igrzysk europejskich z Baku w skoku w dal (2015). Nie ukończył rywalizacji dziesięcioboistów w mistrzostwach Europy w Amsterdamie oraz zaliczył debiut na igrzyskach olimpijskich w Rio de Janeiro (oba w 2016), zajmując 19. miejsce.
Złoty medalista mistrzostw Austrii (także w skoku w dal i biegu na 110 metrów przez płotki) oraz reprezentant kraju na drużynowych mistrzostwach Europy.
Okazjonalnie biega także w sztafetach 4 × 100 metrów.

</doc>
<doc id="3967711" url="https://pl.wikipedia.org/wiki?curid=3967711" title="Soroki (obwód iwanofrankiwski)">
Soroki (obwód iwanofrankiwski)

Soroki (ukr. Сороки) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967715" url="https://pl.wikipedia.org/wiki?curid=3967715" title="Kiffen Helsinki">
Kiffen Helsinki



</doc>
<doc id="3967720" url="https://pl.wikipedia.org/wiki?curid=3967720" title="AaltoUS Helsinki">
AaltoUS Helsinki

AaltoUS – fiński klub piłkarski z siedzibą w Helsinkach, stolicy państwa.
Historia.
Klub założony został w 1903 roku jako PUS (Polyteknikkojen urheiluseura). Do I wojny światowej brał udział w rozgrywkach finałowych Jalkapallon SM-kilpailu, ale nigdy klub nie występował w najwyższej klasie rozgrywek ligowych w Finlandii. W 2010 Politechnika została przemianowana na Uniwersytet, a klub zmienił nazwę na AaltoUS (Aalto-yliopiston urheiluseura). Stowarzyszenie zostało rozwiązane 17 lutego 2015.

</doc>
<doc id="3967721" url="https://pl.wikipedia.org/wiki?curid=3967721" title="PUS">
PUS



</doc>
<doc id="3967722" url="https://pl.wikipedia.org/wiki?curid=3967722" title="PUS Helsinki">
PUS Helsinki



</doc>
<doc id="3967724" url="https://pl.wikipedia.org/wiki?curid=3967724" title="Wilhelm von Diez">
Wilhelm von Diez

Wilhelm von Diez (ur. 17 stycznia 1839 w Bayreuth, zm. 25 lutego 1907 w Monachium) – niemiecki malarz, przedstawiciel historyzmu i malarstwa rodzajowego.
Życiorys.
Wilhelm von Diez urodził się 17 stycznia 1839 w Bayreuth w rodzinie pastora. Po ukończeniu szkoły handlowej w Bayreuth, studiował na politechnice w Monachium (1853–1855). Następnie przez krótki czas był uczniem Carla Theodora von Piloty (1826–1886) na Akademii Sztuk Pięknych w Monachium. Początkowo zajmował się rysunkiem i ilustratorstwem oraz pracował dla tygodnika "Fliegende Blätter". Stworzył wówczas m.in. ilustracje do dzieła Friedricha Schillera (1759–1805) "Historia wojny trzydziestoletniej " (niem. "Geschichte des Dreißigjährigen Krieges"). W 1870 roku został powołany na nauczyciela w monachijskiej Akademii Sztuk Pięknych, a wśród jego licznych uczniów znaleźli się m.in. Ludwig von Herterich (1856–1932), Ludwig von Löfftz (1845–1910), Max Slevogt (1868–1932) i Wilhelm Trübner (1851–1917). W okresie tym von Diez zajmował się również studiami zwierząt, wnętrzami i pejzażami. Zmarł 25 lutego 1907 w Monachium. 

</doc>
<doc id="3967726" url="https://pl.wikipedia.org/wiki?curid=3967726" title="Strzylcze">
Strzylcze

 
Strzylcze (ukr. Стрільче) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967727" url="https://pl.wikipedia.org/wiki?curid=3967727" title="TPV">
TPV



</doc>
<doc id="3967729" url="https://pl.wikipedia.org/wiki?curid=3967729" title="Bebo">
Bebo

Bebo – amerykański serwis społecznościowy utworzony w 2005 roku przez Michaela i Xochi Birch. Serwis był notowany w rankingu Alexa na miejscu 153 791 (2017).
Historia.
Serwis został utworzony w 2005 roku przez Michaela i Xochi Birch. Zdaniem Bircha w czasie planowania serwisu wszystkie fajne i krótkie nazwy były już zajęte, dlatego postanowił on kupić nazwę Bebo, a następnie wymyślił dla niej wyrażenie „Blog early blog often”. W 2006 roku Bebo stało się drugą najczęściej odwiedzaną stroną internetową w Irlandii. W 2007 roku Bebo stało się najczęściej odwiedzanym portalem społecznościowym w Wielkiej Brytanii. W 2008 roku Bebo zostało wykupione przez AOL, a w 2010 roku wykupiło ją Criterion Capital Partners.

</doc>
<doc id="3967730" url="https://pl.wikipedia.org/wiki?curid=3967730" title="Stefan Baumeister">
Stefan Baumeister

Stefan Baumeister (ur. 18 kwietnia 1993 w Bad Aibling) – niemiecki snowboardzista, czterokrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 30 listopada 2008 roku w Hochfügen, gdzie w zawodach FIS Race zajął 40. miejsce w gigancie równoległym. W 2009 roku wystąpił na mistrzostwach świata juniorów w Nagano, zajmując 22. miejsce w gigancie i 24. miejsce w slalomie równoległym. Jeszcze czterokrotnie startował w zawodach tego cyklu, najlepsze wyniki osiągając podczas mistrzostw świata juniorów w Erzurum w 2013 roku, gdzie był najlepszy w slalomie i trzeci w gigancie równoległym. Ponadto zdobył brązowe medale w gigancie na mistrzostwach świata juniorów w Cardronie (2010) i slalomie mistrzostwach świata juniorów w Valmalenco (2011).
W zawodach Pucharu Świata zadebiutował 6 lutego 2010 roku w Sudelfeld, zajmując 33. miejsce w gigancie równoległym. Na podium zawodów tego cyklu po raz pierwszy stanął 5 lutego 2017 roku w Bansku, kończąc rywalizację w tej samej konkurencji na trzeciej pozycji. W zawodach tych wyprzedzili go jedynie Francuz Sylvain Dufour i Radosław Jankow z Bułgarii. Najlepsze wyniki osiągnął w sezonie 2019/2020, kiedy to zajął drugie miejsce w klasyfikacji PAR. Ponadto w sezonie 2018/2019 zdobył małą kryształową kulę za wygranie klasyfikacji slalomu równoległego.
W 2014 roku wystąpił na igrzyskach olimpijskich w Soczi, zajmując 14. miejsce w slalomie i 20. miejsce w gigancie równoległym. Na rozgrywanych cztery lata później igrzyskach w Pjongczangu był szósty w gigancie równoległym. Był też między innymi jedenasty w slalomie równoległym podczas mistrzostw świata w Sierra Nevada w 2017 roku. W 2019 roku, na mistrzostwach świata w Park City wywalczył dwa brązowe medale. Jeden w gigancie równoległym, ulegając jedynie Rosjaninowi Dmitrijowi Łoginowowi oraz Słoweńcowi Timowi Mastnakowi, a także drugi w slalomie równoległym, gdzie uległ ponownie Dmitrijowi Łoginowowi oraz Włochowi Rolandowi Fischnallerowi.

</doc>
<doc id="3967732" url="https://pl.wikipedia.org/wiki?curid=3967732" title="Helsingin Toverit">
Helsingin Toverit

Helsingin Toverit – fiński klub piłkarski z siedzibą w Helsinkach, stolicy państwa.
Historia.
Klub założony został w 1916 roku. W 1932 roku klub debiutował w najwyższej lidze mistrzostw, a w 1941 po raz ostatni zagrał w niej, po czym spadł do drugiej ligi.

</doc>
<doc id="3967733" url="https://pl.wikipedia.org/wiki?curid=3967733" title="Toporowce">
Toporowce

Toporowce (ukr. Топорівці) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967734" url="https://pl.wikipedia.org/wiki?curid=3967734" title="Östersunds FK w europejskich pucharach">
Östersunds FK w europejskich pucharach



</doc>
<doc id="3967735" url="https://pl.wikipedia.org/wiki?curid=3967735" title="Tumany">
Tumany

Tumany () – czwarty album studyjny ukraińskiego piosenkarza Maksa Barskicha, wydany 8 października 2016 roku.
Lista utworów.
Sporządzono na podstawie materiału źródłowego.
Personel.
Sporządzono na podstawie materiału źródłowego.

</doc>
<doc id="3967737" url="https://pl.wikipedia.org/wiki?curid=3967737" title="Turun Pyrkivä">
Turun Pyrkivä

Turun Pyrkivä – fiński klub piłkarski z siedzibą w mieście Turku.
Historia.
Klub założony został w 1906 roku. W 1952 roku klub debiutował w najwyższej lidze mistrzostw, a w 1979 po raz ostatni zagrał w niej, po czym spadł do drugiej ligi.

</doc>
<doc id="3967740" url="https://pl.wikipedia.org/wiki?curid=3967740" title="Agnieszka Góra-Błaszczykowska">
Agnieszka Góra-Błaszczykowska

Agnieszka Góra-Błaszczykowska (ur. 12 marca 1971 w Kłobucku) – polska prawniczka, doktor habilitowany nauk prawnych, profesor nadzwyczajny Uniwersytetu SWPS, specjalistka w zakresie prawa cywilnego.
Życiorys.
W 2001 na podstawie rozprawy pt. "Postanowienia sądu pierwszej instancji w procesie cywilnym" uzyskała na Wydziale Prawa i Administracji Uniwersytetu Łódzkiego stopień naukowy doktora nauk prawnych w zakresie prawa, specjalność: postępowanie cywilne. W 2008 na tym samym wydziale na podstawie dorobku habilitacyjnego i rozprawy pt. "Zasada równości stron w procesie cywilnym" otrzymała stopień doktora habilitowanego nauk prawnych w zakresie prawa, specjalność: postępowanie cywilne. Była zatrudniona m.in. na Wydziale Prawa i Administracji Uniwersytetu Opolskiego, Wydziale Prawa i Administracji Uniwersytetu Warmińsko-Mazurskiego, gdzie od 2009 zajmowała stanowisko profesora nadzwyczajnego i kierownika Katedry Prawa Postępowania Cywilnego. Jest profesorem nadzwyczajnym na Wydziale Prawa Uniwersytetu SWPS w Warszawie i kieruje tam Katedrą Prawa Cywilnego i Prawa Pracy.

</doc>
<doc id="3967741" url="https://pl.wikipedia.org/wiki?curid=3967741" title="Wierzbowce (obwód iwanofrankiwski)">
Wierzbowce (obwód iwanofrankiwski)

 
Wierzbowce (ukr. Вербівці) – wieś na Ukrainie, w obwodzie iwanofrankiwskim, w rejonie horodeńskim.
Wieś wzmiankowana w 1416 roku, na początku XVIII w. należała do Cieńskich herbu Pomian, w 1738 r. Stanisław Cieński z Okna, stolnik bracławski i pułkownik wojsk koronnych, który tytułował się starostą wierzbowskim, odstąpił Wierzbowce za konsensem (pozwoleniem) króla Polski Augusta III Sasa, Adamowi Mrozowickiemu herbu Prus III, staroście stęgwilskiemu i regimentarzowi wojsk koronnych. Prawdopodobnie  w październiku 1774 r., kiedy poeta Franciszek Karpiński, otrzymał od Marianny Ponińskiej, wdowy po Józefie Ponińskim, generale lejtnancie wojsk polskich, staroście ostrskim, z którą miał romans, w prezencie imieninowym 5000 złp, wydzierżawił od Mrozowickich wieś Wierzbowce, co pozwoliło mu rozpocząć niezależne życie. Karpiński gospodarował w Wierzbowcach w latach 1775-1776 i tam powstało najwięcej z wczesnych wierszy poety.
W pierwszej połowie XIX w. właścicielem Wierzbowców był wnuk Adama Mrozowickiego, Gabin Mrozowicki (1780-1831), który, jak pisał w 1824 r. Stanisław Wodzicki, założył tam jeden z najpiękniejszych i najbardziej wartościowych naukowo ogrodów w Galicji, podobny do ogrodu w Jabłonowie (w powiecie kopyczynieckim koło Husiatyna) Wawrzyńca Marcina hr. Dzieduszyckiego. Chętnie dzielił się on z krewnymi (m.in. z kniaziami Puzynami z Gwoźdzca i hrabiami Krasińskimi z Radziejowic)  oraz z ziemianami Pokucia, np. z Cieńskimi herbu Pomian z Okna, egzotycznymi roślinami z Wierzbowiec.

</doc>
<doc id="3967744" url="https://pl.wikipedia.org/wiki?curid=3967744" title="Pływanie na Letnich Igrzyskach Olimpijskich 1964 – 400 m stylem zmiennym kobiet">
Pływanie na Letnich Igrzyskach Olimpijskich 1964 – 400 m stylem zmiennym kobiet

400 m stylem zmiennym kobiet – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 15 października, a finał 17 października 1964 roku.
W tej debiutującej na igrzyskach olimpijskich konkurencji podium zostało zdominowane przez amerykańskie pływaczki. Złoty medal wywalczyła rekordzistka świata Donna de Varona, która ustanowiła w finale nowy rekord olimpijski (5:18,7). Srebro zdobyła Sharon Finneran (5:24,1), minimalnie wyprzedzając Marthę Randall (5:24,2).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3967746" url="https://pl.wikipedia.org/wiki?curid=3967746" title="Ilves-Kissat">
Ilves-Kissat

Ilves-Kissat – fiński klub piłkarski z siedzibą w mieście Tampere.
Historia.
Klub założony został w 1934 roku w Wyborgu jako Viipurin Ilves. Z powodu wojny zimowej klub został przeniesiony do Tampere w 1940 roku. Tak jak w mieście był jednak klub zwany Ilves, więc klub zmienił nazwę na Ilves-Kissat w grudniu 1944. W 1948 roku klub debiutował w najwyższej lidze mistrzostw, a w 1974 po raz ostatni zagrał w niej, po czym spadł do drugiej ligi. W tymże roku Ilves-Kissat i Tampellan Palloilijat połączyli się z Ilvesem Tampere, który kontynuował występy w rozgrywkach piłkarskich. Ilves-Kissat zaprzestał działalności w sporcie, ale na niższych szczeblach fińskiej piłki nożnej jest w pewien sposób reprezentowany przez jego siostrzany klub, "Kissalan Pojat", który po fuzji z czasem przyjął nazwę Ilves-Kissat.

</doc>
<doc id="3967748" url="https://pl.wikipedia.org/wiki?curid=3967748" title="Estelle Clark">
Estelle Clark

Estelle Clark, właściwie Stanisława Jadwiga Zwolińska (ur. 7 maja 1898 w Warszawie, zm. 3 grudnia 1982 w Ventura) – polska aktorka kina niemego. 
Życiorys.
Była najmłodszą córką dekoratora wnętrz Franciszka Zwolińskiego i Józefy z Niemiejskich. W dzieciństwie wraz z rodziną wyemigrowała do Stanów Zjednoczonych i mieszkała kolejno w Nowym Jorku, Cleveland i Detroit, gdzie ukończyła szkołę średnią. Na początku 1921 zaczęła występować w amerykańskich filmach niemych, początkowo głównie jako statystka i aktorka epizodyczna. W latach 1924–1928 występowała w rolach drugoplanowych w kilkunastu hollywoodzkich produkcjach wytwórni Metro-Goldwyn-Mayer, m.in. w "So This Is Marriage?" i "A Slave of Fashion". Jej karierę kinową przerwało pojawienie się w kinematografii filmów dźwiękowych, a swoją ostatnią rolę, Jane, zagrała w filmie "Człowiek z tłumu" w reżyserii Kinga Vidora. 
Dwukrotnie wychodziła za mąż. 6 lutego 1922 w kościele Przemienienia Pańskiego w Nowym Jorku poślubiła Josepha Belchera Millsa, dyrektora działu reklamy w J. L. Hudson Co., z którym po kilku latach się rozwiodła. Jej drugim mężem był poślubiony 5 kwietnia 1935 w Los Angeles Leo Robin, amerykański kompozytor i autor tekstów. 17 października 1944 sąd w Los Angeles orzekł rozwód Robinów. Obydwa małżeństwa aktorki były bezpotomne.

</doc>
<doc id="3967750" url="https://pl.wikipedia.org/wiki?curid=3967750" title="Woronów (obwód iwanofrankiwski)">
Woronów (obwód iwanofrankiwski)

 
Woronów (ukr. Воронів) – wieś na Ukrainie, w obwodzie iwanofrankiwskim, w rejonie horodeńskim.

</doc>
<doc id="3967754" url="https://pl.wikipedia.org/wiki?curid=3967754" title="Unitas Helsinki">
Unitas Helsinki

SK Unitas – fiński klub piłkarski z siedzibą w Helsinkach, stolicy państwa.
Historia.
Klub założony został w 1905 roku. Do I wojny światowej brał udział w rozgrywkach finałowych Jalkapallon SM-kilpailu (był pierwszym jej zwycięzcą otrzymując tytuł mistrza Finlandii 1908), ale nigdy klub nie występował w najwyższej klasie rozgrywek ligowych w Finlandii.

</doc>
<doc id="3967755" url="https://pl.wikipedia.org/wiki?curid=3967755" title="SK Unitas">
SK Unitas



</doc>
<doc id="3967757" url="https://pl.wikipedia.org/wiki?curid=3967757" title="Święty Augustyn (obraz Michaela Willmanna)">
Święty Augustyn (obraz Michaela Willmanna)

Święty Augustyn – obraz śląskiego malarza barokowego, Michaela Willmanna. Obraz sygnowany 'M:Willmann. fc: / Ao 1696'.
Płótno jest jednym z czterech dzieł tworzących cykl przedstawiający Ojców Kościoła; trzy pozostałe to "Święty Ambroży", "Święty Grzegorz" i "Święty Hieronim".
Święty Augustyn był jednym z ojców i doktorów Kościoła, filozofem i teologiem, organizatorem Kościoła w północnej Afryce, twórcą m.in. traktatu historiozoficznego "De civitate Dei". Willmann przedstawił go wzorując się na piętnastowiecznej legendzie, opisującej spotkanie Augustyna z chłopcem chcącym przelać muszlą morze do dołka z piasku. Historia miała odzwierciedlać pogląd zawarty w traktacie "De Trinitate": niemożliwość wykonania zamierzeń chłopca miała być "ideowym synonimem niemożliwości zagłębienia przez człowieka tajemnicy Trójcy Świętej". Otoczone blaskiem chmury w lewym górnym rogu obrazu mają być wyobrażeniem Trójcy Świętej.
Postać Augustyna, sposób jego przedstawienia: pofałdowany płaszcz, gest dłoni, posągowe ujęcie "en pied", jest wzorowane na obrazach i rzeźbach Matthiasa Steina i jego warsztatu. Od strony ikonograficznej, o nieco zmienionej kompozycji, obraz nawiązuje do dzieła Rubensa "Medytacja św. Augustyna" (1636–1638) znajdującego się w tym okresie w praskim kościele Augustianów (obecnie w Galerii Narodowej w Pradze).
Proweniencja.
Obraz został namalowany dla klasztoru Cystersów w Lubiążu. Po roku 1810 przeniesiono go do Kunst- und Antikenkabinett der Königlichen Universität zu Breslau, w 1853 do Bildergalerie im Ständehaus we Wrocławiu, a w 1880 do kolekcji Śląskiego Muzeum Sztuk Pięknych. W 1942 roku obraz został przeniesiony do składnicy w Kamieńcu Ząbkowickim, skąd w 1946 roku został przejęty przez Muzeum Narodowe w Warszawie. W 1981 roku obraz przekazano do Muzeum Narodowego we Wrocławiu.

</doc>
<doc id="3967760" url="https://pl.wikipedia.org/wiki?curid=3967760" title="KIF">
KIF



</doc>
<doc id="3967767" url="https://pl.wikipedia.org/wiki?curid=3967767" title="Bars and Melody">
Bars and Melody

Bars and Melody, znany także jako BaM – brytyjski duet, tworzący muzykę z pogranicza popu i rapu. Duet tworzą raper Leondre Devries (Bars) i piosenkarz Charlie Lenehan (Melody).
Historia zespołu.
Leondre Devries, dręczony w szkole, opisywał swoje emocje w tekstach piosenek. Jedno z jego nagrań w 2013 zostało odkryte przez Charliego Lenehana, który napisał na Facebooku do Devriesa z zapytaniem o stworzenie zespołu. 1 stycznia 2014 spotkali się, a miesiąc później wzięli udział w przesłuchaniach do ósmego sezonu programu "Britain’s Got Talent", będącego brytyjską wersją formatu "Got Talent". Podczas przesłuchań zakwalifikowali się bezpośrednio do półfinału konkursu dzięki przychylności jurora, Simona Cowella, który wcisnął dla nich „złoty przycisk”. Przed rozegraniem półfinałów byli gośćmi w programie "Ellen DeGeneres Show". Następnie dotarli do finału "Britain's Got Talent", w którym zajęli trzecie miejsce. 15 czerwca 2014 podpisali umowę z wytwórnią Syco Music, a 25 lipca wydali debiutancki singiel, „Hopeful”, który zaprezentowali w finale talent-show, z którym dotarli na szczyt brytyjskiej listy przebojów. 30 lipca opublikowali piosenkę „Shining Star”. 21 sierpnia 2015 ukazał się ich debiutancki album studyjny Bars i Melody zatytułowany "143", który zadebiutował na czwartym miejscu listy najczęściej kupowanych płyt w Wielkiej Brytanii.
W sierpniu 2016 wydali minialbum (EP), zatytułowaną "Teen Spirit". 15 lutego 2017 zaprezentowali drugi album studyjny pt. "Never Give Up", a dwa dni później – album pt. "Covers", zawierający covery popularnych piosenek w ich wykonaniu. 1 września premierę miał ich czwarty album studyjny, zatytułowany "Generation Z". 24 listopada ukazała się ich piąta płyta pt. "Covers Part II"
W latach 2016-2019 byli gwiazdami muzycznymi Young Stars Festival w Warszawie. W styczniu 2018 rozpoczęli europejską trasę koncertową "Generation Z Tour, a w czerwcu rozpoczęli trasę Covers tour part 2."
Członkowie.
Leondre Devries.
Leondre Antonio Santonio Devries (ur. 6 października 2000 w Port Talbot w Walii) jest synem kamieniarza Antonio Devriesa i jego żony Victorii, osobistej trenerki. Ma trzech starszych braci: Jacoba, Josepha i Bena Lee oraz młodszą siostrę Matildę Devries. Miał też starszego brata Santonia, ale ten zmarł mając cztery lata. Po nim Leondre dostał trzecie imię – Santonio. Leo jest singlem. Uczęszczał do Glan Afan Comprehensive School. Przed udziałem w programie "Britain’s Got Talent" występował solo pod pseudonimem Little Dre, obecnie występuje jako Bars.
Charlie Lenehan.
Charlie Joe Lenehan-Green (ur. 27 października 1998 we Frampton Cotterell) został wychowany przez swoją matkę, Karen James pracującą jako kucharka. Jego ojczym jest przedsiębiorcą. Ma młodszą siostrę Brooke. W wieku jedenastu lat zaczął brać lekcje śpiewu, w tym czasie dołączył też jako wokalista do zespołu swoich przyjaciół. Uczęszczał do Międzynarodowej Akademii w Winterbourne. Ma 2 psy – Troya (buldog francuski) oraz Prince'a (pudel).

</doc>
<doc id="3967769" url="https://pl.wikipedia.org/wiki?curid=3967769" title="Viipurin Reipas">
Viipurin Reipas



</doc>
<doc id="3967771" url="https://pl.wikipedia.org/wiki?curid=3967771" title="Kuusysi">
Kuusysi



</doc>
<doc id="3967772" url="https://pl.wikipedia.org/wiki?curid=3967772" title="Zbigniew Gądek">
Zbigniew Gądek

Zbigniew Stanisław Gądek (ur. 26 listopada 1925 we Włodawie, zm. 28 lipca 1998 w Krakowie) – polski architekt, urbanista, wykładowca akademicki.
Życiorys.
W 1953 ukończył studia na Wydziale Architektury Politechniki Krakowskiej, a następnie pozostał na uczelni jako wykładowca akademicki. W 1959 zatwierdzono do realizacji projekt budynku X LO im. KEN w Krakowie, który współprojektował.
W 1965 obronił pracę doktorską, a w 1972 przedstawił rozprawę habilitacyjną. W 1974 zaczął prowadzić wykłady na Wydziale Architektury oraz został kierownikiem Zespołu Urbanistyki Politechniki Śląskiej w Gliwicach, w 1997 uzyskał tam tytuł profesora tytularnego. Równocześnie wykładał w Hull School of Architecture oraz na Uniwersytecie w Sheffield, gdzie w późniejszych latach był także wizytującym krytykiem. Zasiadał w Komisji Urbanistyki i Architektury Oddziałów Polskiej Akademii Nauk w Krakowie i Katowicach.
Pochowany jest na Cmentarzu Rakowickim w Krakowie (kwatera N, rząd 6, grób 16).

</doc>
<doc id="3967773" url="https://pl.wikipedia.org/wiki?curid=3967773" title="Pyrkivä">
Pyrkivä



</doc>
<doc id="3967778" url="https://pl.wikipedia.org/wiki?curid=3967778" title="Siyang fang zun">
Siyang fang zun

Siyang fang zun (), dosłownie: „kwadratowy "zun" z czterema baranami” – starożytne chińskie naczynie rytualne typu "zun" o kwadratowej ("fang") formie, odlane w czasach późnej dynastii Shang. Wyróżnia się wysoce technologicznie trudną i kunsztowną zoomorficzną ornamentyką, której podstawowym elementem są cztery baranie głowy umieszczone na rogach naczynia. Znajduje się w Chińskim Muzeum Narodowym w Pekinie
Naczynie zostało odlane w końcowej fazie dynastii Shang, między 1300 a 1050 r. p.n.e. Wiosną 1938 zostało odnalezione przez chłopów poszukujących skarbów niedaleko wioski Yueshanpu, Huangcai, w powiecie Ningxiang, w prowincji Hunan.
"Zun" jest wysoki na 58,3 cm, a jego bardzo szeroko rozkielichowany wylot ma 52,4 cm szerokości; waży 34,5 kg. Wyjściową formą był typowy dla późnej ery Shang kwadratowy dzban "zun", zdobiony motywami zwierzęcymi; przykłady są znane np. ze znalezisk z grobowca Fu Hao. Pracujący na południowym skraju zasięgu kultury Shang artysta porzucił zrównoważoną formę wyjściową, tworząc obiekt dziwaczny, ale błyskotliwy, będący zarazem popisem artystycznej wyobraźni, jak i niebywałego kunsztu odlewniczego.
Podstawowym zdobieniem jest osiem postaci zwierzęcych umiejscowionych między brzuścem dzbana, a górną kielichowatą częścią. Na każdej ściance znajduje się głowa mitycznego stworzenia (smoka?), której wężowate ciało wije się w obie strony, łącząc z płynnie z postacią na kolejnej ścianie i tworząc w ten sposób ciągły ornament. Na rogach naczynia artysta umieścił duże baranie głowy, przekształcając równocześnie całą dolną część dzbana tak, by składała się ona z czterech połączonych tułowi, z nogami stanowiącymi równocześnie podstawę naczynia
Kunszt tego – co istotne, prowincjonalnego – rzeźbiarza przejawił się w doskonałej syntezie realistycznego wyobrażenia zwierząt z konwencjonalnymi dekoracjami sztuki shangowskiej. Typowe dla niej wycinane płaszczyzny umieszczane na krawędziach naczyń służą równocześnie jako bródki baranich łbów. Górna część tych płaszczyzn (ponad głowami baranów) jest dość typowa, aczkolwiek bardzo starannie wycinana; jedynym odstępstwem od tego geometrycznego wzoru jest umieszczenie wśród wycięć maleńkiej, opatrzonej wszakże dzióbkiem i oczkiem, sylwetki patrzącej w dół kaczki (nawiązuje to do ornamentyki naczyń z południa Chin, które często stosowały ptasie motywy na takich krawędziach). W dolnej części, typowe dla shangowskiej ornamentyki „pierzaste” wzory służą jako wyobrażenie futerka na baranich nogach – równocześnie, kopyta mają realistycznie zaznaczone wcięcie. Elementy konwencjonalne, jak pokrywający całe naczynia delikatny relief geometryczny, mieszają się z nowatorskimi – jak przedstawienia wysokich, czubatych ptaków zdobiących baranie barki.
Naczynie reprezentuje niesłychanie wysoki poziom sztuki odlewniczej. Zostało wyprodukowane z użyciem typowej dla wczesnochińskiego odlewnictwa metody wieloczęściowej formy, która umożliwiała nie tylko tworzenie dużych, ale także bardzo plastycznych odlewów. Niewielkie, przestrzenne elementy można było wykonać osobno i następnie zamontować w głównej formie, przed odlewem głównego korpusu. W tym przypadku, cztery głowy smocze, uszy i rogi baranów zostały wcześniej sporządzone (łącznie 20 drobnych elementów). Po ich umieszczeniu w formie, reszta naczynia, z całą jej złożoną ornamentyką, została wykonana za jednym odlewem. Dowodzą tego widoczne na baranich pyskach ślady łączenia części formy odlewniczej. Relief, z wyjątkiem jednego czy dwóch miejsc, nie wymagał żadnych poprawek, i wszędzie jest jednolicie wyraźny i ostro odlany. Na naczyniu powstała jednolita, ciemna patyna.

</doc>
<doc id="3967785" url="https://pl.wikipedia.org/wiki?curid=3967785" title="Turun Toverit">
Turun Toverit

Turun Toverit – fiński klub piłkarski z siedzibą w mieście Turku.
Historia.
Klub założony został w 1929 roku. W 1948 roku klub debiutował w najwyższej lidze mistrzostw, a w 1961 po raz ostatni zagrał w niej, po czym spadł do drugiej ligi.

</doc>
<doc id="3967786" url="https://pl.wikipedia.org/wiki?curid=3967786" title="TuTo Turku">
TuTo Turku



</doc>
<doc id="3967788" url="https://pl.wikipedia.org/wiki?curid=3967788" title="TuTo">
TuTo



</doc>
<doc id="3967790" url="https://pl.wikipedia.org/wiki?curid=3967790" title="Sudet Helsinki">
Sudet Helsinki



</doc>
<doc id="3967792" url="https://pl.wikipedia.org/wiki?curid=3967792" title="Turun Pallokerho">
Turun Pallokerho

TPK Turku – fiński klub piłkarski z siedzibą w mieście Turku.
Historia.
Klub założony został w 1935 roku. W 1951 roku klub debiutował w najwyższej lidze mistrzostw, a w 1952 po raz ostatni zagrał w niej, po czym spadł do drugiej ligi.

</doc>
<doc id="3967793" url="https://pl.wikipedia.org/wiki?curid=3967793" title="TPK">
TPK



</doc>
<doc id="3967794" url="https://pl.wikipedia.org/wiki?curid=3967794" title="Ikona na miarę">
Ikona na miarę

Ikona na miarę (ikona na miarę nowo narodzonego, ikona na miarę długości noworodka, ikona patrona albo ikona-patronka) – ikona napisana z okazji urodzenia się dziecka. Charakterystyczną cechą jest rozmiar (stąd nazwa), wysokość deski równa jest długości ciała nowo urodzonego dziecka, a szerokość jest równa szerokości jego pleców.
Ikona na miarę zazwyczaj przedstawia postać świętego, którego imię otrzymuje dziecko podczas chrztu, czasami Anioła Stróża, bywają też ikony wielofigurowe. 
Ikony na miarę nie są związane z żadnym z sakramentów, ale jeżeli ikona zostanie ukończona przed dniem chrztu, bywa wystawiana na analogionie w czasie nabożeństwa. Później ikona wieszana jest nad łóżeczkiem dziecka, a po jakimś czasie wchodzi w skład domowego ikonostasu.
Historia.
Najstarsze znane ikony na miarę pochodzą z XVI wieku i zostały napisane dla synów Iwana Groźnego. Początkowo takie ikony wykonywano tylko dla dzieci z rodziny carskiej i stanowiły one symbol związku rodziny z Bogiem i jego opieki. 
W czasach Piotra I ikony na miarę przestały być prerogatywą rodziny carskiej i zamawiane były dla dzieci arystokracji. Z czasem ich popularność rosła, osiągając szczyt na przełomie XIX i XX wieku i znikając po rewolucji październikowej.
Na początku XXI wieku ponownie wzrosło zainteresowanie ikonami na miarę. Szacunki mówią o 50 tysiącach ikon na miarę wykonanych w Rosji w 2006 i nawet 3,5 milionach na całym świecie w 2013. Często jednak zamawiający ikony traktują je jako oryginalny upominek lub amulet mający chronić dziecko. Podejście takie jest krytykowane przez znawców i pisarzy ikon.

</doc>
<doc id="3967795" url="https://pl.wikipedia.org/wiki?curid=3967795" title="Jäntevä Kotka">
Jäntevä Kotka

Jäntevä Kotka – fiński klub piłkarski z siedzibą w mieście Kotka.
Historia.
Klub założony został w 1940 roku. W 1952 roku klub debiutował w najwyższej lidze mistrzostw, a w 1954 po raz ostatni zagrał w niej, po czym spadł do drugiej ligi.

</doc>
<doc id="3967796" url="https://pl.wikipedia.org/wiki?curid=3967796" title="Jäntevä">
Jäntevä



</doc>
<doc id="3967798" url="https://pl.wikipedia.org/wiki?curid=3967798" title="Vasa IFK">
Vasa IFK



</doc>
<doc id="3967801" url="https://pl.wikipedia.org/wiki?curid=3967801" title="Ieva Simonaitytė">
Ieva Simonaitytė

Ieva Simonaitytė lub Ewa Simoneit (ur. 23 stycznia 1897 w Vanagai, zm. 27 sierpnia 1978 w Wilnie) – litewska pisarka i poetka. Była przedstawicielką Małej Litwy i okręgu kłajpedzkiego, czyli terytoriów byłych Prus Wschodnich z przeważającą (choć liczebnie malejącą) populacją Litwinów. Przychylność krytyków literackich zyskała, napisawszy powieść "Aukštujų Šimonių likimas" ("Losy rodziny Šimoniai z Aukštujai") z roku 1935.
Życiorys.
Simonaitytė urodziła się w małej wiosce Vanagai (ówcześnie Wannaggen w niemieckich Prusach Wschodnich) w okręgu kłajpedzkim. W wieku pięciu lat zachorowała na gruźlicę, która uszkodziła jej kości, przez co musiała chodzić o lasce. Pochodziła z biednej wiejskiej rodziny; wychowywana bez ojca. Od najmłodszych lat musiała pracować jako gęsiarka lub opiekunka do dzieci. Pisać i czytać nauczyła ją matka. Simonaitytė była w znacznym stopniu samoukiem. Od 1912 do 1914 była leczona na gruźlicę w Węgorzewie (ówczesny Angerburg). Kiedy jej stan zdrowia się poprawił, wróciła do domu. Zainspirowana I wojną światową rozpoczęła karierę literacką, publikując wiersze i opowiadania w litewskich czasopismach wydawanych na Małej Litwie. By zarobić na utrzymanie, do 1921 pracowała jako szwaczka. Następnie przeprowadziła się do Kłajpedy, gdzie wieczorowo uczyła się zawodów maszynistki i stenografistki. Pracowała jako sekretarka i tłumaczka. W pewnym stopniu zaangażowała się w życie polityczne okręgu Kłajpedy, uczestnicząc w powstaniu kłajpedzkim w 1923, pracując w lokalnym sejmiku (parlamencie utworzonym w celu zapewnienia autonomii regionowi), a także zeznając w procesach nazistów w 1934.
Przełom w karierze literackiej nastąpił w 1935 po publikacji "Aukštujų Šimonių likimas". Otrzymała od państwa nagrodę literacką i rentę. Postanowiła do końca życia zajmować się literaturą. Po niemieckim ultimatum wobec Litwy w 1939 Kłajpeda została zaanektowana przez nazistowskie Niemcy, więc Simonaitytė przeprowadziła się do Kowna. W 1963 przeniosła się do Wilna. W 1961 kupiła w Prekulach (w pobliżu Kłajpedy) domek letniskowy, gdzie spędzała większość lata. W 1984 dom ten został przekształcony w muzeum jej pamięci. Pisarka zmarła w 1978 w Wilnie, a pochowano ją na Wzgórzu Pisarzy na Cmentarzu na Antokolu.
Dzieła.
Najbardziej znana powieść pisarki, "Aukštujų Šimonių likimas", przedstawia losy rodziny Šimoniai od XVIII do XX wieku w niezależnych odcinkach. Początkowo silna i dobrze prosperująca rodzina zaczyna słabnąć, próbując stawiać opór niemieckim kolonistom. Rodzina traci swój majątek, kulturę etniczną i tożsamość. Wątki historyczne nie stanowią autentycznych wydarzeń – są wytworem wyobraźni autorki podsycanej przez romantyczne rekonstrukcje. Autorka przekazuje wiele informacji dotyczących etnografii i starych zwyczajów, a czyni to w najmniejszych szczegółach. Kiedy język i obyczaje Litwinów nieuchronnie i stopniowo zanikają pod naciskiem bezwzględnych Niemców, walka pomiędzy dwiema kulturami nabiera aury fatalistycznej. Choć negatywny ich koniec jest nieunikniony, sytuacja z każdym krokiem wydaje się coraz bardziej bolesna i przykra.
"Vilius Karalius" ("Król Vilius"), dwutomowa praca wydana w 1936 i 1956, jest w pewnym zakresie podobna do "Aukštujų Šimonių likimas". Powieść również przedstawia historię kilku pokoleń Litwinów Pruskich, jednak wzbogacona jest o obserwacje psychologiczne i społeczne.
Simonaitytė napisała również kilka książek autobiograficznych:
Pisarka była krytykowana głównie za zbyt rozwlekłe opisy, przesadną sentymentalność, a w późniejszych pracach również za głoszenie banałów socrealizmu. Jej dzieła były cenzurowane i nieustannie poprawiane przez władze radzieckie. Dla przykładu, sześć lat zajęło dostosowywanie do wymogów ideologii radzieckiej powieści "Pikčiurnienė" opowiadającej o kobiecie, która została pożarta przez własną chciwość. Dzieło zostało przekształcone w groteskę ukazującą chciwość i okrucieństwo wśród klas uprzywilejowanych ("buožė" w terminologii sowieckiej), co miało usprawiedliwiać radziecki ucisk.

</doc>
<doc id="3967802" url="https://pl.wikipedia.org/wiki?curid=3967802" title="RU-38 Pori">
RU-38 Pori

RU-38 Pori – fiński klub piłkarski z siedzibą w mieście Pori.
Historia.
Klub założony został w 1938 roku. W 1958 roku klub debiutował w najwyższej lidze mistrzostw, a w 1960 po raz ostatni zagrał w niej, po czym spadł do drugiej ligi. W 1967 RU-38 połączył się z innym lokalnym klubem, Karhut, tworząc nowy klub o nazwie Ässät.

</doc>
<doc id="3967804" url="https://pl.wikipedia.org/wiki?curid=3967804" title="UponP Lahti">
UponP Lahti



</doc>
<doc id="3967805" url="https://pl.wikipedia.org/wiki?curid=3967805" title="Jacek Falski">
Jacek Falski

Jacek Bogumił Falski – polski prawnik i politolog, doktor habilitowany nauk prawnych, adiunkt w Instytucie Nauk Prawnych Polskiej Akademii Nauk, specjalista w zakresie prawa konstytucyjnego i prawa wyznaniowego.
Życiorys.
W 1989 ukończył studia prawnicze na Wydziale Prawa i Administracji Uniwersytetu Warszawskiego. W 1998 w Instytucie Studiów Politycznych PAN na podstawie rozprawy pt. "Konstytucyjna zasada równości w Polsce" napisanej pod kierunkiem prof. Michała T. Staszewskiego uzyskał stopień naukowy doktora nauk humanistycznych w zakresie nauk o polityce, specjalność: nauki o polityce. Został adiunktem w Instytucie Nauk Prawnych PAN. W 2017 na podstawie dorobku naukowego uzyskał w tym Instytucie stopień naukowy doktora habilitowanego nauk prawnych w zakresie prawa, specjalność: prawo konstytucyjne.

</doc>
<doc id="3967806" url="https://pl.wikipedia.org/wiki?curid=3967806" title="Grand Prix Bahrajnu 2017">
Grand Prix Bahrajnu 2017

Grand Prix Bahrajnu 2017 (oficjalnie 2017 Formula 1 Gulf Air Bahrain Grand Prix) – trzecia eliminacja Mistrzostw Świata Formuły 1 w sezonie 2017. Grand Prix odbyło się w dniach 14–16 kwietnia 2017 roku na torze Bahrain International Circuit w Sakhir.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3967808" url="https://pl.wikipedia.org/wiki?curid=3967808" title="2017 Formula 1 Gulf Air Bahrain Grand Prix">
2017 Formula 1 Gulf Air Bahrain Grand Prix



</doc>
<doc id="3967809" url="https://pl.wikipedia.org/wiki?curid=3967809" title="RU-38">
RU-38



</doc>
<doc id="3967810" url="https://pl.wikipedia.org/wiki?curid=3967810" title="Ieva Simonaityte">
Ieva Simonaityte



</doc>
<doc id="3967811" url="https://pl.wikipedia.org/wiki?curid=3967811" title="Ewa Simoneit">
Ewa Simoneit



</doc>
<doc id="3967813" url="https://pl.wikipedia.org/wiki?curid=3967813" title="Tampereen Palloilijat">
Tampereen Palloilijat

Tampereen Palloilijat – fiński klub piłkarski z siedzibą w mieście Tampere.
Historia.
Klub założony został w 1921 roku. W 1961 roku klub debiutował w najwyższej lidze mistrzostw, a w 1973 po raz ostatni zagrał w niej, po czym spadł do drugiej ligi. Jednak w 1974 został rozwiązany.

</doc>
<doc id="3967816" url="https://pl.wikipedia.org/wiki?curid=3967816" title="Thomas Erikson">
Thomas Erikson

Thomas Erikson (ur. 1965) – szwedzki pisarz, komunikacji społecznej i trener personalny.
Życiorys.
Jako pisarz zadebiutował w 2011 serią kryminalną o behawioryście Alexie Kingu. Alex pomaga policji w zakresie analizowania ludzkich postaw i motywacji, a także profilowania sprawców. W swojej pracy wykorzystuje teorie stylów osobowościowych z lat 20. XX wieku, które nie są potwierdzone naukowo.

</doc>
<doc id="3967818" url="https://pl.wikipedia.org/wiki?curid=3967818" title="Kemin Palloseura">
Kemin Palloseura

Kemin Palloseura – fiński klub piłkarski z siedzibą w mieście Kemi.
Historia.
Klub założony został w 1932 roku. W 1984 roku klub debiutował w najwyższej lidze mistrzostw, a w 1989 po raz ostatni zagrał w niej, po czym spadł do drugiej ligi.

</doc>
<doc id="3967819" url="https://pl.wikipedia.org/wiki?curid=3967819" title="KePS">
KePS



</doc>
<doc id="3967820" url="https://pl.wikipedia.org/wiki?curid=3967820" title="RoPS">
RoPS



</doc>
<doc id="3967821" url="https://pl.wikipedia.org/wiki?curid=3967821" title="PK-35">
PK-35



</doc>
<doc id="3967822" url="https://pl.wikipedia.org/wiki?curid=3967822" title="JJK">
JJK



</doc>
<doc id="3967824" url="https://pl.wikipedia.org/wiki?curid=3967824" title="Blanche (piosenkarka)">
Blanche (piosenkarka)

Blanche, właściwie Ellie Delvaux (ur. 10 czerwca 1999 w Brukseli) – belgijska piosenkarka i autorka tekstów. Uczestniczka piątej edycji programu "The Voice Belgique" (2016). Reprezentantka Belgii w 62. Konkursie Piosenki Eurowizji (2017).
Pseudonim artystyczny Blanche jest właściwie trzecim imieniem piosenkarki.
Życiorys.
Uczęszczała do szkoły muzyczno-teatralnej, brała udział w szkolnych spektaklach. Komunikuje się w językach: francuskim, angielskim, hebrajskim i jidysz.
Mając 16 lat, wzięła udział w przesłuchaniach do programu "The Voice of Belgium". Podczas tzw. „przesłuchań w ciemno” wykonała utwór „Daydreamer” z repertuaru Adele i trafiła do drużyny „Cats on Trees”. Dzięki wygraniu „pojedynku”, w którym zaśpiewała piosenkę Radiohead „Creep”, zakwalifikowała się do odcinków transmitowanych na żywo. Odpadła na etapie półfinałów”. 
Pod koniec listopada 2016 została ogłoszona przez belgijskiego nadawcę publicznego RTBF reprezentantką Belgii w 62. Konkursie Piosenki Eurowizji organizowanym w Kijowie. 8 marca 2017 zaprezentowała swój konkursowy utwór „City Lights”, napisany we współpracy z Pierre Dumoulin. Przed konkursem była uznawana za jedną z faworytek do wygrania. 9 maja wystąpiła jako piąta w kolejności startowej w pierwszym półfinale Konkursu Piosenki Eurowizji i z czwartego miejsca awansowała do finału, który odbył się 13 maja. Zajęła w nim czwarte miejsce po zdobyciu 363 punktów, w tym 255 punktów od telewidzów (4. miejsce) i 108 pkt od jurorów (9. miejsce). W 2018 wydała single „Wrong Turn”, „Soon” i „Moment”.
29 maja 2020 nakładem wytwórni muzycznej PIAS Recordings wydała debiutancki album studyjny pt. "Empire".
Życie prywatne.
Wyznaje judaizm.

</doc>
<doc id="3967826" url="https://pl.wikipedia.org/wiki?curid=3967826" title="Feliksów (powiat wołomiński)">
Feliksów (powiat wołomiński)

Folwark Feliksów jest położony na zachodnim skraju miejscowości Poświętne (powiat wołomiński).
Dawniej był to duży majątek ziemski (7 włók, ok. 100 ha) rodzin Pruszewskich i Lutyków (m.in. urodził się tam i wychował Leon Lutyk - polski działacz ludowy, poseł na Sejm PRL II (1957–1961) kadencji.
W środku ogromnego ogrodu wśród leciwych kasztanów, lip, brzóz i klonów znajdował się dworek polski.
W związku z zawiłą powojenną historią obecnie po budynku dworku pozostało niestety tylko ledwie widoczne wzniesienie porośnięte ziemniaczorami.
Architektonicznie budynek dworku był taki sam, jak ten w miejscowości Głuchy (województwo mazowieckie), w którym urodził się, wychował i często bywał Cyprian Kamil Norwid (Cyprian Ksawery Gerard Walenty Norwid herbu Topór).

</doc>
<doc id="3967827" url="https://pl.wikipedia.org/wiki?curid=3967827" title="Giordano Corsi">
Giordano Corsi

Giordano Corsi (ur. 9 stycznia 1908 w Gonzadze, zm. 29 lipca 1958) – włoski piłkarz, występujący na pozycji pomocnika.
W latach 1935–1937 rozegrał 7 meczów w reprezentacji Włoch, z którą w 1935 wywalczył Puchar Dr. Gerö. Z zespołem Bologna Calcio czterokrotnie zdobył mistrzostwo Włoch (1936, 1937, 1939, 1941) i jeden raz Puchar Mitropa (1934).

</doc>
<doc id="3967828" url="https://pl.wikipedia.org/wiki?curid=3967828" title="Zdzisław Jarosz">
Zdzisław Jarosz

Zdzisław Jarosz (ur. 1 lipca 1932 w Jastrzębiej, zm. 3 kwietnia 2022) – polski prawnik, doktor nauk prawnych, emerytowany docent Uniwersytetu Warszawskiego, specjalista w zakresie prawa konstytucyjnego.
Życiorys.
W 1953 ukończył studia prawnicze I stopnia na Uniwersytecie Łódzkim, w 1954 studia magisterskie z zakresu prawa na Wydziale Prawa i Administracji Uniwersytetu Warszawskiego. Jeszcze w czasie studiów, w 1954 został zatrudniony na macierzystym wydziale w Katedrze Prawa Państwowego. Tam też w 1964 uzyskał stopień doktora nauk prawnych i zatrudniony jako adiunkt, a w 1968 powołany na stanowisko docenta. W latach 1978–1981 pełnił funkcję prodziekana Wydziału Prawa i Administracji UW, a w latach 1987–1990 dyrektora Instytutu Nauk o Państwie i Prawie na tym wydziale. Przez wiele lat był kierownikiem Zakładu (później Katedry) Prawa Konstytucyjnego. Był promotorem czterech rozpraw doktorskich (Janusz Mordwiłko, Stanisław Bożyk, Grzegorz Kryszeń - w 1989 i Marek Czarzasty). Był również wykładowcą na uniwersytetach w Paryżu, Poitiers i Hawrze. Uczestniczył w trzech Światowych Kongresach Konstytucjonalistów (1987, 1991, 1999). 
Równocześnie w latach 1971-1978 i 1985-1989 był konsultantem naukowym Biura Rad Narodowych Kancelarii Rady Państwa, następnie doradzał Kancelarii Prezydenta RP i w latach 90. XX wieku Kancelarii Sejmu. W latach 1987-1989 był członkiem Radzie Legislacyjnej przy Prezesie Rady Ministrów. Uczestniczył w pracach nad nową Konstytucją RP, był współautorem jednego z projektów.
W 2000 wydano poświęconą mu księgę pamiątkową pt. "Konstytucja – wybory – parlament. Studia ofiarowane Zdzisławowi Jaroszowi", red. Lech Garlicki (Warszawa 2000) zaś w 2012 publikację pt. "XV lat obowiązywania Konstytucji z 1997 r. Księga jubileuszowa dedykowana Zdzisławowi Jaroszowi", red. Marek Zubik (Warszawa 2012).

</doc>
<doc id="3967829" url="https://pl.wikipedia.org/wiki?curid=3967829" title="Koparit">
Koparit

Koparit – fiński klub piłkarski z siedzibą w mieście Kuopio.
Historia.
Klub założony został w 1931 roku jako KPT (Kuopion Pallotoverit). W 1938 roku klub debiutował w najwyższej lidze mistrzostw, a w 1987 po raz ostatni zagrał w niej, po czym spadł do drugiej ligi. W 1982 zmienił na nazwę Koparit Kuopio. W 1990 połączył się z lokalnym rywalem Kuopion Elo tworząc FC FC Kuopio. W 2001 przywrócił nazwę Koparit.

</doc>
<doc id="3967830" url="https://pl.wikipedia.org/wiki?curid=3967830" title="KPT Kuopio">
KPT Kuopio



</doc>
<doc id="3967832" url="https://pl.wikipedia.org/wiki?curid=3967832" title="Diecezja Suifu">
Diecezja Suifu

Diecezja Suifu, diecezja Yibin (łac. "Dioecesis Siufuanus", chiń. 天主教叙府教区) – rzymskokatolicka diecezja ze stolicą w Yibinie, w prowincji Syczuan, w Chińskiej Republice Ludowej. Biskupstwo jest sufraganią archidiecezji Chongqing.
Historia.
24 stycznia 1860 papież Pius IX erygował wikariat apostolski Południowego Syczuanu. Dotychczas wierni z tych terenów należeli do wikariatu apostolskiego Północno-Zachodniego Syczuanu (obecnie diecezja Chengdu).
12 sierpnia 1910 odłączono wikariat apostolski Jianchang (obecnie diecezja Ningyuan). 3 grudnia 1924 zmieniono nazwę omawianej jednostki na "wikariat apostolski Suifu" (Suifu to ówczesna nazwa Yibinu; jako że w późniejszych latach papieże nie mieli możliwości jej zmiany pozostała ona do dziś).
10 lipca 1929 odłączono prefekturę apostolską Yazhou (obecnie diecezja Jiading).
W wyniku reorganizacji chińskich struktur kościelnych dokonanych przez Piusa XII 11 kwietnia 1946 wikariat apostolski Suifu został podniesiony do rangi diecezji.
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. W 1950 zagraniczni misjonarze na czele z bp René-Désiré-Romainem Boisguériem MEP zostali wydaleni z kraju. W latach 50. XX w. wszystkie katolickie szkoły i organizacje charytatywne zostały znacjonalizowane. W 1959 wyświęcono bez zgody papieża antybiskupa Suifu, mimo iż bp Boisguéri nie zrezygnował z katedry.
W 1985 kolejnym biskupem został John Chen Shizhong. Miał on uznanie zarówno Stolicy Apostolskiej jak i rządu w Pekinie. W 2011 udzielił on sakry biskupiej swojemu koadiutorowi, którym został Peter Luo Xuegang. Odbyła się ona za zgodą zarówno Watykanu jak i Pekinu. Jednak cieniem na tym wydarzeniu położył się udział w nim ekskomunikowanego antybiskupa Jiading Paula Lei Shiyina. Z tego powodu nad uroczystością czuwała duża liczba policjantów. W chwili śmierci bp Chena Shizhonga w 2012 diecezja liczyła ok. 40 000 wiernych, 9 księży i 7 sióstr zakonnych.
Ordynariusze.
"wszyscy ordynariusze do 1983 byli Francuzami"
Antybiskup.
Ordynariusz rządzący bez mandatu papieskiego:

</doc>
<doc id="3967833" url="https://pl.wikipedia.org/wiki?curid=3967833" title="Diecezja Yibin">
Diecezja Yibin



</doc>
<doc id="3967838" url="https://pl.wikipedia.org/wiki?curid=3967838" title="Na balkonie (poemat Roberta Browninga)">
Na balkonie (poemat Roberta Browninga)

Na balkonie ("In a Balcony") – poemat dramatyczny angielskiego poety Roberta Browninga, opublikowany w tomie "Men and Women" w 1855. Bohaterami dramatu są Norbert, Konstancja i Królowa. Utwór jest napisany wierszem białym.
Na język polski utwór Browninga przełożył Jan Kasprowicz.

</doc>
<doc id="3967839" url="https://pl.wikipedia.org/wiki?curid=3967839" title="Arbitraż (film 2012)">
Arbitraż (film 2012)

Arbitraż (ang. "Arbitrage") – amerykański dramat filmowy z elementami dreszczowca z 2012 roku, w reżyserii Nicholasa Jareckiego. Odtwórca głównej roli, Richard Gere, otrzymał nominację do Złotego Globu w kategorii "najlepszy aktor w filmie dramatycznym".
Fabuła.
Biznesmen (Richard Gere) próbuje sprzedać swoją firmę. Interesy zostają jednak zagrożone, kiedy mężczyzna ulega wypadkowi samochodowemu razem ze swoją kochanką (Laetitia Casta). Jej śmierć rzuca cień na życie biznesmena. Sprawę bada detektyw Bryer (Tim Roth).

</doc>
<doc id="3967841" url="https://pl.wikipedia.org/wiki?curid=3967841" title="ReverbNation">
ReverbNation

ReverbNation – amerykańska platforma utworzona w 2006 roku zapewniająca usługę zarządzania karierą oraz narzędzia marketingu online. Platforma ma ponad 3,8 miliona użytkowników z 250 państw. Serwis był notowany w rankingu Alexa na miejscu 8 292 (maj 2020).

</doc>
<doc id="3967842" url="https://pl.wikipedia.org/wiki?curid=3967842" title="Oulun Työväen Palloilijat">
Oulun Työväen Palloilijat

Oulun Työväen Palloilijat – fiński klub piłkarski z siedzibą w mieście Oulu.
Historia.
Klub założony został w 1946 roku. W 1966 roku klub debiutował w najwyższej lidze mistrzostw, a w 1991 po raz ostatni zagrał w niej, po czym spadł do drugiej ligi.

</doc>
<doc id="3967843" url="https://pl.wikipedia.org/wiki?curid=3967843" title="Hilla Rebay">
Hilla Rebay



</doc>
<doc id="3967845" url="https://pl.wikipedia.org/wiki?curid=3967845" title="Cheryl Fernandez-Versini">
Cheryl Fernandez-Versini



</doc>
<doc id="3967848" url="https://pl.wikipedia.org/wiki?curid=3967848" title="Dyskografia Cheryl Cole">
Dyskografia Cheryl Cole



</doc>
<doc id="3967851" url="https://pl.wikipedia.org/wiki?curid=3967851" title="PS Kemi Kings">
PS Kemi Kings



</doc>
<doc id="3967852" url="https://pl.wikipedia.org/wiki?curid=3967852" title="Tornion Pallo -47">
Tornion Pallo -47

Tornion Pallo -47 – fiński klub piłkarski z siedzibą w mieście Tornio.
Historia.
Klub założony został w 1947 roku. W 2004 roku klub debiutował w najwyższej lidze mistrzostw, a w 2005 po raz ostatni zagrał w niej, po czym spadł do drugiej ligi.

</doc>
<doc id="3967853" url="https://pl.wikipedia.org/wiki?curid=3967853" title="TP-47">
TP-47



</doc>
<doc id="3967854" url="https://pl.wikipedia.org/wiki?curid=3967854" title="Mistrzostwa Finlandii w piłce nożnej mężczyzn">
Mistrzostwa Finlandii w piłce nożnej mężczyzn

Mistrzostwa Finlandii w piłce nożnej (fiń. "Jalkapallon Suomenmestaruuskilpailut") – rozgrywki piłkarskie, prowadzone cyklicznie – corocznie lub co sezonowo (na przełomie dwóch lat kalendarzowych) – mające na celu wyłonienie najlepszej męskiej drużyny w Finlandii.
Historia.
Mistrzostwa Finlandii w piłce nożnej rozgrywane są od 1908 roku. Obecnie rozgrywki odbywają się w wielopoziomowych ligach: Veikkausliiga, Ykkönen, Kakkonen, Kolmonen oraz niższych klasach.
W 1880 w Oulu powstał pierwszy fiński klub piłkarski Oulun Luistinseura (OLS), potem następne. Po założeniu fińskiej federacji piłkarskiej – SPL w 1907 roku, rozpoczął się proces zorganizowania pierwszych oficjalnych Mistrzostw Finlandii w sezonie 1908. Do 1929 roku piłkarskim mistrzem Finlandii zostawał zwycięzca corocznego turnieju pucharowego. Rozgrywki trwały od wiosny do jesieni, podobnie jak w przypadku innych państw znajdujących się w strefie klimatu umiarkowanego chłodnego (Islandia, Norwegia, Rosja, Szwecja).
W sezonie 1930 po raz pierwszy wystartowały rozgrywki w Mestaruussarja (bez podziału na grup). Począwszy od roku 1930 wprowadzono rozgrywki ligowe pod nazwą Mestaruussarja. Porządek rozgrywek został zaburzony w okresie II wojny światowej, kiedy dwukrotnie w latach 1940 oraz 1942 ze względów bezpieczeństwa zrezygnowano z organizowania długoterminowego sezonu, a format ligowy zastępowano pucharowym, a w roku 1943 rozgrywki w ogóle się nie rozpoczęły. Pod koniec wojny, silną pozycję w fińskiej piłce nożnej uzyskała amatorska Federacja Sportowa Pracowników (Suomen Työväen Urheiluliitto – TUL). W latach 1945–1947 rozgrywano dwie osobne ligi, jedną dla klubów zrzeszonych w Fińskim Związku Piłki Nożnej (Suomen Palloliitto – SPL), drugą dla drużyn zrzeszonych w TUL. Każde z rozgrywek wyłaniały swojego osobnego zwycięzcę, jednak mistrzem Finlandii zostawała dopiero drużyna, która wygrywała organizowany na koniec sezonu turniej pucharowy dla najlepszych zespołów wewnętrznych lig SPL oraz TUL. Po sezonie 1947 najlepsze kluby zrzeszone w TUL dołączyły do organizowanej przez SPL Mestaruussarji, co zakończyło okres podziału rozgrywek ligowych na dwie osobno kontrolowane dywizje.
Począwszy od 1990 roku Mestarrussarję zastąpiono nowymi rozgrywkami ligowymi – zawodowej SM-liiga – będącymi już poza zasięgiem związku piłkarskiego. Dwa lata później uzyskały one funkcjonującą do dziś nazwę Veikkausliiga.
Statystyka.
Klasyfikacja według klubów.
W dotychczasowej historii Mistrzostw Finlandii na podium oficjalnie stawało w sumie 47 drużyn. Liderem klasyfikacji jest HJK, który zdobył 32 tytuły mistrzowskie.
Stan na grudzień 2022.
Uczestnicy.
Są 79 zespołów, które wzięli udział w 108 ligowych Mistrzostwach Finlandii, które były prowadzone od 1930 aż do sezonu 2018 łącznie. Żaden z zespołów nie był zawsze obecny w każdej edycji.
Pogrubione zespoły biorące udział w sezonie 2018.

</doc>
<doc id="3967856" url="https://pl.wikipedia.org/wiki?curid=3967856" title="James Lee’s Wife">
James Lee’s Wife

James Lee’s Wife – cykl wierszy angielskiego poety Roberta Browninga, opublikowany w tomie "Dramatis Personae" w 1864. Cykl składa się z dziewięciu utworów: "James Lee's Wife Speaks at the Window", "By the Fireside", "In the Doorway", "Along the Beach", "On the Cliff", "Reading a Book under the Cliff", "Among the Rocks", "Beside the Drawing Board", "On Deck". 
Utwór "On the Cliff" ("Na skale wybrzeża") przełożył na język polski Juliusz Żuławski.

</doc>
<doc id="3967857" url="https://pl.wikipedia.org/wiki?curid=3967857" title="Baronessa">
Baronessa



</doc>
<doc id="3967859" url="https://pl.wikipedia.org/wiki?curid=3967859" title="Halbert i Hob">
Halbert i Hob

Halbert i Hob ("Halbert and Hob") – poemat angielskiego poety Roberta Browninga, opublikowany w tomie "Dramatic Idylls" w 1879. Na język polski utwór przełożył Juliusz Żuławski.

</doc>
<doc id="3967860" url="https://pl.wikipedia.org/wiki?curid=3967860" title="Sudet Viipuri">
Sudet Viipuri



</doc>
<doc id="3967865" url="https://pl.wikipedia.org/wiki?curid=3967865" title="HT Helsinki">
HT Helsinki



</doc>
<doc id="3967870" url="https://pl.wikipedia.org/wiki?curid=3967870" title="Tunel pod Placem Daszyńskiego w Toruniu">
Tunel pod Placem Daszyńskiego w Toruniu



</doc>
<doc id="3967875" url="https://pl.wikipedia.org/wiki?curid=3967875" title="Eurydyka do Orfeusza">
Eurydyka do Orfeusza

Eurydyka do Orfeusza (Z obrazu Leightona) ("Eurydice to Orpheus. (A Picture by Leighton)") – wiersz angielskiego poety Roberta Browninga, opublikowany w tomie "Dramatis Personae" w 1864. Utwór stanowi impresję poety na temat obrazu Frederica Leightona "Orpheus and Eurydice". Na język polski omawiany utwór przełożył Juliusz Żuławski. 

</doc>
<doc id="3967883" url="https://pl.wikipedia.org/wiki?curid=3967883" title="Wiadukt na Placu Pokoju Toruńskiego w Toruniu">
Wiadukt na Placu Pokoju Toruńskiego w Toruniu



</doc>
<doc id="3967891" url="https://pl.wikipedia.org/wiki?curid=3967891" title="Tunel pod Placem Pokoju Toruńskiego w Toruniu">
Tunel pod Placem Pokoju Toruńskiego w Toruniu



</doc>
<doc id="3967893" url="https://pl.wikipedia.org/wiki?curid=3967893" title="Plessur">
Plessur

Szwajcaria:

</doc>
<doc id="3967895" url="https://pl.wikipedia.org/wiki?curid=3967895" title="Obawy i niepokoje">
Obawy i niepokoje

Obawy i niepokoje ("Fears and Scruples") – poemat angielskiego poety Roberta Browninga, opublikowany w zbiorze "Pacchiarotto, and How He Worked in Distemper", wydanym w 1876. Utwór jest napisany strofą czterowersową. Na język polski omawiany poemat przełożył Juliusz Żuławski. 

</doc>
<doc id="3967899" url="https://pl.wikipedia.org/wiki?curid=3967899" title="Przy kominku (poemat Roberta Browninga)">
Przy kominku (poemat Roberta Browninga)

Przy kominku ("By the Fireside") – poemat angielskiego poety Roberta Browninga, opublikowany w zbiorze "Men and Women" w 1855. Utwór jest napisany strofą pięciowersową. Na język polski omawiany poemat przełożył Juliusz Żuławski.

</doc>
<doc id="3967910" url="https://pl.wikipedia.org/wiki?curid=3967910" title="USS Sangamon (CVE-26)">
USS Sangamon (CVE-26)

USS Sangamon (CVE-26) – amerykański lotniskowiec eskortowy typu "Sangamon" z okresu II wojny światowej. Zbudowany jako cywilny zbiornikowiec „Esso Trenton” w 1939 roku. W październiku 1940 roku przejęty przez United States Navy i przemianowany na USS „Sangamon”. W 1942 roku przebudowany na lotniskowiec eskortowy. Wycofany ze służby w październiku 1945 roku.
Projekt i budowa.
13 marca 1939 roku w stoczni Federal Shipbuilding and Drydock Company w Kearny (New Jersey) rozpoczęła się budowa zbiornikowca „Esso Trenton” dla firmy Standard Oil. Była to jedna z dwunastu jednostek typu "Cimarron", zbudowanych na rynek cywilny, jednak z myślą o docelowym przekazaniu US Navy. Jednostkę wodowano 4 listopada 1939 roku. 23 października 1940 roku zbiornikowiec wszedł w skład US Navy jako USS „Sangamon” (AO-28). W lutym 1942 roku podjęto decyzję o przebudowaniu USS „Sangamon” na lotniskowiec eskortowy oznaczony jako ACV-26. Z uwagi na trwającą II wojnę światową, przebudowa miała najwyższy priorytet i ponowne wejście do służby nastąpiło 25 sierpnia 1942 roku. 
Po przebudowie okręt posiadał pokład lotniczy o długości 153 metrów i szerokości 25 metrów. Zamontowano windy i hangar dla samolotów, których start wspomagały katapulty. 
Służba.
Wiosną 1941 roku, jako zbiornikowiec, wspierał patrole US Navy na północnym Atlantyku. Pierwszą operacją, w której wziął udział po przebudowie na lotniskowiec eskortowy, było zabezpieczanie lądowania aliantów w Afryce Północnej w listopadzie 1942 roku. Od stycznia 1943 roku przez osiem miesięcy działał w rejonie Wysp Salomona w związku z walkami o Guadalcanal. W listopadzie 1943 roku wspierał lądowanie na Tarawie. 25 stycznia 1944 roku podczas walk o Wyspy Marshala, jeden z powracających z misji bojowej samolotów, rozbił się na pokładzie lotniskowca wywołując pożar, w wyniku którego zginęło siedmiu członków załogi okrętu. 
Filipiny.
W czerwcu 1944 roku USS „Sangamon” wziął udział w walkach o opanowanie archipelagu Marianów, w ramach których atakował m.in. Saipan, Eniwetok i Guam. Kolejnym etapem ofensywy sił amerykańskich były Filipiny. Przed desantem w Zatoce Leyte 20 października samoloty pokładowe z „Sangamona” atakowały położone tam japońskie lotniska. 20 października wspierał amerykański desant w Zatoce Leyte, kiedy to został trafiony bombą zrzuconą przez japoński samolot, która jednak nie wyrządziła większych szkód. W stoczonej następnie bitwie w Zatoce Leyte, okręt wziął aktywny udział w ramach grupy okrętów Taffy 1.
Japonia.
24 stycznia 1945 roku okręt opuścił stocznię, w której poza remontem zmodernizowano także jego system obsługi samolotów pokładowych i uzbrojenie. Po opuszczeniu stoczni okręt skierował się w stronę Japonii, gdzie wziął udział w walkach o Okinawę. Okręt przebywał w rejonie Okinawy od 21 marca 1945 roku, a jego samoloty pokładowe wspierały amerykańskie działania desantowe i atakowały pobliskie japońskie lotniska. W tym czasie okręt narażony był na ataki lotników kamikaze. 4 maja jeden z takich samolotów przedarł się przez obronę przeciwlotniczą i uderzył w pokład „Sangamona”, powodując poważne uszkodzenia i zabijając przynajmniej 11 członków załogi. Uszkodzony okręt wycofano do Stanów Zjednoczonych w celu dokonania napraw, których jednak nie ukończono z powodu zakończenia wojny.
Wycofany ze służby 24 października 1945 roku, złomowany w Japonii w 1960 roku.

</doc>
<doc id="3967911" url="https://pl.wikipedia.org/wiki?curid=3967911" title="Songs of Jamaica">
Songs of Jamaica

Songs of Jamaica – tomik wierszy jamajskiego poety i pisarza, autora powieści "Home to Harlem" z 1928, Claude’a McKaya, opublikowany w 1912. Tomik jest napisany w języku jamajskim, czyli specyficznej odmianie angielskiego. Zawiera między innymi utwory "Hard Times" i "My Native Land, My Home".

</doc>
<doc id="3967913" url="https://pl.wikipedia.org/wiki?curid=3967913" title="Państwowa Szkoła Sztuk Zdobniczych i Przemysłu Artystycznego w Krakowie">
Państwowa Szkoła Sztuk Zdobniczych i Przemysłu Artystycznego w Krakowie

Państwowa Szkoła Sztuk Zdobniczych i Przemysłu Artystycznego w Krakowie – utworzona przed I wojną światową w Krakowie szkoła przemysłu artystycznego zorganizowana na wzór analogicznych szkół w Wiedniu i Pradze, stawiająca sobie za cel „szkolenie sił fachowych w różnych zakresach wytwórczości przemysłowej i rękodzielniczej – sił które by tę wytwórczość zarówno pod względem technicznym jak artystycznym w pełni opanowały”.
Historia.
W 1884 roku miasto Kraków zorganizowało - niezależnie od istniejącej już Szkoły Sztuk Pięknych - osobną Szkołę Modelowania i Rysunku, która w r. 1890 została jako oddział przydzielona do Państwowej Wyższej Szkoły Przemysłowej. Oddział ten został w 1914 roku zreorganizowany na wzór szkół przemysłu artystycznego w Wiedniu i w Pradze. Przewidywano wówczas bliskie usamodzielnienie się szkoły i nadanie jej praw akademickich; prawa takie uzyskały szkoły w Wiedniu i w Pradze. Wybuch I wojny światowej spowodował przerwę w nauce w szkole krakowskiej i pokrzyżował plany jej usamodzielnienia. W 1918 roku Szkoła Przemysłu Artystycznego została na nowo uruchomiona, początkowo w dawnej strukturze organizacyjnej Wyższej Szkoły Przemysłowej, a od 1921 jako samodzielna placówka bez statusu akademickiego pod nazwą Państwowa Szkoła Przemysłu Artystycznego z siedzibą przy al. Mickiewicza 21. W 1927 roku szkołę przemianowano na Państwową Szkołę Sztuk Zdobniczych i Przemysłu Artystycznego. W 1938 roku szkołę przekształcono w Państwowy Instytut Sztuk Plastycznych (PISP). Instytut był szkołą typu średnio-wyższego; dwa lata wydziału ogólnego dawały uprawnienia matury licealnej a wydziały specjalne były studiami na poziomie studiów wyższych . Po wybuchu wojny szkoła nadal funkcjonowała w budynku filialnym przy ul. Wenecja 2. W 1940 roku przeniesiona do gmachu ASP przy pl. Matejki 13 jako Średnia Zawodowa Szkoła Przemysłu Artystycznego (Kunstgewerbeschule), zamknięta w marcu 1943 roku. Reaktywowana w lutym 1945 roku jako PISP z siedzibą przy ul. Humberta 3, od roku 1945/6 funkcjonowała pod zmienioną nazwą jako Państwowa Wyższa Szkoła Sztuk Plastycznych (PWSSP) z 2-letnim Wydziałem Ogólnym oraz 3-letnimi wydziałami: Plastyki Architektonicznej i Przemysłowej, Projektowania Poligraficznego, Wzornictwa Włókienniczego. W 1950 roku PWSSP połączono z ASP i utworzono Akademię Sztuk Plastycznych.
Program kształcenia.
Nauka w szkole podzielona była na dwa etapy. Na pierwszym etapie w dwuletniej Szkole Ogólnej uczniów obowiązywały następujące przedmioty: kompozycja i konstrukcja brył w rozmaitych materiałach, nauka o formach ornamentalnych, pismo i heraldyka, studium natury, studium aktu, anatomiczne rysowanie i modelowanie, uzupełniające ćwiczenia zawodowe w warsztatach, rysunek techniczny, nauka o rzutach, o cieniach i nauka perspektywy, historia sztuki i przemysłu artystycznego, chemia przemysłowa, nauka o materiałach, nauka przemysłowo-kupiecka, rachunki, buchalteria, stylistyka, wiadomości o ustroju państwa. Po ukończeniu pierwszego etapu uczniowie nabywali umiejętności praktycznych w jednym z siedmiu wydziałów specjalnych lub warsztatów. Były to:
Nauka w szkołach specjalnych trwała przeciętnie dwa lata.
Nauczyciele.
Między innymi: Jan Raszka, Jan Bukowski, Wiesław Zarzycki, Wacław Krzyżanowski, Zdzisław Gedliczka, Franciszek Kalfas, Henryk Uziembło, Witold Chomicz, Tadeusz Szafran, dr Henryk Kunzek, dr Kwiatkowski, dr Krzemecki, radca Kolbuszowski, prof. Górka, prof. Haraszyn.
Uczniowie.
Uczniami szkoły byli m.in. Jerzy Chojnacki, Wojciech Czerwosz, Józef Gosławski (twórca pomnika Fryderyka Chopina w Żelazowej Woli) i Zbigniew Dunajewski (twórca pomnika Jana Kilińskiego w Trzemesznie).

</doc>
<doc id="3967915" url="https://pl.wikipedia.org/wiki?curid=3967915" title="Pururawa i Urwasi (wiersz Bolesława Leśmiana)">
Pururawa i Urwasi (wiersz Bolesława Leśmiana)

Pururawa i Urwasi – wiersz Bolesława Leśmiana z tomu "Łąka" wydanego w 1920. Utwór jest napisany klasycznym polskim sylabicznym trzynastozgłoskowcem przy użyciu rymowanego dystychu. Nawiązuje do kultury indyjskiej.

</doc>
<doc id="3967917" url="https://pl.wikipedia.org/wiki?curid=3967917" title="Sebastian Stankiewicz">
Sebastian Stankiewicz

Sebastian Stankiewicz (ur. 8 stycznia 1978 w Bolesławcu) – polski aktor i artysta kabaretowy, członek Kabaretu na Koniec Świata. Laureat nagrody za najlepszą rolę drugoplanową w filmie "Pan T." na 44. Festiwalu Polskich Filmów Fabularnych w Gdyni.
Życiorys.
Wykształcenie.
Pięciokrotnie bezskutecznie zdawał na wydziały aktorskie. W 2006 ukończył studia na Wydziale Lalkarskim we wrocławskiej filii PWST w Krakowie.
Kariera aktorska.
Współpracuje z Teatrem Dramatycznym im. Jerzego Szaniawskiego w Wałbrzychu, Teatrem Muzycznym „Capitol” we Wrocławiu i Teatrem Dramatycznym w Warszawie. Jest członkiem działającego przy Teatrze Dramatycznym Kabaretu na Koniec Świata, gdzie odtwarza m.in. rolę wuefisty, pana Miecia, w cyklu skeczów "Rada pedagogiczna".
Występuje w serialu komediowym "Ucho Prezesa". W 2019 dołączył do stałej obsady serialu "Świat według Kiepskich" jako Oskar, adorator Marioli Kiepskiej. Wcześniej występował w tym serialu w rolach epizodycznych.
Podczas 44. Festiwalu Polskich Filmów Fabularnych w Gdyni odebrał nagrodę za najlepszą rolę drugoplanową w filmie "Pan T.".
Pozostałe przedsięwzięcia.
Wystąpił w teledyskach do piosenek DJ-a Remo „My Music Song” (2007) i „You can dance” oraz coveru „Is This Love” grupy The Audio Thieves.
W programie muzycznym Polsatu „Wstawaj! Gramy!” wcielał się w postać Mariana Skowronka, przeprowadzającego sondy uliczne. 
Był uczestnikiem dziewiątej edycji programu rozrywkowego Polsatu "Dancing with the Stars. Taniec z gwiazdami" (2019).
Wystąpił w kampanii społecznej stacji telewizyjnej Comedy Central pod nazwą "Idź na wybory. Przejdź do historii" zachęcającej do udziału w wyborach do Sejmu i Senatu (2019).

</doc>
<doc id="3967918" url="https://pl.wikipedia.org/wiki?curid=3967918" title="Abul-Ala-Maari (poemat Awetika Isahakiana)">
Abul-Ala-Maari (poemat Awetika Isahakiana)

Abul-Ala-Maari – poemat epicki ormiańskiego poety Awetika Isahakiana, powstały w latach 1909-1911. Bohaterem utworu jest arabski filozof Abu al-Ala al-Ma’arri. Poemat przełożył na język polski Andrzej Szymański.

</doc>
<doc id="3967919" url="https://pl.wikipedia.org/wiki?curid=3967919" title="Wolfgang Langewiesche">
Wolfgang Langewiesche

Wolfgang Langewiesche (ur. 1907, zm. 2002) – pilot, pisarz i dziennikarz, jeden z najbardziej cytowanych autorów związanych z lotnictwem. Jego książka, "Stick and Rudder" (1944), jest wciąż wznawiana i uważana za klasykę w dziedzinie pilotażu statków powietrznych będących stałopłatami.
Urodził się w Düsseldorfie w Niemczech w 1907 roku, a w 1929 opuścił Niemcy z przyczyn politycznych, przenosząc się do Stanów Zjednoczonych. Był absolwentem London School of Economics, a tytuł magistra uzyskał na Uniwersytecie Columbia. W trakcie studiów doktoranckich na uniwersytecie w Chicago postanowił nauczyć się pilotażu i zająć się lotnictwem.
Langewiesche pisał dla magazynu poświęconego bezpieczeństwu lotniczemu "Air Facts", wydawanego przez Leightona Collinsa. Zamieszczone tam artykuły stały się podstawą książki "Stick and Rudder". Podstawowe zasady pilotażu, nakreślone przez Langewiesche w 1944 roku, pozostają nadal aktualne; podobnie jak przyczyny wypadków lotniczych. Książkę wydano w ponad 250 000 egzemplarzach oraz przetłumaczono na japoński.
Podczas II wojny światowej Langewiesche wykładał teorię lotu amerykańskim kadetom lotnictwa wojskowego na kursie teoretycznym w Hawthorne School of Aeronautics w Orangeburg SC, a także był pilotem doświadczalnym myśliwca F4U Corsair koncernu Vought. Później pracował dla Cessny jako pilot doświadczalny. W latach 1949–1956 był głównym autorem piszącym dla projektu "Climate Control" w czasopiśmie "House Beautiful", mającym na celu edukację architektów w zakresie ogrzewania i chłodzenia. W latach 1948–1975 publikował w magazynie Harper’s, drugim najstarszym czasopiśmie w Stanach Zjednoczonych. W latach pięćdziesiątych został redaktorem naczelnym Reader’s Digest, zaś w 1986 roku przeszedł na emeryturę. Znał grekę, łacinę i inne języki.
Jego syn, William Langewiesche, jest także znanym autorem, dziennikarzem i pilotem oraz laureatem wielu nagród, współpracującym z czasopismami Atlantic Monthly i Vanity Fair.

</doc>
<doc id="3967937" url="https://pl.wikipedia.org/wiki?curid=3967937" title="Poems (tom Henry’ego Webstera Parkera)">
Poems (tom Henry’ego Webstera Parkera)

Poems – tom wierszy amerykańskiego poety Henry’ego Webstera Parkera (1822-1903), opublikowany w Auburn w 1850 nakładem oficyny Jamesa M. Aldena. Tomik zawiera cykle "Creations", "Imitations" i "Prose-Poems". W książce znalazły się między innymi utwory "The Poets’ Reveille", "Vision of Shelley’s Death", "The Hunter’s Destinies", "The Loom of Life", "City and Country", "A Study", "The Shadow", "A Happy Day", "The Dead-Watch" i "More Light", jak również "Love’s Sunset", "Love’s Alchemy", "To a Flower" i "The New Planet". Oprócz tego w skład tomu weszły sonety: "California", "A Reply", "To a Blonde", "A Picture", "Two Pictures", "Autumn Snow", "Three Spirits", "To No One", "Mt. Holuoke" i "A Sunbeam". Utwory zaprezentowane w tomiku mają różną formę wersyfikacyjną. Poemat "The Elm-Sylph" ułożony został wierszem rymowanym parzyście. Wiersz "To a Flower" jest napisany oktawą. Podobnie utwór "Taghcanic Falls". Wiersz "The Iceberg" składa się ze zwrotek z sześciowersowych rymowanych ababcc, a utwór "Aurora" ze strof ośmiowersowych, rymowanych ababcdcd. Poeta stosuje też aliterację: "A beautiful elm, with a maidenly form/That smiles in the sunlight and swings in the storm".
Poematy prozą to: "New Wonders of the Mammoth Cave", "An Underground Railroad", "Travels in a Dew-Drop", "Von Blitzen’s Experiment", "Legend of the Lone Island", "Moulting of Mind" i "The Universe of Spirit". 
Wiersz "The New Planet" powstał na wieść o odkryciu Neptuna.
Tomik został zrecenzowany w "The North American Review" w 1851. W 1862 poeta wydał kolejny tomik, zatytułowany "Verse".

</doc>
<doc id="3967958" url="https://pl.wikipedia.org/wiki?curid=3967958" title="Bert Roach">
Bert Roach

Bert Roach – amerykański aktor filmowy.

</doc>
<doc id="3967966" url="https://pl.wikipedia.org/wiki?curid=3967966" title="Małgorzata Semczuk-Jurska">
Małgorzata Semczuk-Jurska

Małgorzata Maria Semczuk-Jurska (ur. 13 października 1958 w Warszawie, zm. 4 kwietnia 2017 tamże) – polska polonistka i specjalistka literatury rosyjskiej, doktor habilitowana nauk humanistycznych, profesor nadzwyczajny Uniwersytetu Warszawskiego.
Biografia.
Córka Antoniego Semczuka i Marii. Była absolwentką studiów polonistycznych na Uniwersytecie Warszawskim oraz Szkoły Języka Angielskiego Metodystów w Warszawie English Language College. W 1992 została w Instytucie Badań Literackich PAN doktorem nauk humanistycznych dzięki rozprawie zatytułowanej „Polska liryka współczesna w poszukiwaniu sacrum niekanonicznego: motywy sakralizowane, sposoby sakralizacji" (promotorka – Alina Brodzka-Wald). W 2000 została na UW doktor habilitowaną nauk humanistycznych na podstawie rozprawy „Ewolucja twórczości Anny Achmatowej". Od 2010 była członkinią Rady Głównej Szkolnictwa Wyższego i Nauki ZNP.
Zawodowo związana była z Wydziałem Lingwistyki Stosowanej UW.

</doc>
<doc id="3967967" url="https://pl.wikipedia.org/wiki?curid=3967967" title="Jelonek (Jeleńska Huta)">
Jelonek (Jeleńska Huta)

Jelonek – część wsi Jeleńska Huta w Polsce, położona w województwie pomorskim, w powiecie wejherowskim, w gminie Szemud.
W latach 1975–1998 Jelonek administracyjnie należał do województwa gdańskiego.

</doc>
<doc id="3967968" url="https://pl.wikipedia.org/wiki?curid=3967968" title="Sztrukwałd">
Sztrukwałd

Sztrukwałd – część wsi Jeleńska Huta w Polsce, położona w województwie pomorskim, w powiecie wejherowskim, w gminie Szemud.
W latach 1975–1998 Sztrukwałd administracyjnie należał do województwa gdańskiego.

</doc>
<doc id="3967971" url="https://pl.wikipedia.org/wiki?curid=3967971" title="Stanisław Schaetzel (1856-1942)">
Stanisław Schaetzel (1856-1942)



</doc>
<doc id="3967973" url="https://pl.wikipedia.org/wiki?curid=3967973" title="Stanisław Schaetzel (1888-1955)">
Stanisław Schaetzel (1888-1955)



</doc>
<doc id="3967981" url="https://pl.wikipedia.org/wiki?curid=3967981" title="Ząb wilczy">
Ząb wilczy

Ząb wilczy (łac. "dens lupinus") – pierwszy ząb przedtrzonowy (P1) konia i innych przedstawicieli koniowatych. Może występować zarówno w łuku zębowym górnym jak i dolnym, choć w górnym występuje zdecydowanie rzadziej. U wielu osobników w ogóle nie wyrasta.
Ząb wilczy jest mały, klinowaty jednokorzeniowy, szkliwnoguzkowy. Wyrzyna się zazwyczaj w ciągu pierwszych miesięcy życia i nie ulega wymianie. Nie ma znaczenia pod względem funkcjonalnym i najczęściej wcześnie wypada.

</doc>
<doc id="3967982" url="https://pl.wikipedia.org/wiki?curid=3967982" title="Elias (wrestler)">
Elias (wrestler)

Jeffrey Logan Sciullo (ur. 22 listopada 1987 w Pittsburgh w Pensylwanii) – amerykański wrestler występujący w federacji WWE w brandzie Raw pod pseudonimem ringowym Ezekiel.
Kariera profesjonalnego wrestlera.
Wczesna kariera (2008–2013).
Sciullo występował w federacjach niezależnych położonych w północno-wschodnich Stanach Zjednoczonych, głównie dla International Wrestling Cartel (IWC) pod pseudonimem ringowym Logan Shulo. Zdobył tam tytuły Super Indy Championship oraz World Heavyweight Championship.
WWE.
NXT (2014–2017).
Na początku 2014, Sciullo podpisał kontrakt rozwojowy z WWE i zaczął występować w rozwojowym brandzie NXT pod pseudonimem Elias Samson. Zadebiutował podczas nagrań tygodniówek "NXT" z 24 kwietnia 2014, gdzie w roli jobbera wraz z Buddym Murphym przegrali z drużyną The Ascension (Konnorem i Victorem). Przez resztę roku występował sporadycznie, między innymi przegrywając z Baronem Corbinem.
W sierpniu 2015 po raz pierwszy pojawił się w charakterze muzycznego wagabundy. Na gali wszedł do ringu z gitarą, lecz chwilę potem został pokonany przez powracającego Bulla Dempseya. Samson wziął udział w turnieju "", lecz wraz z partnerem Tuckerem Knightem zostali wyeliminowani przez Dasha Wildera i Scotta Dawsona. 23 grudnia 2015 podczas tygodniówki "NXT" nagrywanej przed galą pokonał Dempseya w singlowej walce. Przez kolejny kwartał wygrywał walki z Johnem Skylerem, Coreyem Hollisem, Steve’em Cutlerem i Jessem Sorensenem. 23 marca 2016 na "NXT" poniósł porażkę z Johnnym Gargano. Po walce zaatakował zwycięzcę, lecz na jego ratunek przybył Apollo Crews. Samson przegrał z Crewsem podczas tygodniówki "NXT" z 6 kwietnia, którą nagrano przed galą . Jego pasmo przegranych trwało do listopada, między innymi 4 maja przegrał z Shinsuke Nakamurą, zaś 11 maja z Finnem Bálorem. 16 listopada podczas tygodniówki "NXT" pokonał Nathana Cruza.
15 marca 2017 podczas tygodniówki "NXT", Samson wszedł do ringu i wyśmiał Kassiusa Ohno, który przegrał walkę o NXT Championship z Bobbym Roode. Ohno wyzwał Samsona do „Loser Leaves NXT” matchu, który Samson przegrał dwa tygodnie później. 1 kwietnia wystąpił jako zamaskowany „El Vagabundo” (z hiszpańskiego „The Drifter”, jego dotychczasowy przydomek), lecz przegrał z Oneyem Lorcanem, który zdjął mu maskę.
Raw (od 2017).
10 kwietnia 2017 podczas tygodniówki "Raw", Samson zadebiutował w głównym rosterze federacji. Dwukrotnie pojawił się na arenie przechadzając się z gitarą i obserwując walki Nii Jax z Charlotte Flair, a także ośmioosobowy tag-team match. 4 kwietnia 2022 podczas Monday Night RAW zawodnik wystąpił pod nowym pseudonimem ringowym Ezekiel. 

</doc>
<doc id="3967984" url="https://pl.wikipedia.org/wiki?curid=3967984" title="Uście Rożane">
Uście Rożane



</doc>
<doc id="3967989" url="https://pl.wikipedia.org/wiki?curid=3967989" title="Ischnurinae">
Ischnurinae

Ischnurinae – podrodzina ważek z rodziny łątkowatych (Coenagrionidae). Kosmopolityczna.
Samce cechują się różnym kształtem, a często też różną barwą znamion skrzydłowych na przednich i tylnych skrzydłach. Liczne gatunki mają na wierzchu potylicy barwną przepaskę lub parę kropek. Samice charakteryzuje obecność łusek na wulwie oraz dymorfizm lub polimorfizm w ubarwieniu, np. u samic tężnicy wytwornej wyróżniono 5 form.
Taksonomia.
Ischnurinae stanowią największą podrodzinę łątkowatych, obejmując ponad połowę ich gatunków. Takson ten wprowadzony został w 1957 przez Frasera. W 2000 Fet i Bechly proponowali zmianę jego nazwy na Ischnurainae, gdyż nazwa Ichnurinae bywa również wykorzystywana na określenie taksonu skorpionów (typ nomenklatoryczny: "Ischnurus"). Badania z 2014 wskazują, że Ischnurinae stanowią takson monofiletyczny w obrębie kladu, określanego przez autorów jako Core Coenagrionidae.
Należą tu rodzaje:
Wyróżniany jeszcze przez Dikstra "et al". 2014 rodzaj "Oreagrion" został zsynonimizowany z "Ischnura".

</doc>
<doc id="3967998" url="https://pl.wikipedia.org/wiki?curid=3967998" title="Gran Turismo Sport">
Gran Turismo Sport

Gran Turismo Sport – symulacyjna gra wyścigowa, której deweloperem jest Polyphony Digital, na czele którego stoi Kazunori Yamauchi, a wydawcą Sony Interactive Entertainment. Tytuł przeznaczony wyłącznie na konsolę PlayStation 4. Gra po raz pierwszy została zapowiedziana w 2015 roku podczas Paris Games Week. Jest siódmą odsłoną głównej serii oraz pierwszą grą Gran Turismo wydaną na konsolę PlayStation 4.
Rozgrywka.
Podobnie jak w poprzednich odsłonach serii gra skupia się na wyścigach torowych oraz szutrowych kładąc nacisk na symulacyjny model jazdy. Wyścigi rozgrywane są o różnych porach dnia. Od godzin porannych po noc uwzględniając poziom zachmurzenia. Największą zmianą w stosunku do wcześniejszych gier spod szyldu Gran Turismo jest zaakcentowanie rywalizacji pomiędzy graczami w trybie sieciowym „Sport”. Można znaleźć też tryby dla pojedynczego gracza takie jak kariera, szkoła jazdy, wyzwania, doświadczenia torowe, lub stworzyć swój własny wyścig.
„Sport”.
W tym trybie można rywalizować z maksymalnie 23 innymi zawodnikami w dwóch pucharach: Pucharze Krajów i Pucharze Producenta. Gra skupia się na odtworzeniu atmosfery prawdziwych zawodów, w których obowiązują reguły fair-play. Warunkiem dołączenia do rozgrywki sieciowej jest obejrzenie filmów szkoleniowych mówiących o etykiecie wyścigowej oraz zasadach fair-play.
Szkoła jazdy.
W szkole jazdy znajdują się 24 wyzwania podzielone na te dla początkujących (1-12), oraz dla zaawansowanych (13-24). Poziom początkujący obejmuje podstawy manewrowania pojazdem takie jak przyspieszanie, hamowanie oraz pokonywanie zakrętów. Wyzwania z poziomu zaawansowanego to nauka wyprzedzania innych pojazdów oraz bardziej wymagających manewrów, jazdy na szutrze oraz w kontrolowanym poślizgu. Za każde wyzwanie możemy otrzymać medale (złoty, srebrny, brązowy). W zależności od prędkości oraz dokładności wykonania danej próby przyznawany jest odpowiedni medal. We wszystkich wyzwaniach szkoły jazdy wyjechanie poza tor, lub kolizja z bandą lub innym pojazdem kończy się dyskwalifikacją.
Technologia.
Gra dzięki możliwościom PlayStation 4 Pro może być wyświetlona w rozdzielczości 4K (3840 × 2160 pikseli). Korzysta również z technologii HDR. Gran Turismo Sport obsługuje również technologię VR przy współpracy z goglami Sony PlayStation VR. Z tej technologii można korzystać tylko podczas gry dla jednego gracza, w trybie próby czasowej oraz podczas wyścigu tylko z jednym rywalem komputerowym.

</doc>
<doc id="3967999" url="https://pl.wikipedia.org/wiki?curid=3967999" title="Parafia Najświętszego Serca Pana Jezusa w Tarnowskiej Woli">
Parafia Najświętszego Serca Pana Jezusa w Tarnowskiej Woli

Parafia Najświętszego Serca Pana Jezusa w Tarnowskiej Woli – parafia rzymskokatolicka znajduje się w Tarnowskiej Woli i należy do diecezji sandomierskiej w dekanacie Nowa Dęba.
W 1922 wyodrębniona z parafii Miechocin i Majdan Królewski. Prowadzą ją księża diecezjalni. Kościół pw. Najświętszego Serca Pana Jezusa w Tarnowskiej Woli został wybudowany w 1928.

</doc>
<doc id="3968012" url="https://pl.wikipedia.org/wiki?curid=3968012" title="WAMA Film Festival">
WAMA Film Festival

WAMA Film Festival – międzynarodowy festiwal filmowy w Olsztynie organizowany od 2014 roku. Wydarzenie odbywa się cyklicznie, w październiku. Nazwa festiwalu pochodzi od pierwszych liter nazwy województwa warmińsko-mazurskiego, w którym organizowany jest festiwal.
Od pierwszej edycji ambasadorem wydarzenia jest reżyser Jerzy Hoffman.
Tematyka festiwalu nawiązuje do charakterystycznej cechy regionu Warmii i Mazur – największej w Polsce liczby mniejszości narodowych i etnicznych. Wielokulturowość wpisana w historię Warmii i Mazur od początku stanowi główny temat olsztyńskiego festiwalu filmowego. Założeniem festiwalu jest poruszanie tematów związanych ze wspólnym funkcjonowaniem różnych grup etnicznych, społecznych czy religijnych.
W ramach WAMA Film Festival organizowane są pokazy i konkursy filmowe, warsztaty, panele dyskusyjne oraz imprezy towarzyszące. Co roku odbywa się też ekologiczna sekcja dziecięca, czyli cykl dla najmłodszych widzów i ich rodziców łączący rozrywkę z edukacją.
Kategorie konkursowe.
Międzynarodowy Konkurs Koprodukcji Filmowych
Międzynarodowy konkurs filmów pełnometrażowych, zrealizowanych w systemie koprodukcji, podczas którego prezentowane są filmy twórców z całego świata, poruszające trudne i ważne tematy dotyczące tożsamości kulturowej, etnicznej czy społecznej.
Konkurs Filmów Krótkich
W tej sekcji festiwalowej wyświetlane są krótkie formy filmowe, które wpisują się w tematykę i formułę programową festiwalu.
Dodatkowo, Nagrodę Specjalną w Konkursie Filmów Krótkich przyznaje Jury Mniejszości Kulturowych Warmii i Mazur.

</doc>
<doc id="3968021" url="https://pl.wikipedia.org/wiki?curid=3968021" title="Ards F.C. w europejskich pucharach">
Ards F.C. w europejskich pucharach



</doc>
<doc id="3968030" url="https://pl.wikipedia.org/wiki?curid=3968030" title="Crusaders F.C. w europejskich pucharach">
Crusaders F.C. w europejskich pucharach



</doc>
<doc id="3968037" url="https://pl.wikipedia.org/wiki?curid=3968037" title="Carrick Rangers F.C. w europejskich pucharach">
Carrick Rangers F.C. w europejskich pucharach



</doc>
<doc id="3968044" url="https://pl.wikipedia.org/wiki?curid=3968044" title="Czech Cycling Tour">
Czech Cycling Tour

Czech Cycling Tour – wyścig kolarski rozgrywany w Czechach. Jest on częścią UCI Europe Tour i posiada kategorię 2.1. Pierwsza edycja miała miejsce w 2010 roku. Rekordzistą pod względem zwycięstw jest Leopold König - 2 triumfy.
Zwycięzcy.
Opracowano na podstawie:

</doc>
<doc id="3968049" url="https://pl.wikipedia.org/wiki?curid=3968049" title="Agriocnemidinae">
Agriocnemidinae

Agriocnemidinae – podrodzina ważek z rodziny łątkowatych (Coenagrionidae).
Skrzydła tych owadów cechują krótkie szypułki i skąpe użyłkowanie z arculusem wyraźnie przesuniętym dystalnie w stosunku do drugiej przedwęzłowej żyłki poprzecznej. Często występują różnice pomiędzy znamionami na skrzydłach pierwszej i drugiej pary. W podrodzinie tej znaleźć można najmniejszych przedstawicieli ważek równoskrzydłych.
Rozsiedlone są paleotropikalnie – występują w strefie tropikalnej Afryki, Azji i Australii.
Należą tu 3 rodzaje: "Agriocnemis", "Argiocnemis" i "Mortonagrion", obejmujące łącznie ponad 60 gatunków. Na monofiletyzm taksonu wskazują analizy morfologiczne z 2003 i molekularne z 2014 roku. Według Dowa wszystkie rodzaje wymagają redefinicji.

</doc>
<doc id="3968051" url="https://pl.wikipedia.org/wiki?curid=3968051" title="Dungannon Swifts F.C. w europejskich pucharach">
Dungannon Swifts F.C. w europejskich pucharach



</doc>
<doc id="3968058" url="https://pl.wikipedia.org/wiki?curid=3968058" title="Orfeusz i Eurydyka (obraz Frederica Leightona)">
Orfeusz i Eurydyka (obraz Frederica Leightona)

Orfeusz i Eurydyka – obraz angielskiego malarza Frederica Leightona, czołowego przedstawiciela wiktoriańskiego neoklasycyzmu.
Geneza.
Tematyka obrazu została zaczerpnięta z "Metamorfoz" Owidiusza. Opisany epizod opowiada o Orfeuszu i jego miłości do Eurydyki. W dniu ich ślubu kobieta zmarła od ukąszenia węża. Orfeusz zrozpaczony udał się do podziemi, by wyprosić u Hadesa i Persefony przywrócenie życia ukochanej. Gdy stanął przed obliczem władcy podziemnego świata, zaczął wygrywać na lirze pieśń o powodach swojego przyjścia i miłości do Eurydyki. Jego słowa wzruszyły i poruszyły bogów i wszystkich mieszkańców krainy: 
Opis obrazu.
W większości, we wcześniejszych przedstawieniach, artyści ukazywali moment odzyskania Eurydyki przez Orfeusza (tak jak na obrazie Rubensa, Jacopo Vignali) czy ponownej utraty: Michel Martin Drolling (1820), George Frederick Watts (1860), Giovanni Antonio Burrini (1695). Frederic Leighton, być może zainspirowany pracą Ary Scheffera z 1814 roku, wybrał moment niejako pośredni: zakochany Orfeusz stęskniony za widokiem ukochanej wyprowadza dziewczynę z podziemi. Eurydyka podąża za ukochanym, ale ten pragnie upewnić się, że ona wciąż za nim idzie; ogląda się i staje się to, czego zrobić nie mógł: spogląda na ukochaną. I wówczas ponownie odrywa wzrok od dziewczyny, patrzy przed siebie, chce ukryć przed bogami fakt, że złamał przykazanie, chce wierzyć, że może gdy nie spojrzy więcej na Eurydykę, bogowie pozwolą mu zabrać ukochaną ze sobą. Dziewczyna widzi jego ból, jego brak pogodzenia się tym co się stało, pragnie go pocieszyć i okazać swoją wielką miłość do niego. Leighton ukazuje właśnie ten moment, ból zakochanego i brak pogodzenia się z przeznaczeniem. To dlatego Eurydyka bladym ramieniem próbuje objąć Orfeusza, by okazać mu swoją miłość, ale on nie chce o tym słyszeć; wzbrania się, chce oddalić moment ostatecznego rozstania.
Niekonwencjonalne podejście do tematu historii Orfeusza i Eurydyki nie spotkało się ze zrozumieniem od strony krytyków. Na wystawie jego ośmiu prac w Royal Academy w Londynie w 1864 roku tylko ta praca nie cieszyła się większym zainteresowaniem. W zrozumieniu tematu nie pomógł tu również wiersz "Eurydyka i Orfeusz", jaki napisał na zlecenie artysty jego przyjaciel Robert Browning.

</doc>
<doc id="3968063" url="https://pl.wikipedia.org/wiki?curid=3968063" title="İstanbul Başakşehir w europejskich pucharach">
İstanbul Başakşehir w europejskich pucharach



</doc>
<doc id="3968076" url="https://pl.wikipedia.org/wiki?curid=3968076" title="Calicnemiinae">
Calicnemiinae

Calicnemiinae – podrodzina ważek z rodziny pióronogowatych (Platycnemididae).
Podrodzina ta wyróżniona została w 1957 roku przez Frasera, który nie podał jednak jej diagnozy. Utworzona została jako takson grupujący te pióronogowate, które nie pasują do diagnozy Platycnemidinae, charakteryzujących się rozszerzonymi goleniami. Późniejsi autorzy jako cechy charakterystyczne Calicnemiinae wskazywali m.in. stosunkowo ostrokątną komórkę dyskoidalną skrzydeł. W 2014 Dijkstra i współpracownicy zrewidowali na podstawie analiz molekularnych podział systematyczny pióronogowatych. Do podrodziny Calicnemiinae zaliczyli 3 rodzaje: "Calicnemia", "Coeliccia" i "Indocnemis", oraz dodatkowo czwarty – "Asthenocnemis" – bez przeprowadzenia jego analizy molekularnej, zwracając jednak uwagę, że podział na rodzaje wymaga dalszych rewizji.
Przedstawiciele podrodziny mają na tylnych krawędziach płatów zaocznych wyraźnie wydłużone, jasne plamki. Zasięgiem ograniczeni są do krainy orientalnej. Zasiedlają niewielkie wody płynące strefy tropikalnej, a poszczególne gatunki często cechuje znaczny endemizm.

</doc>
<doc id="3968083" url="https://pl.wikipedia.org/wiki?curid=3968083" title="The Early Days of Guns N' Roses">
The Early Days of Guns N' Roses



</doc>
<doc id="3968084" url="https://pl.wikipedia.org/wiki?curid=3968084" title="Rajiv Ouseph">
Rajiv Ouseph

Rajiv Ouseph (ur. 30 sierpnia 1986 w Hounslow) – angielski badmintonista.
Kariera.
Rajiv Ouseph wygrał siedem razy z rzędu Mistrzostwa Anglii w badmintonie od 2008 do 2014 roku. Jako pierwszy zdobył w kolejnych latach więcej niż cztery razy mistrzostwo kraju, bijąc rekord Darrena Halla (1998-1991).
11 listopada 2010 osiągnął najlepsze miejsce w światowym rankingu po zwycięstwie w US Open i zdobyciu brązowego medalu na Mistrzostwach Europy 2010. Później zdobył srebrny medal w grze pojedynczej i brązowy w drużynie na Igrzyskach Wspólnoty Narodów 2010.
W 2014 wywalczył srebrny medal na Mistrzostwach Europy w Kazaniu, ulegając w finale Duńczykowi Janowi Ø. Jørgensenowi.
Rajiv Ouseph reprezentował Wielką Brytanię na Letnich Igrzyskach Olimpijskich w Rio de Janeiro. W ćwierćfinale gry pojedynczej przegrał z przyszłym brązowym medalistą Viktorem Axelsenem
W 2018 roku na mistrzostwach Europy w Huelvie zdobył srebrny medal, przegrywając w finale z najwyżej rozstawionym Duńczykiem Viktorem Axelsenen.

</doc>
<doc id="3968085" url="https://pl.wikipedia.org/wiki?curid=3968085" title="Domknięcie Kleene'ego">
Domknięcie Kleene'ego



</doc>
<doc id="3968087" url="https://pl.wikipedia.org/wiki?curid=3968087" title="Rynek w Sandomierzu">
Rynek w Sandomierzu

Rynek w Sandomierzu – prostokątny plac (o wymiarach 110×120 m) znajdujący się w centrum starówki Sandomierza. Z rynku wychodzą ulice: Opatowska z Oleśnicką, Sokolnickiego z Długosza, Mariacka z Krótką i Zamkowa z Bulińskiego.
Rynek jest pochyły (różnica wysokości do 15 m). Centralną część placu (niemalże pośrodku Rynku) zajmuje gotycki ratusz (nr 1), przy którym stoją figura Matki Boskiej i studnia miejska. W zachodniej pierzei rynku wyróżniają się trzy zabytkowe budowle - Kamienica pod Skrzydłami (nr 4) z renesansowym portalem, Konkwit Boboli (nr 5) oraz słynna Kamienica Oleśnickich (nr 10) z podcieniami, w północnej - tzw. Kamienica Gomółki (nr 14), a w południowej - Dom Lazarczyka (nr 27) z podcieniami i Kamienica Dutreppich (nr 31). Wokół Rynku są kawiarenki, restauracje, sklepy z pamiątkami i liczne galerie sztuki. W płd.-zach. rogu rynku ustawiono ogromną kotwicę z łańcuchem stojącym ku górze, symbolicznie sięgającym ku niebu.
Z rynku, a potem ul. Krótką rozchodzą się szlaki turystyczne, min. żółty do Leżajska.
Pomnik historii.
22 listopada 2017 r. decyzją Prezydenta RP Andrzeja Dudy na wniosek Ministra Kultury i Dziedzictwa Narodowego Piotra Glińskiego, po uzyskaniu opinii Rady Ochrony Zabytków, wpisano sandomierski historyczny zespół architektoniczno-krajobrazowy na listę pomników historii, przyznawany zabytkom nieruchomym o szczególnej wartości historycznej, naukowej i artystycznej, utrwalonym w powszechnej świadomości i mającym duże znaczenie dla dziedzictwa kulturalnego Polski. Obszar tego pomnika obejmuje zabytki sandomierskiej starówki, w tym między innymi bazylikę katedralną, sandomierskie kościoły pw. Nawrócenia świętego Pawła, pw. św. Jakuba, pw. św. Michała, pw. św. Józefa, pw. Ducha Świętego, Dom Długosza, średniowieczny układ urbanistyczny miasta, Brama Opatowska, ratusz, Collegium Gostomianum, Wąwóz Królowej Jadwigi i Wąwóz Piszczele.

</doc>
<doc id="3968090" url="https://pl.wikipedia.org/wiki?curid=3968090" title="Welospiri">
Welospiri

Welospiri (gruz.: "ველისპირი"; do 11 lipca 1949: "ქეივანბულგასონი") – wieś w Gruzji, w Dolnej Kartlii, w gminie Dmanisi, w wspólnocie Sarkineti. W 2014 liczyła 81 mieszkańców.

</doc>
<doc id="3968096" url="https://pl.wikipedia.org/wiki?curid=3968096" title="Adrian Tekliński">
Adrian Tekliński

Adrian Tekliński (ur. 3 listopada 1989 w Brzegu) – polski kolarz torowy i szosowy, mistrz świata w scratchu (2017), medalista mistrzostw Europy w scratchu (2015, 2016), wielokrotny mistrz Polski, rezerwowy w sprincie drużynowym podczas Igrzysk Olimpijskich w Londynie (2012).

</doc>
<doc id="3968104" url="https://pl.wikipedia.org/wiki?curid=3968104" title="Puccinia coronata">
Puccinia coronata

Puccinia coronata Corda – gatunek grzybów należący do rodziny rdzowatych ("Pucciniaceae"). Grzyb mikroskopijny, pasożyt wywołujący chorobę owsa zwaną rdzą koronową owsa.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Badania molekularne sugerują dużą zmienność genetyczną w obrębie gatunku. Wydaje się, że przedstawiciele "Puccinia coronata" należą do siedmiu linii filogenetycznych, które można odróżnić na podstawie specyficzności względem żywiciela, morfologii, ewentualnie za pomocą badań genetycznych. Są to: "P. coronata", "P. coronati-agrostidis", "P. coronati-brevispora", "P. coronati-calamagrostidis", "P. coronati-hordei", "P. coronati-japonica", "P. coronati-longispora". Linia "Puccinia coronata" dzieli się jeszcze na odmianę "P. coronata" var. "avenae" oraz "P. coronata" var. "coronata". Pierwsza odmiana składa się z dwóch form: f. sp. "avenae" oraz f. sp. "graminicola". Rdza koronowa posożytująca na owsie należy do "P. coronata" var. "avenae" f. sp. "avenae". Według Index Fungorum jednak są to synonimy. Opisano jeszcze wiele innych form i odmian, wszystkie jednakże według Index Fungorum są synonimami. Pozostałe synonimy:
Cykl życiowy.
Po zimie teliospory przetrwałe na resztkach traw kiełkują w podstawki, które w wyniku podziału redukcyjnego wytwarzają bazydiospory. Te z kolei mogą rozwijać się na organizmie żywiciela pośredniego, którym jest szakłak pospolity lub kruszyna pospolita. Na jego liściach rozwijają się kolejno pyknidia na stronie wierzchniej i ecja na spodniej stronie blaszek. Stadium pośrednie między wspomnianymi formami stanowią pykniospory wędrujące poprzecznie przez tkanki liścia. Następną formę inwazyjną stanowią ecjospory produkowane w ecjach, skąd rozprzestrzeniają się w środowisku. Za ich pośrednictwem wiosną na jęczmieniu mogą zostać wytworzone pasożytnicze uredia już w fazie trzech liści. Na urediach wytwarzane są urediospory, które infekują zboża z wytworzeniem kolejnych urediów. Cykl uredia-urediospory-uredia powtarza się wiele razy podczas sezonu wegetacyjnego. Rozprzestrzeniane przez wiatr urediospory mogą rozprzestrzeniać grzyba na pewne odległości od organizmu żywiciela pierwotnego. Zasięg rozprzestrzeniania się pasożyta w ciągu sezonu wegetacyjnego może wynosić setki kilometrów.
Występowanie.
Uredinia bądź telia można spotkać u wielu gatunków traw ("Poaceae") należących do rodzajów mietlica ("Agrostis"), rajgras ("Arrhenatherum"), stokłosa ("Bromus"), trzcinnik ("Calamagrostis"), perz ("Elymus"), kostrzewa ("Festuca"), manna ("Glyceria"), kłosówka ("Holcus"), jęczmień ("Hordeum"), życica ("Lolium"), wiechlina ("Poa") itp. Żywicielem pośrednim jest szakłak pospolity lub kruszyna pospolita.

</doc>
<doc id="3968106" url="https://pl.wikipedia.org/wiki?curid=3968106" title="Piotr Wójtowicz (rzeźbiarz)">
Piotr Wójtowicz (rzeźbiarz)

Piotr Bazyli Wójtowycz (ur. 10 czerwca 1862 w Przemyślu, zm. około 10 czerwca 1938 we Lwowie) – rzeźbiarz i medalier związany ze Lwowem, zwany "naszym" lub "lwowskim Fidiaszem". 
Biografia.
Urodził się w Przemyślu, w ubogiej, rusińskiej rodzinie greckokatolickiej jako syn miejskiego stróża. W młodości zarabiał jako snycerz w Przemyślu, Krakowie i Lwowie. We Lwowie w 1882 roku rozpoczął naukę rzeźbienia w marmurze u Leonarda Marconiego, który wysłał młodego artystę na studia. Od 1883 r. Wójtowicz studiował w wiedeńskiej Akademii Sztuk Pięknych. Głównym jego mecenasem był książę Jerzy Czartoryski, który przyznał młodemu rzeźbiarzowi stypendium w wysokości 18 złotych reńskich miesięcznie. Wójtowicz uczył się w warsztacie , a ten zlecił mu wykonanie konnych pomników feldmarszałków składających się na kompleksowy pomnik Marii Teresy na placu przy Ringu. Akademię Sztuk Pięknych ukończył w 1890 roku. Z tego okresu pochodzą następujące dzieła: posąg gipsowy "Niewolnik" (1885,Muzeum Narodowe w Krakowie), "Perseusz z głową Meduzy" (1887, odlew brązowy, Muzeum Narodowe w Krakowie, eksponowany w Sukiennicach), "Rzucający oszczepem" (gips), "Po kąpieli" ("Splatająca warkocz", 1887, Muzeum Narodowe w Krakowie, wystawiona w Sukiennicach), "Wygnańcy polscy z Prus" i "Porwanie Sabinki".
Wczesne dzieła Wójtowicza były wystawiane na wystawach plastycznych w Krakowie w latach 1888-1890 i nabyte przez krakowskie muzea. Prace rzeźbiarza znajdują się również w muzeach polskich miast: Krosna, Jasła i Lublina. 
W 1890 r. P. Wójtowicz otrzymał stypendium w Rzymie i Florencji za kompozycję "Porwanie Sabinki". Na stypendium cesarskim Wójtowicz spędził w Rzymie ponad dwa lata, mieszkając w Pałacu Weneckim (ówczesnej ambasadzie austriackiej) razem z malarzem Franciszkiem Krudowskim. Po powrocie do Austro-Węgier w 1892 r. artysta pracował w Wiedniu i Budapeszcie, gdzie zaprzyjaźnił się z Ludwikiem Tyrowiczem. W latach 1893–1894 współpracował z węgierskimi kolegami z wiedeńskich studiów przy realizacji konnego pomnika Gyuli Andrássyego. 
W latach 1897–1898 Wójtowicz ponownie pracował w Budapeszcie przy ozdabianiu budynku parlamentu. Po powrocie do Lwowa realizował program dekoracji nowego Teatru Miejskiego (zaprojektowany przez Zygmunta Gorgolewskiego), a następnie ozdabiał gmach lwowskie straży ogniowej i dworzec kolejowy.
Piotr Wójtowicz po śmierci żony (1929) praktycznie przestał tworzyć. Cierpiał na różne choroby, w tym alkoholizm. Po 1934 roku nie było już żadnej informacji o "lwowskim Fidiaszu". Przyjęto umownie 1936 rok za datę jego śmierci, lecz w rzeczywistości zmarł w przytułku dla biednych artystów fundacji Roberta Domsa między 9 a 11 czerwca 1938 r. (być może dokładnie w dzień swoich urodzin 10 czerwca). Został pochowany na cmentarzu Janowskim. Jego grób nie zachował się.
Twórczość.
Zdaniem Jurija Biriulowa łączył barokowy dynamizm i teatralizację z naturalistyczną starannością, przez co przypomina Giovanniego Lorenza Berniniego. Cechowały go dokładność w odtwarzaniu szczegółów anatomicznych, subtelny akademicki modelunek i tendencja do ekspresji. Podobnie jak inni kontynuatorzy stylu Hansa Makarta łączył neoklasycyzm i naturalizm z neobarokiem, uzupełniając to połączenie emocjonalną interpretacją postaci. 
Znane prace: "Porwanie Sabinki", "Perseusz z głową Meduzy", "Dziewczynka zaplatająca włosy (Po kąpieli)", ołtarze pw. św. Józefa dla kościołów św. Elżbiety we Lwowie i Matki Boskiej Gromnicznej we Lwowie, ołtarz pw. Matki Boskiej Opiekunki dla kościoła św. Elżbiety we Lwowie, cementowa figura św. Floriana (1901) we wnęce frontonu neogotyckiego gmachu, będącego niegdyś siedzibą straży pożarnej (ul. Podwalna 6). 

</doc>
<doc id="3968108" url="https://pl.wikipedia.org/wiki?curid=3968108" title="Soldier (album Iggy’ego Popa)">
Soldier (album Iggy’ego Popa)



</doc>
<doc id="3968113" url="https://pl.wikipedia.org/wiki?curid=3968113" title="Sandstorm">
Sandstorm

Sandstorm – utwór instrumentalny z 1999 roku nagrany przez fińskiego DJ-a i producenta Darude. Kompozycja została wydana na singlu, który promował album "Before the Storm" (2000).
Produkcja.
Utwór został wyprodukowany i zmiksowany przez JS16 w JS16 Studios. Masteringu dokonał Pauli Saastamoinen w Finnvox.
Teledysk.
Teledysk do utworu został wyreżyserowany przez Juuso Syrjä i był kręcony w Helsinkach.

</doc>
<doc id="3968117" url="https://pl.wikipedia.org/wiki?curid=3968117" title="Lucyna Turek-Kwiatkowska">
Lucyna Turek-Kwiatkowska

Lucyna Turek-Kwiatkowska (ur. 20 sierpnia 1925 w Piętnie, zm. 11 kwietnia 2017 w Szczecinie) – polska historyk, archiwista, dyrektor Archiwum Państwowego w Szczecinie, nauczycielka akademicka.
Życiorys.
Rozpoczęła naukę w szkole podstawowej w Rychnowie, a potem w Gimnazjum im. Anny Jagiellonki w Kaliszu. Po II wojnie światowej i zdaniu matury w Kaliszu zaczęła pracę w szkole podstawowej, a do 1952 studiowała na Wydziale Humanistycznym Uniwersytetu Wrocławskiego. Od 1969 do 1975 była dyrektorem Państwowego Archiwum w Szczecinie. W 1967 została doktorem na podstawie rozprawy zatytułowanej "Z dziejów służby archiwalnej. Archiwa na Pomorzu Zachodnim w latach 1808–1914", a w 1984 habilitowała się na podstawie dorobku naukowego i monografii pt. "Obraz przeszłości regionu w świadomości historycznej społeczeństwa pomorskiego w pierwszej połowie XIX wieku". Była wykładowcą Uniwersytetu Szczecińskiego. W 2015 wydała książkę pt. "Moje 60 lat w Szczecinie. Okruchy wspomnień". Zmarła 11 kwietnia 2017 w Szczecinie. Pochowana została 19 kwietnia na Cmentarzu Centralnym w Szczecinie (kwatera 106A).
Była promotorem wielu prac magisterskich i pięciu prac doktorskich autorstwa:

</doc>
<doc id="3968124" url="https://pl.wikipedia.org/wiki?curid=3968124" title="Raczyna">
Raczyna



</doc>
<doc id="3968129" url="https://pl.wikipedia.org/wiki?curid=3968129" title="Rodzinka">
Rodzinka



</doc>
<doc id="3968135" url="https://pl.wikipedia.org/wiki?curid=3968135" title="Rogal Marciński">
Rogal Marciński



</doc>
<doc id="3968136" url="https://pl.wikipedia.org/wiki?curid=3968136" title="Sanjay Kumar">
Sanjay Kumar



</doc>
<doc id="3968137" url="https://pl.wikipedia.org/wiki?curid=3968137" title="Sanjay Kumar (zapaśnik)">
Sanjay Kumar (zapaśnik)



</doc>
<doc id="3968138" url="https://pl.wikipedia.org/wiki?curid=3968138" title="Aliabad-e Szamszirbor">
Aliabad-e Szamszirbor

Aliabad-e Szamszirbor (pers. علي ابادشمشيربر) – wieś w Iranie, w ostanie Kerman. W 2006 roku liczyła 330 mieszkańców w 74 rodzinach.

</doc>
<doc id="3968140" url="https://pl.wikipedia.org/wiki?curid=3968140" title="Nate Parker">
Nate Parker

Nate Parker (ur. 18 listopada 1979 w Norfolk, w stanie Wirginia) – amerykański aktor, reżyser, producent i scenarzysta. W 2016 nakręcił swój debiutancki film pt. "Narodziny narodu" ("The Birth of a Nation"), w którym grał główną rolę. Był też jego producentem i autorem scenariusza. W 2019, na Międzynarodowym Festiwalu Filmowym w Wenecji, miał premierę drugi film w jego reżyserii "American Skin", w którym zagrał pierwszoplanową rolę i był autorem scenariusza.

</doc>
<doc id="3968141" url="https://pl.wikipedia.org/wiki?curid=3968141" title="Aliabad-e Kuh Namaki">
Aliabad-e Kuh Namaki

Aliabad-e Kuh Namaki (perski: علي ابادكوه نمكي) – wieś w Iranie, w ostanie Kerman. W 2006 roku liczyła 23 mieszkańców w 8 rodzinach.

</doc>
<doc id="3968147" url="https://pl.wikipedia.org/wiki?curid=3968147" title="Platystictinae">
Platystictinae

Platystictinae – podrodzina ważek z rodziny Platystictidae.
Początkowo takson ten był definiowany szerzej, jednak w 2014 Dijkstra i współpracownicy na podstawie analiz molekularnych wydzielili część rodzajów w osobną podrodzinę Protostictinae. W nowym ujęciu do Platystictinae należą tylko dwa endemiczne dla Sri Lanki rodzaje:

</doc>
<doc id="3968156" url="https://pl.wikipedia.org/wiki?curid=3968156" title="Nuncjatura Apostolska w Syrii">
Nuncjatura Apostolska w Syrii

Nuncjatura Apostolska w Syrii – misja dyplomatyczna Stolicy Apostolskiej w Syryjskiej Republice Arabskiej. Siedziba nuncjusza apostolskiego mieści się w Damaszku. Obecnym nuncjuszem apostolskim w Syrii jest Włoch kard. Mario Zenari.
Historia.
27 czerwca 1762 roku papież Klemens XIII utworzył Delegaturę Apostolską w Syrii. Syria należała wtedy do Imperium Osmańskiego. W 1953 roku papież Pius XII podniósł ją do rangi internuncjatury apostolskiej, a w 1966 roku papież Paweł VI wyniósł ją do rangi nuncjatury.

</doc>
<doc id="3968174" url="https://pl.wikipedia.org/wiki?curid=3968174" title="Priemjer-Liga (2017/2018)">
Priemjer-Liga (2017/2018)

Rozgrywki Priemjer-Ligi w sezonie 2017/18 były 26. w historii rosyjskiej najwyższej klasy rozgrywkowej. Rozpoczęły się 15 lipca 2017, a zakończyły się 13 maja 2018. W lidze uczestniczyło szesnaście drużyn, w tym 3 które awansowały z Pierwszej Dywizji – , i . Tytuł mistrzowski zdobył , a królem strzelców został Quincy Promes ze Spartaka.
Tabela.
Liderzy:
Wyniki.
Baraże.
Amkar Perm wygrał swój baraż, jednak nie otrzymał licencji RFS na przyszły sezon i został rozwiązany. Dzięki temu spadkowicz z drugiego barażu, , pozostał w Priemjer-Lidze dla utrzymania liczby 16 drużyn. 

</doc>
<doc id="3968177" url="https://pl.wikipedia.org/wiki?curid=3968177" title="Nuncjatura Apostolska w Japonii">
Nuncjatura Apostolska w Japonii

Nuncjatura Apostolska w Japonii – misja dyplomatyczna Stolicy Apostolskiej w Państwie Japońskim. Siedziba nuncjusza apostolskiego mieści się w Tokio. 
Historia.
26 listopada 1919 roku papież Benedykt XV utworzył Delegaturę Apostolską w Japonii. 28 kwietnia 1952 roku papież Pius XII podniósł ją do rangi internuncjatury apostolskiej, a 24 października 1966 roku papież Paweł VI wyniósł ją do rangi nuncjatury.

</doc>
<doc id="3968178" url="https://pl.wikipedia.org/wiki?curid=3968178" title="Patricio Garino">
Patricio Garino

 
Patricio „Pato” Garino Gullotta (ur. 17 maja 1993 w Mar del Plata) – argentyński koszykarz występujący na pozycjach rzucającego obrońcy i niskiego skrzydłowego.
1 sierpnia 2017 został zwolniony przez Orlando Magic. 1 września został zawodnikiem hiszpańskiego Baskonia Vitoria Gasteiz.
22 lipca 2020 dołączył do litewskiego Žalgirisu Kowno.

</doc>
<doc id="3968183" url="https://pl.wikipedia.org/wiki?curid=3968183" title="Reprezentacja RPA w piłce nożnej mężczyzn">
Reprezentacja RPA w piłce nożnej mężczyzn



</doc>
<doc id="3968187" url="https://pl.wikipedia.org/wiki?curid=3968187" title="Sherlock Holmes (seria gier komputerowych)">
Sherlock Holmes (seria gier komputerowych)

Sherlock Holmes – seria przygodowych gier komputerowych produkowanych od 2002 roku przez ukraińską firmę Frogwares.
Rozgrywka.
Głównym bohaterem każdej z gier jest postać Sherlocka Holmesa, który rozwiązuje jedną lub kilka (od gry "Zbrodnia i kara") zagadek związanych z morderstwami tudzież innymi zbrodniami. Gry są ze sobą niejako powiązane – mieszkanie Sherlocka w nowszej części gier jest zawsze identyczne, a czasem spotkać można nawiązania do jakiegoś wątku sprzed danej gry. Ponadto wygląd niektórych postaci drugoplanowych bywa zbliżony. Gracz steruje głównym bohaterem z perspektywy trzeciej osoby, chyba że następuje zbliżenie do jakiegoś przedmiotu, stolika itp. Akcja rozwija się poprzez szukanie przedmiotów (gra zawiera elementy Point and Click). Rozmowy postaci prezentowane są w oryginalnym języku angielskim (akcent brytyjski) wraz z polskimi napisami.
Dedukcja.
Elementem składającym się na specyfikę gry jest opcja dedukcji, która została wprowadzana wraz z grą "Sherlock Holmes kontra Kuba Rozpruwacz" i z każdym kolejnym wydaniem jest ona ulepszana. Polega na analizowaniu wskazówek i wyciąganiu prawidłowych wniosków by dojść do odpowiedniej konkluzji. Od części "Zbrodnia i Kara" jest to szczególnie ważny element, gdyż wybranie mylnych wniosków powoduje zmianę w fabule oraz oskarżenie o zbrodnie niewłaściwej osoby. Gra ma więc więcej niż jedno możliwe zakończenie.
Postacie.
Lista postaci pojawiających się częściej niż w jednej grze:

</doc>
<doc id="3968188" url="https://pl.wikipedia.org/wiki?curid=3968188" title="Super liga Srbije (2017/2018)">
Super liga Srbije (2017/2018)

Super liga Srbije 2017/2018 była 12. edycją najwyższej klasy rozgrywkowej piłki nożnej w Serbii. 
Brało w niej udział 16 drużyn, które w okresie od 21 lipca 2017 do 17 maja 2018 rozegrały w dwóch rundach 37 kolejek meczów. 
Obrońcą tytułu była drużyna Partizan.
Mistrzostwo po raz czwarty w historii zdobyła drużyna Crvena zvezda.

</doc>
<doc id="3968189" url="https://pl.wikipedia.org/wiki?curid=3968189" title="Quercus palmeri">
Quercus palmeri

Quercus palmeri Engelm. – gatunek rośliny z rodziny bukowatych ("Fagaceae" Dumort.). Występuje naturalnie w północno-zachodnim Meksyku (w północnej części stanu Kalifornia Dolna) oraz południowo-zachodnich Stanach Zjednoczonych (w Kalifornii, Arizonie i Nowym Meksyku). 
Biologia i ekologia.
Rośnie w kanionach, zaroślach oraz chaparralu. Występuje na wysokości od 700 do 1800 m n.p.m.

</doc>
<doc id="3968192" url="https://pl.wikipedia.org/wiki?curid=3968192" title="Café racer">
Café racer

Café racer – lekki motocykl o niewielkiej mocy, zoptymalizowany pod kątem szybkości i łatwości obsługi, stawiając na drugorzędnym miejscu kwestię komfortu. Wykorzystywany do jazd na krótkich dystansach. Motocykle te stylizowane są na wzór motocykli biorących udział w wyścigach Grand Prix we wczesnych latach 60. Café racery cechuje wizualny minimalizm, wyposażone są w nisko montowane kierownice, niskie siedzenia i podłużne baki, często posiadające wgłębienia na kolana.
Historia.
Termin "café racer" powstał we wczesnych latach 60. za sprawą brytyjskich entuzjastów motocyklowych z Watford i Londynu, a konkretnie subkultur Rockersów lub Ton-up boys (od pojęcia „tona”, oznaczającego prędkość 100 mil na godzinę), gdzie motocykle wykorzystywano do krótkich przejażdżek pomiędzy barami w Watford, jak Busy Bee cafe i Ace cafe w Londynie. W powojennej Brytanii wiele osób nie mogło sobie pozwolić na posiadanie samochodu i dla wielu motocykl, często z wózkiem bocznym, stanowił pojazd rodzinny. Ca"fé" racery natomiast symbolizowały szybkość, status i bunt, a nie niemożność posiadania samochodu.
Specyfika.
Oprócz małego ciężaru, podrasowanego silnika i minimalistycznego nadwozia, café racery cechowała także ergonomia. Typowe są niskie Dropper bars i wąskie kierownice nazywane clip-ons, wymuszające pozycję zmniejszającą opór powietrza i poprawiające sterowność. Pozycja na motocyklu często wymaga podnóżków przesuniętych ku tyłowi, typowo dla motocykli wyścigowych z epoki. Czasami na widelcach zawieszenia montowane są owiewki.
Dobrze znanym przykładem był: „The Triton” - domowe połączenie ramy z Nortona Featherbed i silnika z Triumpha Bonneville. Inną hybrydą był „Tribsa”, który posiadał silnik z Triumpha i ramę z BSA. Następną wariantem był „Norvin” (Silnik V-Twin z Vincenta w ramie Featherbeda).
Ewolucja.
Stylistyka café racerów ewoluowała za czasów ich popularności. W połowie lat 70. japońskie motocykle wyprzedziły na rynku motocykle brytyjskie i wygląd prawdziwych motocykli Grand Prix uległ zmianie. Ręcznie robione, często nie pomalowane aluminiowe zbiorniki paliwa przekształciły się w kwadratowe wąskie kompozytowe baki. Trzycylindrowe dwusuwowe Kawasaki, czterocylindrowe czterosuwowe Kawasaki Z1 i czterocylindrowe silniki Hondy były bazą na café racery. W 1977 liczni producenci widząc boom na café racery zaczęli produkować własne konstrukcje, jak dobrze odebrany Moto Guzzi Le Mans i Harley-Davidson XLCR. Specjalna wersja Hondy XBR Thumper ze szprychowymi kołami czy Honda GB500 TT naśladowały café racery BSA i Norton z lat sześćdziesiątych.
W połowie lat 70. motocykliści kontynuowali modyfikowanie seryjnych motocykli, nazywając je café racerami, wyposażając je w małe owiewki okalające reflektor.
Wielu europejskich producentów, łącznie z Benelli, BMW, Bultaco i Derbi, produkowało własne warianty „café” standardowych motocykli modyfikując je by były szybsze i mocniejsze. Trend ten kontynuowany jest po dziś dzień.
Nowoczesne café racery.
Producenci zauważyli duże zainteresowanie café racerami. Do 2017 sprzedano wiele egzemplarzy.
Triumph w swojej ofercie posiada dwa: Thruxton oraz Street Cup, BMW posiada R Nine T Racer, Ducati ma Scrambler Café Racer, Yamaha ma XSR900 Abarth a Harley-Davidson oferuje XL1200CX Roadster.
Subkultura.
Rokersi byli młodą, zbuntowaną rock and rollową subkulturą, która chciała szybkich, indywidualnych i charakterystycznych motocykli do przemieszczania się pomiędzy barami, po nowo wybudowanych trasach wokół brytyjskich miast i miasteczek. Szczególnym powodzeniem cieszyły się wśród nich maszyny osiągające prędkość 100 mil (160 km) na godzinę.

</doc>
<doc id="3968197" url="https://pl.wikipedia.org/wiki?curid=3968197" title="Rat bike">
Rat bike

Rat bike – motocykle zniszczone przez upływ czasu, lecz ciągle wykorzystywane do jazdy z uwzględnieniem jak najmniejszego wkładu pracy i poniesionych kosztów na naprawy.
Koncepcja wykorzystywania motocykla przez jak najdłuższy czas poświęcając mu jak najmniej czas i środków finansowych. Wszelkie naprawy w miarę możliwości są improwizacją z wykorzystaniem różnych niestandardowych elementów często pochodzącymi ze złomu.
Większość rat bike’ów pomalowana jest na czarny mat chociaż nie jest to wymóg i często spotykane są kolory khaki czy też motocykle pokryte rdzą.

</doc>
<doc id="3968202" url="https://pl.wikipedia.org/wiki?curid=3968202" title="Klarnetnik krótkodzioby">
Klarnetnik krótkodzioby

Klarnetnik krótkodzioby ("Myadestes myadestinus") – gatunek średniej wielkości ptaka z rodziny drozdowatych (Turdidae). Występował endemicznie na hawajskiej wyspie Kauaʻi. Ostatnie pewne stwierdzenie miało miejsce w 1985, niepotwierdzone informacje o obserwacjach tego gatunku pojawiały się do 1991, późniejsze poszukiwania nie przyniosły rezultatów i gatunek został uznany za wymarły.
Taksonomia.
Po raz pierwszy gatunek opisał Leonhard Stejneger w 1887 na łamach "Proceedings of The United States National Museum". Holotyp pochodził z kolekcji Valdemara Knudsena. Autor nadał nowemu gatunkowi nazwę "Phæornis myadestina". Obecnie (2017) Międzynarodowy Komitet Ornitologiczny umieszcza klarnetnika krótkodziobego w rodzaju "Myadestes". Uznaje go za gatunek monotypowy. Spreparowane okazy znajdują się w kolekcjach w Auckland, Cambridge (Anglia), Cambridge (Massachusetts), Dreźnie, Lejdzie, Los Angeles, Nowym Jorku, Paryżu, Filadelfii, Seattle, Tring i Waszyngtonie. Stejneger wspomniał, że lokalne nazwy klarnetnika krótkodziobego to "Ou" lub "Uapauau"; Scott B. Wilson skorygował jego błąd, bowiem żadna z tych nazw nie była według jego wiedzy stosowana przez rdzennych mieszkańców; klarnetniki te nazywano "Kāmaʻo".
Morfologia.
Długość ciała wynosiła około 20 cm. Średnie wymiary według Stejnegera: długość skrzydła 103 mm, długość ogona 82 mm, długość górnej krawędzi dzioba 14 mm, długość podcięcia żuchwy 6,5 mm, długość skoku 32 mm, długość środkowego palca wraz z pazurem 24 mm. Wierzch ciała czerwonobrązowy, spód jasnoszary. Na piersi i bokach ciała można dostrzec ciemniejsze wzorki. Tęczówka czarnobrązowa, dziób czarny, nogi brązowe. Osobniki młodociane miały czekoladowobrązowy wierzch ciała pokryty płowymi plamami, na spodzie ciała występował ciemnobrązowy łuskowaty wzór.
Zasięg, ekologia.
Klarnetnik krótkodzioby był endemitem Kauaʻi. Pierwotnie drozdy te zamieszkiwały lasy całej wyspy, od poziomu morza po góry, od lat 20. XX wieku występowały już jedynie w gęstych górskich lasach. Preferowały lasy złożone z "Metrosideros polymorpha" i "Cheirodendron" z gęstym podszytem z epifitów i paproci. Często przesiadywały bez ruchu na niskich gałęziach, zwracając na siebie uwagę śpiewem i trzepotaniem skrzydłami. Pieśń klarnetników krótkodziobych była złożona, składała się z fletowych dźwięków, płynnych treli, bzyczących dźwięków i bulgoczących gwizdów. Żywiły się owocami, szczególnie "Freycinetia arborea", oraz owadami.
Status.
IUCN uznaje klarnetnika krótkodziobego za gatunek wymarły (EX, "Extinct"). Pod koniec XIX wieku klarnetniki krótkodziobe zamieszkiwały lasy na całej wyspie, były nawet liczniejsze od mniejszych klarnetników wąsatych ("M. palmeri"). Do początków XX wieku ich liczebność drastycznie spadła, w 1928 występowały już jedynie w górskich lasach powyżej 1100 m n.p.m., w Alakaʻi Wilderness Preserve. W latach 1968–1973 populację szacowano na 340 osobników. W 1981 liczebność spadła do około 20 osobników. Ostatnia pewna obserwacja miała miejsce w 1985; niepotwierdzone doniesienia pojawiały się do 1991. Mimo intensywnych poszukiwań, szczególnie w latach 1995 i 1997, nie zaobserwowano już klarnetników krótkodziobych. Najprawdopodobniej głównymi przyczynami ich wymarcia były choroby roznoszone przez wprowadzone na wyspę komary oraz wycinka lasów.

</doc>
<doc id="3968205" url="https://pl.wikipedia.org/wiki?curid=3968205" title="W kaplicy Sykstyńskiej (wiersz Kazimierza Przerwy-Tetmajera)">
W kaplicy Sykstyńskiej (wiersz Kazimierza Przerwy-Tetmajera)

W kaplicy Sykstyńskiej – wiersz Kazimierza Przerwy-Tetmajera, opublikowany w trzecim tomie jego poezji. Utwór jest ośmiowersowym epigramatem. Został napisany klasycznym polskim trzynastozgłoskowcem ze średniówką po sylabie siódmej. Stanowi impresję na temat "Sądu ostatecznego" Michała Anioła namalowanego na ścianie kaplicy Sykstyńskiej.

</doc>
<doc id="3968208" url="https://pl.wikipedia.org/wiki?curid=3968208" title="Poems (tom Franka Earla Herricka)">
Poems (tom Franka Earla Herricka)

Poems – tom wierszy amerykańskiego sędziego i poety Franka Earla Herricka, opublikowany w Elgin w stanie Illinois w 1926 nakładem oficyny Brethren Publishing House. Tom zawiera cykle "Poems of the Great Reform", "Poems of the Great War" i "Poems of Philosophy and Friends".

</doc>
<doc id="3968209" url="https://pl.wikipedia.org/wiki?curid=3968209" title="K’inich Kan Bahlam II">
K’inich Kan Bahlam II

K’inich Kan Bahlam II znany też jako Chan Bahlum II (ur. 20 maja 635, zm. 16 lutego 702 roku) – majański władca miasta Palenque i następca K’inich Janaab’ Pakala. Panował w latach 684-702.
Był najstarszym synem Pakala Wielkiego i Ix Tz’akb’u Ajaw. Władzę objął 7 stycznia 684 roku w wieku 48 lat, krótko po śmierci ojca. Z powodzeniem kontynuował jego politykę stabilizacyjną i rozwojową miasta. Za jego rządów rozpoczęto wznoszenie trzech piramid określanych jako tzw. Grupa Krzyża, w której skład wchodziła Świątynia Słońca, Świątynia Krzyża oraz Świątynia Ulistnionego Krzyża. Każda była poświęcona innemu bóstwu, a ich wnętrza zdobiły inskrypcje oraz panele z wizerunkami władcy. Wszystkie te zabiegi miały służyć podkreśleniu jego związku z boskimi patronami miasta i ugruntować prawo do dziedziczenia tronu. Cały kompleks został w 692 roku poświęcony przez K’inich Kan Bahlam II z okazji końca trzynastego k’atuna.
Duże znaczenie w czasie jego rządów miało także rozszerzanie wpływów wojskowych i politycznych. W 687 roku zorganizował udaną kampanię zbrojną przeciwko królestwu Toniná. Nie wiadomo dokładnie co było tego przyczyną, ale możliwe, że chęć zemsty na władcy królestwa Puh-Tz’amalu, za zawarcie paktu z największym wrogiem Palenque – Kaan. K’inich Kan Bahlam II z powodzeniem wpływał też na wydarzenia w pobliskich miastach Moral-Reforma, La Mar i Anaite, dzięki czemu rozszerzył wpływy Palenque na znacznych obszarach równiny Tabasco.
Jednakże w schyłkowym okresie jego panowania nastąpiło widoczne osłabienie pozycji miasta, gdyż nowy król Toniny, K’inich B’aknal Chak przypuścił na nie kilka ataków w latach 692-696, a w 711 roku najechał je i wziął do niewoli następcę K’inich Kan Bahlama II.
Zmarł po 18 latach rządów 16 lutego 702 roku. Ponieważ nie pozostawił potomka, następcą został jego młodszy brat K’inich K’an Joy Chitam II . Archeolodzy przypuszczają, że grobowiec króla znajduje się w którejś z piramid tzw. Grupy Krzyża, ale dotychczas nie został on odnaleziony.

</doc>
<doc id="3968211" url="https://pl.wikipedia.org/wiki?curid=3968211" title="Prohibition Poems and Other Verse (tom Franka Earla Herricka)">
Prohibition Poems and Other Verse (tom Franka Earla Herricka)

Prohibition Poems and Other Verse – tom wierszy amerykańskiego sędziego i poety Franka Earla Herricka, opublikowany w Elgin w stanie Illinois w 1914 nakładem oficyny Brethren Publishing House. Zbiorek zawiera utwory "Dedication", "Proem" i cykle "Prohibition", "Alma Mater" i "Miscellaneous, Minor and Personal".

</doc>
<doc id="3968212" url="https://pl.wikipedia.org/wiki?curid=3968212" title="K’inich K’an Joy Chitam II">
K’inich K’an Joy Chitam II

K’inich K’an Joy Chitam II znany też jako Kan Xul II i K’an Hok’ Chitam II (ur. 2 listopada 644, zm. ok. 721 roku) – majański władca miasta Palenque i następca K’inich Kan Bahlama II.
Był synem Pakala Wielkiego i Ix Tz’akb'u Ajaw. Na tron wstąpił 30 maja 702 roku po śmierci swojego starszego brata. Prawdopodobnie miał jeszcze brata o imieniu Tiwol Chan Mat. Niewiele wiadomo o wczesnym okresie jego rządów, poza tym, że zajmował się wznoszeniem nowych budowli.
W 711 roku królestwo Toniná, które kilkanaście lat wcześnie zdobył K’inich Kan Bahlam II, wykorzystując osłabienie Palenque rozpoczęło wojnę, w wyniku której do niewoli dostał się K’inich K’an Joy Chitam II. Jeden z pomników odkrytych w Toniná przedstawia króla Palenque jako związanego jeńca oraz krótką wzmiankę o prowadzonej wojnie. Prawdopodobnie miała to być zemsta za poniesioną niegdyś porażkę.
Nie wiadomo dokładnie co stało się z władcą, ale pewne jest to, że nie zgładzono go zaraz po schwytaniu. Możliwe, że spędził w niewoli dłuższy czas, ale przeżył. Na pomniku z Toniná został przedstawiony z królewskimi symbolami władzy, co było sprzeczne ze zwyczajowym przedstawianiem jeńców. Majanista David Stuart zasugerował, że król powrócił do Palenque na co wskazywać ma uszkodzona, ale czytelna stela z jego imieniem z Piedras Negras datowana na 714 rok oraz inskrypcja ze Świątyni XVI z Palenque mówiąca o ceremonii z jego udziałem w 718 roku. Dodał, że mógł on odzyskać wolność, ale możliwe, iż musiał zostać wasalem lub lennikiem Toniny. Według Stuarta w czasie nieobecności władcy rządy sprawował regent o imieniu Ux Yop Huun.
Możliwe, że król żył do 721 roku, kiedy to na tron wstąpił jego następca K’inich Ahkal Mo’ Nahb III. W przeciwnym razie zmiana władcy nastąpiłaby szybciej.

</doc>
<doc id="3968218" url="https://pl.wikipedia.org/wiki?curid=3968218" title="Streetfighter">
Streetfighter

Streetfighter, Street – przerobiony motocykl sportowy ze zdjętymi owiewkami i innymi zmianami mającymi na celu zmianę wyglądu motocykla na bardziej agresywny.
Charakterystyka.
Oprócz zdjętych fabrycznych owiewek motocykle poddawane są wielu innym modyfikacjom jak zmiana kierownic na proste szerokie typowe dla motocykli motocrossowych, fabryczne reflektory przednie zastępowane są okrągłymi, na których często montowane są małe owiewki. Wymieniane są także elementy takie jak podnóżki, klamki, lusterka, kierunkowskazy czy prędkościomierze z reguły na elementy o minimalistycznym wyglądzie. Częstą modyfikacją typową dla streetfightera jest uniesienie zadupka motocykla pod dużym kątem, co najczęściej wiąże się z koniecznością jego odcięcia, a zmiana taka czyni motocykl praktycznie niezdolnym do przewożenia pasażera.
Ten typ przeróbek motocykli jest najpopularniejszy wśród motocyklistów na całym świecie, a producenci odpowiedzieli na tę modę w lata 90., adaptując terminologię i konstruując swoje własne seryjne streetfightery. Przykładami takich konstrukcji są Triumph Speed Triple z 1994, Honda X11 z 1999 czy Ducati Streetfighter z 2009 roku.
Pomimo iż ten typ przeróbek ma swoje korzenie w cafe racerach z lat 50. i 60. inspiorwany jest japońskimi motocyklami z lat 70. i wczesnych 80. prawdopodobnie przez młodych motocyklistów z Wielkiej Brytanii, którzy nie mogli sobie pozwolić na wymianę uszkodzonych owiewek po wypadkach. Później dodano inne reflektory, wysokie kierownice, które pomagały przy wheelies i w stuncie.
Historia.
Pierwsze wzmianki o streethighterach pojawiły się w magazynie "Bike" w 1983, kiedy redaktor Andy Sparrow narysował komiks. Zatytułował go Bloodrunners i przedstawiał motocyklistów, którzy dostarczali krew i organów do przeszczepów, jeżdżących dużymi japońskimi turbo maszynami bez żadnych dodatkowych części. Owiewki, lusterka, małe siedzenia i tylne podnóżki były usunięte dla zmniejszenia masy i poprawy możliwości.
Aktor Huggy Leaver zainspirowany tym stylem został prekursorem rat bike streetfighterów w Londynie około roku 1980.

</doc>
<doc id="3968220" url="https://pl.wikipedia.org/wiki?curid=3968220" title="Wieczne derby (Serbia)">
Wieczne derby (Serbia)

Zestawienie.
Wieczne derby () – derby sportowe pomiędzy Crveną zvezdą Belgrad a Partizanem Belgrad - dwoma najbardziej utytułowanymi i najpopularniejszymi klubami wśród Serbów. Rywalizacja trwa od późnych lat 40. XX wieku i zastąpiła przedwojenne derby pomiędzy BSK Belgrad a SK Jugoslavija.
Piłka nożna.
Brytyjski Daily Mail umieścił serbskie wieczne derby na czwartym miejscu wśród największych rywalizacji w piłce nożnej na świecie.
Pozycje w klasyfikacji medalowej mistrzostw krajowych oraz pucharu krajowego.
"W poniższym zestawieniu mistrzostwa zdobyte w rozgrywkach jugosłowiańskich zostały wliczone do klasyfikacji serbskiej."

</doc>
<doc id="3968223" url="https://pl.wikipedia.org/wiki?curid=3968223" title="Dyskografia Al Bano Carrisi">
Dyskografia Al Bano Carrisi



</doc>
<doc id="3968224" url="https://pl.wikipedia.org/wiki?curid=3968224" title="Typ Pionier (tramwaje w Timișoarze)">
Typ Pionier (tramwaje w Timișoarze)

Pionier – typ silnikowego wagonu tramwajowego, eksploatowanego dawniej przez normalnotorową sieć tramwajową w mieście Timișoara w Rumunii. Oznaczenie pochodzi od nazwy członka założonej w 1949 r. socjalistycznej organizacji „Organizaţia Pionierilor”. 26 wagonów tej serii wyprodukowano w latach 1958-1961 w miejscowych warsztatach ówczesnego przedsiębiorstwa Întreprinderea Comunală Oraş Timișoara (ICOT). Wagony typu Pionier pozostawały w ruchu liniowym do 1988 r.; były to ostatnie, oprócz kilku kursujących wówczas jeszcze wagonów typu FII, dwuosiowe i dwukierunkowe tramwaje eksploatowane w Timișoarze.
Historia.
Produkcja i pierwsze lata eksploatacji.
W połowie lat 50. XX wieku tabor tramwajowy w Timișoarze składał się głównie z dwuosiowych, dwukierunkowych wagonów silnikowych oraz doczepnych; nadwozia wagonów miały drewnianą konstrukcję. Wyjątek stanowiło siedem sztuk wyprodukowanych w latach 1950-1954 wagonów typu Gb 2/2, które również powstały w lokalnych warsztatach. Po zamówieniu w 1955 r. wagonów typu V54 produkcji zakładów Electroputere, przedsiębiorstwo postanowiło wykorzystać możliwość modernizacji starych wagonów tramwajowych, często pochodzących jeszcze sprzed I wojny światowej. Jako wzór posłużyły skonstruowane w 1956 r. w Bukareszcie wagony typu V56. Do modernizacji przeznaczono następujące typy tramwajów:
Tramwaje typu C oraz CII były wcześniej wagonami doczepnymi, nieposiadającymi silnika - po przebudowie stały się wagonami silnikowymi. W wyniku przebudowy powstały właściwie nowe wagony, w których zamontowano podwozia ze starszych tramwajów. Największą zmianą było zamontowanie nowego pudła o konstrukcji stalowej oraz miejsca dla konduktora w przedziale pasażerskim; zmodernizowane wagony z wyglądu przypominały tramwaje typu Gb 2/2. Były jednak od nich o 3600 mm krótsze, w związku z czym posiadały jedynie pięć okien zamiast siedmiu, a także dwie pary drzwi zamiast trzech. Ławki dla pasażerów zastąpiono pojedynczymi siedzeniami. W miejsce zdemontowanego pantografu lirowego zainstalowano pantograf nożycowy. Numerację poszczególnych wagonów przedstawiono w poniższej tabeli.
Wagony o numerach taborowych 142, 144, 146, 148, 150, 152, 154 i 156 były doczepami czynnymi, co oznacza, że nie posiadały ani pantografu, ani kabiny motorniczego, przez co mogły być eksploatowane wyłącznie jako wagony doczepne. Składy złożone z wagonu silnikowego i doczepnego skierowano do obsługi okrężnej linii nr 6. Dzięki znacznej mocy silników składy tramwajów Pionier mogły regularnie kursować na trasie wraz z pojedynczymi wagonami dwu- lub czteroosiowymi.
Tramwaje typu Pionier kursowały początkowo na jednokierunkowej linii nr 2 (w 1962 r. przemianowanej na 1), linii nr 3 (w 1962 r. przemianowanej na 2), okrężnej linii nr 5 (w 1962 r. przemianowanej na 7) oraz na linii nr 6. Wagony typu Pionier łączono także w składy z dostarczonymi w 1961 r. z Bukaresztu tramwajami typu R.4. Tworzono także składy trójwagonowe, złożone z jednego wagonu silnikowego i dwóch doczep, przy czym jako wagony doczepne wykorzystywano ostatnie, kursujące jeszcze wagony typu C lub wagony typu AII.
Przebudowa na wagony dwukierunkowe.
Aby móc skierować wagony typu Pionier do obsługi jednokierunkowych linii nr 3 (do 1962 r.: 8), 4, 5 (do 1962 r.: 9) i 7 (do 1962 r.: 5), od końca lat 60. XX wieku przeprowadzano przebudowę tramwajów na dwukierunkowe. Egzemplarze obsługujące linie nr 1, 2 i 6 od 1972 r. sukcesywnie zastępowano nowymi tramwajami typu Timiș2. W celu zapewnienia większych możliwości przewozowych, część wagonów typu Pionier złączono na stałe w składy trójwagonowe.
W 1968 r. wagony o numerach 143 i 144 przekształcono w doczepy. Rok później wóz nr 144 dołączono jako drugi wagon w składzie do wozów nr 103 oraz 104 typu F, natomiast wóz nr 143 połączono w podobny sposób z wagonami nr 107 i 108 typu Fa.
Specjalnie na potrzeby linii nr 7, siedem składów dwuwagonowych - tj. 141–142, 145–146, 147–148, 149–150, 151–152, 153–154 oraz 155–156 - otrzymało w 1969 r. drugą kabinę motorniczego na końcu drugiego wagonu w składzie. 11 innych wagonów – między innymi wagon nr 144 – złączono w następujące składy:
Koniec eksploatacji.
Po tym, jak pod koniec lat 70. XX wieku także trasy linii nr 5 oraz 7 rozbudowano o odcinki dwutorowe, kilka wagonów Pionier musiało zostać wyposażonych w ostatnich latach eksploatacji w dodatkowe wejścia po bezdrzwiowej stronie nadwozia. Linie nr 3 i 4 przekształcono z kolei w połowie lat 70. na jednokierunkowe i skierowano do ich obsługi nowocześniejszy tabor. Od 1980 r. linia nr 7 funkcjonowała jako linia okrężna, dzięki czemu można było ostatecznie zrezygnować z dalszej eksploatacji wysłużonych tramwajów Pionier.
Jednakże w 1985 r. ówczesne przedsiębiorstwo IJTL Timiș uruchomiło trzy składy na potrzeby linii nr 5, z której wycofano z regularnego kursowania tramwaje typu FII, posiadające jeszcze drewniane nadwozia. Na tejże linii wykonywane były co najwyżej trzy kursy dziennie, przy czym składy typu FII służyły jako rezerwowe. Wśród przywróconych do eksploatacji wagonów znalazły się składy: 105–106 (po zmianie numeracji), 153–154 i 180–182 (po zmianie numeracji). Nie zachowały się informacje o wcześniejszych numerach taborowych dwóch wyżej wymienionych składów. W późniejszym czasie składowi 153–154 nadano nowe numery taborowe 453–454.
Wraz z zawieszeniem linii nr 5 na lata 1988–1992 w związku z przebudową jej trasy, zakończono eksploatację wozów typu Pionier. Z 26 wagonów do dziś nie przetrwał ani jeden egzemplarz.

</doc>
<doc id="3968226" url="https://pl.wikipedia.org/wiki?curid=3968226" title="Dyskografia zespołu Cascada">
Dyskografia zespołu Cascada



</doc>
<doc id="3968229" url="https://pl.wikipedia.org/wiki?curid=3968229" title="Poems (tom Lizzie Wilson)">
Poems (tom Lizzie Wilson)

Poems – tom wierszy Lizzie Wilson (1835-1858) opublikowany w Louisville w 1860 nakładem oficyny Bull &amp; Brother. Zbiorek został zadedykowany przez matkę autorki George’owi D. Prentice’owi, który sprawował pieczę nad wydaniem liryków młodo zmarłej poetki. Tom zawiera między innymi utwory "Love’s Changes", "My Sixteenth Birthday", "I Love to Be Loved", "To My Mother" i "Night". Wiersz "To Mr. John F. and Mary Wilson" jest napisany z akrostychem.

</doc>
<doc id="3968230" url="https://pl.wikipedia.org/wiki?curid=3968230" title="Nuncjatura Apostolska w Chorwacji">
Nuncjatura Apostolska w Chorwacji

Nuncjatura Apostolska w Chorwacji – misja dyplomatyczna Stolicy Apostolskiej w Republice Chorwacji. Siedziba nuncjusza apostolskiego mieści się w Zagrzebiu. Obecnym nuncjuszem apostolskim w Chorwacji jest Włoch abp Giuseppe Pinto.
Historia.
15 maja 1993 roku papież św. Jan Paweł II utworzył Nuncjaturę Apostolską w Chorwacji.

</doc>
<doc id="3968231" url="https://pl.wikipedia.org/wiki?curid=3968231" title="Marlon Muraguti Yared">
Marlon Muraguti Yared



</doc>
<doc id="3968241" url="https://pl.wikipedia.org/wiki?curid=3968241" title="Cutdown">
Cutdown

Cutdown to customowe skutery (zazwyczaj włoskie Vespa lub Lambretta) z częściami nadwozia obciętymi lub usuniętymi. Cutdowny były popularne wśród skinheadów i scooterboyów podczas mod revival w latach 70. i 80. XX w. Podczas gdy młodzi przedstawicieli Brytyjskiej kultury Mods cenili metropolitalny styl skuterów to wielu skinheadów i scooterboyów postrzegało skutery jako zwykły środek transportu.
Podczas gdy niektórzy entuzjaści skuterów skoncentrowali się na odsłoniętym wyglądzie z widoczną ramą, silnikiem i resztą osprzętu niektórzy scooterboysi dokładali prawie tyle samo ile usunęli dodając chromowane osłony i akcesoria.
Charakterystyka.
Wiele cutdownów posiada usunięte elementy celem zwiększenia stosunku mocy do wagi. Typowymi usuwanymi elementami są błotniki, osłony nóg, podnóżki oraz reszta osłon i owiewek. Najłatwiejsze jest demontowanie elementów w skuterach Lambretta, ponieważ zbudowane one są na ramie rurowej co oznacza, że elementy nadwozia nie pełnią roli nośnej czy usztywniającej. Skutery Vespa zaś budowane są w taki sposób, że zazwyczaj obudowy pełnią rolę konstrukcyjną więc w przeciwieństwie do skuterów Lambretta nie można całkowicie usunąć wszystkich elementów. Obudowy skuterów Vespa modyfikowane są w taki sposób, że nadawany jest im inny kształty przez co skuter zachowuje sztywność konstrukcji.
Cutdowny są często tuningowane przez zmianę cylindrów dla zwiększenia mocy silnika lub dodanie akcesoryjnych wydechów, modyfikację gaźników lub zmianę amortyzatorów. Niektórzy entuzjaści zmieniają standardowe przednie bębny hamulcowe z zaciskami hydraulicznymi lub dodają chłodnice wodne. Posiadacze Lambrett mogą zastąpić oryginalne części sluminiowymi Nikasil, instalować gaźniki Dell'Orto lub Mikuni, montować inne cylindry, hydrauliczne sprzęgła i nowoczesne opony niskoprofilowe. Niektórzy posiadacze skuterów używają aluminiowych błotników Fabrizi ponieważ używają elektromagnetycznych hamulców. Fabryczne zbiorniki paliwa mogą być zastąpione pojemniejszymi. Niektórzy montują małe owiewki w celu zmniejszenia oporu wiatru i zwiększenia prędkości i stabilności. Celem zmniejszenia masy niektórzy montują siedzenia wykonane z włókna węglowego i inne elementy wykonane z włókna węglowego, kevlaru i włókna szklanego.
Części cutdownów używana jest do wyścigów. W wyścigach skuterów cutdowny często startują w oddzielnej kategorii nazywanej "specjalna", która zarezerwowana jest dla cutdownów i zmodyfikowanych skuterów wyścigowych. Inne kategorie w wyścigach skuterów to wyścigi na skuterach fabrycznych z niewielkimi zmianami (152 do 250 cm³) i wyścigi "small frame" dla skuterów z silnikami o pojemności do 136 cm³. Do wyścigów zazwyczaj zdejmowane są akcesoria jak stopki boczne i centralne, lusterka, kierunkowskazy i bagażniki. Wyścigi skuterów nie dopuszczają używania dodatków do paliwa jak octane boostery.
Rodzaje skuterów.
Naked scooter - skuter cutdown przypomina naked scooter, które są skuterami pozbawionymi owiewek i obudów. Różnica pomiędzy dwoma typami jest taka, że cutdown jest skuterem pozbawionym obudów i owiewek natomiast naked scooter jest skuterem zaprojektowanym w taki sposób, że wygląda jak cutdown. W latach sześćdziesiątych Lambretta produkowała modele od A do D, które były skuterami w tej kategorii. W latach dziewięćdziesiątych Italjet produkował "nagie" skutery nazywane Dragsterami. Po roku 2000 Honda produkowała Ruckus, który miał silnik zamontowany w stalowej ramie szkieletowej.
Chooper - to następny typ skuterów, który należy do cutdown, które są cutdownami z bardzo długimi widełkami. Ten typ często budowany jest w oparciu o skutery Lambretta ponieważ kiedy obudowy są zdemontowane z ramy rurowej przypominają mini Harley-Davidsony.
Rats - są cutdownami, które tworzone są przez użycie starych części. Kontrastując z wieloma entuzjastami skuterów, budoiwniczy ratów uważają rdzewiejące i uszkodzone części na atrakcyjne wizualnie. Skuterowy styl "rat" przypomina "rat rod" w hot roodach, gdzie stare samochody często mają plamy rdzy lub rdzewieją całe.

</doc>
<doc id="3968247" url="https://pl.wikipedia.org/wiki?curid=3968247" title="Anthology of Swedish Lyrics. From 1750 to 1915">
Anthology of Swedish Lyrics. From 1750 to 1915

Anthology of Swedish Lyrics. From 1750 to 1915 – antologia poezji szwedzkiej w przekładzie Charlesa Whartona Storka, opublikowana w 1917 w Nowym Jorku nakładem The American-Scandinavian Foundation. Jak zaznaczył na stronie tytułowej tłumacz, utwory zostały przełożone miarą wierszową oryginału. W antologii znalazły się utwory między innymi Carla Michaela Bellmana, Johana Henrika Kellgrena, Anny Marii Lenngren, Carla Gustafa af Leopolda, Bengta Lidnera, Esaiasa Tegnéra i Erika Johana Stagneliusa.

</doc>
<doc id="3968252" url="https://pl.wikipedia.org/wiki?curid=3968252" title="Bobber">
Bobber

Bobber (pierwotnie, w latach 1930–1990, „bob-job”) – rodzaj zmodyfikowanych motocykli. Modyfikacje polegają na usunięciu z motocykla „zbędnych” elementów, jak przedni i tylny błotnik oraz innych elementów, redukując tym samym masę motocykla.
Historia.
Bob-job wyewoluował z wczesnych Amerykańskich customów "Cut Down", które pojawiły się około 1920 r. i bazowały na Harley-Davidsonach serii J. Oprócz usuniętych błotników i innych elementów przeróbce podlegały także ramy prowadząc do obniżenia motocykla i zmniejszeniu rozstawu osi poprzez zmianę kąta przedniego zawieszenia.
W 1933 AMA wprowadziła Wyścigi klasy C, które obejmowały tylko skatalogowane motocykle wyścigowe mogące brać w nich udział. Klasa C jak Indian Daytona Scout czy Harley-Davidson WLDR czy WR, które były inspiracją dla bob-jobów. Nie posiadały przedniego błotnika miały skrócone błotniki tylne i małą masę. Użytkownicy motocykli zaczęli kopiować wygląd motocykli wyścigowych. Pierwsze bob-joby pojawiły się w połowie lat trzydziestych, a ich modyfikacje ograniczały się do prostych prac malarskich.
Bezpośrednio po II wojnie światowej bob-joby równolegle z hot rodami były przedmiotem dekoracyjnych modyfikacji wizualnych, takich jak chromowane pokrywy, lakiery metaliczne, artystyczne malowania i kolorowe siedzenie.
W 1946 Kenneth Howard („Von Dutch”) zaczął modyfikować swojego Indian Scouta, przemalowując go, zmniejszając zbiornik paliwa, podnosząc kierownicę oraz przerabiając układ wydechowy przez wygięcie rur wydechowych do góry. Takie modyfikacje stały się standardem dla bob-jobów – zyskały na popularności wśród zwykłych i pokazowych motocykli. Bob-joby ewoluowały w ciągu lat 50. i 60. w kilku kierunkach. Niektóre prezentowały styl hot rodów, inne wyścigowych dragów, jeszcze inne posiadały styl motocykli „klubowych”, a część kontynuowała oryginalny styl inspirowany klasą C. Bob-joby odzwierciedlały gusta estetyczne swoich właścicieli i były przez nich indywidualnie tworzone, aż do 1990 roku nie trafiając do seryjnej produkcji. W latach dziewięćdziesiątych termin bob-job zaczął tracić na popularności na rzecz nazwy „bobber”, a styl znowu zyskał na popularności wśród osób modyfikujących motocykle. Styl ten kontynuowany jest do dziś w wielu wariantach jak „boober chooper” czy „retro-bobber” i wciąż ewoluuje, a jego popularność nie słabnie.
Bobber a chopper.
Termin „chopper” pojawił się w prasie dopiero w połowie lat 60., ponad 30 lat po zaistnieniu bob-joba. Choppery są bardziej wystylizowane i ekstremalnie zmodyfikowane technicznie w porównaniu do bob-jobów; posiadają wysokie wygięte kierownice, dużo chromu. Typowe bobbery posiadają niemodyfikowane ramy, podczas gdy ramy chooperów są modyfikowane lub też robione od podstaw przez swoich właścicieli. Boobery są łatwiejsze do zbudowania z seryjnych motocykli i często ręcznie robione. Z uwag na fakt, iż motocykle customowe mogą być drogie w budowie, często budowane są ze starych bądź używanych części lub też ręcznie robionych we własnym zakresie.

</doc>
<doc id="3968266" url="https://pl.wikipedia.org/wiki?curid=3968266" title="Atylla">
Atylla

Atylla – tragedia młodopolskiego poety, dramaturga i tłumacza Antoniego Langego, opublikowana w nakładzie dwustu egzemplarzy przez oficynę Gebethnera i Wolffa w Warszawie w 1910. Utwór charakteryzuje się epickim rozmachem. Oprócz tytułowego bohatera występuje w nim 28 postaci i wielu statystów. Utwór jest napisany wierszem, głównie trzynastozgłoskowcem.

</doc>
<doc id="3968269" url="https://pl.wikipedia.org/wiki?curid=3968269" title="Ara Ketu">
Ara Ketu

Ara Ketu – brazylijski blok karnawałowy i zespół muzyczny z gatunku axé i afro-pop. Został założony w 1980 roku w dzielnicy Periperi miasta Salvador w stanie Bahia w Brazylii i był jednym z pierwszych zespołów, który rozpowszechnił muzykę axé w całym kraju. Ara Ketu wystąpił po raz pierwszy podczas karnawału w 1981 roku, a motywem przewodnim była postać Oxóssi – bóstwa ("orixá") z panteonu afrobrazylijskiego kultu candomblé. Oxóssi jest patronem zespołu i jego charakterystyczne barwy – niebieski i biały – są też kolorami zespołu. Wokalistą grupy Ara Ketu jest Tatau.
Pochodzący z dzielnicy Tororó, Tatau rozpoczął karierę wokalisty w wieku 14 lat, a pierwsze teksty piosenek układał mając 16 lat. Występował także jako perkusista, zdobył m.in. nagrodę na festiwalu promowanym przez zespół Olodum. W wieku 18 lat dołączył do zespołu Ara Ketu. W 2008 roku Tatau zdecydował się na solową karierę i wydał płytę "Formas e formas", jednak niecałe 5 lat później, w 2012 roku, postanowił powrócić do Ara Ketu i nagrali wspólnie płytę "A Volta (Powrót)".
W latach 80. bloki afro były prawie nieznane szerszej publiczności, a utwory ich autorstwa były wykonywane przez innych artystów, takich jak Margareth Menezes czy Banda Reflexus. Na przykład utwór "Uma História de Ifã" z pierwszej płyty Ara Ketu, wydanej w 1987 r., pojawił się rok później na płycie Margareth Menezes i dopiero wtedy odniósł wielki sukces.
Podobnie jak inne bloki karnawałowe z Salvadoru, Ara Ketu prowadzi także działalność społeczną. Instytut Edukacyjny i Kulturalny Ara Ketu (IAK) działa w dzielnicy Periperi w Salvadorze, a jego celem jest ułatwienie mieszkańcom dostępu do wydarzeń kulturalnych. W 1980 r. powstała Escolinha de Percussão (Szkółka Perkusyjna), a w 1997 r. utworzono Oficyny Ara Ketu, edukując dzieci i młodzież za pomocą capoeiry, gry na perkusji, tańca i teatru. Działający obecnie Instytut Ara Ketu ma na celu propagowanie kultury afrobrazylijskiej.

</doc>
<doc id="3968273" url="https://pl.wikipedia.org/wiki?curid=3968273" title="Zinédine Hameur-Lain">
Zinédine Hameur-Lain

Zinédine Hameur-Lain (ur. 26 maja 1986 w Oranie) – francuski kick-boxer oraz zawodnik muay thai algierskiego pochodzenia, mistrz świata WBC Muay Thai (2017) oraz mistrz Europy WAKO Pro (2008). Od 2015 związany z GLORY, gdzie w 2016 wygrał turniej Glory Light Heavyweight Contender Tournament.

</doc>
<doc id="3968274" url="https://pl.wikipedia.org/wiki?curid=3968274" title="Zinedine Hameur-Lain">
Zinedine Hameur-Lain



</doc>
<doc id="3968277" url="https://pl.wikipedia.org/wiki?curid=3968277" title="Wenedzi (utwór)">
Wenedzi (utwór)

Wenedzi – tragedia młodopolskiego poety, dramaturga i tłumacza Antoniego Langego, opublikowana w Paryżu w 1909. Utwór został zadedykowany "Pamięci Juliusza Słowackiego", w stulecie narodzin romantycznego poety. Dramat jest napisany wierszem, głównie jedenastozgłoskowcem. Jak sam autor zaznaczył: "Rzecz dzieje się w czasach zamierzchłych — na ziemi Wenedów — po śmierci Wandy, królewny Białochrobatów".

</doc>
<doc id="3968284" url="https://pl.wikipedia.org/wiki?curid=3968284" title="Fundacja Aparat Caffe">
Fundacja Aparat Caffe

Fundacja Aparat Caffe – muzeum aparatów fotograficznych w Rzeszowie.
Kolekcja licząca około 2000 eksponatów obejmuje ponad 1300 aparatów fotograficznych, kamery, światłomierze, lampy błyskowe, powiększalniki, wyposażenie ciemni, inne akcesoria fotograficzne oraz literaturę tematyczną.
Pomysłodawcą, założycielem i prezesem Fundacji Aparat Caffe jest Piotr Mądrzyk – kolekcjoner starych aparatów, który opracował kolekcję, skatalogował i przygotował do ekspozycji (wspólnie z Marianą Mejkiw – wiceprezesem, Joanną Bród, Beatą Wojnarowską, oraz Moniką Rejewską-Mądrzyk).
Otwarcie Fundacji Aparat Caffe miało miejsce 1 lutego 2017 roku, przy ulicy Bernardyńskiej 11 w Rzeszowie.

</doc>
<doc id="3968289" url="https://pl.wikipedia.org/wiki?curid=3968289" title="Glass Animals">
Glass Animals

Glass Animals – brytyjski zespół indierockowy założony w Oksfordzie. W skład grupy wchodzą: Dave Bayley (główny wokal, gitara, tamburyn), Drew MacFarlane (gitara, klawisze, chórki), Edmund Irwin-Singer (gitara basowa, klawisze, chórki) i Joe Seaward (perkusja). Zespół zadebiutował albumem "ZABA" wydanym w 2014 roku. W 2016 powstał kolejny, "How to be a Human Being", który zdobył uznanie krytyków. Glass Animals koncertują na całym świecie, do tej pory wystąpili na takich festivalach jak Glastonbury, Coachella, Bonnaroo, Lollapalooza, Reading/Leeds, Falls Festival, St. Jerome's Laneway Festival, Southbound, Bestival.
Historia.
2012-2015.
Bayley, MacFarlane, Irwin-Singer i Seaward przyjaźnili się już w szkole średniej. W 2010 roku, podczas studiów, założyli Glass Animals. 28 maja 2012 roku, wydali pierwszy minialbum "Leaflings," zawierający singiel ""Cocoa Hooves"," pod szyldem niezależnej wytwórni Kaya Kaya Records. Kiedy producent Adele, Paul Epworth, zobaczył Glass Animals występujących w Londynie namówił ich do dołączenia do swojej wytwórni Wolf Tone.
W 2013 roku, zespół wypuścił kolejny singiel zatytułowany "Black Mambo", który pojawił się na drugim minialbumie. Lider zespołu, David Bayley zapytany co zespół robił w czasie między wydaniem "Black Mambo" i albumu debiutanckiego odpowiedział: "Nie wiedzieliśmy nic o branży muzycznej ani świecie muzyki. Staraliśmy się rozgryźć kim jesteśmy, co nam się podoba".
2016-2017.
16 maja 2016 roku, Glass Animals wydali singiel "Life Itself", który pojawił się na drugim albumie "How to Be a Human Being." Utwór wyróżnia się bardziej szumliwym, perkusyjnym dźwiękiem niż poprzednie single zespołu. Dave Bayley twierdził w wywiadzie, że piosenka jest "o gościu, mającym obsesję na punkcie science-fiction i spędzającym większość czasu samotnie, wymyślając dziwne rzeczy i pisząc historie o mieczach świetlnych lub szukając obcych w Google Maps". Teledysk do "Life Itself" został wydany 7 czerwca 2016 roku. Zespół stworzył również stronę internetową raygun123.com, której właścicielem jest główny bohater piosenki.
25 lipca tego samego roku, Glass Animals wydali wraz z teledyskiem drugi singiel "Youth". Piosenka rzekomo opisuję historię, którą obcy opowiedział zespołowi, o swoim synie. Dave Bayley powiedział w wywiadzie, że dziwna kombinacja szczęścia, smutku i nostalgii w piosence sprawiła, że jego serce "jakby się rozdarło, ale w ten dziwny optymistyczny sposób. Zamiarem utworu była właśnie ta mieszanka emocji." Glass Animals ujawinili również, że kolejny album będzie podążał śladami "Life Itself" i "Youth". 15 sierpnia ogłosili powstanie strony internetowej poświęconej piosence "Youth" - Dizzy on Coffeine.
Cztery dni przed premierą kolejnego albumu, 22 sierpnia, zespół wydał trzeci singiel "Season 2, Episode 3", opowiadający o dziewczynie, która "spędza całe dnie oglądając telewizję, wylegując się, nic nie robiąc, będąc pod wpływem marihuany i jedząc majonez ze słoika."
Pełny album "How to Be a Human Being" został wydany 26 sierpnia 2016 roku przez wytwórnie Wolf Tone i Caroline International w Europie oraz Harvest Records w Stanach Zjednoczonych. Reakcje krytyków były mieszane, aczkolwiek album zdobył uznanie wielu z nich. 4 stycznia 2017 roku, Glass Animals wystąpili z utworem "Pork Soda" podczas The Late Late Show, prowadzonego przez Jamesa Cordena.
Po tym występie Glass Animals odwiedzili St Jerome's Laneway Festival w aż sześciu różnych miastach (m.in. w Sydney, Singapurze czy Auckland). Podczas wizyty w Australii, lider zespołu Dave Bayley rozpoczął współpracę z kompozytorem i producentem muzyki elektronicznej Flume. Jego wokale znalazły się na mini albumie artysty "Skin Companion" w utworze "Fantastic".

</doc>
<doc id="3968292" url="https://pl.wikipedia.org/wiki?curid=3968292" title="Zalina Marghiev">
Zalina Marghiev



</doc>
<doc id="3968293" url="https://pl.wikipedia.org/wiki?curid=3968293" title="Marina Marghiev">
Marina Marghiev



</doc>
<doc id="3968299" url="https://pl.wikipedia.org/wiki?curid=3968299" title="Rund um den Finanzplatz Eschborn-Frankfurt 2017">
Rund um den Finanzplatz Eschborn-Frankfurt 2017

55. edycja wyścigu kolarskiego Rund um den Finanzplatz Eschborn-Frankfurt odbyła się 1 maja 2017 na trasie o długości 215,7 km. Start wyścigu miał miejsce w Eschborn, a meta we Frankfurcie nad Menem. Wyścig zaliczany był do światowego cyklu UCI World Tour 2017.
Uczestnicy.
Na starcie tego klasycznego wyścigu stanęło 20 zawodowych ekip, 11 drużyn UCI World Tour i 9 profesjonalnych zespołów zaproszonych przez organizatorów z tzw. "dziką kartą".

</doc>
<doc id="3968300" url="https://pl.wikipedia.org/wiki?curid=3968300" title="Gene V. Glass">
Gene V. Glass

Gene V. Glass (ur. 1940) – amerykański statystyk, profesor Arizona State University i pracownik National Education Policy Center. Zajmuje się głównie badaniami edukacyjnymi. W 1976 r. ukuł termin "metaanaliza" na oznaczenie metody łączenia wyników liczbowych wielu badań w jedno podsumowujące zestawienie. 

</doc>
<doc id="3968315" url="https://pl.wikipedia.org/wiki?curid=3968315" title="Muzeum Józefa Stalina w Batumi">
Muzeum Józefa Stalina w Batumi

Muzeum Józefa Stalina w Batumi – nieistniejące muzeum biograficzne poświęcone Józefowi Stalinowi. znajdujące się w Batumi, przy ulicy Puszkina 19. Zgromadzone eksponaty dotyczą całego życia Stalina że szczególnym uwzględnieniem jego związków z Gruzją. Muzeum zostało zamknięte, a eksponaty przekazane do lokalnego muzeum.

</doc>
<doc id="3968317" url="https://pl.wikipedia.org/wiki?curid=3968317" title="Pseudagrioninae">
Pseudagrioninae

Pseudagrioninae – podrodzina ważek z rodziny łątkowatych.
Skrzydła tych ważek mają nieszczególnie długie szypułki, drobne znamiona o wielkości najwyżej jednej komórki, równoległe przednie i tylne krawędzie komórek dyskoidalnych (czworobocznych) oraz arculus położony w połowie odległości pomiędzy nasadą a węzełkiem. Pazurki odnóży wyposażone są w haczyki. Samice nie mają kolca na wulwie.
Takson ubikwistyczny. Większość przedstawicieli występuje w strefie tropikalnej Afryki, Azji i Australazji.
Należy tu blisko 200 gatunków, zgrupowanych w 8 rodzajach:

</doc>
<doc id="3968319" url="https://pl.wikipedia.org/wiki?curid=3968319" title="Snooker na sześciu czerwonych">
Snooker na sześciu czerwonych



</doc>
<doc id="3968323" url="https://pl.wikipedia.org/wiki?curid=3968323" title="Engin Benli">
Engin Benli

Engin Akyürek (ur. 23 stycznia 1970 w Izmirze) – turecki aktor teatralny, telewizyjny i filmowy.
Życiorys.
Urodził się w Izmirze. Po ukończeniu szkoły podstawowej i gimnazjum, naukę kontynuował w technikum mecanicznym. W wieku 18 lat dostał się na Ankara Üniversitesi Dil ve Tarih-Coğrafya Fakültesi. W 1995 roku ukończył studia na wydziale aktorskim Devlet Konservatuvarında przy Uniwersytecie Anadolu w Eskişehirze. Występował na scenie Ankara Devlet Tiyatrosu w Ankarze. Następnie, w latach 1995-97 pracował jako stażysta w Bursa Devlet Tiyatrosu w Bursie. W 1997 roku występował w teatrze İzmit Şehir Tiyatrosu. Ponadto grał w filmach i serialach telewizyjnych.
Poślubił Çiğdem Sauhan, z którą ma Rüzgara.

</doc>
<doc id="3968329" url="https://pl.wikipedia.org/wiki?curid=3968329" title="Mistrzostwa Europy w Judo 2017">
Mistrzostwa Europy w Judo 2017

66. Mistrzostwa Europy w Judo odbyły się w dniach 20–23 kwietnia 2017 w Warszawie w hali Torwar.

</doc>
<doc id="3968331" url="https://pl.wikipedia.org/wiki?curid=3968331" title="Diecezja Hanzhong">
Diecezja Hanzhong

Diecezja Hanzhong (łac. "Dioecesis Hanciomensis", chiń. 天主教汉中教区) – rzymskokatolicka diecezja ze stolicą w Hanzhong, w prowincji Shaanxi, w Chińskiej Republice Ludowej. Biskupstwo jest sufraganią archidiecezji xi’ańskiej.
Historia.
2 sierpnia 1887 papież Leon XIII erygował wikariat apostolski Południowego Shaanxi. Dotychczas wierni z tych terenów należeli do wikariatu apostolskiego Shaanxi (obecnie diecezja Yan’an). 3 grudnia 1924 zmieniono jego nazwę na "wikariat apostolski Hanzhong". 28 marca 1928 odłączono prefekturę apostolską Xing’anfu.
W wyniku reorganizacji chińskich struktur kościelnych dokonanych przez Piusa XII 11 kwietnia 1946 wikariat apostolski Hanzhong został podniesiony do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Hanzhong liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Bp Giuseppe Maggi PIME został wydalony z kraju we wrześniu 1952. W 1959 wyświęcono bez zgody papieża antybiskupa Hanzhong Johna Li Shengxue, mimo iż bp Maggi nie zrezygnował z katedry. Bp Li Shengxue zaciągnął tym samym na siebie ekskomunikę latae sententiae.
W 1981 w wiernym papieżowi Kościele podziemnym sakrę biskupią przyjął Bartholomew Yu Chengti. Katedrę objął jednak po śmierci bp Li Shengxue w 1984. Nie był uznawany przez władze świeckie, które utrudniały mu wykonywanie obowiązków biskupich, trzymając go w więzieniu i areszcie domowym oraz uniemożliwiając kontaktów. Bp Yu Chengti cieszył się autorytetem również wśród kapłanów Patriotycznego Stowarzyszenia Katolików Chińskich. W 1986 Kościół oficjalny wyświęcił w opozycji do niego Louisa Yu Runshena. Do pojednania między oboma odłamami Kościoła w diecezji Hanzhong doszło tuż przed śmiercią Jana Pawła II, gdy bp Runshen poprosił papieża o uznanie, którego ten udzielił. Requiem po śmierci Jana Pawła II koncelebrowali obaj biskupi.
W 1989 sakrę przyjął kapłan Kościoła podziemnego Matthias Yu Chengxin. Był oficjalnie koadiutorem i zastępował bpa Bartholomewa Yu Chengti, gdy ten przebywał w więzieniu. Po 2003 był on częściowo sparaliżowany. Zmarł w 2017.
Ordynariusze.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3968342" url="https://pl.wikipedia.org/wiki?curid=3968342" title="G1 Climax">
G1 Climax

G1 (Grade One) Climax – turniej w profesjonalnym wrestlingu organizowany przez japońską federację New Japan Pro-Wrestling i organizowany co roku w sierpniu. Choć w przeszłości czasem odbywał się zgodnie z systemem pucharowym, zazwyczaj stosuje się w nim dwu blokowy system kołowy, gdzie zwycięzcy dwóch bloków walczą ze sobą w finale. Zwycięzcę każdego bloku wyłania się na podstawie liczby punktów zdobytych w poszczególnych walkach – 2 punkty za zwycięstwo, 1 za remis i 0 za przegraną.
Historia.
New Japan Pro-Wrestling prowadziła coroczny turniej od 1974 roku, choć używano wówczas innych nazw. Od 1974 do 1977 roku nazywano World League (pl. "Światowa Liga"). Ta nazwa nawiązywała do turnieju "World (Big) League" (pl. "Światowa (Wielka) Liga") odbywającego się od 1959 do 1972 roku i organizowanego przez Japan Pro Wrestling Alliance, rozwiązaną w 1973 roku pierwszą japońską organizację wrestlingową. Od 1978 do 1982 turniej nosił nazwę MSG League, a od 1983 do 1988 International Wrestling Grand Prix (IWGP) League. Pierwszy zwycięzca IWGP, Hulk Hogan, został nagrodzony pasem mistrzowskim, jednak nie był to początek głównego mistrzostwa organizacji, czyli IWGP Heavyweight Championship (ten tytuł został ustanowiony w 1987). Do 1988 roku na najważniejszego zawodnika w turnieju kreowany był sam założyciel NJPW, Antonio Inoki. W 1989 roku zawody odbyły się pod nazwą World Cup Tournament i brali w nim udział także wrestlerzy ze Związku Radzieckiego. W 1990 turniej się nie odbył.
Od 1991 roku, po tym jak pozycja Inokiego w show osłabła, turniej przyjął ostatecznie nazwę G1 Climax, a jego celem stało się promowanie najlepszych zawodników wagi ciężkiej w dwu-blokowym turnieju o systemie kołowym, gdzie zwycięzcy dwóch bloków spotykają się w finale. Władze NJPW oficjalnie nie uznają poprzednich turniejów jako prekursor gal G1 Climax. Pierwszy G1 Climax trwał od 7 do 11 sierpnia 1991 w hali Ryōgoku Kokugikan w Tokio. Zwycięzca turnieju niebędący mistrzem otrzymuje szansę na walkę o pas IWGP Heavyweight Championship. Od 2012 roku nagrodą jest kontrakt „Tokyo Dome IWGP Heavyweight Championship challenge rights certificate” na pojedynek o mistrzostwo na największym corocznym styczniowym wydarzeniu w NJPW, Wrestle Kingdom. Tak jak w przypadku kontraktu Money in the Bank federacji WWE, zawodnik posiada certyfikat w walizce, której broni do końca roku. Od czasu wprowadzenia tej zasady żaden zawodnik nie utracił kontraktu. W 2015 roku liczba turniejowych walk przypadających na dzień została zmniejszona, dając wrestlerom więcej czasu na odpoczynek między pojedynkami i wydłużając czas odbywania się pay-per-view do czterech tygodni.
Turniej G1 Climax pozwala federacji na promowanie nowych zawodników, na przykład poprzez walki legend z młodszymi wrestlerami. Pierwszy turniej specyficznie wypromował takich wrestlerów jak Keiji Mutoh, Masahiro Chono czy też Shinya Hashimoto.
W porównaniu do turnieju New Japan Cup, w G1 Climax może wziąć udział panujący IWGP Heavyweight Champion. Pomimo częstego bycia wyznaczanym jako faworyt, IWGP Heavyweight Champion dotarł do finału tylko pięć razy. Finał edycji z 1995 wygrał mistrz Keiji Mutoh. Próbował powtórzyć ten sukces cztery lata później, lecz przegrał w finale z Manabu Nakanishim. Oprócz tego do finału dotarli mistrzowie Kensuke Sasaki w 2000, Kazuyuki Fujita w 2005 i Yuji Nagata w 2007. Mutoh i Sasaki są jedynymi, którzy wygrali turniej będąc IWGP Heavyweight Championem. Antonio Inoki wygrał rekordowo dziesięć edycji turnieju, zaś Masahiro Chono wygrał rekordowo pięć turniejów spod szyldu „G1 Climax”. Hiroyoshi Tenzan wziął udział rekordowo 21 razy.
1974.
W 1974 roku World League trwała od 5 kwietnia do 8 maja. W turnieju uczestniczyło 16 wrestlerów podzielonych na dwa bloki wg etniczności – 8 Japończyków i 8 "gaijin". W pierwszej rundzie każdy Japończyk walczył z każdym gaijinem, a każdy gaijin walczył z każdym Japończykiem. Po czterech finalistów z obu grup awansowało do drugiej rundy, która odbywała się w systemie kołowym. Ponieważ trzej finaliści drugiej rundy zdobyli tyle samo punktów, odbyła się też runda dogrywek w systemie kołowym.
1975.
W 1975 roku World League trwała od 4 kwietnia do 16 maja. W turnieju obowiązywał system kołowy i wzięło w nim udział 16 wrestlerów. Ponieważ czwórka finalistów zdobyła drugie miejsce ex aequo odbyła się też runda dogrywek. Zwycięzca dogrywek walczył ze zwycięzcą pierwszej rundy.
1976.
W 1976 roku World League trwała od 2 kwietnia do 11 maja. W turnieju obowiązywał system kołowy i wzięło w nim udział 14 wrestlerów. Ponieważ trójka finalistów zdobyła drugie miejsce ex aequo, czołowy finalista pierwszej rundy automatycznie przechodził do rundy finałowej, a trzej kolejni walczyli o miejsce w finale w rundzie, która odbywała się w systemie kołowym.
1977.
W 1977 roku World League trwała od 21 kwietnia do 30 maja. W turnieju obowiązywał system kołowy i wzięło w nim udział 11 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
1978.
W 1978 MSG League trwała od 21 kwietnia do 30 maja. W turnieju obowiązywał system kołowy i wzięło w nim udział 9 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
1979.
W 1979 MSG League trwała od 27 kwietnia do 7 lipca. W turnieju obowiązywał system kołowy i wzięło w nim udział 10 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
1980.
W 1980 MSG League trwała od 25 kwietnia do 5 czerwca. W turnieju obowiązywał system kołowy i wzięło w nim udział 10 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
1981.
W 1981 MSG League trwała od 8 maja do 4 czerwca. W turnieju obowiązywał system kołowy i wzięło w nim udział 11 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
1982.
W 1982 MSG League trwała od 4 marca do 1 kwietnia. W turnieju obowiązywał system kołowy i wzięło w nim udział 14 wrestlerów. Dwaj zawodnicy, którzy zdobyli najwięcej punktów walczyli ze sobą w finale.
† Antonio Inoki został kontuzjowany i nie mógł wystąpić w finale. Jego miejsce zajął kolejny na liście finalista, Killer Khan.
1983.
W 1983 International Wrestling Grand Prix trwał od 6 maja do 2 czerwca. W turnieju obowiązywał system kołowy i wzięło w nim udział 10 wrestlerów. Dwaj zawodnicy, którzy zdobyli najwięcej punktów walczyli ze sobą w finale. Zwycięzca został nagrodzony pasem IWGP Heavyweight Championship, ale nie było to ustanowione później główne mistrzostwo NJPW o tej samej nazwie.
1984.
W 1984 International Wrestling Grand Prix trwało od 11 maja do 14 czerwca 1984. W turnieju obowiązywał system kołowy i wzięło w nim udział 12 wrestlerów. Był to pierwszy turniej w tej serii, który skończył się na pierwszej rundzie, nie było rundy finałowej.
1985.
W 1985 International Wrestling Grand Prix trwał od 10 maja do 15 czerwca. W turnieju wzięło udział 13 wrestlerów i był to pierwszy turniej w tej serii, który odbył się w całości w systemie pucharowym.
1986.
W 1986 International Wrestling Grand Prix trwał od 16 maja do 19 czerwca. W zawodach brało udział 14 zawodników. Turniej wrócił do swoich korzeni – w pierwszej rundzie wrestlerzy walczyli w dwóch blokach i w systemie kołowym, a czterech finalistów przechodziło do drugiej rundy, w której obowiązywał system pucharowy.
1987.
W 1987 Wrestling Grand Prix trwał od 11 maja do 14 czerwca. W turnieju wzięło udział 14 wrestlerów. W pierwszej rundzie wrestlerzy walczyli w dwóch blokach i w systemie kołowym. Dwaj finaliści pierwszej rundy walczyli ze sobą w finale. Zwycięzca został pierwszym posiadaczem IWGP Heavyweight Championship.
1988.
W 1988 International Wrestling Grand Prix trwał od 15 lipca do 29 lipca. W turnieju obowiązywał system kołowy i wzięło w nim udział 5 wrestlerów. Zwycięzca został głównym pretendentem do mistrzostwa IWGP Heavyweight Championship posiadanego wówczas przez Tatsumi'ego Fujinami'ego. Walka o tytuł odbyła się 8 sierpnia.
1989.
W 1989 World Cup Tournament trwał od 24 listopada do 7 grudnia. W turnieju wzięło udział 20 wrestlerów, którzy waliczyli w czterech blokach po 5 osób w systemie kołowym. Ósemka finalistów przechodziła do kolejnej rundy, w której obowiązywał system pucharowy.
1991.
W 1991 G1 Climax trwał od 7 sierpnia do 11 sierpnia. W turnieju wzięło udział 8 wrestlerów, którzy waliczyli w dwóch blokach po 4 osoby w systemie kołowym. Ponieważ w bloku B dwóch finalistów zdobyło tyle samo punktów, odbyła się dogrywka. Zwycięzcy obu bloków zmierzyli się w rundzie finałowej.
1992.
W 1992 roku w G1 Climax wzięło udział 16 osób. W turnieju obowiązywał system pucharowy. Toczył się o zawieszone mistrzostwo NWA World Heavyweight Championship. Trwał od 6 do 12 sierpnia.
1993.
W 1993 roku w G1 Climax wzięło udział 16 osób. W turnieju obowiązywał system pucharowy. Trwał od 3 do 7 sierpnia. W turnieju wzięli udział Hiromichi Fuyuki, Ashura Hara, Takashi Ishikawa i The Great Kabuki z federacji WAR, a także Yoshiaki Fujiwara z federacji Pro Wrestling Fujiwara Gumi.
1994.
W 1994 roku do G1 Climax powrócił dwublokowy system kołowy oraz runda finałowa dla zwycięzców obu bloków. Turniej trwał od 3 do 7 sierpnia. Gościnnie wystąpili Yoshiaki Fujiwara z federacji Pro Wrestling Fujiwara Gumi oraz Yoshiaki Tatsu z federacji Social Progress Wrestling Federation (SPWF).
1995.
W 1995 G1 Climax trwał od 11 do 15 sierpnia. W turnieju wzięło udział 8 wrestlerów, którzy waliczyli w dwóch blokach po 4 osoby w systemie kołowym. Czwórka finalistów przechodziła do kolejnej rundy, w której obowiązywał system pucharowy.
1996.
W 1996 G1 Climax trwał od 2 do 6 sierpnia. W turnieju wzięło udział 10 wrestlerów. W pierwszej rundzie wrestlerzy walczyli w dwóch blokach i w systemie kołowym. Zwycięzcy obu bloków walczyli ze sobą w finale. Podczas turnieju Jinri Hirata odniósł kontuzję w walce z Kensuke Sasakim, przez co musiał zrezygnować z dalszych występów.
1997.
W 1997 roku G1 Climax twał od 1 do 3 sierpnia, a wzięło w nim udział 14 osób. W turnieju obowiązywał system pucharowy. Kensuke Sasaki i Buff Bagwell automatycznie przeszli do ćwierćfinału.
1998.
W 1998 roku G1 Climax twał od 31 lipca do 2 sierpnia i wzięło w nim udział 16 osób. W turnieju obowiązywał system pucharowy. Gościnnie wziął udział Genichiro Tenryu, który tego roku opuścił federację WAR.
1999.
W 1999 roku G1 Climax trwał od 10 do 15 sierpnia. Wzięło w nim udział 12 osób, a w turnieju obowiązywał dwublokowy system kołowy. Ponieważ w bloku A dwie osoby zajęły pierwsze miejsce ex aequo, odbyła się też dogrywka. Zwycięzcy obu bloków walczyli ze sobą w finale.
2000.
W 2000 roku G1 Climax trwał od 7 do 13 sierpnia. Wzięło w nim udział 20 osób, a w turnieju obowiązywał czteroblokowy system kołowy. Ponieważ w blokach A i C po dwie osoby zajęły pierwsze miejsce ex aequo, odbyły się też dogrywki. Zwycięzcy każdego z bloków walczyli ze sobą w rundzie, w której obowiązywał system pucharowy. Wprowadzono nowy system puktacyjny: 1 punkt za zwycięstwo i 0 za remis lub przegraną. Podczas gali pierwszy raz wystąpili zawodnicy dywizji junior heavyweight: posiadacz tytułu IWGP Junior Heavyweight Championship Tatsuhito Takaiwa oraz były mistrz Jyushin Thunder Liger.
2001.
W 2001 roku G1 Climax trwał od 4 do 12 sierpnia. Wzięło w nim udział 12 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy. W turnieju wystąpili Jyushin Thunder Liger i Minoru Tanaka z dywizji junior heavyweight.
2002.
W 2001 roku G1 Climax trwał od 3 do 11 sierpnia. Wzięło w nim udział 12 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy. Ponieważ w bloku B dwie osoby zajęły drugie miejsce ex aequo odbyła się też dogrywka.
2003.
W 2003 roku G1 Climax trwał od 10 do 17 sierpnia. Wzięło w nim udział 12 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy. Ponieważ w bloku B dwie osoby zajęły drugie miejsce ex aequo odbyła się też dogrywka. Gościnnie w turnieju wzięli udział Jun Akiyama z federacji Pro Wrestling Noah oraz niezależny wrestler Yoshihiro Takayama.
2004.
W 2004 roku G1 Climax trwał od 7 do 15 sierpnia. Wzięło w nim udział 16 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy. Ponieważ w bloku A 6 osób zajęło pierwsze miejsce ex aequo odbyła się też seria dogrywek. Od tej edycji zaczęła panować zasada, że za podwójne wyliczenie pozaringowe lub podwójną dyskwalifikację obaj zawodnicy otrzymują zero punktów.
1 Walka zakończyła się podwójnym wyliczeniem pozaringowym, więc Chono i Nakamura nie otrzymali punktów.
2005.
W 2005 roku G1 Climax trwał od 4 do 16 sierpnia. Wzięło w nim udział 16 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy.
2006.
W 2006 roku G1 Climax trwał od 6 do 13 sierpnia. Wzięło w nim udział 10 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy.
2007.
W 2007 roku G1 Climax trwał od 5 do 12 sierpnia. Wzięło w nim udział 12 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy.
2008.
W 2008 roku G1 Climax trwał od 9 do 17 sierpnia. Wzięło w nim udział 16 osób. W turnieju obowiązywał dwublokowy system kołowy. Najlepszy zawodnik ze swojego bloku przechodził do rundy, w której obowiązywał system pucharowy.
2009.
W 2009 roku G1 Climax trwał od 7 do 16 sierpnia. Wzięło w nim udział 14 osób. W turnieju obowiązywał dwublokowy system kołowy. Po dwóch najlepszych zawodników z każdego bloku przechodziło do rundy, w której obowiązywał system pucharowy.
2010.
W 2010 roku G1 Climax trwał od 6 do 15 sierpnia. Wzięło w nim udział 16 osób. Zwycięzcy obu bloków walczyli ze sobą w finale. W turnieju miał wziąć udział Naomichi Marufuji, lecz z powodu odniesienia kontuzji został zastąpiony przez Prince'a Devitta. Zwycięski niezależny wrestler Satoshi Kojima stał się trzecim zawodnikiem, który wygrał G1 Climax oraz Champion Carnival federacji All Japan Pro Wrestling (AJPW).
2011.
W 2011 roku G1 Climax został zapowiedziany 3 maja i trwał od 1 do 14 sierpnia. Wzięło w nim udział 20 osób. Zwycięzcy obu bloków walczyli ze sobą w finale.
2012.
W 2012 roku G1 Climax trwał od 1 do 12 sierpnia. Wzięło w nim udział 18 osób. Zwycięzcy obu bloków walczyli ze sobą w finale. 24-letni Kazuchika Okada stał się najmłodszym zwycięzcą turnieju.
2013.
W 2013 roku G1 Climax trwał od 1 do 11 sierpnia. Wzięło w nim udział 20 osób. Zwycięzcy obu bloków walczyli ze sobą w finale. NJPW transmitowało dziewięć gal turnieju jako internetowe pay-per-view (iPPV) w serwisach Niconico i Ustream. 8 sierpnia Hirooki Goto i Hiroyoshi Tenzan odnieśli kontuzje, przez co zostali wykluczeni z dalszego udziału w turnieju.
2014.
W 2014 roku G1 Climax trwał 21 lipca do 10 sierpnia. Wzięły w nim udział 22 osoby. Zwycięzcy obu bloków walczyli ze sobą w finale. Po raz pierwszy finały odbyły się w Seibu Dome w Tokorozawie zamiast na arenie Ryōgoku Kokugikan. NJPW transmitowało dziewięć gal turnieju jako internetowe pay-per-view (iPPV) w serwisach Niconico i Ustream. W turnieju miał wziąć udział Kota Ibushi, lecz z powodu odniesienia kontuzji został zastąpiony przez Tomoaki'ego Honmę.
2015.
W 2015 roku G1 Climax trwał od 20 lipca do 16 sierpnia. Wzięło w nim udział 20 osób, a uczestnicy zostali potwierdzeni 7 czerwca. Zwycięzcy obu bloków walczyli ze sobą w finale. Zaprezentowano nowy format, według którego podczas każdego show odbędzie się pięć pojedynków wszystkich uczestników jednego bloku tak, aby dać zawodnikom więcej odpoczynku. Shinsuke Nakamura kontuzjował lewy łokieć podczas jego drugiej walki, przez co musiał poddać trzecią z Michaelem Elginem.
2016.
W 2016 roku G1 Climax trwał od 18 lipca do 14 sierpnia. Wzięło w nim udział 20 osób. Zwycięzcy obu bloków walczyli ze sobą w finale. Gościnnie w turnieju wzięli udział Katsuhiko Nakajima i Naomichi Marufuji z federacji Pro Wrestling Noah. Hiroyoshi Tenzan został zastąpiony przez jego wieloletniego drużynowego partnera Satoshi'ego Kojimę. Turniej wgrał Kenny Omega, który był pierwszym zwycięzcą niepochodzącym z Japonii.
2017.
W 2017 roku G1 Climax trwał od 17 lipca do 13 sierpnia. Wzięło w nim udział 20 osób. Dwaj zwycięzcy z obu bloków walczyli ze sobą w finale. Przed turniejem, NJPW zorganizowało dwie gale „G1 Special” mające miejsce 1 i 2 lipca w Long Beach w Kalifornii. 20 czerwca potwierdzono uczestników turnieju, w tym niezależnego wrestlera Kotę Ibushi'ego. Yuji Nagata wziął udział w swoim dziewiętnastym i ostatnim turnieju. Finałowa walka Kenny'ego Omegi z Tetsuyą Naito było do 2018 roku najdłuższym pojedynkiem w historii G1 Climax.
2018.
W 2018 roku G1 Climax odbyło się od 14 lipca do 12 sierpnia. Wzieło w nim udział 20 osób. Zwycięzcy obu bloków zawalczyli ze sobą w finale. Hiroshi Tanahashi ustanowił ówczesny rekord większości punktów zdobytych przez wrestlera w 20-osobowym G1 Climax zdobywając 15 punktów. Finałowa walka była najdłuższą walką w historii G1 Climax, dopóki nie został przebity w 2020 roku.
2019.
W 2019 roku G1 Climax odbyło się od 6 lipca do 12 sierpnia. Wzieło w nim udział 20 osób. Zwycięzcy obu bloków zawalczyli ze sobą w finale.
2020.
W 2020 roku G1 Climax odbyło się od 19 września do 18 października. Wzieło w nim udział 20 osób. Zwycięzcy obu bloków zawalczyli ze sobą w finale. Finałowa walka jest do tej pory najdłuższą walką finałową w historii G1 Climax, bijąc rekord z 2018 roku.

</doc>
<doc id="3968344" url="https://pl.wikipedia.org/wiki?curid=3968344" title="XXVII sonetów">
XXVII sonetów

XXVII sonetów – cykl liryczny młodopolskiego poety, dramaturga i tłumacza Antoniego Langego, opublikowany w tomie "Pocałunki" w 1925. Utwory składające się na cykl są napisane klasycznym polskim trzynastozgłoskowcem sylabicznym ze średniówką po sylabie siódmej.

</doc>
<doc id="3968346" url="https://pl.wikipedia.org/wiki?curid=3968346" title="Narodziny narodu (film 2016)">
Narodziny narodu (film 2016)

Narodziny narodu (ang. "The Birth of a Nation") – amerykański film w reżyserii Nate'a Parkera. Sam też napisał do niego scenariusz, zajął się produkcją i grał główną rolę. Jest to jego debiut reżyserski.&lt;br &gt;
Obraz jest rozprawą z kontrowersyjnym dziełem D.W. Griffitha z 1915 roku pod tym samym tytułem, sympatyzującym z Ku-Klux-Klanem.
Światowa premiera odbyła się na Sundance Film Festival 25 stycznia 2016 roku, na którym film otrzymał Główną Nagrodę Jury oraz Nagrodę Publiczności.
Fabuła.
Jest to epopeja historyczna. Niewolnik z Southampton, w stanie Wirginia, Nat Turner (Nate Parker), przewodzi ruchowi wyzwolenia w 1831 roku, mającemu na celu wyzwolenie Afroamerykanów.

</doc>
<doc id="3968347" url="https://pl.wikipedia.org/wiki?curid=3968347" title="Kabaret na Koniec Świata">
Kabaret na Koniec Świata

Kabaret na Koniec Świata – polski kabaret literacki składający się z zawodowych aktorów. Założony w 2010 przy Laboratorium Dramatu, działał przy Teatrze Dramatycznym m.st. Warszawy.
Skład.
Wawrzyniec Kostrzewski
Twórczość kabaretu.
Co miesiąc kabaret pokazuje nowy program skupiony wokół różnych tematów. Znakiem rozpoznawczym grupy jest seria skeczów "Rada pedagogiczna". Do charakterystycznych postaci pojawiających się w tych skeczach należą:
Projektem realizowanym wspólnie z Telewizją Polską (z udziałem aktorów spoza grupy) jest od 2018 roku program kabaretowy "La La Poland", emitowany na antenie TVP 2; wykorzystywane są w nim skecze Kabaretu, np. "Rada pedagogiczna".

</doc>
<doc id="3968350" url="https://pl.wikipedia.org/wiki?curid=3968350" title="Rdza źdźbłowa zbóż i traw">
Rdza źdźbłowa zbóż i traw

Rdza źdźbłowa zbóż i traw – grzybowa choroba zbóż i wielu innych roślin wywołana przez rdzę zbożową ("Puccinia graminis"). Zaliczana jest do grupy chorób zwanych rdzami.
Występowanie i szkodliwość.
Choroba jest rozprzestrzeniona na całym świecie. Pojawiają się o niej notki już w najstarszych źródłach o uprawie pszenicy. Występuje na wszystkich gatunkach zbóż, a ponadto na około 350 innych gatunkach traw. Dawniej wyrządzała w rolnictwie większe szkody, niż obecnie. Obecnie udało się znacznie ograniczyć jej szkodliwość, jedynie w południowej i wschodniej Afryce oraz w Azji notuje się jej nasilenie, na innych kontynentach występuje już tylko lokalnie. 
W Polsce choroba pojawia się rzadko, chociaż czasami notowano duże jej nasilenie. Nie może jednak być lekceważona, gdyż w sprzyjających warunkach może powodować straty sięgające 50% plonu, a w przypadku odmian szczególnie podatnych nawet 100%. Oprócz zmniejszenia plonu powoduje pogorszenie jakości ziarna i otrzymywanej z niego mąki.
Objawy.
Oznaki etiologiczne pojawiają się głównie na źdźbłach, i do tego nawiązuje nazwa choroby. Choroba objawia się jako rdzawobrunatne, podłużne i pylące plamki. Są to uredinia, w których powstają urediniospory. Tworzą się głównie na źdźbłach, ale czasami także na pochwach liściowych, liściach i kłosach. W Polsce zazwyczaj pojawiają się w drugiej połowie czerwca i w lipcu. Uredinia mają długość 3-10 mm i powstają pod skórką rośliny. Dojrzewając powodują rozrywanie skórki, która obumiera i staje się srebrzysta. W późniejszym terminie plamki stają się ciemniejsze – obok urediów, w tych samych miejscach zaczynają bowiem powstawać czarne telia wytwarzające zarodniki przetrwalnikowe – teliospory. Czasami górna część plamki jest jeszcze rdzawa, gdyż zawiera urediniospory, a dolna już czarna od teliospor. Z czasem powstają już tylko telia.
Epidemiologia.
Rdza zbożowa jest pasożytem dwudomowym, znaczy to, że jej rozwój odbywa się na dwóch różnych żywicielach. Jest też pasożytem obligatoryjnym, czyli może rozwijać się tylko na żywych organizmach i rdzą pełnocyklową – wytwarza wszystkie typowe dla rdzy rodzaje zarodników. 
Zimują teliospory na resztkach pożniwnych w ziemi. Są one dość odporne na mróz, tracą jednak zdolność kiełkowania przy wysokich temperaturach. Wiosną wyrastają z nich podstawki wytwarzające bazydiospory. Przenoszone przez wiatr infekują różne gatunki berberysu, rzadziej mahonii. Na ich liściach wiosną tworzą się niewielkie pomarańczowoczerwone plamy z ciemnym środkiem. W tym ciemnym środku powstają spermogonia wytwarzające spermacja. Na dolnej stronie liści powstają plamy zawierające kubeczkowate ecja wytwarzające ecjospory. Przenoszone są przez wiatr na duże odległości i to one dokonują infekcji pierwotnej zbóż. Oprócz tego zboża mogą być zakażane także przez urediniospory powstające na zakażonych już zbożach. Jest to infekcja wtórna. W Europie Południowej infekcje wtórne mają duże znaczenie. Również w Polsce przy sprzyjającej chorobie pogodzie (tzn. temperaturze około 20° C i dużej wilgotności) choroba może przybrać postać epidemii właśnie w wyniku infekcji wtórnych. Takie sytuacje miały miejsce np. w roku 1932 i 1972. 
Wyrastające z bazydiospor strzępki wnikają do tkanek rośliny przez kutykulę i skórkę, strzępki wyrastające z ecjospor i urediniospor tylko przez aparaty szparkowe.
Pojedyncze uredinium produkuje zarodniki przez około 2 tygodnie. Optymalna temperatura do ich kiełkowania wynosi 15-25° C. Kiełkowanie może odbywać się tylko przy udziale wody, stąd też zakażenie zbóż następuje w okresach wilgotnej, deszczowej pogody. Rozwojowi grzybni powstającej z urediniospor najbardziej natomiast sprzyja temperatura około 30° C. W sprzyjających chorobie warunkach już w 10-14 dni od infekcji wytwarzane są urediniospory. Mogą być przenoszone przez wiatr na odległość nawet kilkuset kilometrów bez utraty zdolności kiełkowania. To tłumaczy wielkie epidemie tej choroby, jakie miały miejsce w Polsce i innych krajach Europy. Działo się to przy sprzyjającej pogodzie, gdy południowy wiatr przynosił urediniospory z południa Europy. Na południu Europy urediniospory powstają wcześniej, niż w Polsce, co wydłuża okres wegetacyjny tej choroby u nas i nasila jej epidemiczne występowanie.
Ochrona.
Ważną rolę odgrywają zabiegi agrotechniczne – dokładnie wykonana podorywka i orka przedzimowa, które usuwają z powierzchni ziemi resztki pożniwne z teliosporami. Prawidłowe nawożenie, zwłaszcza nawozami fosforowymi i potasowymi wzmacnia odporność zbóż na chorobę. Należy usuwać krzewy berberysu w odległości do 300 m od plantacji zbóż. W rejonach, w których choroba potencjalnie jest groźna, wskazana jest uprawa odmian o krótszej wegetacji i ochrona chemiczna. W ochronie chemicznej najbardziej skuteczne są fungicydy z grupy triazoli i strobiluryn.

</doc>
<doc id="3968351" url="https://pl.wikipedia.org/wiki?curid=3968351" title="Józefina Rogosz-Walewska">
Józefina Rogosz-Walewska

Józefina Alicja Rogosz-Walewska h. Ostoja, znana także jako Józefina Colonna-Walewska, "primo voto" Rogosz-Zagórska, "secundo voto" Rogosz-Pieńkowska (ur. 12 sierpnia 1884 w Nowym Siole pod Stryjem, zm. 12 lutego 1968 w Krakowie) – polska aktorka, poetka i pisarka.
Życiorys.
Józefina Alicja Rogosz urodziła się w Nowym Siole pod Stryjem w 1884, jako jedna z pięciorga dzieci Józefa Atanazego Rogosza h. Ostoja i Józefy Ludwiki Wilczyńskiej h. Poraj.
Ukończyła szkołę średnią i Wyższe Kursy dla Kobiet w Krakowie. 23 stycznia 1904 w Krakowie wyszła za mąż za Romana Zagórskiego (1875-1927), lekarza psychiatrę. Małżeństwo trwało jednak krótko, gdyż już 30 czerwca 1906, także w Krakowie, wyszła za mąż za Ignacego Pieńkowskiego (1877-1948), polskiego malarza, wykładowcę na Akademii Sztuk Pięknych w Krakowie. Namalował on jej 4 portrety, w tym w 1907 najsławniejszy "Portret żony przy stole". Także i to małżeństwo rozpadło się. Następnie pozostawała w związku z aktorem i reżyserem Januszem Warneckim (1895-1970), któremu w 1919 roku urodziła córkę, Jadwigę Colonna-Walewską (w przyszłości także aktorkę teatralną). 3 września 1921, także w Krakowie wyszła po raz trzeci za mąż za Stanisława Colonnę-Walewskiego (1890-?), a w rok później urodziła mu syna, Krzysztofa. 
Debiutowała 23 sierpnia 1910 w krakowskim Teatrze im. Słowackiego jako Maria w "Warszawiance". W następnych 10 latach występowała także na deskach Teatru Wielkiego w Warszawie, Teatru Polskiego w Poznaniu, Teatru Polskiego w Łodzi, Teatru Małego w Warszawie i Teatru Miejskiego we Lwowie. Występowała także w objazdowym zespole D. Baranowskiego (m.in. w Rzeszowie i w Przemyślu). W 1919 z powodów osobistych (urodzenie córki), wycofała się z teatru, do którego już nie wróciła.
Po opuszczeniu teatru prowadziła w Krakowie pensjonat i pracownię modniarską. Po II wojnie światowej utrzymywała się z renty.
Ojciec aktorki znany był jako publicysta i pisarz. Józefina, podtrzymując rodzinne tradycje, po opuszczeniu sceny zajęła się, podobnie jak jej starsza siostra Zofia, także pisarstwem. Oprócz 9 samodzielnych publikacji, wydała także wraz z siostrą zbiór poezji dla dzieci i młodzieży "W słoneczku", a także opowiadanie "Przez kolorowe okienko".
Pochowana na Cmentarzu Rakowickim w Krakowie (kwatera BC, rząd wsch.).

</doc>
<doc id="3968355" url="https://pl.wikipedia.org/wiki?curid=3968355" title="Ruthie Bolton">
Ruthie Bolton

Alice Ruth „Ruthie” Bolton, po mężu Holifield (ur. 25 maja 1967 w Lucedale) – amerykańska koszykarka występująca na pozycji rzucającej, dwukrotna mistrzyni olimpijska (1996, 2000), mistrzyni świata (1998), członkini Żeńskiej Galerii Sław Koszykówki. Po zakończeniu kariery zawodniczej trenerka koszykarska.

</doc>
<doc id="3968356" url="https://pl.wikipedia.org/wiki?curid=3968356" title="Farma Wiatrowa Lubartów">
Farma Wiatrowa Lubartów

Farma Wiatrowa Lubartów – elektrownia wiatrowa zlokalizowana w okolicy miejscowości Michów w powiecie lubartowskim. Składa się z 16 wiatraków o łącznej mocy 51,2 MW.
Historia.
Wykonawcą turbin wiatrowych jest firma Vestas, a realizatorem budowy farmy wiatrowej oraz przyłącza do krajowej sieci elektroenergetycznej była spółka Aldesa Nowa Energia sp. z o.o. Inwestorem była Grupa Energetyki Odnawialnej Renewables (GEO Renewables). Wartość inwestycji wyniosła 285 mln złotych, w tym prace budowlano-montażowe wraz z wykonaniem przyłącza energetycznego blisko 69,5 mln zł.
Projekt spotkał się z protestami części okolicznych mieszkańców, co opóźniło realizację inwestycji o trzy lata. Budowa wiatraków prowadzona była w 2015 roku, a ukończona w grudniu 2015.
W 2016 roku GEO Renewables sprzedała farmę wiatrową spółce z grupy IKEA.
Lokalizacja.
Wiatraki zbudowane są na obszarach dwóch gmin powiatu lubartowskiego: gminy Michów (13 turbin wiatrowych) i gminy Abramów (3 turbiny).
Właściciel.
IKEA Retail Sp. z o.o.

</doc>
<doc id="3968357" url="https://pl.wikipedia.org/wiki?curid=3968357" title="Ruthie Bolton-Holifield">
Ruthie Bolton-Holifield



</doc>
<doc id="3968360" url="https://pl.wikipedia.org/wiki?curid=3968360" title="Anna Loos">
Anna Loos

Anna Loos (ur. 18 listopada 1970 w Brandenburg an der Havel) – niemiecka aktorka i piosenkarka. Występowała w ponad pięćdziesięciu filmach od 1996 roku. 
Życiorys.
Studiowała aktorstwo w Stage School of Music, Dance and Drama w Hamburgu. W 2004 poślubiła aktora Jan Josef Liefers z którym ma dwie córki. Mieszka w Steglitz.

</doc>
<doc id="3968361" url="https://pl.wikipedia.org/wiki?curid=3968361" title="Dyskografia Sii Furler">
Dyskografia Sii Furler



</doc>
<doc id="3968363" url="https://pl.wikipedia.org/wiki?curid=3968363" title="Pearling, Testimony of an Island Economy">
Pearling, Testimony of an Island Economy



</doc>
<doc id="3968365" url="https://pl.wikipedia.org/wiki?curid=3968365" title="Sizzla Kalonji">
Sizzla Kalonji



</doc>
<doc id="3968369" url="https://pl.wikipedia.org/wiki?curid=3968369" title="K'inich Kan Bahlam II">
K'inich Kan Bahlam II



</doc>
<doc id="3968372" url="https://pl.wikipedia.org/wiki?curid=3968372" title="Gheorghe Pană">
Gheorghe Pană

Gheorghe Pană (ur. 9 kwietnia 1927) – rumuński działacz komunistyczny. 
W latach 1969–1975 był członkiem Rady Państwa. W latach 1969–1977 był odpowiedzialny za Wydział Organizacji i Kadr Komitetu Centralnego. Od kwietnia 1970 był członkiem Rady Obrony, od lipca 1971 zajmował się prognozowaniem społeczno-ekonomicznym w Komitecie Centralnym. W latach 1976–1979 przewodził centrali związków zawodowych, a w styczniu 1977 objął stanowisko przewodniczącego Rady do spraw Organizacji Społecznych i Ekonomicznych. W 1978 minister pracy, w latach 1979–1985 mer Bukaresztu, a także I sekretarz komitetu Rumuńskiej Partii Komunistycznej w okręgu Bukareszt. Współpracował z Komitetem do spraw Rad Ludowych.

</doc>
<doc id="3968374" url="https://pl.wikipedia.org/wiki?curid=3968374" title="Kołpaczek lancetowaty">
Kołpaczek lancetowaty



</doc>
<doc id="3968380" url="https://pl.wikipedia.org/wiki?curid=3968380" title="Profil walcowany">
Profil walcowany



</doc>
<doc id="3968394" url="https://pl.wikipedia.org/wiki?curid=3968394" title="José María Michavila">
José María Michavila

José María Michavila Núñez (ur. 28 marca 1960 w Madrycie) – hiszpański polityk, prawnik i nauczyciel akademicki, parlamentarzysta, w latach 2002–2004 minister sprawiedliwości.
Życiorys.
Absolwent prawa i historii na Uniwersytecie Complutense w Madrycie, doktoryzował się na tej uczelni. Uzyskał uprawnienia adwokata, został też nauczycielem akademickim na macierzystym uniwersytecie. W latach 1990–1993 pełnił funkcję sekretarza generalnego UCM.
Zaangażował się w działalność polityczną w ramach Partii Ludowej, był sekretarzem tej partii do spraw programowych (1993–1996). W 1993 po raz pierwszy uzyskał mandat posła do Kongresy Deputowanych. Z powodzeniem ubiegał się o reelekcję do niższej izby Kortezów Generalnych w wyborach w 1996, 2000, 2004 i 2008. W latach 1996–2000 zajmował stanowisko sekretarza stanu do spraw kontaktów z parlamentem, następnie do 2002 był sekretarzem stanu w resorcie sprawiedliwości. W lipcu 2002, podczas rekonstrukcji drugiego rządu José Maríi Aznara, objął w tym gabinecie urząd ministra sprawiedliwości. Sprawował go do kwietnia 2004.
Po odejściu z rządu podjął praktykę adwokacką, współtworzył prywatną firmę prawniczą wraz z Ángelem Acebesem. Wśród jego klientów znaleźli się m.in. piosenkarze Shakira i Alejandro Sanz. W 2009 José María Michavila zrezygnował z zasiadania w parlamencie. W 2012 został powołany w skład hiszpańskiej Rady Stanu, rządowego organu doradczego.

</doc>
<doc id="3968401" url="https://pl.wikipedia.org/wiki?curid=3968401" title="FileHippo">
FileHippo

FileHippo – brytyjski serwis internetowy utworzony w 2004 roku, udostępniający oprogramowanie do pobrania. Serwis jest utrzymywany dzięki reklamom oraz dotacjom wpłacanym przez użytkowników. Nowe oprogramowanie jest dodawane na prośbę użytkowników lub w wyniku analiz przeprowadzonych przez FileHippo. W 2016 roku wartość strony została wyceniona przez SixStat na 13 007 520 dolarów. Serwis był notowany w rankingu Alexa na miejscu 1165 (2020).
W 2010 roku została wydana aplikacja FileHippo App Manager.

</doc>
<doc id="3968406" url="https://pl.wikipedia.org/wiki?curid=3968406" title="Wojciech Pszczolarski">
Wojciech Pszczolarski

Wojciech Pszczolarski (ur. 26 kwietnia 1991 we Wrocławiu) – polski kolarz specjalizujący się głównie w torowej odmianie tego sportu. Mistrz Europy w wyścigu punktowym (2015,2018), młodzieżowy mistrz Europy w wyścigu punktowym (2012) i brązowy medalista mistrzostw świata w wyścigu punktowym (2017) oraz brązowy medalista mistrzostw Europy w wyścigu madison (2017). Dwukrotnie 4. miejsce w mistrzostwach świata w wyścigu punktowym (2019 - Pruszków, 2020 - Berlin). Wielokrotny medalista mistrzostw Polski w kolarstwie torowym. Żołnierz Wojska Polskiego w Wojskowym Zespole Sportowym w Gdyni.
W 2015 i 2018 został mistrzem Europy w wyścigu punktowym. W 2017 w tej samej konkurencji zdobył brązowy medal mistrzostw świata oraz brązowy medal mistrzostw Europy w wyścigu madison w parze z Danielem Staniszewskim. Ponadto w 2012 roku został młodzieżowym mistrzem Europy w wyścigu punktowym. 
W swojej karierze wielokrotnie zdobywał medale mistrzostw Polski w kolarstwie torowym w różnych konkurencjach, w tym złoty w wyścigu punktowym (2013) i madisonie (2015,2017), srebrny w wyścigu punktowym (2019) i madisonie (2019), brązowy w wyścigu na 4000 m drużynowo na dochodzenie (2010, 2011), wyścigu punktowym (2011), scratchu (2015), madisonie (2018), omnium (2019), scratchu (2019).
Uprawia również kolarstwo szosowe. W latach 2014-2019 był zawodnikiem czeskiej grupy Tufo Pardus Prostějov, a od sezonu 2020 dołączył do Wibatech Merx

</doc>
<doc id="3968409" url="https://pl.wikipedia.org/wiki?curid=3968409" title="Parafia Matki Bożej Fatimskiej w Odessie">
Parafia Matki Bożej Fatimskiej w Odessie

Parafia Matki Bożej Fatimskiej w Odessie – rzymskokatolicka parafia znajdująca się w diecezji odesko-symferopolskiej w dekanacie Odessa. Opiekę nad parafią sprawują pallotyni.
Jedna msza św. w niedzielę sprawowana jest w języku polskim.
Historia.
Po powstaniu diecezji odesko-symferopolskiej jej biskup Bronisław Bernacki zwrócił się do pallotynów, aby stworzyli w jego diecezji sanktuarium Matki Bożej Fatimskiej. Powstało ono 13 maja 2012 przy parafii Matki Bożej Fatimskiej w Odessie.

</doc>
<doc id="3968410" url="https://pl.wikipedia.org/wiki?curid=3968410" title="Juan Carlos Rodríguez Ibarra">
Juan Carlos Rodríguez Ibarra

Juan Carlos Rodríguez Ibarra (ur. 19 stycznia 1948 w Méridzie) – hiszpański polityk, nauczyciel akademicki i samorządowiec, działacz Hiszpańskiej Socjalistycznej Partii Robotniczej (PSOE), parlamentarzysta, w latach 1983–2007 prezydent Estremadury.
Życiorys.
Ukończył studia humanistyczne na Universidad de Sevilla. Pracował jako wykładowca języka hiszpańskiego w Lycée Georges-Clemenceau w Nantes, został nauczycielem akademickim na uczelni UNED i na Universidad de Extremadura.
Współpracę z PSOE nawiązał pod koniec lat 60., do ugrupowania wstąpił w okresie przemian politycznych w 1976. Objął funkcję sekretarza partii w prowincji Badajoz. W latach 1977–1983 sprawował mandat posła do konstytuanty oraz Kongresu Deputowanych I i II kadencji.
Od 1979 odpowiadał za sprawy zdrowia i ochrony socjalnej w administracji Estremadury, a w 1982 został przewodniczącym tego regionu. W 1983, po ustanowieniu wspólnoty autonomicznej Estremadury, został wybrany na jej prezydenta. Reelekcję na ten urząd uzyskiwał po wyborach w 1987, 1991, 1995, 1999 i 2003, wchodząc także w skład regionalnego parlamentu. Od 1988 przewodniczył równocześnie Hiszpańskiej Socjalistycznej Partii Robotniczej w Estremadurze.
W 2007 nie ubiegał się o ponowny wybór, rok później ustąpił z funkcji partyjnej. Powrócił do działalności akademickiej, został również powołany w skład Rady Stanu, rządowego organu doradczego.

</doc>
<doc id="3968412" url="https://pl.wikipedia.org/wiki?curid=3968412" title="Xerardo Fernández Albor">
Xerardo Fernández Albor



</doc>
<doc id="3968419" url="https://pl.wikipedia.org/wiki?curid=3968419" title="Dyskografia Alexa Christensena">
Dyskografia Alexa Christensena



</doc>
<doc id="3968425" url="https://pl.wikipedia.org/wiki?curid=3968425" title="Samuel Wilks (statystyk)">
Samuel Wilks (statystyk)

Samuel Stanley Wilks (ur. 1906, zm. 1964) – amerykański statystyk, profesor Princeton University. 
Amerykańskie Stowarzyszenie Statystyczne wręcza nagrody im. Samuela S. Wilksa.

</doc>
<doc id="3968432" url="https://pl.wikipedia.org/wiki?curid=3968432" title="Ikony ślubne">
Ikony ślubne

Ikony ślubne – w prawosławiu dwie ikony, tworzące zestaw związany ze ślubem. 
Jedna z nich przedstawia Matkę Bożą (najczęściej Kazańską), druga Jezusa Chrystusa (najczęściej Pantokratora). Oprócz głównych postaci na ikonie mogą być umieszczone wizerunki świętych patronów, Trójcy Świętej lub sceny z Ewangelii.
Ikony te zamawiane są przed ślubem i stanowią podarunek rodziców dla młodej pary.
Podczas nabożeństwa duchowny błogosławi pana młodego ikoną Chrystusa, zaś pannę młodą ikoną Matki Bożej. Przy wyjściu ze świątyni młodzi małżonkowie trzymają ikony w rękach. Później ikony umieszcza się razem w domu nowej rodziny, gdzie stają się zaczątkiem domowego ikonostasu.
Ikony ślubne pisane są zgodnie z normalnymi zasadami, żadne elementy nie identyfikują ich jako przeznaczonych na ikony ślubne. Rozdzielone - stają się zwykłymi ikonami, wchodzącymi w skład ikon rodzinnych.

</doc>
<doc id="3968434" url="https://pl.wikipedia.org/wiki?curid=3968434" title="Kargizm">
Kargizm



</doc>
<doc id="3968437" url="https://pl.wikipedia.org/wiki?curid=3968437" title="Dyskografia Paul Walla">
Dyskografia Paul Walla



</doc>
<doc id="3968441" url="https://pl.wikipedia.org/wiki?curid=3968441" title="Święty Hieronim (obraz Michaela Willmanna)">
Święty Hieronim (obraz Michaela Willmanna)

Święty Hieronim – obraz śląskiego malarza barokowego, Michaela Willmanna. Obraz sygnowany 'M.willmann/Pinx./1695'.
Płótno jest jednym z czterech dzieł tworzących cykl przedstawiający Ojców Kościoła; trzy pozostałe to "Święty Ambroży", "Święty Grzegorz" i "Święty Augustyn".
Opis.
Hieronim ze Strydonu był jednym z ojców i doktorów Kościoła, tłumaczem i egzegetą. Willmann wielokrotnie malował Hieronima, głównie jako pokutnika i pustelnika. Jego postać najczęściej przedstawiał jako starca o "skórze zwiędłej i ogorzałej od słońca". Prawdopodobnie miało to związek z treścią listu Hieronima do Eustochiusza: Jego wizerunki Hieronima były zgodne z propagowaną przez cystersów postawą ascetyczną i ich regułą zakonu.
Inspirację do powyższego portretu Hieronima Willmann mógł zaczerpnąć z pracy Antoona van Dycka z ok. 1618 roku lub z dzieła Petera Paula Rubensa z 1615–1618 roku. W tej wersji św. Hieronim, mimo podeszłego wieku, posiada muskularne ciało zasłonięte jedynie niedbale zarzuconą przez ramię czerwoną draperią.
Proweniencja.
Obraz został namalowany dla klasztoru Cystersów w Lubiążu. Po roku 1810 przeniesiono go do Kunst- und Antikenkabinett der Königlichen Universität zu Breslau, w 1853 do Bildergalerie im Ständehaus we Wrocławiu, a w 1880 do kolekcji Śląskiego Muzeum Sztuk Pięknych. W 1942 roku obraz przeniesiono do składnicy w Kamieńcu Ząbkowickim, skąd w 1946 roku został przejęty przez Muzeum Narodowe w Warszawie. W 1981 roku obraz przekazano do Muzeum Narodowego we Wrocławiu.

</doc>
<doc id="3968442" url="https://pl.wikipedia.org/wiki?curid=3968442" title="Wieża Św. Jerzego">
Wieża Św. Jerzego



</doc>
<doc id="3968447" url="https://pl.wikipedia.org/wiki?curid=3968447" title="Yamaha TDR">
Yamaha TDR



</doc>
<doc id="3968451" url="https://pl.wikipedia.org/wiki?curid=3968451" title="Gennai Hiraga">
Gennai Hiraga

, znany także jako Kunitomo (国倫), Fūrai Sanjin (風来山人), Tenjiku rōnin (天竺浪人) i Fukuchi Kigai (福内鬼外) – japoński uczony epoki Edo.
Życiorys.
Pochodził z prowincji Sanuki (ob. prefektura Kagawa), z drobnej rodziny samurajskiej. Przez całe życie zmagał się z biedą, w związku z czym imał się rozmaitych zajęć, był m.in. wędrownym aktorem, tłumaczem, pracownikiem administracji hanu Takamatsu i autorem sztuk dla teatru lalek. Miał wszechstronne zainteresowania, interesował się m.in. filozofią, medycyną, zielarstwem, botaniką. Pasjonowały go także osiągnięcia nauki europejskiej. Nauczył się języka holenderskiego, a poznane zdobycze techniki zachodniej próbował wdrażać w dziedzinach takich jak ceramika, tkactwo, malarstwo, górnictwo. Eksperymentował z elektrycznością i pomiarami temperatury. Pisał również sztuki "jōruri" i jest autorem dwóch satyrycznych nowelek typu kokkeibon pt. "Nenashi-gusa" i "Fūryū Shidōken gen".
Jego pasje spotkały się z powszechnym niezrozumieniem i pewnego dnia w napadzie szału zabił jednego ze swoich uczniów, za co został aresztowany i stracony.

</doc>
<doc id="3968452" url="https://pl.wikipedia.org/wiki?curid=3968452" title="Dyskografia Krayzie Bone">
Dyskografia Krayzie Bone



</doc>
<doc id="3968453" url="https://pl.wikipedia.org/wiki?curid=3968453" title="Hiraga Gennai">
Hiraga Gennai



</doc>
<doc id="3968455" url="https://pl.wikipedia.org/wiki?curid=3968455" title="Stanisław Michel">
Stanisław Michel

Stanisław Michel (ur. 2 stycznia 1927 w Samborze, zm. 1 lipca 2020 w Gdańsku) – polski architekt przez całe życie związany z Gdańskiem, autor projektu budowy lub odbudowy przeszło stu kamienic w obrębie Głównego Miasta, a także obowiązującej przez kilkadziesiąt lat koncepcji zagospodarowania przestrzennego gdańskiego Śródmieścia. Przez wiele lat związany z biurem Miastoprojekt, w XXI wieku członek zespołu architektów Zapa-Architekci.
Życiorys.
W czasie II wojny światowej kończył edukację w jawnym technikum w Lublinie, działał także w Szarych Szeregach. Po przejściu frontu pozostał w konspiracji: gromadził broń i uczestniczył w akcjach zbrojnych. Gdy kierownictwo jego organizacji rozkazało mu rozpędzić chłopów zebranych w Wólce Lubartowskiej na wiecu z okazji parcelacji ziemi, 18-letni Michel porzucił szeregi i uciekł do Gdańska. Do miasta przybył z Lublina przez Warszawę w czerwcu 1945. 
Wstąpił na Wydział Architektury Politechniki Gdańskiej, gdzie jego profesorami byli m.in. Jan Kilarski prowadzący zajęcia z wyglądu dawnego Gdańska, po wojnie znajdującego się w stanie ruiny oraz Jan Borowski i Władysław Lam. Studia ukończył w 1951. Po ukończeniu studiów włączył się w ruch odbudowy Gdańska ze zniszczeń wojennych i wkrótce został jednym z naczelnych projektantów w Miastoprojekcie. Jego projekty wpisywały się w nurt „rekonstrukcji kreatywnej”, to jest nie odtwarzały kamienic w ich przedwojennej formie, a w wersji zidealizowanej. Stworzył projekty budowy i odbudowy 104 kamienic, w tym około 90 w obrębie gdańskiego Głównego Miasta. Wśród nich m.in. koncepcję odbudowy i dostosowania do celów muzealnych Domu Uphagena, projekty trzech kamienic przy ulicy Mariackiej, a także projekty m.in. hali targowej przy Targu Siennym, gospody pod Wielkim Młynem i Domu Młynarza. W tym okresie stworzył także plan zagospodarowania gdańskiego Głównego Miasta i Śródmieścia ("Plan Szczegółowy Zagospodarowania Śródmieścia Gdańska"), który obowiązywał przez kilkadziesiąt lat. 
Początkowo uczestniczył w wyburzaniu pozostałości architektury XIX-wiecznej jako reliktów pruskiego panowania nad Gdańskiem. W latach 80. i 90. powrócił w swoich projektach do form historyzujących, a powojenne wyburzenia zachowanych budynków ze względu na ich konotacje nazwał największym błędem w dziejach sztuki. Do jego projektów historycyzujących należy m.in. 12 kamienic w kompleksie „Stągiewna” na Wyspie Spichrzów oraz siedziba gdańskiego oddziału Narodowego Funduszu Zdrowia przy Podwalu Staromiejskim. 
Stworzył także wiele projektów modernistycznych, m.in. budynek Domu Rzemiosła, siedziby Rolniczej Kasy Ubezpieczeniowej, pawilon handlowy przy Kartuskiej, wieżowiec Olimp, dom kultury na Oruni, czy kompleks biurowy Artus Park. Zaprojektował także 12-budynkowe osiedle punktowców w Gdańsku-Oruni i dziesięć budynków mieszkalnych na Osiedlu Społecznym w Gdańsku. Brał również udział w tworzeniu ogólnego planu zagospodarowania miasta Rumi. Przez pewien czas pełnił również funkcję przewodniczącego komisji ładu przestrzennego przy Radzie Dzielnicy Śródmieście. 
Należał do założycieli zarejestrowanego w 1982 Zespołu Autorskich Pracowni Architektonicznych.
W 2012 w galerii GTPS „Punkt” odbyła się wystawa prac malarskich i architektonicznych Michela.
Pochowany na cmentarzu Srebrzysko w Gdańsku (rejon V, taras VIII-7-8/9).

</doc>
<doc id="3968458" url="https://pl.wikipedia.org/wiki?curid=3968458" title="Olha Łohinowa">
Olha Łohinowa

Olha Hermaniwna Łohinowa (ukr. Ольга Германівна Логінова, ros. Ольга Германовна Логинова, "Olga Giermanowna Łoginowa", ur. 3 lutego 1966 w Biełoriecku) – ukraińska narciarka alpejska, olimpijka.
Podczas igrzysk w Lillehammer w 1994 roku wzięła udział w pięciu konkurencjach alpejskich. Najlepszy rezultat osiągnęła w kombinacji, zajmując 18. miejsce. Ponadto była 37. w zjeździe i 40. w supergigancie, a w dwóch pozostałych konkurencjach nie została sklasyfikowana – slalomu giganta nie ukończyła, a w slalomie została zdyskwalifikowana.
W swojej karierze startowała w zawodach Pucharu Świata. Raz zdobyła punkty do klasyfikacji generalnej – w lutym 1983 roku w Sestriere zajęła 14. miejsce w kombinacji. Zdobyte w ten sposób dwa punkty dały jej 82. miejsce w klasyfikacji generalnej sezonu 1983/1984 i 33. miejsce w klasyfikacji kombinacji alpejskiej.
W lutym 1983 roku uplasowała się na 14. miejscu w slalomie na mistrzostwach świata juniorów w Sestriere.

</doc>
<doc id="3968459" url="https://pl.wikipedia.org/wiki?curid=3968459" title="Olga Łoginowa">
Olga Łoginowa



</doc>
<doc id="3968462" url="https://pl.wikipedia.org/wiki?curid=3968462" title="Złoty dotyk Nathana">
Złoty dotyk Nathana

Złoty dotyk Nathana (ang.: "Nathan for You") – amerykański program komediowy typu reality show prowadzony przez Nathana Fieldera tworzony we współpracy ze stacją Comedy Central. Pierwszy odcinek miał premierę 28 lutego 2013 roku.
Fabuła.
Nathan Fielder wciela się w rolę konsultanta, którego zadaniem jest rozwiązać jakiś problem (najczęściej pomóc osiągnąć sukces przedsiębiorcom, którzy zgodzili się wziąć udział w jego programie). W tym celu wdraża on pomysłowe, lecz dziwne i często kontrowersyjne rozwiązania. W rzeczywistości rozwiązania te mają charakter satyryczny, a ich celem jest obnażenie luk prawnych (np możliwości umieszczenia reklamy na nagrobku), chwytów marketingowych (np. fałszywe nagrody i wyróżnienia) czy ludzkiej łatwowierności (podpisywanie dokumentów bez czytania).

</doc>
<doc id="3968465" url="https://pl.wikipedia.org/wiki?curid=3968465" title="Jerzy Janoszka">
Jerzy Janoszka

Jerzy Janoszka (ur. 10 sierpnia 1952 w Żarach) – polski działacz społeczny i humanitarny, założyciel i prezes stowarzyszenia "Klub Ludzi Życzliwych", współzałożyciel Polskiego Komitetu Konwencji Praw Dziecka. Pracował jako sanitariusz w izbie chorych w Schronisku im. Brata Alberta we Wrocławiu. 
Jest inicjatorem wielu akcji dobroczynnych na rzecz ubogich, chorych i osieroconych dzieci, za które został uhonorowany m.in. przez UNICEF. Autor programów "Klub Ludzi Życzliwych" emitowanych na antenie Telewizji Polskiej S.A. Inicjator wielu akcji pomocowych na rzecz ubogich i bezdomnych. Wspólnie z polską Policją organizował „Wielkie Konwoje Radości” – transporty darów dla dzieci z domów dziecka i potrzebujących.  
Odznaczony Krzyżem Zasługi, przyznanym przez prezydenta kraju za 20-letnią działalność charytatywną.
W 1998 roku odebrał statuetkę programu TVP „Zwyczajni Niezwyczajni”.

</doc>
<doc id="3968467" url="https://pl.wikipedia.org/wiki?curid=3968467" title="DR 350">
DR 350



</doc>
<doc id="3968469" url="https://pl.wikipedia.org/wiki?curid=3968469" title="35 Sonnets (tomik Fernanda Pessoi)">
35 Sonnets (tomik Fernanda Pessoi)

35 Sonnets – tomik liryków portugalskiego poety Fernanda Pessoi, napisany po angielsku w stylu poezji elżbietańskiej, opublikowany w 1918. Poeta wydał tomik własnym nakładem i wysłał jeden egzemplarz do "Times Literary Supplement", zyskując uznanie redakcji znajomością renesansowej angielszczyzny.

</doc>
<doc id="3968472" url="https://pl.wikipedia.org/wiki?curid=3968472" title="Wieże Wignacourt">
Wieże Wignacourt



</doc>
<doc id="3968473" url="https://pl.wikipedia.org/wiki?curid=3968473" title="Mabuchi Kamo">
Mabuchi Kamo

 – japoński uczony epoki Edo, filozof i poeta.
Życiorys.
Urodził się niedaleko Hamamatsu. Jego ojciec, Masanobu Ōkabe, był kapłanem shintō. Między 1733 a 1736 rokiem pobierał nauki w Kioto u Azumamaro Kady, a następnie zamieszkał w Edo, wstępując na służbę u księcia Munetaki Tayasu, syna sioguna Yoshimune Tokugawy. W 1760 roku przekazał prowadzoną przez siebie szkołę synowi Sadao i udał się w wędrówkę po kraju, odwiedzając m.in. chram Ise-jingū.
Był zwolennikiem nacjonalistycznej szkoły "kokugaku". Głosił apoteozę instytucji cesarstwa i osoby cesarza, a także prymat japońskiej tradycji i języka, źródła wszelkich nieszczęść spadających na Japonię upatrując w uleganiu wpływom chińskim, zwłaszcza buddyzmowi i konfucjanizmowi. Tworzył poezje w stylu waka. Jest autorem komentarzy do dzieł klasycznych takich jak "Man’yōshū", "Genji monogatari", "Kanjikō" i "Nimanabi".
Jego uczniem był Norinaga Motoori.

</doc>
<doc id="3968474" url="https://pl.wikipedia.org/wiki?curid=3968474" title="Kamo no Mabuchi">
Kamo no Mabuchi



</doc>
<doc id="3968475" url="https://pl.wikipedia.org/wiki?curid=3968475" title="Kamo Mabuchi">
Kamo Mabuchi



</doc>
<doc id="3968482" url="https://pl.wikipedia.org/wiki?curid=3968482" title="Non expedit">
Non expedit

Non expedit (z łac. "nie jest pożytecznym") – encyklika papieża Piusa IX wydana 10 września 1874 o podtytule "O zakazie udziału katolików w polityce państwa włoskiego".
Papież w tej encyklice zabronił katolikom biernego i czynnego udziału w wyborach parlamentarnych oraz udziału w polityce włoskiego państwa. Zakaz nie dotyczył samorządów.
Tło powstania.
W 1861 powstało Królestwo Włoch, które od początku swego istnienia przyjmowało ustawodawstwo antykościelne. Na początku lat 60. XIX w turyński dziennikarz Giacomo Margotti zaproponował, aby katolicy w proteście przeciwko podbijaniu papieskich terenów, nie głosowali w wyborach. Polityka ta została przyjęta przez Stolicę Apostolską w 1868. W 1870 Włochy zbrojnie zajęły ostatnie tereny Państwa Kościelnego. Pius IX ogłosił się "więźniem Watykanu". Większość katolików była zwolennikami obalonych w wyniku zjednoczenia monarchów. Z drugiej strony przed wydaniem encykliki w parlamencie włoskim znalazło się kilku przedstawicieli katolickich m.in.: Vito d'Ondes Reggio, Augusto Conti, Cesare Cantù i inni.
Po wydaniu.
Encyklika nie spotkała się z powszechną aprobatą również w środowiskach katolickich. Już kolejny papież Leon XIII rozważał złagodzenie przepisów non expedit, jednak ostatecznie za jego pontyfikatu nie uległy one zmianie. Pius X w 1904 zgodził się udzielać indywidualnych dyspens szczególnie, gdy miały one służyć zapobiegnięciu wyborowi kandydata "wywrotowego". Biskupi w takiej sytuacji mogli poprosić o dyspensę i zaprosić katolików do udziału w wyborach. Ostatecznie przepisy non expedit zniósł we wrześniu 1919 Benedykt XV.

</doc>
<doc id="3968486" url="https://pl.wikipedia.org/wiki?curid=3968486" title="Robert Nighthawk">
Robert Nighthawk

Robert Nighthawk, właśc. Robert Lee McCollum (ur. 30 listopada 1909 w Helena, zm. 5 listopada 1967 tamże) – amerykański wokalista i gitarzysta bluesowy związany z bluesem chicagowskim. Naprawdę nazywał się Robert Lee McCollum, ale swoich pierwszych nagrań w 1937 r. dokonał jako Robert Lee McCoy. Później przyjął pseudonim Robert Nighthawk.
Życiorys.
Urodził się w Helenie w hrabstwie Phillips w stanie Arkansas. Jej ojcem był McCollum, a matką McCoy. Jako dziecko pracował na farmie.
W 1921 r., w wieku 12 lat, uciekł z domu do Luizjany i nauczył się grać na harmonijce ustnej od Eddiego Jonesa. Włóczył się po południu stanów i od czasu do czasu występował w miejscowych barach.
W połowie lat 20. XX w. pojawił się w Memphis w stanie Tennessee i rozpoczął grać w znanym zespole prowadzonym przez Willa Shade'a – Memphis Jug Band – w miejscowych parkach, salach tanecznych, barach oraz na ulicach miasta. Ponieważ zespół ten zaczął nagrywać w lutym 1927 r., nie ma nagrań z okresu ich współpracy. 17 kwietnia 1926 r. urodził się jego syn Samuel Lee McCollum, którym Robert się nie zajmował, nie wiadomo z jakich przyczyn. Mimo tego wyrósł on na szanowanego bluesmana i znanego perkusistę bluesowego, działającego pod nazwiskiem Sam Carr. Grał on potem w grupie swojego ojca Nighthawks.
Pod koniec lat 20. współpracował z Williamem Warrenem, z którym występował w Black Cat Drug Store w Hollandale. W 1931 r. występował z gwiazdą muzyki country – Jimmiem Rodgersem. Następnie stworzył duet ze swoim kuzynem gitarzystą i wokalistą bluesowym Houstonem Stackhouse'em, który nauczył go grać na gitarze. Ich bazą była farma w Murphy Bayou. Występowali w lokalnych barach, na przyjęciach i piknikach w rejonie Hollandale przez kilka lat. W 1932 r. doszedł do nich brat Roberta – Percy McCollum i rozpoczęli koncertować w barach, w salach tanecznych, na piknikach i prywatkach w rejonie Crystal Springs i Frair's Point w stanie Missisipi. Gdy Robert miał 23 lata wystąpili na przyjęciu weselnym po ślubie Muddy Watersa z jego pierwszą żoną. Mniej więcej w tym czasie Robert i Houston wystąpili w programie radiowym stacji WJDX w Jackson. Występowali także w rejonie Vicksburga. Następnie Robert powrócił do Memphis i rozpoczął współpracę w Johnem Lee Hookerem. Oprócz tego często występował z Mississippi Sheiks, Henrym Townsendem, Big Joem Williamsem i innymi m.in. w takich miastach jak Friar's Point, St Louis w stanie Missouri i w Chicago w stanie Illinois. Przed 1935 r. współpracował z pieśniarką bluesową Laurą Dukes w East St Louis. W połowie lat 30. często odbywał tournée w ramach większych trup karnawałowych.
5 maja 1937 r. dokonał swoich pierwszych nagrań dla firmy Bluebird w hotelu Leland w Aurorze w stanie Illinois. Nagrań dokonano w trio: Robert Lee McCoy (czyli Robert Nighthawk) grał na gitarze i śpiewał, na drugiej gitarze wystąpił Big Joe Williams, a na harmonijce Sonny Boy Williamson. Jednym z nagranych utworów był "Prowling Nighthawk", od którego przybrał swój pseudonim. 11 listopada 1937 r. odbyła się jego druga sesja nagraniowa dla firmy Bluebird w tym samym miejscu. Oprócz Williamsa i Williamsona wspomagał go Henry Townsend. Na obu sesjach nagrano 14 bluesów. 18 grudnia 1938 r. jako Rambling Bob nagrał także dla Bluebird kolejnych 8 bluesów. Obok Williamsona wspomagał go pianista Speckled Red.
Pod koniec lat 30. i na początku lat 40. XX w. występował często w barach, spelunkach, klubach i na przyjęciach w rejonie Heleny w Arkansas.
5 czerwca 1940 r. nagrał jako Peetie's Boy dla wytworni Decca Records 4 bluesy w towarzystwie Anny Sortier (voc.). Inni muzycy z tej sesji są nieznani.
Na przełomie lat 30. i 40. koncertował ze skrzypkiem Sonem Simsem, który podobno już wtedy grał na elektrycznie wzmocnionym instrumencie. W latach 1943-1947 często występował w takich programach radiowych jak Bright Star Flour Show czy też Mother's Best Flour Show nadawanych przez radio KFFA w Helenie. Często koncertował w lokalnych klubach i barach. Pojawiał się także radiu WROX w Clarksdale oraz w radiu WDIA w Memphis. Na początku lat 40. Nighthawk przebywał w Chicago, gdzie razem z Johnem Henrym Barbee i innymi muzykami występował na Maxwell Street w rejonie znanym jako "Jew Town" lub wśród Polonii – "Żydowem". 10 listopada 1948 r. odbyła się jego pierwsza sesja dla firmy Chess z towarzyszeniem Ethel Mae (voc.), Sunnylanda Slima (p.) i Williego Dixona (kontrabas). W latach 1948-1950 często występował w rejonie Cairo. W 1949 r. sformował Nighthawk Trio, z którym odbył tournée po klubach w południowych stanach USA.
12 lipca 1949 r. i 5 stycznia 1950 r. Nighthawk ponownie wszedł do studia nagraniowego i nagrał pod marką The Nighthawks 8 bluesów dla firm Chess i Aristocrat.
Początek lat 50. spędził na występach w Ned Love's Moonlight Inn w St Louis oraz kontynuował koncerty w lokalnych spelunkach, barach, klubach oraz na przyjęciach i piknikach w rejonie Heleny aż do początku lat 60.
12 lipca 1951 r. dokonał nagrań dla firmy United w Chicago. Wspomagali go tacy muzycy jak Roosevelt Sykes lub Bob Call, Ransom Knowling i prawdopodobnie Jump Jackson. 25 października 1952 r. nagrał 7 bluesów dla wytworni Pearl i States przy pomocy Curtisa Jonesa i Knowlinga. Ponownie wejdzie do studia dopiero w 1964 r..
W 1963 r. znów występował za napiwki na Maxwell Street w Chicago. Pojawił się także w filmie "And This is Free". W 1964 r. sformował swój kolejny zespół Flames of Rhythm, z którym występował w lokalnych klubach i barach w Chicago. W 1964 został nagrany na 4 sesjach nagraniowych w Chicago, dla takich wytwórni jak Decca, Chess, Rounder i Testament. W pierwszej sesji dla Chess nagrywali z nim Little Walter, Henry Gray, Willie Dixon i Clifton James. W drugiej sesji (30 czerwca) wzięli udział Walter i James, oraz Lafayette Leake, Buddy Guy i Jack Myers. W trzeciej sesji (wrzesień) – Carey Bell, Eddie El lub Johnny Young i Robert Whitehead. W czwartej sesji (14 października) – John Wrencher, Young i być może Little Walter.
W 1964 r. występował z Little Walterem w Mandel Hall na Uniwersytecie Chicagowskim. Następnie koncertował w First Floor Club w Toronto w Kanadzie i w Diz's Club w Chicago. W 1965 r. dał serię koncertów w Jackson w Missisipi, po czym na Florydzie pracował jako wędrowny robotnik, a następnie wystąpił w programie "King Biscuit Time" w radiu KFFA w Helenie. Następnie znów pracował pozamuzycznie okazjonalnie występując w klubach w rejonie Heleny i Luli w Missisipi.
28 sierpnia 1967 r. odbyła się jego ostatnia sesja nagraniowa dla wytwórni Arhoolie Records w Dundee, która była firmowana przez Robert Nighthawk &amp; the Blues Rhythm w składzie Houston Stackhouse, Peck Curtis i Carey Mason.
W listopadzie został przyjęty do Helena Hospital, gdzie zmarł 5 listopada w rezultacie problemów z sercem. Został pochowany na Magnolia Cemetery w Helenie.
Życie prywatne.
Był żonaty. Jego synem był znany perkusista bluesowy Samuel McCollum występujący jako Sam Carr. Houston Stackhouse był najbliższym kuzynem Nighthawka (ich matki były siostrami). Siostra Nighthawka – Margaret – poślubiła bluesmana Joego Williego Wilkinsa. Brat Nighthawka Percy McCollum także był muzykiem.
Ocena i krytyka.
W 1983 r. został wprowadzony do Blues Hall of Fame.
Prawdopodobnie około 1945 r. grał już na gitarze elektrycznej, jako jeden z niewielu bluesmanów. Szybko stał się mistrzem stylu ślizgowego (ang. slide guitar) i wiadomo, iż to właśnie on wtajemniczył Muddy'ego Watersa w tajniki tego stylu. Był muzykiem pełnym inwencji, grającym czystym tonem i perfekcyjnie.
Był jednym z tych muzyków, którzy przekształcili wiejski, akustyczny blues z Delty w Missisipi, w elektryczny blues chicagowski.
Był pod wpływem takich gitarzystów jak Robert Johnson, Houston Stackhouse, Tampa Red i Peetie Wheatstraw.
Wpłynął na takich muzyków jak Frank Frost, Earl Hooker, Elmore James, Muddy Waters, Frank Seals, J.B. Hutto, Lonnie Pitchford, Jimmy Rogers, Luther "Georgia Boy" Johnson i Jimmie Lee Robinson.
[Cytaty za]

</doc>
<doc id="3968494" url="https://pl.wikipedia.org/wiki?curid=3968494" title="Michelle Williams (pływaczka)">
Michelle Williams (pływaczka)



</doc>
<doc id="3968498" url="https://pl.wikipedia.org/wiki?curid=3968498" title="Pío Cabanillas Alonso">
Pío Cabanillas Alonso

Pío Cabanillas Alonso (ur. 9 grudnia 1958 w Madrycie) – hiszpański prawnik i menedżer, w latach 1998–2000 dyrektor generalny Radiotelevisión Española, od 2000 do 2002 rzecznik prasowy rządu w randze ministra.
Życiorys.
Jego ojcem był polityk Pío Cabanillas, pełniący m.in. funkcję ministra sprawiedliwości. W 1980 został absolwentem prawa na Uniwersytecie Complutense w Madrycie. Uzyskał magisterium z prawa międzynarodowego we Fletcher School of Law and Diplomacy. Pracował jako prawnik w branży mediowej, w departamencie praw człowieka Rady Europy i w Komisji Europejskiej w dyrekcji generalnej do spraw konkurencji. W latach 1989–1991 zatrudniony w News Corporation, koncernie mediowym kontrolowanym przez Ruperta Murdocha. Od 1991 pracował na dyrektorskich stanowiskach w PRISA, hiszpańskim koncernie z tej samej branży.
Od 1998 do 2000 był dyrektorem generalnym Radiotelevisión Española, hiszpańskiego komitetu radiowo-telewizyjnego. W kwietniu 2000 dołączył do drugiego gabinetu José Maríi Aznara tworzonego przez Partię Ludową. Został w nim rzecznikiem prasowym rządu w randze ministra. Funkcję tę pełnił do lipca 2002. Powrócił następnie do sektora prywatnego. Obejmował m.in. stanowiska dyrektorskie w koncernach Endesa i Acciona oraz wiceprzewodniczącego rady dyrektorów przedsiębiorstwa Codere.

</doc>
<doc id="3968500" url="https://pl.wikipedia.org/wiki?curid=3968500" title="Sonnets and Songs (tomik Helen Hay Whitney)">
Sonnets and Songs (tomik Helen Hay Whitney)

Sonnets and Songs – tomik amerykańskiej poetki Helen Hay Whitney, opublikowany w 1905 w Nowym Jorku nakładem oficyny Harper &amp; Brother. Zgodnie z tytułem dzieli się na dwie części "Sonnets" i "Songs". Część sonetystyczna zawiera trzydzieści utworów. Są to "Ave atque Vale", "Chaque baiser vaut un roman", "As a Pale Child", "Flower of the Clove", "Too Late", "The Supreme Sacrifice", "Malua", "Love's Legacy", "How we would Live!", "In Extremis", "The Forgiveness", "With Music", "Alpha and Omega", "Flowers of Ice", "Love and Death", "The Message", "Tempest and Calm", "After Rain", "Not through this Door", "Pot-Pourri", "Eadem Semper", "To a Woman", "Aspiration-I", "Aspiration-II", "The Gypsy Blood", "Not Dead but Sleeping", "The Last Gift", "Amor Mysticus", "The Pattern of the Earth" i "Disguised". Część pieśniowa zawiera 40 wierszy. Są to między innymi utwory "On the White Road", "The Wanderer", "False", "A Song of the Oregon Trail", "The Apple-Tree", "Silver and Rose", "To-Morrow", "The Greater Joy", "The Rose-Colored Camelia-Tree", "Good-Bye Sorrow", "In Harbor", "Rosa Mundi" i "The Ribbon", jak również "The Aster", "Heart and Hand", "The Golden Fruit", "To a Moth", "Winter Song", "Youth", "Persephone", "Étoiles d'Enfer" i "Enough of Singing". Poza tym w tomie znalazły się liryki "Truth", "The Philosopher", "Prayers", "A South-Sea Lover Scorned", "In May", "For Your Sake", "Lyric Love", "Be Still", "Butterfly Words" i "Music". Utwory z drugiej serii są zróżnicowane pod względem formalnym. Wiersz "The Ghost" został napisany przy użyciu strofy sześciowersowej:
Utwór "Fight!" składa się z dwóch zwrotek czterowersowych, "In Tonga" jest ośmiowersowym epigramatem, "This was the Song" jest zbudowany ze zwrotek sześciowersowych, "To E. D.", "The Dance", "Vanquished" i "Tranquillity" są złożone z dwóch kwartyn.

</doc>
<doc id="3968504" url="https://pl.wikipedia.org/wiki?curid=3968504" title="Lista bohaterów Prison Break">
Lista bohaterów Prison Break



</doc>
<doc id="3968507" url="https://pl.wikipedia.org/wiki?curid=3968507" title="Sonnets from the Crimea (przekład cyklu Adama Mickiewicza)">
Sonnets from the Crimea (przekład cyklu Adama Mickiewicza)

Sonnets from the Crimea – przekład "Sonetów krymskich" Adama Mickiewicza dokonany przez Ednę Worthley Underwood, wydany w San Francisco w 1917 nakładem oficyny Paul Elder and Company. 

</doc>
<doc id="3968508" url="https://pl.wikipedia.org/wiki?curid=3968508" title="Kiautschou">
Kiautschou



</doc>
<doc id="3968513" url="https://pl.wikipedia.org/wiki?curid=3968513" title="Yamaha Majesty 250">
Yamaha Majesty 250

Yamaha Majesty 250 – japoński motocykl produkowany od 1996 roku przez Yamaha Motor Company.
Majesty 250 zadebiutował w roku 1996, jako odpowiedź Yamahy na Hondę Helix 250. W 2000 roku motocykl został gruntownie odmłodzony: nadano mu bardziej agresywne i opływowe kształty, powiększono kanapę, zmieniono wskaźniki, zaczęto montować hamulce tarczowe (z zaciskami dwutłoczkowymi) oraz został wydłużony o 3,5 cm. Wersja po liftingu znana jest również jako "Majesty 2"
Dane techniczne:

</doc>
<doc id="3968515" url="https://pl.wikipedia.org/wiki?curid=3968515" title="Moons of Nippon (antologia)">
Moons of Nippon (antologia)

Moons of Nippon – antologia dawnej poezji japońskiej w przekładzie Edny Worthley Underwood, opublikowana w 1919 w Chicago nakładem oficyny Ralpha Fletchera Seymoura. Wśród zaprezentowanych autorów znaleźli się między innymi Ohotsuno Ozi, Abeno Muneto, 
Abeno Nakamaro, Ohotomo no Sukune Yakamochi, Yukada, Ishikawa, Kibino, Arihara no Narihira, Sozo, Ochi, Ohoyeno Tsisato, Onono Komachi, Motoyosi, Muneyaki i Kanemori.

</doc>
<doc id="3968516" url="https://pl.wikipedia.org/wiki?curid=3968516" title="Elvira Rodríguez">
Elvira Rodríguez

María Elvira Rodríguez Herrer (ur. 15 maja 1949 w Madrycie) – hiszpańska polityk, ekonomistka i samorządowiec, parlamentarzystka, w latach 2003–2004 minister środowiska.
Życiorys.
Absolwentka studiów ekonomicznych na Uniwersytecie Complutense w Madrycie. Od 1972 pracowała w państwowym korpusie audytorów na różnych stanowiskach. W latach 1996–2000 była dyrektorem generalnym do spraw budżetu w administracji rządowej, następnie została sekretarzem stanu do spraw budżetu i wydatków.
W 2002 dołączyła do zarządu Partii Ludowej. W marcu 2003 zastąpiła Jaume Matasa na stanowisku ministra środowiska w drugim rządzie José Maríi Aznara. Urząd ten sprawowała do końca funkcjonowania tego gabinetu w kwietniu 2004. W latach 2004–2006 była posłanką do Kongresu Deputowanych VIII kadencji. Następnie odpowiadała za sprawy transportu w rządzie wspólnoty autonomicznej Madrytu (2006–2007) oraz była przewodniczącą regionalnego parlamentu (2007–2011).
W 2011 wchodziła w skład Senatu. W tym samym roku powróciła do Kongresu Deputowanych. W 2012 złożyła mandat poselski, obejmując stanowisko przewodniczącej Krajowej Komisji Rynku Papierów Wartościowych (CNMV), którą kierowała do 2016. W 2017 została prezesem kontrolowanego przez państwowy holding przemysłowy SEPI przedsiębiorstwa TRAGSA. W listopadzie 2019 kolejny raz wybrana na posłankę do niższej izby hiszpańskiego parlamentu.

</doc>
<doc id="3968517" url="https://pl.wikipedia.org/wiki?curid=3968517" title="Antoni Gębala">
Antoni Gębala

Antoni Gębala (ur. 19 marca 1919 w Wilkowicach, zm. kwiecień 1994) – polski lekarz pediatra, profesor nauk medycznych.
W roku 1937 ukończył I Liceum Ogólnokształcące im. Mikołaja Kopernika w Bielsku-Białej. Następnie rozpoczął studia medyczne na Uniwersytecie Jagiellońskim, podczas których dorabiał m.in. jako korepetytor i pracownik fizyczny. Naukę przerwała II wojna światowa. W początkowych latach okupacji ukrywał się w Zborowie, gdzie pracował jako nauczyciel tajnego nauczania. W latach 1942–1944 kontynuował przerwane studia we Lwowie, a ich V rok ukończył we wrześniu 1945 już na UJ. Został następnie zatrudniony w tym uniwersytecie początkowo na stanowisku asystenta w Zakładzie Fizjologii, później w Zakładzie Farmakologii, a ostatecznie w Zakładzie Pediatrii.
W 1947 obronił doktorat i został adiunktem w Klinice Pediatrycznej, kierowanej przez profesora Władysława Bujaka. Łączył tę pracę z funkcją lekarza szkolnego i kierowaniem "Przychodnią dla Dzieci Ulicy". Dwukrotnie przebywał też na zagranicznych stypendiach WHO w Szwajcarii, Austrii, Włoszech, Francji i Kanadzie. W 1954 roku uzyskał habilitację. W latach 1960–1961 był współtwórcą i kierownikiem II Kliniki Pediatrycznej w Krakowie.
Jesienią 1961 roku przeniósł się do Lublina, gdzie podjął pracę na Akademii Medycznej, gdzie objął posadę dyrektora Instytutu Pediatrii. W roku 1965 otrzymał tytuł profesora nadzwyczajnego, profesorem zwyczajnym został w roku 1972. Był jednym ze współzałożycieli Dziecięcego Szpitala Klinicznego. Na emeryturę odszedł 30 września 1989 roku. Zmarł w 1994 i 1 maja 1994 został pochowany na cmentarzu przy lubelskim kościele św. Agnieszki.
Opublikował 164 prace naukowe i był autorem rozdziałów w podręcznikach i monografiach. Uczestniczył w 50 zjazdach naukowych, wygłaszając ponad 100 referatów. Promował 40 doktorów medycyny, 11 jego współpracowników otrzymało tytuł profesora, a ponad 100 kształcących się pod Jego okiem lekarzy – pełną specjalizację pediatryczną. Uhonorowano go odznaczeniami państwowymi i resortowymi, a także orderami "Zasłużonego dla Lublina" i "Zasłużonego dla Lubelszczyzny" oraz odznaką "Przyjaciela Dziecka".
Jest patronem Uniwersyteckiego Szpitala Dziecięcego w Lublinie oraz przylegającej do niego ulicy.

</doc>
<doc id="3968518" url="https://pl.wikipedia.org/wiki?curid=3968518" title="Dan Smith (piosenkarz)">
Dan Smith (piosenkarz)

Daniel Campbell "Dan" Smith (ur. 14 lipca 1986 w Londynie) – brytyjski piosenkarz, autor tekstów oraz producent muzyczny. Jest głównym wokalistą, producentem, autorem tekstów i założycielem brytyjskiego rockowego zespołu Bastille. Zespół powstał w 2010, a osiągnął masową popularność w 2013 wraz z publikacją piosenki "Pompeii". We wrześniu 2016 roku grupa wydała swój drugi album, "Wild World". 14 czerwca 2019 ukazał się ich trzeci album zatytułowany " Doom Days ".
Kariera solowa.
Smith uczył się w University of Leeds w Leeds, w hrabstwie West Yorkshire, gdzie ukończył kierunek Język Angielski i Literatura. W wieku piętnastu lat Smith zaczął komponować utwory na fortepianie i laptopie w swojej sypialni, ale trzymał je w sekrecie przed swoją rodziną i znajomymi. Było tak, dopóki jego sekret nie został odkryty przez przyjaciela, który natknął się na niego w trakcie tworzenia. Ten przyjaciel namówił go do wzięcia udziału w konkursie, którego nagrodą było profesjonalne nagranie w studiu i wstęp na koncercie. Perkusista zespołu Chris "Woody" Wood opisał jego wcześniejszą muzykę jako "left wing" (lewicową). Smith nie osiągnął szerokiego sukcesu w swojej solowej karierze, ale kontynuował pisanie piosenek, samotnie, jak i ze swoim bliskim przyjacielem, współlokatorem, Ralphem Pelleymounter z zespołu "To Kill a King". We dwoje stworzyli projekt nazwany "Annie Oakley Hanging", który Pelleymounter opisywał jako "kowbojski".
Po ukończeniu studiów Smith powrócił do Londynu, gdzie kontynuował realizację swojej solowej kariery. Po znalezieniu w skrzynce pocztowej broszury oraz naleganiach mamy skontaktował się z Woodem, który poszukiwał uczniów do nauki gry na perkusji. Smith spotkał się z Woodem w nadziei, że będzie mógł założyć zespół z jednym z jego uczniów. Wood był pod wrażeniem utworów Smitha do tego stopnia, że sam postanowił zostać perkusistą w jego zespole.
W 2015 Smith wystąpił jako wokalista w piosence "La Lune" wyprodukowanej i napisanej przez francuskiego muzyka elektronicznego na jego album . W tym samym roku Dan Smith współ-napisał z Foxes i zaśpiewał piosenkę "Better Love" wydaną 4 września.
Smith, wraz ze swoim zespołem, wypuścił trzy albumy "Bad Blood", "Wild World" i "Doom Days".
Wpływy.
Smith jest fanem serialu telewizyjnego Twin Peaks oraz jednego z twórców – Davida Lyncha. Serial był inspiracją dla jednej z pierwszych nagranych piosenek "Laura Palmer" i "Overjoyed" – pierwszej piosenki Bastille wydanej przez Virgin Records.
Smith przedtem powiedział, że na jego wcześniejsze prace mocny wpływ mieli artyści tacy jak Regina Spektor.
Życie osobiste.
Pisze i aranżuje wszystkie piosenki Bastille. Pracował z przyjacielem Markiem Crew przy produkcji remixów "Bad Blood" i "Wild World". Gra na fortepianie, keybordzie, perkusji i melodyce.
Rodzice Smitha pochodzą z południowej Afryki. To im dedykowana jest piosenka "Durban Skies". Tekst utworu opowiada o tym, jak poznali i pokochali się jego rodzice.
Projekty poboczne.
Dan Smith współpracuje z Ralphem Pelleymounter z zespołu "To Kill a King" w projekcie zwanym "Annie Oakley Hanging".

</doc>
<doc id="3968519" url="https://pl.wikipedia.org/wiki?curid=3968519" title="Pływanie na Letnich Igrzyskach Olimpijskich 1964 – 4 × 100 m stylem dowolnym mężczyzn">
Pływanie na Letnich Igrzyskach Olimpijskich 1964 – 4 × 100 m stylem dowolnym mężczyzn

Sztafeta 4 × 100 m stylem dowolnym mężczyzn – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 13 października, a finał 14 października 1964 roku.
Sztafeta amerykańska w składzie Stephen Clark (52,9), Mike Austin (53,9), Gary Ilman (53,4) i Don Schollander (53,0) zdobyła złoty medal i pobiła rekord świata, uzyskawszy czas 3:33,2. Stephen Clark, płynąc na pierwszej zmianie sztafety, ustanowił również rekord globu na dystansie 100 m stylem dowolnym. Wicemistrzami olimpijskimi zostali Niemcy (3:37,2), podczas gdy brąz wywalczyli reprezentanci Australii (3:39,1).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3968523" url="https://pl.wikipedia.org/wiki?curid=3968523" title="Cavalier Tower">
Cavalier Tower



</doc>
<doc id="3968525" url="https://pl.wikipedia.org/wiki?curid=3968525" title="Zmartwychwstały (wiersz Kazimierza Przerwy-Tetmajera)">
Zmartwychwstały (wiersz Kazimierza Przerwy-Tetmajera)

Zmartwychwstały – wiersz Kazimierz Przerwy-Tetmajera opublikowany w trzecim tomie jego "Poezji". Utwór opisuje chwilę, w której zmartwychwstały Jezus opuszcza grób. Poemat został napisany przy użyciu strofy pięciowersowej rymowanej abaab, układanej jambicznym dziewięciozgłoskowcem.

</doc>
<doc id="3968543" url="https://pl.wikipedia.org/wiki?curid=3968543" title="Składy Najlepszych Zawodników II Ligi w Koszykówce Mężczyzn">
Składy Najlepszych Zawodników II Ligi w Koszykówce Mężczyzn

Składy Najlepszych Zawodników II Ligi w Koszykówce Mężczyzn – umowne składy najlepszych zawodników II ligi polskiej w koszykówce mężczyzn, wybierane co sezon poprzez głosowanie trenerów zespołów ligowych poszczególnych grup. Trenerzy nie mogą głosować na zawodników z trenowanych przez siebie zespołów.
W przypadku równej liczby głosów o miejscu w piątce decydowała wyższa pozycja drużyny w tabeli ligowej.
W 2017 roku MVP grupy D został wybrany Piotr Niedźwiedzki z Górnika Trans.eu Wałbrzych, nie został jednak wybrany do składu najlepszych zawodników swojej grupy.
pogrubienie – oznacza zawodnika, który uzyskał tytuł MVP sezonu regularnego danej grupy
(x – klub) – cyfra w nawiasie oznacza kolejne wybory do I składu tego samego zawodnika

</doc>
<doc id="3968548" url="https://pl.wikipedia.org/wiki?curid=3968548" title="Anthology of Massachusetts Poets">
Anthology of Massachusetts Poets

Anthology of Massachusetts Poets – zbiór wierszy poetów ze stanu Massachusetts w wyborze i opracowaniu Williama Stanleya Braithwaite’a, opublikowany w 1922 w Bostonie nakładem oficyny Small, Maynard &amp; Company. W książce zostały przedstawione wiersze między innymi Josepha Auslandera, Katherine Lee Bates, Ernesta Benshimola, Gamaliela Bradforda, Fanny Stearns Davis, Winnifred Virginii Jackson, Amy Lowell i Josephine Preston Peabody. Utwór zatytułowany "John Masefield" autorstwa Amy Bridgeman jest poświęcony angielskiemu poecie Johnowi Masefieldowi, autorowi poematu "Dauber". Ogółem antologia liczy ponad 160 stron druku. Zawiera 90 utworów 57 poetów.

</doc>
<doc id="3968550" url="https://pl.wikipedia.org/wiki?curid=3968550" title="Paweł Parada">
Paweł Parada

Paweł Parada (Porada) (ur. ok. 1819 prawdopodobnie w Branwi, zm. po 1864) – powstaniec styczniowy, włościanin.
Miał pochodzić ze wsi Branew w Ordynacji Zamojskiej, gdzie posiadał 21-morgowe gospodarstwo. Dawniej powszechny był pogląd – zdaniem Ryszarda Bendera błędny – że wywodził się z Godziszowa, gdzie piastował funkcję sołtysa.
W pierwszych dniach powstania zorganizował oddział kosynierów, złożony z chłopów oraz mieszczan ordynackich. W dniu 19 maja 1863 pod Tyszowcami ze swym oddziałem wsparł połączone siły Jana Czerwińskiego i Marcina Borelowskiego, czym zmusił Rosjan do odwrotu. Pod koniec lipca 1863 przyłączył się do Tomasza Wierzbickiego i ponownie do Borelowskiego. Miał wówczas dowodzić kosynierami w stopniu porucznika lub majora i brać udział w walkach w okolicach Zamościa i Hrubieszowa, wyróżniając się dzielnością i wzrostem. Uczestniczył w bitwie pod Żyrzynem, gdzie miał przejąć znaczną sumę pieniędzy ze zdobytej poczty. Powrócił do domu po bitwie pod Fajsławicami.
Aresztowano 4 czerwca 1864, a 14 sierpnia został skazany na 8-letnią wywózkę na Syberię i konfiskatę mienia. Tymczasowo osadzony na lubelskim zamku, 28 września zbiegł stamtąd z Władysławem Lewandowskim i Józefem Wróblewskim i przedarł się do Galicji. Podejrzewano, że mógł powrócić w rodzinne strony i tam się ukrywać, jednak wskutek jego nieobecności gospodarstwem zajmowała się żona Katarzyna, z którą doczekał się czwórki dzieci. Nie jest znana dokładna data śmierci Pawła Parady.
Jest patronem jednej z ulic na lubelskim Konstantynowie.

</doc>
<doc id="3968551" url="https://pl.wikipedia.org/wiki?curid=3968551" title="Irena Pfeiffer">
Irena Pfeiffer

Irena Pfeiffer zam. Henzel (ur. 23 września 1912 w Szczucinie, zm. 6 lipca 1996 w Krakowie) – polska kompozytorka, dyrygentka i pedagog.
Życiorys.
W 1931 ukończyła Państwowe Seminarium Nauczycielskie w Krakowie. W latach 1931–1934 uczyła się w Szkole Muzycznej im. Władysława Żeleńskiego w Krakowie w klasie fortepianu Kazimiery Treterowej. W 1934 złożyła egzamin państwowy w Państwowym Konserwatorium w Katowicach. Od 1946 do 1952 studiowała w Państwowej Wyższej Szkole Muzycznej w Krakowie kompozycję pod kierunkiem Artura Malawskiego oraz dyrygenturę u Waleriana Bierdiajewa i Witolda Krzemieńskiego.
Jeszcze w 1934 rozpoczęła działalność pedagogiczną i zorganizowała swój pierwszy chór mieszany przy świetlicy dla bezrobotnych w Krakowie, w 1939 (w konspiracji) – chór żeński "Akord", z którym pracowała do 1967. W latach 1949–1957 prowadziła chór męski Krakowskiego Towarzystwa Śpiewaczego "Echo". W 1962 założyła chór męski "Bard" i pracowała z nim do 1982. Od 1946 prowadziła także chóry w krakowskich szkołach muzycznych. W latach 1955–1972 uczyła w Państwowym Liceum Muzycznym w Krakowie, gdzie zorganizowała orkiestrę symfoniczną oraz chór żeński i kierowała wydziałem pedagogicznym. Od 1966 do 1977 sprawowała opiekę artystyczną nad zespołem polonijnym "The Lira Singers" z Chicago. W latach 1974–1990 była członkinią Komisji ds. Muzyki Kościelnej Archidiecezji Krakowskiej.
Z prowadzonymi przez siebie chórami występowała w Polsce oraz za granicą, m.in. w Holandii, dawnej Jugosławii, Niemczech, Szwajcarii, Włoszech, Stanach Zjednoczonych. Brała udział w międzynarodowych festiwalach chóralnych, m.in. w Veszprém, Budapeszcie, Gorycji i Hadze, zdobywając wiele nagród.
Irena Pfeiffer działalność kompozytorską rozpoczęła w 1942. Przede wszystkim komponowała utwory pedagogiczne i chóralne, przeznaczone głównie dla zespołów dziecięcych i amatorskich, a także muzykę sakralną. Wyróżnione zostały one m.in. na 2. i 3. Biennale Sztuki Dziecięcej w Poznaniu (1975, 1977), na Festiwalu Współczesnej Twórczości Muzycznej dla Dzieci i Młodzieży "Do-Re-Mi" w Łodzi (1977), na Sakrosongach w Krakowie (1972), Toruniu (1973) i Warszawie (1974), na konkursie Episkopatu Polskich (1984).
Irena Pfeiffer za całokształt działalności została uhonorowana wieloma nagrodami i odznaczeniami, m.in. czterokrotnie Nagrodą Ministra Kultury i Sztuki (1951, 1959, 1966, 1967), czterokrotnie najwyższymi odznaczeniami Polskiego Związku Chórów i Orkiestr (1963, 1975, 1986, 1988), Nagrodą miasta Krakowa (1965), Nagrodą Prezesa Rady Ministrów (1978), Krzyżem Oficerskim Orderu Odrodzenia Polski (1982), Nagrodą im. Brata Alberta (1984), Medalem Pro Ecclesia et Pontifice (1988).
Rodzina Ireny Pfeiffer ma bogate tradycje muzyczne: m.in. brat matki Stanisław Hajduk był skrzypkiem samoukiem ze słuchem absolutnym, jego syn - kuzyn I. Pfeiffer - Andrzej Hajduk to wiolonczelista (m.in. Göttinger Symphonieorchester), a córka Elżbieta Widłak - kuzynka I. Pfeiffer - to absolwentka klasy kompozycji St. Wiechowicza i T. Machla w krakowskiej PWSM, wieloletnia redaktor PWM, której syn Wojciech Widłak jest kompozytorem, profesorem Akademii Muzycznej w Krakowie.

</doc>
<doc id="3968552" url="https://pl.wikipedia.org/wiki?curid=3968552" title="Prefektura apostolska Yiduxian">
Prefektura apostolska Yiduxian

Prefektura apostolska Yiduxian (łac. "Apostolica Praefectura Induhsienensis", chiń. 天主教益都监牧区) – rzymskokatolicka prefektura apostolska ze stolicą w Qingzhou, w prefekturze miejskiej Weifang, w prowincji Szantung, w Chińskiej Republice Ludowej.
Patriotyczne Stowarzyszenie Katolików Chińskich używa nazwy "diecezja Weifang".
Historia.
16 czerwca 1931 z mocy decyzji Piusa XI wyrażonej w brewe "Nobis commissum" erygowano prefekturę apostolską Yiduxian. Dotychczas wierni z tych terenów należeli do wikariatu apostolskiego Czyfu (obecnie diecezja Yantai).
Od zwycięstwa komunistów w chińskiej wojnie domowej w 1949 prefektura apostolska, podobnie jak cały prześladowany Kościół katolicki w Chinach, nie może normalnie działać. W 1958 Patriotyczne Stowarzyszenie Katolików Chińskich obsadziło katedrę w Yiduxian swoim biskupem Henrym Jia Fushanem, mimo iż legalny prefekt o. John Yang Fengshu OFM wciąż żył. Pomimo przynależności do posłusznego wobec komunistów Patriotycznego Stowarzyszenia Katolików Chińskich bp Jia Fushan zginął w czasie rewolucji kulturalnej.
Kolejnym biskupem został Joseph Sun Zhibin. W czasie prześladowań był on więziony oraz skazany na reedukację przez pracę w fabryce odzieży skórzanej. Przystał jednak na współpracę z władzami i w 1988 został wyświęcony na biskupa bez zgody papieża. Jednak później Stolica Apostolska zatwierdziła jego sakrę. W chwili śmierci w 2008 97-letni bp Sun Zhibin uważany był za najstarszego urzędującego biskupa. Dotychczas nie mianowano jego następcy.
Prefekci apostolscy Yiduxian.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3968571" url="https://pl.wikipedia.org/wiki?curid=3968571" title="University of East Anglia">
University of East Anglia



</doc>
<doc id="3968590" url="https://pl.wikipedia.org/wiki?curid=3968590" title="Tobias Torgersen">
Tobias Torgersen

Tobias Retvik Torgersen (ur. 25 września 1982) – norweski biathlonista i trener.
Podczas mistrzostw świata juniorów w 2001 zajął 4. miejsca w biegu długim i sprincie oraz biegł na ostatniej zmianie norweskiej sztafety 4 x 7,5 kilometra, która wywalczyła brązowy medal.
Wielokrotny mistrz kraju w juniorskich kategoriach wiekowych, jako senior dwukrotny mistrz Norwegii w biegach sztafetowych.
Po zakończeniu kariery został trenerem biathlonu, w latach 2017-2018 był trenerem polskiej żeńskiej kadry biathlonu. Od 2022 roku ponownie został trenerem reprezentacji polski kobiet w biathlonie.

</doc>
<doc id="3968612" url="https://pl.wikipedia.org/wiki?curid=3968612" title="Henryk Wierusz-Kowalski">
Henryk Wierusz-Kowalski

Henryk Wierusz-Kowalski (ur. 12 lipca 1846 w Nowym Sączu, zm. 29 kwietnia 1929 w Stróżach nad Dunajcem) – generał brygady Wojska Polskiego, lekarz wojskowy, bakteriolog i epidemiolog.
Życiorys.
Był synem Jana powstańca z 1846, urzędnika starostwa. W latach 1859–1867 uczył się w I Gimnazjum w Nowym Sączu. W latach 1867-1873 studiował medycynę na Uniwersytecie w Wiedniu oraz Akademii Wojskowo-Chirurgicznej w Wiedniu.
Służbę wojskowa rozpoczął jako lekarz w czerwcu 1873 w Szpitalu Garnizonowym nr 1 w Wiedniu. Odbył staże naukowe w pracowniach Roberta Kocha w Berlinie i Ludwika Pasteura w Paryżu oraz u epidemiologa i higienisty Maxa Pettenkofera w Monachium. Studia te dały mu pozycję jednego z najwybitniejszych w Austrii znawców bakteriologii, epidemiologii i higieny. w 1879 był porucznikiem, lekarzem pułkowym w 17 pułku piechoty. W 1882 powrócił do Wiednia na stanowisko ordynatora oddziału chorób wewnętrznych Szpitala Garnizonowego nr 2, został wykładowcą higieny na kursach dla lekarzy wojskowych rezerwy. W latach 1884-1886 ponownie podjął pracę w Szpitalu Garnizonowym nr 1 poświęcając się studiom nad cholerą i jej praktycznemu zwalczaniu podczas epidemii w Serbii na przełomie 1886 i 1887. W 1886 awansowany na stopień kapitana. W latach 1887-1896 był twórcą i naczelnym bakteriologiem laboratorium Wojskowego Komitetu Sanitarnego, kierownikiem Instytutu Bakteriologicznego w Wiedniu. 1 listopada 1896 został awansowany na stopień majora i lekarza sztabowego. 1 maja 1900 awansowany do stopnia podpułkownika objął stanowisko zastępcy komendanta Szpitala Garnizonowego nr 25 w Sarajewie. 1 maja 1904 mianowany pułkownikiem przeniesiony zostaje na stanowisko komendanta Szpitala Garnizonowego nr 8 w Laibach.
We wrześniu 1906 przeszedł w stan spoczynku i zamieszkał w Wiedniu. 16 kwietnia 1910 awansowany do stopnia tytularnego generała majora. Podczas I wojny między wrześniem 1915 a lutym 1917 ponownie znalazł się w służbie czynnej, ale o jej przebiegu niewiele wiadomo.
Po odzyskaniu przez Polskę niepodległości w listopadzie 1918 zgłosił się do Wojska Polskiego, przyjęty został formalnie 31 marca 1919. Był najstarszym generałem w szeregach polskiej armii, pracował jako lekarz kontaktowy w wojskowym szpitalu epidemiologicznym. Od stycznia 1920 był inspektorem sanitarnym i lekarzem garnizonowym w Dowództwie Okręgu Generalnego Kraków. 1 maja 1920 roku został zatwierdzony z dniem 1 kwietnia 1920 roku w stopniu generała podporucznika, w Korpusie Lekarskim, w grupie oficerów byłej armii austriacko-węgierskiej. Z dniem 31 stycznia 1924 został przeniesiony w stan spoczynku. Zamieszkał w majątku Stróże nad Dunajcem.
Był kawalerem nie założył rodziny. Pochowany został w grobowcu rodziny Dunikowskich na cmentarzu w Jakubkowicach.

</doc>
<doc id="3968632" url="https://pl.wikipedia.org/wiki?curid=3968632" title="Sufrażystka">
Sufrażystka



</doc>
<doc id="3968644" url="https://pl.wikipedia.org/wiki?curid=3968644" title="Urediospora">
Urediospora



</doc>
<doc id="3968669" url="https://pl.wikipedia.org/wiki?curid=3968669" title="Dąbrowa (Chróścice)">
Dąbrowa (Chróścice)

Dąbrowa – część wsi Chróścice w Polsce położona w województwie opolskim, w powiecie opolskim, w gminie Dobrzeń Wielki.
W latach 1975–1998 Dąbrowa położona była w „starym” województwie opolskim.

</doc>
<doc id="3968672" url="https://pl.wikipedia.org/wiki?curid=3968672" title="Werner z Oberwesel">
Werner z Oberwesel

Werner z Oberwesel, (ur. 1271 lub 1273 w Womrath, zm. 1287 w Oberwesel) – niemiecki męczennik Kościoła katolickiego. Należał do grupy Szymona z Trydentu i Williama z Norwich, o których rzekomy mord rytualny oskarżono Żydów.
Biografia.
Jego rodzice byli ubogimi wyrobnikami. Pracował najpierw jako pracownik najemny w winnicy w Steeg, po czym ze względu na trudną sytuację przeniósł się do Oberwesel, gdzie posługiwał u żydowskiej rodziny.
Zmasakrowane zwłoki 16-letniego chłopca znalezione zostały w Wielki Czwartek 1287 roku. O jego zabójstwo oskarżono Żydów, którzy jakoby mieli dokonać rytualnego mordu na chłopcu w dniu święta Paschy. Efektem tego były ataki na Żydów z Oberwesel i sąsiednich miast, powtarzające się w latach 1286–1289; tylko w Bacharach zamordowano dwudziestu sześciu Żydów. Król Rudolf I Habsburg, do którego zwrócili się z prośbą o ochronę, wydał dokument, w którym stwierdził, iż Żydom wyrządzono wielką krzywdę. Nakazał spalenie ciała Wernera i rozsypanie jego prochów.
W latach 1426–1429 ówczesny proboszcz Bacharach, Winand ze Steeg, pragnąc rozpowszechnić kult Wernera, zwrócił się do kardynała Orsiniego, by ten uzyskał aprobatę u papieża. Kardynał zabrał akta do Rzymu i na tym etapie, według niektórych źródeł sprawa zakończyła się; inne źródła podają, że kardynał uzyskał zgodę na kultywowanie grobu Wernera i jego osoby. Niektóre źródła podają rok 1428 za datę jego kanonizacji. Dzięki relikwii, jaką otrzymał klasztor św. Magdaleny w Besançon, kult Wernera rozprzestrzenił się w regionie Franche-Comté, gdzie stał się patronem winnic. Wspomnienie w diecezji trewirskiej obchodzono dopiero od XVIII stulecia; po II soborze watykańskim (1963) zniknęło ono z kalendarzy diecezjalnych. Do II soboru watykańskiego (1962) jego wspomnienie liturgiczne obchodzone było 19 kwietnia. Obecnie nie znajduje się w spisie "Martyrologium Romanum".
Kaplica Wernera w Bacharach.
Zwłoki Wernera zostały pochowane w kaplicy św. Kuniberta w Bacharach, którą po rozpowszechnieniu się kultu Wernera zamierzano przebudować na okazałą świątynię. Budowla nie została jednak nigdy ukończona.
W 1996 na budowli została umieszczona tablica upamiętniająca pogrom zawierająca tekst modlitwy wyrażającej skruchę za trwające wiele wieków prześladowania Żydów przez chrześcijan. Napisał ją papież Jan XXIII na krótko przed śmiercią.

</doc>
<doc id="3968677" url="https://pl.wikipedia.org/wiki?curid=3968677" title="Potok Ciepielowski">
Potok Ciepielowski

Ciepielowski Potok, Potok Czepielowski. – potok, prawy dopływ Ochotnicy.
Potok wypływa na wysokości 869 m ze źródła w należącym do Ochotnicy Górnej osiedlu Studzionki. Spływa w kierunku północno-wschodnim i na wysokości 655 m na osiedlu Czepiele uchodzi do Ochotnicy.
Zlewnia Ciepielowskiego Potoku znajduje się w Paśmie Lubania należącym do Gorców. Obejmuje bezleśne, pokryte polami i zabudowaniami obszary osiedla Studzionki oraz porośnięte lasem zbocza dwóch grzbietów opadających z głównej grani Pasma Lubania. Dolina potoku jest stosunkowo płytko wcięta. Na dnie doliny znajdują się niewielkie obszary pól uprawnych i łąk oraz jedno gospodarstwo (na mapie Geoportalu opisane jako Lipowiec).
Cała zlewnia Ciepielowskiego Potoku znajduje się w granicach wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="3968678" url="https://pl.wikipedia.org/wiki?curid=3968678" title="Czepielowski Potok">
Czepielowski Potok



</doc>
<doc id="3968679" url="https://pl.wikipedia.org/wiki?curid=3968679" title="Ciepielowski Potok">
Ciepielowski Potok



</doc>
<doc id="3968681" url="https://pl.wikipedia.org/wiki?curid=3968681" title="Zbór braci czeskich w Nowej Soli">
Zbór braci czeskich w Nowej Soli



</doc>
<doc id="3968683" url="https://pl.wikipedia.org/wiki?curid=3968683" title="Gajówka (Chróścice)">
Gajówka (Chróścice)

Gajówka – część wsi Chróścice w Polsce położona w województwie opolskim, w powiecie opolskim, w gminie Dobrzeń Wielki.
W latach 1975–1998 Gajówka położona była w „starym” województwie opolskim.

</doc>
<doc id="3968686" url="https://pl.wikipedia.org/wiki?curid=3968686" title="Kąty (Chróścice)">
Kąty (Chróścice)

Kąty – przysiółek wsi Chróścice w Polsce położony w województwie opolskim, w powiecie opolskim, w gminie Dobrzeń Wielki.
W latach 1975–1998 przysiółek również należał do województwa opolskiego.

</doc>
<doc id="3968688" url="https://pl.wikipedia.org/wiki?curid=3968688" title="Baptiste Brochu">
Baptiste Brochu

Baptiste Brochu (ur. 8 września 1994) – kanadyjski snowboardzista specjalizujący się w snowcrossie.
Kariera.
Po raz pierwszy na arenie międzynarodowej pojawił się 13 stycznia 2012 roku w Mont Tremblant, gdzie w zawodach FIS Race zajął 16. miejsce w snowcrossie. W 2013 roku wystąpił na mistrzostwach świata juniorów w Erzurum, zajmując 16. miejsce. Podczas rozgrywanych rok później mistrzostw świata juniorów w Valmalenco był trzynasty.
W zawodach Pucharu Świata zadebiutował 21 grudnia 2013 roku w Lake Louise, zajmując 60. miejsce. Na podium zawodów tego cyklu po raz pierwszy stanął 5 marca 2016 roku w Veysonnaz, zajmując pierwszą pozycję. W zawodach tych wyprzedził Francuza Pierre'a Vaultiera i Austriaka Alessandro Hämmerle. Najlepsze wyniki osiągnął w sezonie 2015/2016, kiedy to zajął dziewiąte miejsce w klasyfikacji generalnej snowcrossu. W 2015 roku zajął 35. miejsce na mistrzostwach świata w Kreischbergu. Nie startował na igrzyskach olimpijskich.

</doc>
<doc id="3968691" url="https://pl.wikipedia.org/wiki?curid=3968691" title="Mostkowy Potok">
Mostkowy Potok

Mostkowy Potok – potok, dopływ rzeki Ochotnica. Wypływa na wysokości około 850 m w miejscowości Ochotnica Górna i spływa początkowo w kierunku północno-wschodnim. Na wysokości około 700 m łączy się z drugim źródłowym ciekiem i od tego miejsca jednym korytem spływa w kierunku północnym. Na wysokości około 650 m na osiedlu Czepiele uchodzi do Ochotnicy jako jej prawy dopływ.
Zlewnia Mostkowego Potoku znajduje się w Paśmie Lubania należącym do Gorców. Obejmuje jego północne zbocza na odcinku od szczytu Bukowinki (923 m) po Runek Hubieński (997 m). Ich północne grzbiety tworzą zbocza doliny Mostkowego Potoku. Krótki północny grzbiet znajdującej się między nimi Kotelnicy (946 m) oddziela dwa źródłowe cieki Mostkowego Potoku. Dolina potoku jest stosunkowo płytko wcięta. Znajduje się w niej należące do Ochotnicy Górnej osiedle Mostkowe, od którego pochodzi nazwa potoku. Zlewnia Mostkowego Potoku obejmuje tereny w większości porośnięte lasem, ale częściowo także zabudowane i pokryte łąkami i polami uprawnymi kilkudomowego osiedla Mostkowe.
Cała zlewnia Mostkowego Potoku znajduje się w granicach wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="3968692" url="https://pl.wikipedia.org/wiki?curid=3968692" title="Sebastian Kislinger">
Sebastian Kislinger

Sebastian Kislinger (ur. 1 sierpnia 1988) – austriacki snowboardzista.
Kariera.
Po raz pierwszy na arenie międzynarodowej pojawił się 12 marca 2004 roku w Haus im Ennstal, gdzie w zawodach FIS Race nie ukończył rywalizacji w gigancie równoległym. Nigdy nie wystąpił na mistrzostwach świata juniorów. W zawodach Pucharu Świata zadebiutował 6 stycznia 2010 roku w Kreischbergu, zajmując 60. miejsce w gigancie równoległym. Pierwsze pucharowe punkty wywalczył 21 grudnia 2011 roku w Carezza, zajmując dwudzieste miejsce w tej konkurencji. Na podium zawodów tego cyklu po raz pierwszy stanął 12 lutego 2017 roku w Bokwang, kończąc zawody na drugiej pozycji. W zawodach tych rozdzielił swego rodaka, Andreasa Prommeggera i Aarona Marcha z Włoch. Najlepsze wyniki osiągnął w sezonie 2016/2017, kiedy to zajął czternaste miejsce w klasyfikacji PAR i siódme w klasyfikacji giganta równoległego. Na rozgrywanych w 2017 roku mistrzostwach świata w Sierra Nevada był ósmy w swej koronnej konkurencji. Rok później wystąpił na igrzyskach olimpijskich w Pjongczangu, gdzie był jedenasty w gigancie równoległym.

</doc>
<doc id="3968697" url="https://pl.wikipedia.org/wiki?curid=3968697" title="Kwaśno (Chróścice)">
Kwaśno (Chróścice)

Kwaśno – przysiółek wsi Chróścice w Polsce położony w województwie opolskim, w powiecie opolskim, w gminie Dobrzeń Wielki.
W latach 1975–1998 przysiółek położony był w „starym” województwie opolskim.

</doc>
<doc id="3968699" url="https://pl.wikipedia.org/wiki?curid=3968699" title="Ług (Chróścice)">
Ług (Chróścice)

Ług – część wsi Chróścice w Polsce położona w województwie opolskim, w powiecie opolskim, w gminie Dobrzeń Wielki.
W latach 1975–1998 Ług położony był w „starym” województwie opolskim.

</doc>
<doc id="3968701" url="https://pl.wikipedia.org/wiki?curid=3968701" title="Młyn (Chróścice)">
Młyn (Chróścice)

Młyn – osada wsi Chróścice w Polsce położona w województwie opolskim, w powiecie opolskim, w gminie Dobrzeń Wielki.
W latach 1975–1998 osada położona była w „starym” województwie opolskim.

</doc>
<doc id="3968703" url="https://pl.wikipedia.org/wiki?curid=3968703" title="Argiolestidae">
Argiolestidae

Argiolestidae – rodzina ważek z podrzędu równoskrzydłych (Zygoptera).
Ważki te w większości przypadków mają podstawowe ubarwienie jasnobrązowe do czarnego. Wiele gatunków ma niebieskie lub czerwone części twarzy, tułowia czy odnóży, natomiast odwłok, z wyjątkiem "Eoargiolestes ochraceus", jest pozbawiony jaskrawych barw. W użyłkowaniu skrzydeł występują dodatkowe sektory między żyłkami IR1 i RP2 oraz między RP2 a IR2, a początek IR2 położony jest wyraźnie bliżej węzełka niż arculusa. Z wyjątkiem rodzaju "Caledargiolestes" pterostygma jest dłuższa niż szersza, a u samic wielu gatunków jest ona jasnobiała do kremowożółtej. Osłonka liguli genitalnej charakteryzuje się brakiem szczecinek. Większość gatunków ma na górnej krawędzi wierzchołkowej przydatków analnych rząd drobnych, czarnych ząbków. Najbardziej unikalna cecha rodziny występuje u larw i są nią płaskie, ułożone poziomo skrzela.
Przedstawiciele rodziny występują w tropikalnej Afryce Środkowej, na Madagaskarze, Seszelach, Komorach, w Malezji, Brunei, Indonezji, na Hajnanie, Filipinach, Papui-Nowej Gwinei, Wyspach Salomona, Nowej Kaledonii i w Australii.
Takson ten wprowadzony został w 1957 roku przez Frasera i był traktowany jako podrodzina w obrębie Megapodagrionidae. W 2013 Kalkman i Theischinger wynieśli go do rangi osobnej rodziny, podzielonej na dwie podrodziny: Argiolestinae i Podolestinae. Należy tu około 110 opisanych gatunków, zgrupowanych w 20 rodzajach:

</doc>
<doc id="3968705" url="https://pl.wikipedia.org/wiki?curid=3968705" title="Ostrówek (Chróścice)">
Ostrówek (Chróścice)

Ostrówek – przysiółek wsi Chróścice w Polsce położony w województwie opolskim, w powiecie opolskim, w gminie Dobrzeń Wielki.
W latach 1975–1998 przysiółek położony był w „starym” województwie opolskim.

</doc>
<doc id="3968707" url="https://pl.wikipedia.org/wiki?curid=3968707" title="Wiatraki (Chróścice)">
Wiatraki (Chróścice)

Wiatraki – część wsi Chróścice w Polsce położona w województwie opolskim, w powiecie opolskim, w gminie Dobrzeń Wielki.
W latach 1975–1998 Wiatraki położone były w „starym” województwie opolskim.

</doc>
<doc id="3968716" url="https://pl.wikipedia.org/wiki?curid=3968716" title="Wiatraki">
Wiatraki



</doc>
<doc id="3968718" url="https://pl.wikipedia.org/wiki?curid=3968718" title="Tadakuni Mizuno">
Tadakuni Mizuno

 – japoński polityk okresu Edo, daimyō hanu Hamamatsu (ob. prefektura Shizuoka), inicjator programu reformatorskiego znanego jako „reformy ery Tenpō”.
Urodził się w Edo jako syn Tadamitsu Mizuno, daimyō hanu Karatsu na wyspie Kiusiu (ob. prefektura Saga). Otrzymał staranne wykształcenie konfucjańskie. W 1825 roku został gubernatorem (jōdai) zamku w Osace, a w 1827 roku gubernatorem Kioto. Otrzymał także tytuł "jisha-bugyō".
W 1834 roku został członkiem rady starszych ("rōjū shuseki") na dworze sioguna Ienari Tokugawy. Zainicjował wówczas szereg reform gospodarczo-społecznych, znanych pod nazwą „reform ery Tenpō”. Mizuno stał na wypływającym z zasad konfucjańskich stanowisku, że tylko twarde i silne rządy doprowadzą do zatrzymania degeneracyjnych dla państwa procesów i przywrócą czasy pierwotnego błogostanu społecznego. Próbował uzdrowić gospodarkę, rozwiązując wszechwładne gildie kupieckie, co otworzyło pole działania drobnym handlarzom i rzemieślnikom, mogącym od tej pory nawiązywać bezpośredni kontakt z klientem. Obliczone na obniżenie narzucanych dotychczas przez hurtowników wysokich marż posunięcie okazało się jednak katastrofą, powodując chaos i postępujący wzrost cen ryżu. Wydał także rozporządzenia przeciw zbytkowi, zakazując hucznych festiwali i działalności wędrownych trup aktorskich oraz zwalczając wystawne życie dworu, a także zaostrzył cenzurę, co ściągnęło na niego powszechną nienawiść. W 1843 roku próbował wprowadzić w życie reformę ziemską, na mocy której drobni daimyō posiadający dobra wokół Edo i Osaki mieli zostać wywłaszczeni w zamian za nadania ziemskie w innych regionach, co wywołało masowe protesty. Mizuno popadł w niełaskę u sioguna i w 1844 roku został zmuszony do rezygnacji z urzędów. Zmarł w osamotnieniu.

</doc>
<doc id="3968719" url="https://pl.wikipedia.org/wiki?curid=3968719" title="Mizuno Tadakuni">
Mizuno Tadakuni



</doc>
<doc id="3968720" url="https://pl.wikipedia.org/wiki?curid=3968720" title="Al-Adilijja (Damaszek)">
Al-Adilijja (Damaszek)



</doc>
<doc id="3968722" url="https://pl.wikipedia.org/wiki?curid=3968722" title="Argiolestinae">
Argiolestinae

Argiolestinae – podrodzina ważek z rodziny Argiolestidae.
Dorosłe samce tych ważek cechuje osłonka liguli genitalnej pozbawiona mikrorowkowania, a samice krótkie pokładełko, nie sięgające za przysadki dalej niż o długość dziesiątego segmentu odwłoka. Przedstawiciele tej podrodziny występują w krainie etiopskiej oraz w orientalnej na zachód od linii Huxleya.
Należą tu rodzaje:

</doc>
<doc id="3968728" url="https://pl.wikipedia.org/wiki?curid=3968728" title="Podolestinae">
Podolestinae

Podolestinae – podrodzina ważek z rodziny Argiolestidae.
Dorosłe samce tych ważek cechuje podłużne mikrorowkowanie osłonki liguli genitalnej. Ponadto samce z rodzajów "Neurolestes", "Podolestes" i prawdopodobnie też "Nesolestes" mają wyraźnie rozszerzony bocznie trzeci segment liguli genitalnej. Samice z rodzajów "Allolestes" i "Nesolestes" oraz z gatunku "Podolestes harrissoni" mają długie pokładełko, sięgające za przysadki dalej niż o długość dziesiątego segmentu odwłoka. Przedstawiciele tej podrodziny występują w krainie australijskiej oraz w Azji na wschód od linii Huxleya.
Należą tu 4 rodzaje:

</doc>
<doc id="3968729" url="https://pl.wikipedia.org/wiki?curid=3968729" title="Lukas Pachner">
Lukas Pachner

Lukas Pachner (ur. 5 grudnia 1991) – austriacki snowboardzista specjalizujący się w snowcrossie.
Kariera.
Po raz pierwszy na arenie międzynarodowej pojawił się 4 lutego 2012 roku w Hohenems, gdzie w zawodach FIS Race zajął 50. miejsce w snowcrossie. Nigdy nie wystąpił na mistrzostwach świata juniorów. W zawodach Pucharu Świata zadebiutował 14 marca 2015 roku w Veysonnaz, zajmując 53. miejsce. Na podium zawodów tego cyklu po raz pierwszy stanął 5 marca 2017 roku w La Molinie, kończąc rywalizację na drugiej pozycji. W zawodach tych rozdzielił Francuza Pierre'a Vaultiera i Nicka Baumgartnera z USA. Najlepsze wyniki osiągnął w sezonie 2020/2021, kiedy to zajął 10. miejsce w klasyfikacji generalnej snowcrossu. W 2015 roku zajął 36. miejsce na mistrzostwach świata w Kreischbergu. Cztery lata później, na mistrzostwach świata w Solitude był 26. Na Igrzyskach Olimpijskich w 2018 roku zajął 39. pozycję.

</doc>
<doc id="3968730" url="https://pl.wikipedia.org/wiki?curid=3968730" title="Lestoidea">
Lestoidea



</doc>
<doc id="3968731" url="https://pl.wikipedia.org/wiki?curid=3968731" title="CARIFTA Games 2017">
CARIFTA Games 2017

46. CARIFTA Games – międzynarodowe zawody lekkoatletyczne dla sportowców z krajów-członków Karaibskiego Stowarzyszenia Wolnego Handlu (CARIFTA), które odbyły się pomiędzy 15–17 kwietnia 2017 roku w Willemstad na Curaçao. Areną zmagań lekkoatletów był Ergilio Hato Stadium.
Sportowcy rywalizowali w dwóch kategoriach wiekowych – juniorów (17, 18 i 19 lat) oraz kadetów (do 17 lat).
Klasyfikacja medalowa.
Opracowano na podstawie materiału źródłowego.

</doc>
<doc id="3968734" url="https://pl.wikipedia.org/wiki?curid=3968734" title="Antoni Gabryelewicz">
Antoni Gabryelewicz

Antoni Gabryelewicz (ur. 16 lipca 1928 w Downarach, zm. 24 września 2010 w Hiszpanii) – polski lekarz (gastroenterolog, specjalista w zakresie endoskopii), profesor nauk medycznych, nauczyciel akademicki, wykładowca Uniwersytetu Medycznego w Białymstoku, doktor "honoris causa" Akademii Medycznej w Białymstoku, Uniwersytetu Medycznego we Wrocławiu oraz w Łodzi.
Życiorys.
Antoni Gabryelewicz urodził się 16 lipca 1928 w Downarach gdzie uczęszczał do Szkoły powszechnej. Po zakończeniu działań wojennych w 1945, przeniósł się do Białegostoku. Po ukończeniu liceum, zdał egzaminy na Akademię Medyczną w Łodzi ("studiował na Wydziale lekarskim"), którą ukończył w 1952. Stopień naukowy doktora nauk medycznych uzyskał w roku 1961, zaś doktora habilitowanego w 1968, tytuł profesora nadzwyczajnego w 1976, a profesora zwyczajnego 16 października 1986 roku.
W latach 1970-1998 był Kierownikiem Kliniki Gastroenterologii i Chorób Wewnętrznych Akademii Medycznej w Białymstoku. W latach 1974-81 dziekan Wydziału Lekarskiego AM w Białymstoku. Przez kilka kadencji był członkiem Senatu tejże uczelni. Członek honorowy i były (w latach 1985-91) Prezes Zarządu Głównego Polskiego Towarzystwa Gastroenterologii, a także Bohemo-Słowackiego Towarzystwa Medycznego im. J. E. Purkyne oraz członek korespondent Niemieckiego Towarzystwa Gastroenterologii (German Association of Gastroenterology). 
Po uzyskaniu tytułu naukowego profesora, odbył szereg kursów szkoleniowych, a mianowicie: roczny pobyt naukowy w New York Blood Center w Nowym Jorku oraz jako visiting professor w klinicznych ośrodkach w Helsinkach, Kanadzie, USA, Republice Federalnej Niemiec, Francji, Wielkiej Brytanii i Japonii. Był promotorem 23 rozpraw na stopień doktora nauk medycznych oraz opiekunem dziewięciu habilitacji. Ośmiu jego studentów zostało profesorami. Jest autorem i współautorem ponad 270 prac naukowych w czasopismach krajowych i zagranicznych.
Za prace a na polu naukowym i dydaktycznym nadano mu tytuł Doktora Honoris Causa: Akademii Medycznej w Białymstoku (1998), Akademii Medycznej im. Piastów Śląskich we Wrocławiu (2002), Uniwersytecie Medycznym w Łodzi (2003). 
Zmarł nagle 24 września 2010 roku w czasie pobytu na wakacjach w Hiszpanii. Został pochowany 5 października na białostockim Cmentarzu Farnym.

</doc>
<doc id="3968735" url="https://pl.wikipedia.org/wiki?curid=3968735" title="Sołtmany (jezioro)">
Sołtmany (jezioro)

Sołtmany lub Soltmany – jezioro w Polsce w województwie warmińsko-mazurskim, w powiecie giżyckim, w gminie Kruklanki.
Położenie.
Jezioro leży na Pojezierzu Mazurskim, w mezoregionie Wielkich Jezior Mazurskich, w dorzeczu Sapina–Węgorapa–Pregoła. Znajduje się około 15 km w kierunku wschodnim od Giżycka. Na południowym brzegu położona jest wieś Sołtmany. Przez zbiornik wodny przepływa rzeka Sapina – odpływ do jeziora Żywki i Kruklin oraz dopływ z jeziora Żywy znajdują się w części północno-zachodniej.
Linia brzegowa jest średnio rozwinięta. Dno twarde, gdzieniegdzie muliste. Na jeziorze położone są cztery wyspy: trzy w części środkowej i jedna, najmniejsza, przy północno-zachodnim krańcu. Ich łączna powierzchnia to 1,4 ha. Brzegi są wysokie, miejscami strome, z wyjątkiem obu krańców jeziora, gdzie są niskie i płaskie. Stoki ławicy strome w okolicy zachodniego brzegu.
Zgodnie z typologią abiotyczną zbiornik wodny został sklasyfikowany jako jezioro o wysokiej zawartości wapnia, o dużym wypływie zlewni, stratyfikowane, leżące na obszarze Nizin Wschodniobałtycko-Białoruskich (6a).
Jezioro leży na terenie obwodu rybackiego jeziora Kruklin w zlewni rzeki Węgorapa – nr 7, jego użytkownikiem jest Polski Związek Wędkarski. Objęte jest strefą ciszy. Znajduje się na terenie Obszaru Chronionego Krajobrazu Krainy Wielkich Jezior Mazurskich o łącznej powierzchni 85 527,0 ha.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 180,0 ha. Średnia głębokość zbiornika wodnego to 5,5 m, a maksymalna – 12,5 m. Lustro wody znajduje się na wysokości 130,4 m n.p.m. Objętość jeziora wynosi 9946,0 tys. m³. Maksymalna długość jeziora to 2600 m a szerokość 1040 m. Długość linii brzegowej wynosi 8450 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 173,5 ha, a wysokość bezwzględna lustra wody – 130,2 m n.p.m.
Przyroda.
W skład pogłowia występujących ryb wchodzą m.in. sandacz, szczupak, leszcz, płoć i sieja. Roślinność przybrzeżna niezbyt rozwinięta, głównie trzcina, na północy i wschodzie również pałka wąskolistna. Wśród roślinności zanurzonej przeważa rogatek i wywłócznik.

</doc>
<doc id="3968741" url="https://pl.wikipedia.org/wiki?curid=3968741" title="Jezioro Sołtmany">
Jezioro Sołtmany



</doc>
<doc id="3968743" url="https://pl.wikipedia.org/wiki?curid=3968743" title="Rain (piosenkarz)">
Rain (piosenkarz)

Rain (hangul: 비 "Bi", ur. 25 czerwca 1982 w Seosan), właśc. Jung Ji-hoon (hangul: 정지훈) – południowokoreański piosenkarz, twórca tekstów, aktor oraz producent muzyczny.
Rain ma na swoim koncie siedem albumów (sześć koreańskich, jeden japoński), 28 singli i liczne trasy koncertowe. Stał się znany dzięki trzeciemu albumowi, "It's Raining" (2004), którego promował singel o tym samym tytule. Album sprzedał się w liczbie ponad miliona egzemplarzy w Azji, i przyniósł Rainowi status międzynarodowej gwiazdy.
Rain zadebiutował jako aktor w 2003 roku, w serialu "Sang-doo-ya, haggyo gaja!". Jego główna rola w serialu "Full House" (2004), azjatyckim hicie, przyniosła mu status gwiazdy Hallyu. W 2008 roku Rain zagrał w filmie "Speed Racer", a także jedną z głównych ról w filmie "Ninja zabójca" (2009), za którą zdobył nagrodę MTV jako pierwszy koreański artysta.
W 2015 roku Rain założył własną firmę, R.A.I.N. Company.
Życiorys.
Wczesne życie.
Rain stracił swoją matkę, która zmagała się z cukrzycą i zmarła w grudniu 2000 roku. W tym samym roku Rain został zatrudniony jako stażysta przez JYP Entertainment, prowadzonej przez artystę i producenta Park Jin-younga. W wywiadzie dla CNN, a także w dokumencie dla Discovery Channel "Discovering Hip Korea", powiedział, że był wielokrotnie odrzucany ze względu na swój wygląd: „Właściwie powiedziano mi po jednym przesłuchaniu, że mój śpiew i taniec były świetne, ale nie przeszedłem dlatego, że nie miałem podwójnych powiek.”. Wkrótce jednak przebił się, po tym jak producent Park Jin-young zauważył jego wytrwałość. W pierwszych latach treningu Rain był tancerzem rezerwowym.
Kariera muzyczna.
1998–2000: debiut w boysbandzie Fanclub.
Jung Ji-hoon miał 16 lat, kiedy zadebiutował jako członek boysbandu Fanclub (). Zespół nie przyciągnął większej uwagi, choć wydali dwa albumy.
2002–2006: debiut jako piosenkarz solowy i azjatycki sukces.
W maju 2002 roku Jung zadebiutował jako solista wydając solowy album studyjny "N001", wydany pod pseudonimem „Rain”. Płytę promowały dwa utwory: główny „Bad Guy” (kor. 나쁜 남자 "Nappeun namja") oraz „Handshake” (kor. 악수 "Agsu"). 16 października 2003 roku ukazał się drugi album studyjny "Rain 2", wraz z promującym go singlem „Ways to Avoid the Sun” (kor. 태양을 피하는 방법 "Taeyang-eul pihaneun bangbeob"). W latach 2003-2004 był prowadzącym programu "Music Bank" stacji KBS.
Trzeci album Raina, "It's Raining", ukazał się 8 października 2004 roku. Uplasował się na szczycie rankingów muzycznych zarówno w Korei, jak i w Azji. W celu promowania płyty Rain udał się w pierwszą trasę koncertową "Rainy Day 2005 Tour", która składała się z 14 koncertach w 8 krajach. Album sprzedał się w liczbie ponad miliona egzemplarzy w całej Azji utwierdzając pozycję Raina jako jednego z największych artystów muzycznych w regionie.
2006–2007: ekspansja poza Koreę.
Rain wydał swój pierwszy japoński album "Eternal Rain" 13 września 2006 roku. Pierwszy japoński koncert solowy, "Rainy Day Japan", odbył się latem 2004 roku, bilety zostały wyprzedane w 30 sekund od rozpoczęcia sprzedaży w Tokyo International Forum. Piąty album studyjny, "Rain's World", ukazał się 13 października 2006 roku, również sprzedał się w liczbie ponad miliona kopii w Azji. Sukces albumu doprowadził do jego ponownego wydania 2 miesiące później, na płycie znalazły się dodatkowo cztery utwory.
Trasa "Rain's Coming World Tour" rozpoczęła się 15 grudnia 2006 roku na Stadionie Olimpijskim w Seulu. Rain wystąpił w różnych częściach Azji, Australii, Stanach Zjednoczonych i Kanadzie. Szacowany zysk ze sprzedaży biletów przekroczy 100 mln dolarów.
25 maja 2007 roku Rain został pierwszą koreańską gwiazdą, która wystąpiła w Tokyo Dome. Koncert przyciągnął prawie 55 tys. osób. W 2007 roku Rain opuścił wytwórnię JYP Entertainment, aby założyć własną firmę, J. Tune Entertainment, ale nadal zachował współpracę z Park Jin-youngiem.
W kwietniu 2006 Rain został wymieniony na liście „100 najbardziej wpływowych ludzi, którzy kształtują nasz świat” wg tygodnika „Time”. W 2007 roku Rain znalazł się na pierwszym miejscu ankiety internetowej "Your Time 100" tygodnika „Time”, pokonując Stephena Colberta o ok. 100 tys. głosów. 5 maja 2008 roku, Rain pojawił się w jako gość na koniec programu "The Colbert Report". Został też wymieniony na liście „Most Beautiful People” tygodnika „People”. W wywiadzie prasowym Rain powiedział, że jest zaszczycony, że znalazł się na tej liście, a także zauważył, że pomoże to zwiększyć jego popularność w Stanach Zjednoczonych.
Koncerty Raina w Stanach Zjednoczonych zostały również dobrze przyjęte. Bilety na dwa koncerty "Rainy Day New York" w Madison Square Garden zostały wyprzedane w ciągu kilku dni. Rain wystąpił także w The Colosseum at Caesars Palace, w Las Vegas, 23 i 24 grudnia 2006 roku.
2008–2010: "Rainism".
15 października 2008 roku Rain wydał piąty koreański album studyjny "Rainism" promowany przez single „Love Story” i „Rainism”. W teledysku do „Love Story” wystąpiła koreańska aktorka Ha Ji-won. Komisja Ochrony Nieletnich uznała, że album jest nieodpowiedni dla osób poniżej 19 roku życia, ponieważ teksty w utworze „Rainism” zostały uznane za problematyczne ze względu na ich seksualne odniesienia. Rain wkrótce potem wydał „czystą wersję” utworu „Rainism”, ale zamiast zmieniać zawartość oryginalnego albumu, dodano naklejkę, która informowała, że zawartość albumu "Rainism" jest niewłaściwa dla osób poniżej 19 roku życia&gt;. W październiku 2009 roku, w celu promowania piątego albumu, Rain udał się azjatycką trasę, "Legend of Rainism Tour", która zaczęła się koncertem w Seulu 9 października. Wystąpił w różnych częściach Azji, tournee zakończyło się koncertami w Yoyogi Gymnasium w Japonii 17 i 18 kwietnia. 7 kwietnia 2010 roku Rain wydał specjalny minialbum zatytułowany "Back to the Basic" i promujący go utwór „Love Song” (kor. 널 붙잡을 노래 "Neol butjab-eul norae"). W 2011 roku po raz kolejny zajął pierwsze miejsce ankiety internetowej "Your Time 100" tygodnika „Time”. W październiku Rain reprezentował Koreę i wystąpił podczas 7. Asia Song Festival, organizowanym przez Korea Foundation for International Culture Exchange, na Stadionie Olimpijskim w Seulu. W 2012 roku Rain po raz trzeci zwyciężył w ankiecie "TIME 100", pokonując m.in. Baracka Obamę i Lady Gagę.
2013–2014: CUBE Entertainment i "Rain Effect".
17 września ogłoszono, że Rain podpisał kontrakt z Cube DC, podwytwórnią Cube Entertainment. Po podpisaniu umowy z Cube DC poinformowano o pierwszej trasie koncertowej Raina po zakończeniu służby wojskowej. Trasa "2013 Zepp Tour: Story of Rain" składała się z 10 koncertów w czterech miastach w Japonii, które odbyły się w listopadzie 2013 roku.
Pierwszy oficjalny występ publiczny od czasu opuszczenia wojska miał miejsce podczas otwarcia sklepu MCM w Marina Bay Sands w Singapurze, a następnie podczas BAZAAR Men Style People of The Year Award Ceremony w Pekinie, w Chinach. Podczas trasy koncertowej Rain wystąpił także podczas 2013 Mnet Asian Music Awards, gdzie zapowiedział nadchodzący reality show i nowy album.
Jako zapowiedź nowego albumu, Rain wystąpił we własnym reality show "Rain Effect", który miał premierę 19 grudnia. Nowy album, zatytułowany "Rain Effect", został wydany 2 stycznia 2014 roku, promowały go single „30 Sexy” i „La Song”.
Od 2015: R.A.I.N. Company, "The Squall Tour" oraz "My Life".
7 września 2015 roku Rain ogłosił na swoim profilu na Facebooku, że on i dyrektor generalny doszli do wspólnej decyzji, aby nie odnawiać kontraktu z Cube Entertainment. Po rozstaniu się z Cube, 11 października 2015 roku ogłosił poprzez swoją oficjalną stronę, że założył własną agencję z pomocą swojego wieloletniego menedżera i innymi osobami związanymi z przemysłem rozrywkowym.
7 listopada Rain udał się w kolejną trasę koncertową, " The Squall", artysta koncertował w Korei Południowej, Chinach, Japonii, Malezji i Singapurze.
12 grudnia 2016 roku firma R.A.I.N. Company pionformowała, że piosenkarz wyda nową płytę w 2017 roku. 15 stycznia ukazał się singel " The Best Present" (kor. 최고의 선물 "Choego-ui seonmul"), który został wyprodukowany przez PSYa. 1 grudnia ukazał się kolejny minialbum "My Life" (kor. MY LIFE愛).
Kariera aktorska.
2003–2006: debiut aktorski i sława Hallyu.
Rain zadebiutował jako aktor w 2003 roku, w serialu "Sang-doo-ya, haggyo gaja!". Serial osiągnął wysoką oglądalność, a artysta zdobył nagrodę „najpopularniejszy aktor telewizyjny” podczas 40. Baeksang Arts Awards.
W 2004 roku popularność Raina wzrastała, kiedy zagrał główną rolę u boku Song Hye-kyo w serialu "Full House". Serial okazał się azjatyckim hitem osiągając oglądalność 42,7% w kraju. Serial była emitowana w różnych krajach Azji, a także w Stanach Zjednoczonych, zyskując dużą popularność i przynosząc Rainowi status gwiazdy Hallyu. Jego występ w serialu przyniosło mu m.in. nagrodę dla najlepszego aktora podczas ceremonii KBS Drama Awards. Następnie zagrał w serialu "I juk-il nom-ui sarang" u boku Shin Min-ah.
W 2006 roku Rain zadebiutował na dużym ekranie w filmie komediowym "Jestem cyborgiem i to jest OK", w reżyserii Park Chan-wooka. Film zdobył nagrodę Alfreda Bauera podczas 57. Międzynarodowego Festiwalu Filmowego w Berlinie i został wybrany na film otwarcia Międzynarodowego Festiwalu Filmowego w Hongkongu. Rain został otrzymał nagrodę „najlepszy nowy aktor filmowy” podczas 43. Baeksang Arts Awards.
2008–2013: przedsięwzięcia w Hollywoodzie.
W 2008 roku zagrał w swoim pierwszym amerykańskim filmie "Speed Racer", w którym zagrał kierowcę Taejo Togokahna. Następnie, w 2009 roku, zagrał w filmie "Ninja zabójca", jako główny bohater Raizo. Film został wyreżyserowany przez Jamesa McTeigue i produkowany przez Joela Silvera i Wachowskich. Projekt był inspirowany scenami ninja z filmu "Speed Racer", w których Rain zaimponował Wachowskim swoją rolą jako wojownik. Dzięki temu filmowi Rain stał się pierwszym urodzonym w Korei aktorem, który zagrał głównego bohatera w Hollywoodzkim filmie. Zdobył nagrodę „Największy twardziel” podczas MTV Movie Awards 2010 za swój występ.
W 2010 roku Rain powrócił na mały ekran po 5 latach, w serialu ', w którym gra młodego, bogatego i przebiegłego koreańskiego prywatnego detektywa. Na konferencji prasowej do serialu 27 września 2010 roku Rain poinformował, że zdecydował się na służbę wojskową po 2011 roku, aby móc dokończyć studia magisterskie. Następnie zagrał w filmie lotniczym ', który miał swoją premierę w sierpniu 2012 roku. Rain pojawił się jako niespodziewany gość na specjalnym evencie do filmu.
W 2013 roku ogłoszono, że Rain wystąpi obok Bruce'a Willisa, Jasona Patricka i Johna Cusacka w filmie "Książę". Film był kręcony w Stanach Zjednoczonych, m.in. w Nowym Orleanie. Film miał swoją premierę w 2014 roku.
Od 2014: sukces w Chinach.
W 2014 roku Rain powrócił na mały ekran występując w serialu "Naegen neomu sarangseureo-un geunyeo" u boku Krystal z f(x). W grudniu wystąpił także w filmie produkcji chińskiej, "Lushui hongyan", razem z Liu Yifei. Pilm był debiutem artysty na scenie chińskiej, miał swoją premierę w listopadzie 2014 roku.
W grudniu 2014 roku Rain zagrał w swoim pierwszym chińskim serialu "Kela lianin", u boku aktorki Tiffany Tang. Serial był kręcony m.in. Szanghaju, Nankin, w Belgii oraz Korei Południowej. Ze względu na swoją popularność artysta otrzymał wynagrodzenie w wysokości ok. 6 milionów wonów za rolę w tym serialu. Serial miał swoją premierę w lipcu 2015 roku i odniósł duży sukces, uzyskując dużą oglądalność przez cały okres emisji.
W 2016 roku zagrał w serialu "Dor-awayo ajeossi". W maju został obsadzony obok Victorii Song w chińskim serialu "Bāyuè wèiyāng" (ang. "Endless August"). Rain wcielił się też w rolę tytułową w filmie "Uhm Bok-dong", który miał swoją premierę w drugiej połowie 2017 roku. Artysta został też prowadzącym w programie "" stacji KBS.
Życie prywatne.
Rain odbył obowiązkową służbę wojskową od października 2011 roku do lipca 2013 roku. W styczniu 2013 Rain potwierdził, że jest z w związku z Kim Tae-hee, co spowodowało dochodzenie w sprawie możliwego naruszenia prawa wojskowego podczas jego obowiązkowej służby wojskowej.
W 2014 roku został ochrzczonym katolikiem. Rain i Kim Tae-hee pobrali się 19 stycznia 2017 roku.

</doc>
<doc id="3968745" url="https://pl.wikipedia.org/wiki?curid=3968745" title="Benjamin Heine">
Benjamin Heine



</doc>
<doc id="3968748" url="https://pl.wikipedia.org/wiki?curid=3968748" title="Oława Górna">
Oława Górna



</doc>
<doc id="3968752" url="https://pl.wikipedia.org/wiki?curid=3968752" title="Diecezja Sanyuan">
Diecezja Sanyuan

Diecezja Sanyuan (łac. "Dioecesis Saniuenensis", chiń. 天主教三原教区) – rzymskokatolicka diecezja ze stolicą w Sanyuan, w prefekturze miejskiej Xianyang, w prowincji Shaanxi, w Chińskiej Republice Ludowej. Biskupstwo jest sufraganią archidiecezji xi’ańskiej.
Historia.
1 listopada 1931 papież Pius XI brewe "Ut aucto" erygował prefekturę apostolską Sanyuan. Dotychczas wierni z tych terenów należeli do wikariatu apostolskiego Xi’anfu (obecnie archidiecezja xi’ańska). 13 lipca 1944 podniesiono ją do rangi wikariatu apostolskiego.
W wyniku reorganizacji chińskich struktur kościelnych dokonanych przez Piusa XII 11 kwietnia 1946 wikariat apostolski Sanyuan został podniesiony do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Sanyuan liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. 13 listopada 1953 komuniści aresztują bp Ferdinando Fulgenzio Pasiniego OFM, a 24 listopada 1953 wydalają go z kraju.
Kolejnym znanym biskupem jest Joseph Zong Huaide, który lata 1966–1980 spędził w obozach pracy przymusowej. Św. Jan Paweł II mianował go ordynariuszem Sanyuanu w 1985. Dwa lata później potajemnie przyjął sakrę biskupią. W 1992 przeszedł do prorządowego Kościoła otwartego.
W 2000 za zgodą papieża sakrę przyjął John Chrysostom Lan Shi, w latach 1965–1979 również więzień obozów pracy przymusowej. Do 2003 był koadiutorem bp Zong Huaide, a następnie do 2008 ordynariuszem. Nie był uznany przez rząd w Pekinie.
W 2007 biskupem oficjalnym został wybrany Joseph Han Yingjin. W 2008 Benedykt XVI zatwierdził jego kandydaturę. Poparcie dla niego wyraził bp Lan Shi. Han Yingjin sakrę przyjął 24 czerwca 2010.

</doc>
<doc id="3968753" url="https://pl.wikipedia.org/wiki?curid=3968753" title="Piotr Budniak">
Piotr Budniak

Piotr Budniak (ur. 15 maja 1991 roku w Świebodzinie) – polski perkusista i kompozytor, związany głównie z muzyką jazzową. W latach 2012 – 2014 członek popularnego zespołu LemON. Obecnie perkusista jazzowy, udzielający się w wielu zespołach. Laureat wielu konkursów zarówno krajowych, jak i zagranicznych.
Życiorys.
Wychowywał się w Zielonej Górze, gdzie w 2005 roku ukończył Państwową Szkołę Muzyczną I stopnia im. Mieczysława Karłowicza. W wieku 15 lat zadebiutował na Międzynarodowym Konkursie Młodych i Debiutujących Zespołów Jazzowych „Jazz Juniors” w Krakowie, zdobywając II miejsce ze swoim pierwszym zespołem Piotr Budniak Quintet.
W 2010 roku rozpoczął studia w Instytucie Muzyki Uniwersytetu Zielonogórskiego na kierunku Jazz i Muzyka Estradowa, jednak po roku przeniósł się na Akademię Muzyczną im. Karola Szymanowskiego w Katowicach do klasy perkusji prowadzonej przez dra Adama Buczka, którą ukończył w 2014 roku z tytułem licencjata. 
W latach 2012 – 2014 był członkiem zespołu LemON, z którego odszedł, aby realizować autorską wizję muzyki, powołując tym samym do życia swój nowy sekstet – Piotr Budniak Essential Group. Od 2013 roku współtworzy także zespół Reaktywacja wykonujący muzykę chrześcijańską.
W roku 2016 uzyskał tytuł magistra na Akademii Muzycznej w Krakowie, gdzie studiował w klasie dra Łukasza Żyty.
Koncertował z takimi artystami, jak: Tomasz Stańko, Janusz Muniak, Zbigniew Namysłowski, Piotr Wojtasik, Piotr Wyleżoł, Artur Majewski, Jeff Parker, Rob Mazurek, Adam Larsson, Troy Roberts, David Doružka, Mike Russell czy Corcoran Holt, Adam Sztaba, Bracia, czy Michał Sobierajski Na stałe współtworzy wiele zespołów z rówieśnikami, m.in.: Adam Jarzmik Quintet, Kasia Pietrzko Trio, Klara Cloud &amp; The Vultures, The Forest Tuner, Dániel Varga Eastern European Quartet.

</doc>
<doc id="3968756" url="https://pl.wikipedia.org/wiki?curid=3968756" title="Coates (Lancashire)">
Coates (Lancashire)

Coates – dzielnica miasta Barnoldswick, w Anglii, w Lancashire, w dystrykcie Pendle. Leży 1,2 km od centrum miasta Barnoldswick, 43,8 km od miasta Lancaster i 302,6 km od Londynu. W 2011 roku dzielnica liczyła 5445 mieszkańców.

</doc>
<doc id="3968757" url="https://pl.wikipedia.org/wiki?curid=3968757" title="Denise Kielholtz">
Denise Kielholtz

Denise Kielholtz-Gerges (ur. 30 marca 1989 w Amsterdamie) – holenderska kick-boxerka, judoczka oraz zawodniczka muay thai, mistrzyni Enfusion z 2014 oraz Bellator Kickboxing w wadze muszej z 2016.
Kariera sportowa.
Urodziła się w Amsterdamie, początkowo trenowała judo zdobywając wielokrotnie medale krajowych mistrzostw juniorów, następnie zaczęła treningi popularnego w Holandii kickboxingu i boksu tajskiego. W 2011 zdobyła swój pierwszy zawodowy tytuł mistrzowski organizacji Slamm. W 2012 wygrała turniej Enfusion pokonując w finale Brytyjkę Lucy Payne. W 2013 została mistrzynią Europy organizacji WFCA, mistrzynią świata WMTA oraz ponownie wygrała turniej Enfusion w kat. -61 kg. 26 kwietnia 2014 została mistrzynią świata Enfusion w kat. 57 kg pokonując rodaczkę Ilonę Wijmans na punkty. Tytuł obroniła 23 listopada tego samego roku, wygrywając z Amerykanką Tiffany van Soest jednogłośnie na punkty.
W 2015 zadebiutowała w MMA, przegrywając z Julietą de Souzą Silvą przez poddanie.
Na początku 2016 związała się z Bellator Kickboxing, debiutując dla tej organizacji 15 kwietnia 2016 w wygranym starciu z Włoszką Veronicą Vernocchi. 24 czerwca 2016 przegrała z Włoszką Glorią Peritore, notując tym samym pierwszą porażkę w kickboxingu od 2009. Pod koniec roku 10 grudnia 2016 zmierzyła się z Peritore w rewanżowym starciu o inauguracyjne mistrzostwo Bellator Kickboxing wagi muszej (do 57 kg), ostatecznie wygrywając z nią niejednogłośnie na punkty. 8 kwietnia 2017 obroniła tytuł wypunktowując na pełnym dystansie kolejną Włoszkę Martinę Michieletto.
Osiągnięcia.
Kick-boxing:
Judo:
Amatorski boks:
Życie prywatne.
Jest w związku małżeńskim z Hesdym Gergesem, który jest również utytułowanym kick-boxerem.

</doc>
<doc id="3968758" url="https://pl.wikipedia.org/wiki?curid=3968758" title="Harry Cowans">
Harry Cowans

Harry Lowes Cowans (ur. 19 grudnia 1932, zm. 3 października 1985) – brytyjski polityk; członek Partii Pracy.
Cowans został wybrany na posła w okręgu wyborczym Newcastle upon Tyne Central, w wyborach uzupełniających w 1976 roku. W 1983 został wybrany w okręgu wyborczym Tyne Bridge.

</doc>
<doc id="3968760" url="https://pl.wikipedia.org/wiki?curid=3968760" title="Leniwa">
Leniwa



</doc>
<doc id="3968762" url="https://pl.wikipedia.org/wiki?curid=3968762" title="Rockley">
Rockley

Rockley – wieś w Anglii, w Wiltshire, w dystrykcie (unitary authority) Wiltshire. Leży 12,3 km od miasta Swindon, 41,7 km od miasta Salisbury i 116,4 km od Londynu. Rockley jest wspomniana w Domesday Book (1086) jako "Rochelie".

</doc>
<doc id="3968764" url="https://pl.wikipedia.org/wiki?curid=3968764" title="Andrzejkowce">
Andrzejkowce



</doc>
<doc id="3968765" url="https://pl.wikipedia.org/wiki?curid=3968765" title="Murrow">
Murrow

Murrow – wieś w Anglii, w Cambridgeshire. Leży 9,3 km od miasta Wisbech, 48,5 km od miasta Cambridge i 125,7 km od Londynu. W 2015 miejscowość liczyła 888 mieszkańców.

</doc>
<doc id="3968771" url="https://pl.wikipedia.org/wiki?curid=3968771" title="Colliers End">
Colliers End

Colliers End – wieś w Anglii, w Hertfordshire. 
Leży 11,9 km od miasta Bishop’s Stortford, 9,2 km od miasta Hertford i 39,6 km od Londynu. W latach 1870–1872 miejscowość liczyła 233 mieszkańców.

</doc>
<doc id="3968773" url="https://pl.wikipedia.org/wiki?curid=3968773" title="Memoriał Janusza Kusocińskiego 1957">
Memoriał Janusza Kusocińskiego 1957

4. Memoriał Janusza Kusocińskiego – mityng lekkoatletyczny, który odbył się 8 i 9 czerwca 1957 na Stadionie Dziesięciolecia w Warszawie. Główny bieg memoriałowy był rozgrywany na dystansie 3000 metrów. Zwyciężył w nim Zdzisław Krzyszkowiak. Rekordy Polski ustanowili: Stanisław Swatowski w biegu na 400 metrów (46,9), Zbigniew Makomaski w biegu na 800 metrów (1:47,9), Janusz Kotliński w biegu na 400 metrów przez płotki (51,7) i Helena Dmowska w rzucie dyskiem (47,67), a wyrównali Stanisław Swatowski w biegu na 200 metrów (21,1) i Alfred Sosgórnik w pchnięciu kulą (16,77).

</doc>
<doc id="3968774" url="https://pl.wikipedia.org/wiki?curid=3968774" title="Wadesmill">
Wadesmill

Wadesmill – przysiółek w Anglii, w Hertfordshire. Leży 3 km od miasta Ware, 5,7 km od miasta Hertford i 36,2 km od Londynu. W latach 1870–1872 miejscowość liczyła 499 mieszkańców.

</doc>
<doc id="3968775" url="https://pl.wikipedia.org/wiki?curid=3968775" title="Horwood (ujednoznacznienie)">
Horwood (ujednoznacznienie)



</doc>
<doc id="3968777" url="https://pl.wikipedia.org/wiki?curid=3968777" title="Bitwa na Bosforze">
Bitwa na Bosforze



</doc>
<doc id="3968778" url="https://pl.wikipedia.org/wiki?curid=3968778" title="Aliabad-e Szamszir Bar">
Aliabad-e Szamszir Bar



</doc>
<doc id="3968780" url="https://pl.wikipedia.org/wiki?curid=3968780" title="Wolica (rzeka)">
Wolica (rzeka)



</doc>
<doc id="3968782" url="https://pl.wikipedia.org/wiki?curid=3968782" title="Virgini intactae (wiersz Kazimierza-Przerwy Tetmajera)">
Virgini intactae (wiersz Kazimierza-Przerwy Tetmajera)

Virgini intactae – sonet Kazimierza Przerwy-Tetmajera, opublikowany w czasopiśmie "Życie" (1/1898), a następnie w trzeciej serii jego "Poezji" w 1898. Utwór jest napisany klasycznym polskim jedenastozgłoskowcem ze średniówką po sylabie piątej i rymuje się abba abba ccd dee. Należy do nurtu poezji miłosnej. Został włączony do wyboru erotyków Przerwy-Tetmajera z 2000. Tytuł wiersza znaczy „dziewicy nietkniętej”.

</doc>
<doc id="3968785" url="https://pl.wikipedia.org/wiki?curid=3968785" title="Julia Marino (snowboardzistka)">
Julia Marino (snowboardzistka)

Julia Marino (ur. 11 września 1997 w Westport) – amerykańska snowboardzistka, specjalizująca się w konkurencjach Big Air i slopestyle. Wicemistrzyni olimpijska z Pekinu.
Kariera.
Po raz pierwszy na arenie międzynarodowej pojawiła się 17 stycznia 2013 roku w Northstar, gdzie w zawodach FIS Race zajęła siódme miejsce w halfpipe'ie. W 2015 roku wystąpiła na mistrzostwach świata juniorów w Yabuli, zajmując trzynaste miejsce w slopestyle'u. W zawodach Pucharu Świata zadebiutowała 27 lutego 2015 roku w Park City, zajmując trzynaste miejsce w slopestyle'u. Tym samym już w swoim debiucie wywalczyła pierwsze pucharowe punkty. Na podium zawodów tego cyklu po raz pierwszy stanęła 11 lutego 2016 roku w Bostonie, wygrywając rywalizację w big air. W zawodach tych wyprzedziła dwie Kanadyjki: Jennę Blasman i Brooke Voigt. Najlepsze wyniki w Pucharze Świata osiągnęła w sezonie 2016/2017, kiedy to zajęła trzecie miejsce w klasyfikacji generalnej AFU i klasyfikacji big air, a w slopestyle'u była druga. Ponadto w sezonie 2015/2016 zdobyła Małą Kryształową Kulę w klasyfikacji big air, a w sezonie 2017/2018 ponownie była w niej trzecia. W 2015 roku zajęła 19. miejsce w slopestyle'u na mistrzostwach świata w Kreischbergu. W 2018 roku wystartowała na igrzyskach olimpijskich w Pjongczangu, gdzie była dziesiąta w big air i jedenasta w slopestyle'u. W 2022 roku, na zimowych igrzyskach olimpijskich w Pekinie wywalczyła srebrny medal w konkurencji slopestyle.

</doc>
<doc id="3968789" url="https://pl.wikipedia.org/wiki?curid=3968789" title="Diecezja Zhoucun">
Diecezja Zhoucun

Diecezja Zhoucun (łac. "Dioecesis Ceuziienensis", chiń. 天主教周村教区) – rzymskokatolicka diecezja ze stolicą w Zhoucun, w prefekturze miejskiej Zibo, w prowincji Szantung, w Chińskiej Republice Ludowej. Biskupstwo jest sufraganią archidiecezji Jinan.
Historia.
16 kwietnia 1929 papież Pius XI brewe "Ut aucto" erygował misję sui iuris Zhangdian. Dotychczas wierni z tych terenów należeli do wikariatu apostolskiego Jinan (obecnie archidiecezja Jinan). 1 czerwca 1932 podniesiono ją do rangi prefektury apostolskiej, a 18 maja 1937 do rangi wikariatu apostolskiego zmieniając nazwę na "wikariat apostolski Zhoucun".
Podczas II wojny światowej wikariusz apostolski Zhoucun Amerykanin Henry Ambrose Pinger OFM spędził cztery lata w japońskim obozie koncentracyjnym.
W wyniku reorganizacji chińskich struktur kościelnych dokonanych przez Piusa XII 11 kwietnia 1946 wikariat apostolski Zhoucun został podniesiony do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Zhoucun liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. W 1951 komuniści aresztowali bp Henriego Ambrose'a Pingera. Spędził on pięć lat w chińskim więzieniu, a następnie został wydalony z kraju. W 1958 Patriotyczne Stowarzyszenie Katolików Chińskich mianowało swojego ordynariusza Josepha Zonga Huaide, mimo iż bp Pinger nie zrezygnował z katedry. Zong Huaide przyjmując sakrę biskupią bez zgody papieża zaciągnął na siebie ekskomunikę latae sententiae. Posłuszeństwo wobec władz państwowych nie uchroniło go przed aresztowaniem i zesłaniem do obozu pracy przymusowej w czasie rewolucji kulturalnej. Po odwilży wrócił do pracy biskupa i zachował lojalne stanowisko wobec rządu. W latach 1982 - 1997 był przewodniczącym Patriotycznego Stowarzyszenia Katolików Chińskich. Zmarł w 1997.
W 1993 w Kościele podziemnym biskupem Zhoucun za zgodą papieża został John Gao Kexian. Od 1997 także biskup Yantai. W 1999 został aresztowany i od tego czasu osadzony był w nieznanym miejscu. W 2005 jego rodzina otrzymała informację o śmierci 77-letniego hierarchy.
W 1997 władzę w diecezji Kościoła otwartego objął dotychczasowy koadiutor Joseph Ma Xuesheng. Stolica Apostolska zatwierdziła go później.
W 2009 Kościół otwarty wybrał na koadiutora Josepha Yanga Yongqianga. Po otrzymaniu zgody papieża, przyjął on sakrę biskupią w kolejnym roku. W 2013 został ordynariuszem.
Ordynariusze.
Antybiskupi.
Ordynariusze mianowani przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3968792" url="https://pl.wikipedia.org/wiki?curid=3968792" title="Żywki (jezioro)">
Żywki (jezioro)

Żywki lub Jezioro Żyweckie – jezioro w Polsce w województwie warmińsko-mazurskim, w powiecie giżyckim, w gminie Kruklanki.
Położenie.
Jezioro leży na Pojezierzu Mazurskim, w mezoregionie Wielkich Jezior Mazurskich, w dorzeczu Sapina–Węgorapa–Pregoła. Znajduje się około 12 km w kierunku wschodnim od Giżycka. Na zachodnim brzegu położona jest wieś Żywki. Przez zbiornik wodny przepływa rzeka Sapina. Od wschodu wpływa od strony jeziora Sołtmany, a wypływa na zachodzie. Do zbiornika wodnego uchodzi także ciek o nazwie "Dopływ z jez. Babka", który odprowadza wody z jeziora Babka.
Linia brzegowa jest średnio rozwinięta. Dno jest muliste. Brzegi są w większości wysokie, zadrzewione, miejscami strome. W części wschodniej jeziora – płaskie i podmokłe.
Jezioro leży na terenie obwodu rybackiego jeziora Kruklin w zlewni rzeki Węgorapa – nr 7, jego użytkownikiem jest Polski Związek Wędkarski. Objęte jest strefą ciszy. Znajduje się na terenie Obszaru Chronionego Krajobrazu Krainy Wielkich Jezior Mazurskich o łącznej powierzchni 85 527,0 ha.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 20,5 ha. Średnia głębokość zbiornika wodnego to 3,4 m, a maksymalna – 9,5 m. Lustro wody znajduje się na wysokości 129,3 m n.p.m. Objętość jeziora wynosi 704,4 tys. m³. Maksymalna długość jeziora to 930 m a szerokość 400 m. Długość linii brzegowej wynosi 2 500 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 16,0 ha, a wysokość bezwzględna lustra wody – 129,1 m n.p.m.
Przyroda.
W skład pogłowia występujących ryb wchodzą m.in. szczupak, leszcz, płoć i lin.

</doc>
<doc id="3968794" url="https://pl.wikipedia.org/wiki?curid=3968794" title="Jezioro Żyweckie">
Jezioro Żyweckie



</doc>
<doc id="3968795" url="https://pl.wikipedia.org/wiki?curid=3968795" title="Oleg Kapliński">
Oleg Kapliński

Oleg Kapliński (ur. 1942 w Wilnie) – polski profesor nauk technicznych. Przez 4 kadencje kierował sekcją Inżynieria Przedsięwzięć Budowlanych w Polskiej Akademii Nauk. Wielokrotnie wybierany na członka Komitetu Inżynierii Lądowej i Wodnej PAN. Jest międzynarodowym członkiem Ukraińskiej Akademii Budownictwa. Uniwersytet Techniczny im. Giedymina w Wilnie nadał mu godność doktora honoris causa.
Syn architekta Rościsława Kaplińskiego.

</doc>
<doc id="3968796" url="https://pl.wikipedia.org/wiki?curid=3968796" title="Jezioro Żywki">
Jezioro Żywki



</doc>
<doc id="3968801" url="https://pl.wikipedia.org/wiki?curid=3968801" title="Inna Palijenko">
Inna Palijenko

Inna Palijenko, ukr. Інна Палієнко (ur. 8 czerwca 1969 w Mikołajowie) – ukraińska narciarka dowolna specjalizująca się w skokach akrobatycznych, uczestniczka Zimowych Igrzysk Olimpijskich 1994, trzykrotna uczestniczka mistrzostw świata w narciarstwie dowolnym.
Podczas igrzysk w Lillehammer w 1994 roku wzięła udział w rywalizacji olimpijskiej w skokach akrobatycznych kobiet i zajęła jedenaste miejsce. Zakwalifikowała się do finału, jednak w nim wyprzedziła tylko jedną zawodniczkę – Natalję Oriechową.
W latach 1989–1995 trzykrotnie uczestniczyła w mistrzostwach świata, we wszystkich przypadkach startując w skokach akrobatycznych. W marcu 1989 roku w Oberjoch zajęła trzynaste miejsce, w marcu 1993 roku w Altenmarkt ponownie była trzynasta, a w lutym 1995 roku w La Clusaz uplasowała się na piętnastej pozycji.
W swojej karierze wielokrotnie startowała w zawodach Pucharu Świata. Pierwsze punkty do klasyfikacji generalnej zdobyła w grudniu 1988 roku w Tignes, zajmując jedenaste miejsce. Trzykrotnie w karierze uplasowała się w pierwszej dziesiątce zawodów Pucharu Świata – w marcu 1993 roku w Lillehammer była szósta, w grudniu tego roku w Tignes czwarta, a w lutym 1995 roku w Oberjoch dziesiąta. W klasyfikacji generalnej PŚ w skokach akrobatycznych najwyżej uplasowała się w sezonie 1992/1993 – była dziewiętnasta. Z kolei w PŚ w narciarstwie dowolnym najwyższe, 55. miejsce, zajęła w sezonie 1994/1995.

</doc>
<doc id="3968803" url="https://pl.wikipedia.org/wiki?curid=3968803" title="Inna Palienko">
Inna Palienko



</doc>
<doc id="3968806" url="https://pl.wikipedia.org/wiki?curid=3968806" title="Kronika polska (Anonima tzw. Galla)">
Kronika polska (Anonima tzw. Galla)



</doc>
<doc id="3968809" url="https://pl.wikipedia.org/wiki?curid=3968809" title="Stanisław Deńko">
Stanisław Deńko

Stanisław Deńko (ur. 6 maja 1943 w Dobczycach, zm. 29 listopada 2021) – polski architekt.
Życiorys.
Założyciel biura Wizja, utworzonego w 1993 r. po powrocie ze Stanów Zjednoczonych. Wykładowca Akademii Krakowskiej i Wydziału Architektury Politechniki Krakowskiej; w latach 1995–1999 Architekt Miasta Krakowa; wiceprezes ds. twórczości w Zarządzie Głównym SARP oraz SARP Oddział Kraków. W 2006 r. jego biuro nawiązało współpracę z nsMoonStudio i w ramach IQ Konsorcjum współtworzyło m.in. siedzibę Cricoteki w Krakowie, uhonorowaną wieloma nagrodami. Laureat Honorowej Nagrody SARP 2016.
Pochowany na Cmentarzu Rakowickim w Krakowie.

</doc>
<doc id="3968812" url="https://pl.wikipedia.org/wiki?curid=3968812" title="Monte-Carlo Rolex Masters 2017">
Monte-Carlo Rolex Masters 2017

Monte-Carlo Rolex Masters 2017 – tenisowy turniej ATP kategorii ATP World Tour Masters 1000 w sezonie 2017 z cyklu Monte-Carlo Rolex Masters rozgrywany w dniach 16–23 kwietnia 2017 roku w Monte Carlo na kortach ceglanych o puli nagród wynoszącej 4 301 125 euro.

</doc>
<doc id="3968813" url="https://pl.wikipedia.org/wiki?curid=3968813" title="Natalija Szerstniowa">
Natalija Szerstniowa

Natalija Szerstniowa, ukr. Наталія Шерстньова (ur. 3 marca 1973 w Mikołajowie) – ukraińska narciarka dowolna specjalizująca się w skokach akrobatycznych, uczestniczka Zimowych Igrzysk Olimpijskich 1994, dwukrotna uczestniczka mistrzostw świata w narciarstwie dowolnym, młodzieżowa wicemistrzyni świata z 1990 roku.
Wzięła udział w zawodach demonstracyjnych podczas igrzysk w Albertville i zajęła dziewiąte miejsce w skokach akrobatycznych. Podczas igrzysk w Lillehammer w 1994 roku w tej samej konkurencji, będącej już pełnoprawnymi zawodami olimpijskimi, zajęła piąte miejsce ze stratą niecałych 12 punktów do zwyciężczyni – Liny Cheryazovej.
Dwukrotnie uczestniczyła w mistrzostwach świata, w obu przypadkach startując w skokach akrobatycznych. W marcu 1993 roku w Altenmarkt zajęła 22. miejsce, a w lutym 1995 roku w La Clusaz była dwunasta.
W swojej karierze wielokrotnie startowała w zawodach Pucharu Świata. Pierwsze punkty do klasyfikacji generalnej zdobyła w lutym 1991 roku w Mont Gabriel, zajmując jedenaste miejsce. 
Trzynastokrotnie w karierze uplasowała się w pierwszej dziesiątce zawodów Pucharu Świata. Najwyżej, na czwartym miejscu, została sklasyfikowana w marcu 1994 roku w Altenmarkt. Ponadto była piąra w lutym 1992 roku w Oberjoch, szósta w lutym 1991 roku w Skole i w grudniu 1993 w Tignes, siódma w marcu 1994 roku w Meiringen i w grudniu tego roku w Piancavallo, ósma w grudniu 1993 roku w La Plagne i w grudniu 1997 roku w Piancavallo, dziewiąta w lutym 1994 roku i w marcu 1995 roku w Hundfjället oraz w styczniu 1997 roku w Lake Placid, a dziesiąta w marcu 1992 roku w Altenmarkt i w grudniu 1993 roku w Piancavallo. W klasyfikacji generalnej PŚ w skokach akrobatycznych najwyżej uplasowała się w sezonie 1993/1994 – była czternasta. Również w tym sezonie zajęła najwyższe miejsce w klasyfikacji PŚ w narciarstwie dowolnym – zajęła 36. lokatę.
W kwietniu 1990 roku w Pyhätunturi zajęła drugie miejsce w skokach akrobatycznych na młodzieżowych mistrzostwach świata.
Osiągnięcia.
Puchar Świata.
Miejsca na podium.
Szerstniowa nigdy nie stanęła na podium zawodów PŚ.

</doc>
<doc id="3968818" url="https://pl.wikipedia.org/wiki?curid=3968818" title="Lestoidea (nadrodzina)">
Lestoidea (nadrodzina)

Lestoidea – nadrodzina ważek z podrzędu ważek równoskrzydłych.
Samce tych ważek, z wyjątkiem Hemiphlebiidae, mają silnie zmodyfikowane wtórne narządy płciowe o zredukowanym wierzchołku liguli genitalnej i z trójkątnymi przednimi "hamuli". Od innych ważek równoskrzydłych różnią się rozszerzonymi zewnętrznymi brzegami głaszczków wargowych, co jest cechą wspólną z ważkami różnoskrzydłymi.
Liczne analizy filogenetyczne potwierdzają pozycję siostrzaną Lestoidea względem pozostałych ważek równoskrzydłych. Do nadrodziny tej należy ponad 200 opisanych gatunków, zgrupowanych w 4 rodzinach:
Z kilku analiz filogenetycznych wynika, że Hemiphlebiidae stanowią grupę siostrzaną dla pozostałych Lestoidea.

</doc>
<doc id="3968819" url="https://pl.wikipedia.org/wiki?curid=3968819" title="Święty Ambroży (obraz Michaela Willmanna)">
Święty Ambroży (obraz Michaela Willmanna)

Święty Ambroży – obraz śląskiego malarza barokowego, Michaela Willmanna.
Obraz jest jednym z czterech dzieł tworzących cykl przedstawiający Ojców Kościoła; trzy pozostałe to "Święty Hieronim", "Święty Grzegorz" i "Święty Augustyn". Jest jednym z dwóch niesygnowanych obrazów z cyklu Ojcowie Kościoła.
Święty Ambroży był jednym z ojców i doktorów Kościoła, zwalczał arianizm i zreformował liturgię. Willmann przedstawił go w stroju biskupim: w złocistej kapie z adamaszku, w infule, z pastorałem w dłoni. Po lewej stronie widoczny jest ul mający symbolizować elokwencję.
Początkowo postać była identyfikowana ze św. Chryzostomem. Dopiero w katalogu Bildergalerie im Ständehaus z 1863 roku postaci nadano prawidłową identyfikację.
Proweniencja.
Obraz został namalowany dla klasztoru Cystersów w Lubiążu. Po roku 1810 został przeniesiony do Kunst- und Antikenkabinett der Königlichen Universität zu Breslau, w 1853 do Bildergalerie im Ständehaus we Wrocławiu, a w 1880 do kolekcji Śląskiego Muzeum Sztuk Pięknych. W 1942 roku obraz został przeniesiony do składnicy w Kamieńcu Ząbkowickim, skąd w 1946 roku został przejęty przez Muzeum Narodowe w Warszawie. W 1981 roku obraz został przekazany do Muzeum Narodowego we Wrocławiu.

</doc>
<doc id="3968825" url="https://pl.wikipedia.org/wiki?curid=3968825" title="Natalia Szerstniowa">
Natalia Szerstniowa



</doc>
<doc id="3968826" url="https://pl.wikipedia.org/wiki?curid=3968826" title="Ontario (prowincja Kanady)">
Ontario (prowincja Kanady)



</doc>
<doc id="3968838" url="https://pl.wikipedia.org/wiki?curid=3968838" title="Katie Ormerod">
Katie Ormerod

Katie Ormerod (ur. 25 sierpnia 1997) – brytyjska snowboardzistka, specjalizująca się w konkurencjach Big Air i slopestyle.
Kariera.
W zawodach Pucharu Świata zadebiutowała 11 stycznia 2013 roku w Park City, gdzie zajęła 21. miejsce w slopestyle'u. W 2014 roku wystąpiła na mistrzostwach świata juniorów w Valmalenco, zdobywając brązowy medal w tej samej konkurencji. Na podium zawodów pucharowych po raz pierwszy stanęła 13 lutego 2016 roku w Quebecu, kończąc rywalizację w big air na drugiej pozycji. W zawodach tych rozdzieliła Jamie Anderson z USA i Queralt Castellet z Hiszpanii. Najlepsze wyniki w Pucharze Świata osiągnęła w sezonie 2019/2020, kiedy to zajęła drugie miejsce w klasyfikacji generalnej AFU oraz zdobyła Małą Kryształową kulę za zwycięstwo w klasyfikacji slopestyle'u. Ponadto w sezonie 2016/2017 zajęła drugie miejsce w klasyfikacji big air (w klasyfikacji AFU była czwarta). W 2013 roku zajęła dziesiąte miejsce w slopestyle'u na mistrzostwach świata w Stoneham.
W trakcie przygotowań olimpijskich do igrzysk w Pjongczangu doznała upadku, wskutek którego złamała kość piętową. Podczas rekonwalescencji przeszła sześć operacji. Do rywalizacji sportowej powróciła w 2019 roku. Do tej pory nie startowała na igrzyskach olimpijskich.

</doc>
<doc id="3968840" url="https://pl.wikipedia.org/wiki?curid=3968840" title="Porzana palmeri">
Porzana palmeri



</doc>
<doc id="3968841" url="https://pl.wikipedia.org/wiki?curid=3968841" title="Porzana sandwichensis">
Porzana sandwichensis



</doc>
<doc id="3968843" url="https://pl.wikipedia.org/wiki?curid=3968843" title="Marek Filipczak">
Marek Filipczak

Marek Filipczak (ur. 15 kwietnia 1960 w Warszawie) – polski piłkarz, grający na pozycji napastnika.
Kariera.
Jest wychowankiem Reduty Warszawa, natomiast seniorską karierę rozpoczynał w Farmacji Tarchomin. Na początku 1981 roku został piłkarzem trzecioligowej Polonii Warszawa. Pół roku później za sprawą trenera Zbigniewa Tądera trafił do Widzewa Łódź. W klubie tym w ataku grał między innymi z Włodzimierzem Smolarkiem. W sezonie 1981/1982 zdobył z Widzewem mistrzostwo Polski, zaś sezon później dotarł do półfinału Pucharu Europy. W sezonie 1984/1985 reprezentował barwy Bałtyku Gdynia, po czym przeszedł do Stali Mielec. W sezonie 1986/1987 spadł z klubem z I ligi, ale już rok później wywalczył ze Stalą awans do najwyższej klasy rozgrywkowej. W latach 1988–1989 był zawodnikiem Olimpii Poznań. W 1990 roku wyjechał do Norwegii, grając w SK Brann. Karierę piłkarską kończył w 1993 roku w Løv-Ham Fotball.
Po zakończeniu kariery pozostał w Norwegii, gdzie założył firmę transportową.

</doc>
<doc id="3968844" url="https://pl.wikipedia.org/wiki?curid=3968844" title="Love Poems and Others">
Love Poems and Others

 Love Poems and Others – tomik wierszy angielskiego poety i prozaika Davida Herberta Lawrence’a, opublikowany w 1913 w Londynie nakładem oficyny Duckworth and Co. Zbiorek dzieli się na trzy części, "Love Poems", "Dialect Poems" i "The Schoolmaster". Tomik ma nieco ponad sześćdziesiąt stron. W tomie znalazły się między innymi utwory "Red moon-Rise", "Return", "The Appeal" i "Morning Work".

</doc>
<doc id="3968847" url="https://pl.wikipedia.org/wiki?curid=3968847" title="Babka (jezioro)">
Babka (jezioro)

Babka, Żywki Małe lub Oczko – jezioro w Polsce w województwie warmińsko-mazurskim, w powiecie giżyckim, w gminie Kruklanki.
Położenie.
Jezioro leży na Pojezierzu Mazurskim, w mezoregionie Wielkich Jezior Mazurskich, w dorzeczu Sapina–Węgorapa–Pregoła. Znajduje się około 10 km w kierunku północno-wschodnim od Giżycka. Na południe od jeziora znajduje się wieś Żywki. Ze zbiornika wodnego wypływa ciek o nazwie "Dopływ z jez. Babka", który kieruje wody na południe, do jeziora Żywki.
Linia brzegowa jest średnio rozwinięta. Dno muliste. Na jeziorze, w jego południowo-wschodniej części, położona jest wyspa o powierzchni 0,1 ha. Brzegi są wysokie, gdzieniegdzie strome, z wyjątkiem zachodnich, które są płaskie, niskie i podmokłe. W najbliższym otoczeniu znajdują się pola i łąki.
Jezioro leży na terenie obwodu rybackiego jeziora Kruklin w zlewni rzeki Węgorapa – nr 7, jego użytkownikiem jest Polski Związek Wędkarski. Objęte jest strefą ciszy. Znajduje się na terenie Obszaru Chronionego Krajobrazu Krainy Wielkich Jezior Mazurskich o łącznej powierzchni 85 527,0 ha.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 35,9 ha. Średnia głębokość zbiornika wodnego to 3,5 m, a maksymalna – 11,0 m. Lustro wody znajduje się na wysokości 131,0 m n.p.m. Objętość jeziora wynosi 1 260,0 tys. m³. Maksymalna długość jeziora to 870 m, a szerokość 650 m. Długość linii brzegowej wynosi 2920 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 45,0 ha, a wysokość bezwzględna lustra wody – 132,3 m n.p.m.
Przyroda.
W skład pogłowia występujących ryb wchodzą m.in. szczupak, leszcz, płoć i lin. W przeszłości licznie występowały raki. Roślinność przybrzeżna urozmaicona, głównie trzcina – większe skupiska przy zachodnim brzegu. Wśród roślinności zanurzonej występuje rogatek, moczarka kanadyjska, ramienice, mech wodny, grzybienie białe, rdestnica i osoka.

</doc>
<doc id="3968850" url="https://pl.wikipedia.org/wiki?curid=3968850" title="Jezioro Babka">
Jezioro Babka



</doc>
<doc id="3968851" url="https://pl.wikipedia.org/wiki?curid=3968851" title="Deys">
Deys

Deys, właściwie Dawid Czerwiak (ur. 28 lipca 1993), znany również jako Grimmy – polski raper/wokalista urodzony w Skarżysku-Kamiennej a aktualnie reprezentujący Kraków.
Założyciel (wraz z Zero) marki i labelu Hashashins. Współpracował ponadto z takimi wykonawcami jak: Quebonafide, Kartky, Tymek, VNM, Te-Tris, Guzior, LaikIke1, Bonson, schafter, Filipek, Szpaku, Żabson, Kuban, Zero, Przyłu, Dianka i wielu innych.
Deys działał w podziemiu od 2008 roku wydając mixtape "Pro Fill" oraz EP "Coldwave". W tamtym okresie poza muzyką był właścicielem największego portalu C-walkowego w Polsce C-walk.pl. Jest mocno związany z polskim środowiskiem rolkowym (Rollerblading, Aggressive inline skating).
Rozgłos uzyskał dopiero dzięki projektowi "Audiogramy", który ukazał się 5 stycznia 2014 roku. Zaczął pojawiać się gościnnie u bardziej znanych raperów. W roku 2015 przypieczętował swoją pozycję na scenie mixtape'em "Imprimatur". W międzyczasie pojawiły się również takie projekty jak "TenDaysEP (w10dniEp)" i pierwsza płyta Hashashins - "Ta'Will".
25 listopada 2016 roku wydał swój pełnoprawny, legalny debiut – płytę "Roku pora piąta," który ukazał się nakładem QueQuality. W 2017 roku Deys wraz z Zero założył własne wydawnictwo płytowe Hashashins Label i wydał w nim swój drugi legalny album "Tape of the Ninja". Rok 2018 to kontynuacja rozwoju Hashashins Label. 14 grudnia 2018 roku został wydany album Deysa "Oczka", na którym pojawili się: Igrekzet, Szpaku, Kukon, Dianka, Kobik, Barto'cut12, schafter, Przyłu oraz Młodszy Joe.
W styczniu roku 2020 ukazała się płyta "Brawurowo i pusto", na której zadebiutował pod pseudonimem Grimmy. 28 kwietnia 2020 roku wypuszczono EP pod tytułem "Spopielacz". Cały projekt został zrobiony w 7 dni. .
Deys w swojej twórczości łączy rap, rock alternatywny, punk rock, retro wave i wiele innych.

</doc>
<doc id="3968853" url="https://pl.wikipedia.org/wiki?curid=3968853" title="Natalija Szertsnewa">
Natalija Szertsnewa



</doc>
<doc id="3968856" url="https://pl.wikipedia.org/wiki?curid=3968856" title="Al-Ahmadijja (Damaszek)">
Al-Ahmadijja (Damaszek)



</doc>
<doc id="3968859" url="https://pl.wikipedia.org/wiki?curid=3968859" title="Małynyczi">
Małynyczi

Małynyczi (ukr. Малиничі, pol. Malinicze) – wieś na Ukrainie, w obwodzie chmielnickim, w rejonie chmielnickim.

</doc>
<doc id="3968862" url="https://pl.wikipedia.org/wiki?curid=3968862" title="K’inich Ahkal Mo’ Nahb III">
K’inich Ahkal Mo’ Nahb III

K’inich Ahkal Mo’ Nahb III znany też jako Chaacal III i Akul Anab III (ur. 13 września 678, zm. ok. 736 roku) – majański władca miasta Palenque i następca K’inich K’an Joy Chitama II.
Był synem księcia Tiwol Chan Mata (przypuszczalnie brat K’inich K’an Joy Chitama II) oraz Pani Kinuw. Niejasne są losy poprzedniego władcy, który w wyniku najazdu królestwa Toniná dostał się do niewoli. Nie ma pewności, czy powrócił on jeszcze do Palenque, czy został stracony, ale wiadomo, że władzy po nim nie objął Tiwol Chan Mat. Ponieważ był on spokrewniony z żoną Pakala Wielkiego Tz’akbu Ajaw, która być może była jego matką, to K’inich Ahkal Mo’ Nahb III mógł legalnie zostać nowym królem. Oznacza to, że byłby on wnukiem Pakala Wielkiego i bratankiem swoich dwóch poprzedników, co potwierdzają glify ze Świątyni XVIII z Palenque.
Na tron wstąpił 30 grudnia 721 roku i podobnie jak jego poprzednicy zajmował się wznoszeniem nowych obiektów, głównie świątyń oraz upamiętnianiem historii Palenque w tekstach glificznych. Brał udział również w kilku konfliktach, z których pierwszy bliżej niejasny miał miejsce w 723 roku. Kolejny odbył się dwa lata później, kiedy to władca wyprawił się do miasta K’ina’, leżącego prawdopodobnie w strefie wpływów Piedras Negras. Tam też, jak podają inskrypcje, jeden z dowódców władcy, Chak Suutz’ schwytał wysokiego rangą dygnitarza. W 729 roku odbyły się dwie kolejne kampanie, lecz ich miejsce pozostaje nieznane.
Dokładna data jego śmierci nie jest znana, ale w inskrypcjach ze Świątyni XIX ostatni raz jest wzmiankowany w 736 roku. Badacze przypuszczają, że mógł zostać pochowany w Świątyni III. Po nim władzę przejął prawdopodobnie jego brat K’inich Janaab Pakal II.

</doc>
<doc id="3968865" url="https://pl.wikipedia.org/wiki?curid=3968865" title="Gry z serii Sherlock Holmes">
Gry z serii Sherlock Holmes



</doc>
<doc id="3968867" url="https://pl.wikipedia.org/wiki?curid=3968867" title="K’inich Janaab Pakal II">
K’inich Janaab Pakal II

K’inich Janaab Pakal II znany też jako Upakal K’inich lub Upakal K’inich Janaab Pakal – majański władca miasta Palenque i następca K’inich Ahkal Mo’ Nahba III.
Niewiele wiadomo na temat tego władcy, gdyż jest bardzo mało inskrypcji z czasów jego panowania. Prawdopodobnie był bratem K’inich Ahkal Mo’ Nahba III i naprawdę nazywał się Upkal K’inich. Gdy objął władzę przyjął imię swojego wielkiego przodka K’inich Janaab’ Pakala, ale tytułował się pełnym imieniem, czyli Upakal K’inich Janaab Pakal. Brakuje informacji na temat daty jego narodzin, śmierci oraz wstąpienia na tron. Ponieważ poprzedni władca, jak się przypuszcza, mógł sprawować władzę do 736 roku, a pierwsza wzmianka o K’inich Janaab Pakalu II pochodzi z 742 roku, to musiał on przejąć władzę, gdzieś w tym przedziale czasu. Prawdopodobnie zmarł ok. 751 roku, kiedy to nowym władcą został K’inich Kan Bahlam III.
Zachowały się trzy wizerunki władcy, przy czym jeden z nich odkryty w pałacu królewskim w Palenque jest uszkodzony. Drugi znajduje się w tzw. Świątyni XIX i przedstawia młodego władcę, jeszcze przed sukcesją, a trzeci wyryto na jednym z paneli w tzw. Świątyni XXI. Znajduje się tam wizerunek K’inich Janaab’ Pakala, po bokach którego znajdują się K’inich Ahkal Mo’ Nahb III i Upkal K’inich.
Wiadomo natomiast, że za jego rządów niejaka Chak Nik Ye’ Xook z Palenque przybyła do odległego Copán, by poślubić tamtejszego władcę.

</doc>
<doc id="3968871" url="https://pl.wikipedia.org/wiki?curid=3968871" title="Święty Grzegorz (obraz Michaela Willmanna)">
Święty Grzegorz (obraz Michaela Willmanna)

Święty Grzegorz – obraz śląskiego malarza barokowego, Michaela Willmanna.
Obraz jest jednym z czterech dzieł tworzących cykl przedstawiający Ojców Kościoła; trzy pozostałe to "Święty Hieronim", "Święty Ambroży" i "Święty Augustyn". Jest jednym z dwóch niesygnowanych obrazów z cyklu Ojcowie Kościoła.
Święty Grzegorz był jednym z ojców i doktorów Kościoła, reformatorem liturgicznego śpiewu kościelnego, w 590 wybrany został na papieża. Willmann ukazał go w stroju pontyfikalnym, w kapie z adamaszku, tiarze oraz z papieskim pastorałem w prawej ręce i ze mszałem w lewej. Po lewej stronie w mensie ołtarza stoi krucyfiks. Nad ramieniem artysta, wzorując się na przekazie ze "Złotej legendy", ukazał gołębia symbolizującego boskie natchnienie, jakie spływało na Grzegorza podczas tworzenia jego pism. Na jego szatach, twarzy i tiarze odbijają się promienie światła nadając sylwetce wrażenie ruchu.
Proweniencja.
Obraz został namalowany dla klasztoru Cystersów w Lubiążu. Po roku 1810 został przeniesiony do Kunst- und Antikenkabinett der Königlichen Universität zu Breslau, w 1853 do Bildergalerie im Ständehaus we Wrocławiu, a w 1880 do kolekcji Śląskiego Muzeum Sztuk Pięknych. W 1942 roku obraz został przeniesiony do składnicy w Kamieńcu Ząbkowickim, skąd w 1946 roku został przejęty przez Muzeum Narodowe w Warszawie. W 1981 roku obraz został przekazany do Muzeum Narodowego we Wrocławiu.

</doc>
<doc id="3968874" url="https://pl.wikipedia.org/wiki?curid=3968874" title="Naruto Shippūden the Movie">
Naruto Shippūden the Movie



</doc>
<doc id="3968876" url="https://pl.wikipedia.org/wiki?curid=3968876" title="K’inich Kan Bahlam III">
K’inich Kan Bahlam III

K’inich Kan Bahlam III znany też jako Upakal K’inich lub Upakal K’inich Janaab Pakal – majański władca miasta Palenque i następca K’inich Janaab Pakala II.
Jego imię nie pojawia się w żadnej inskrypcji w Palenque, co sugeruje, że jego rządy trwały bardzo krótko lub z jakichś powodów były problematyczne. Jedyna wzmianka na jego temat pojawia się na steli z Pomony, która znajdowała się wówczas w strefie wpływów Palenque. Tekst wspomina o obchodach cyklu kalendarzowego z 9 maja 751 roku, w których władca brał udział.
Ponieważ był to okres poważnego osłabienia miasta i ciągłych niepokojów, wyjaśnieniem niejasnej kwestii króla jest być może tekst z Toniny, który mówi o zwycięstwie króla K’inich Tuun Chapaata nad Palenque. Znajduje się tam też wizerunek jeńca, lecz nie wiadomo czy było to właca Palenque, czy jeden z dostojników ponieważ tekst pod nim uległ zniszczeniu.

</doc>
<doc id="3968878" url="https://pl.wikipedia.org/wiki?curid=3968878" title="Ely (Anglia)">
Ely (Anglia)



</doc>
<doc id="3968881" url="https://pl.wikipedia.org/wiki?curid=3968881" title="Flashback Forum">
Flashback Forum

Flashback Forum – szwedzkie forum internetowe utworzone w maju 2000 roku. Serwis był notowany w rankingu Alexa na miejscu 11 081 (2020).
Historia.
Forum internetowe zostało utworzone w maju 2000 roku. W kwietniu 2002 roku utworzone zostało równolegle Flashback konferensforum, a następnie oba fora zostały połączone.
W 2010 roku forum miało od 1,6 do 2,2 milionów unikalnych użytkowników każdego tygodnia.

</doc>
<doc id="3968882" url="https://pl.wikipedia.org/wiki?curid=3968882" title="K’inich K’uk’ Bahlam II">
K’inich K’uk’ Bahlam II

K’inich K'uk’ Bahlam II znany też jako Bahlum K’uk’ II lub Mahk’ina Kuk – majański władca miasta Palenque i następca K’inich Kan Bahlama III. Prawdopodobnie panował w latach 764-783.
Był synem K’inich Ahkal Mo’ Nahba III i Men Nik. Na tron wstąpił 4 marca 764 roku, ale szczegóły jego panowania pozostają nieznane. Wiadomo, że odpowiada za kilka projektów budowlanych, w tym modyfikację wnętrza królewskiego pałacu i wieży wzniesionej przez jego ojca. Odpowiada też za stworzenie kamiennego panelu z 96 glifami opisującego m.in. chronologię Palenque oraz ceremonię uświetniającą koniec k’atunu w 783 roku. Sam panel powstał z okazji dwudziestej rocznicy rządów władcy i jest uznawany za jedno z arcydzieł klasycznego majańskiego rzeźbiarstwa.
Władca zmarł przypuszczalnie ok. 783 roku.

</doc>
<doc id="3968887" url="https://pl.wikipedia.org/wiki?curid=3968887" title="Janaab Pakal III">
Janaab Pakal III

Janaab Pakal III znany też jako 6 Cimi Pakal Lu Wak Kimi Janaab Pakal – prawdopodobnie ostatni władca miasta Palenque i następca K’inich K’uk’ Bahlama II. 
Istnienie tego władcy jest znane z małej czarnej wazy odkrytej w kompleksie mieszkalny w Palenque. Zapisany na niej tekst w postaci glifów zawiera jego imię oraz datę wstąpienia na tron, które miało miejsce 13 listopada 799 roku. Z uwagi na kontekst znaleziska oraz brak innych wzmianek, istnieją wątpliwości czy Janaab Pakal III rzeczywiście był władcą Palenque. Pomimo tego jest uznawany za ostatniego króla. W czasie, gdy panował miasto chyliło się ku upadkowi, nie powstawały żadne nowe budowle, a jego populacja najprawdopodobniej spadała.

</doc>
<doc id="3968889" url="https://pl.wikipedia.org/wiki?curid=3968889" title="Brzegówka malutka">
Brzegówka malutka

Brzegówka malutka ("Riparia congica") – gatunek ptaka z podrodziny jaskółek (Hirundininae) w rodzinie jaskółkowatych (Hirundinidae). Ptak ten zamieszkuje Afrykę i według IUCN nie jest zagrożony wyginięciem.
Zasięg występowania.
Brzegówka malutka występuje wzdłuż rzeki Kongo i dolnego biegu rzeki Ubangi, na granicy Konga i Demokratycznej Republiki Konga. Obserwowana miała być również wzdłuż rzeki Sangha, w Kongu, ale status tych obserwacji jest niepewny. Zabłąkane ptaki obserwowane były również w Republice Środkowoafrykańskiej.
Taksonomia.
Gatunek po raz pierwszy naukowo opisał w 1887 roku niemiecki ornitolog Anton Reichenow, nadając mu nazwę "Cotile congica". Jako miejsce typowe odłowu holotypu Reichenow wskazał Manyanga, pomiędzy Vivi a Stanley Pool w dolnym biegu rzeki Kongo. Holotyp został odłowiony przez niemieckiego przyrodnika i kolekcjonera Friedricha Bohndorffa. Jest to gatunek monotypowy.
Etymologia.
Nazwa rodzajowa: – gniazdujący na brzegu, od "ripa" – brzeg rzeki. Epitet gatunkowy jest zlatynizowanym eponimem utworzonym od nazwy państwa Kongo lub Konga Belgijskiego (obecnie Demokratyczna Republika Konga). 
Morfologia.
Długość ciała około 11 cm; długość skrzydła 91 mm. Głowa i górne części ciała koloru szarobrązowego, skrzydła i prawie kwadratowy ogon koloru ciemnobrązowego. Górna część piersi jasnobrązowa, reszta spodu ciała biała. Pokrywy podskrzydłowe ciemnobrązowe. Od brzegówki zwyczajnej ("R. riparia") różni się mniejszymi rozmiarami ciała oraz mniej wyraźnym pasem na piersi; od brzegówki małej ("R. paludicola") różni się bledszym gardłem. Nie występuje dymorfizm płciowy. Młode ptaki mają blade końcówki piór w górnej części ciała oraz mniej wyraźny jasnobrązowy pas na piersi.
Ekologia.
Brzegówka malutka prowadzi nadrzeczny tryb życia, ale pożywienia poszukuje również w lesie. Prawdopodobnie prowadzi osiadły tryb życia, choć niektóre ptaki złapane w pobliżu Mbandaki, w Demokratycznej Republice Konga, uważane za migrantów ze względu na obecność u nich tłuszczu podskórnego. Skład diety brzegówki malutkiej nie jest znany. Lata szybko, trzepocząc skrzydłami; ruch skrzydeł jest szybki i płytki. Pokarm zdobywa łącząc się z innymi jaskółkami, szczególnie z brzegówką zwyczajną. 
Lęgi rozpoczynają się, kiedy poziom rzeki jest niski, odsłaniając piasek; w pobliżu Lukoleli okres rozrodczy przypada na luty–marzec. Tworzy stada; czasami gniazduje blisko szarorzytek ("Pseudhirundo griseopyga"). Gniazda znajdują się w norkach w piaszczystych łachach lub na stromych zboczach piaszczystych wysp. Inne informacje na temat lęgów nie zostały zarejestrowane.
Status, zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody brzegówka malutka od 1988 roku zaliczana jest do kategorii LC ( – najmniejszej troski). Globalna wielkość populacji nie jest znana, ale gatunek ten jest uznawany za lokalnie pospolity do licznego. Z powodu braku dowodów na jakiekolwiek spadki lub inne istotne zagrożenia, populację brzegówki malutkiej uważa się za stabilną.

</doc>
<doc id="3968890" url="https://pl.wikipedia.org/wiki?curid=3968890" title="Riparia congica">
Riparia congica



</doc>
<doc id="3968891" url="https://pl.wikipedia.org/wiki?curid=3968891" title="Estera Markin">
Estera Markin

Estera (Esfir) Markin (ur. 22 października 1903 w Warszawie, zm. 1942 w Treblince) – polska psycholożka.
Życiorys.
Jej rodzicami byli Chaim i Chasia z domu Maniewicz. Ukończyła prywatne gimnazjum Cecylii Goldman-Landauowej w 1921 roku, następnie studiowała psychologię i filozofię na Uniwersytecie Warszawskim. Od kwietnia 1928 roku była nieetatową asystentką w Zakładzie Psychologii Doświadczalnej kierowanym przez Władysława Witwickiego. W 1929 roku obroniła pracę doktorską "Eksperymentalne badania nad fantazją". 
Podczas II wojny światowej przesiedlona do getta warszawskiego. Z ramienia Centrali Towarzystw Opieki nad Sierotami (CENTOSu) zajmowała się pomocą dzieciom żydowskim. Została wywieziona do obozu zagłady w Treblince. Według świadectwa jej brata złożonego w Jad Waszem, zginęła w 1942 roku. 
Nie założyła rodziny.

</doc>
<doc id="3968892" url="https://pl.wikipedia.org/wiki?curid=3968892" title="Estera Markinówna">
Estera Markinówna



</doc>
<doc id="3968895" url="https://pl.wikipedia.org/wiki?curid=3968895" title="Quercus pumila">
Quercus pumila

Quercus pumila Walter – gatunek rośliny z rodziny bukowatych ("Fagaceae" Dumort.). Występuje naturalnie w południowo-wschodnich Stanach Zjednoczonych – w Alabamie, na Florydzie, w Georgii, Missisipi, Północnej Karolinie oraz Południowej Karolinie. 
Biologia i ekologia.
Rośnie na sawannach oraz w zaroślach, na terenach nizinnych.

</doc>
<doc id="3968897" url="https://pl.wikipedia.org/wiki?curid=3968897" title="Radio Opole 2">
Radio Opole 2



</doc>
<doc id="3968900" url="https://pl.wikipedia.org/wiki?curid=3968900" title="Andrzej Motyka">
Andrzej Motyka

Andrzej Motyka (ur. 15 kwietnia 1971 w Bytomiu, zm. 19 lutego 2011 tamże) – polski piłkarz, grający na pozycji pomocnika.
Życiorys.
Był wychowankiem Silesii Miechowice. Grał również w młodzieżowej drużynie Górnika Zabrze, z którą w 1989 roku zdobył mistrzostwo Polski. Latem 1990 roku przeszedł do Szombierek Bytom. W klubie tym grał do 1997 roku, a w sezonie 1992/1993 rozegrał w jego barwach 29 meczów w I lidze. W dalszych latach grał w klubach z niższych lig. Piłkarską karierę zakończył w 2004 roku w Orle Miedary.
W latach 2007–2010 był trenerem Orła Miedary. Trenował także drużyny młodzieżowe Szombierek Bytom. Zmarł w 2011 roku.

</doc>
<doc id="3968901" url="https://pl.wikipedia.org/wiki?curid=3968901" title="Knowsley (wieś w Anglii)">
Knowsley (wieś w Anglii)



</doc>
<doc id="3968902" url="https://pl.wikipedia.org/wiki?curid=3968902" title="Daigekitotsu! Maboroshi no chiteiiseki dattebayo">
Daigekitotsu! Maboroshi no chiteiiseki dattebayo



</doc>
<doc id="3968903" url="https://pl.wikipedia.org/wiki?curid=3968903" title="Pierwyj diwizion (2014/2015)">
Pierwyj diwizion (2014/2015)

23. sezon rosyjskiej drugiej ligi piłkarskiej (Pierwszej Dywizji; oficjalna nazwa FNL). W rozgrywkach trwających od 6 lipca 2014 roku do 30 maja 2015 wzięło udział 18 drużyn.
Uczestnicy.
Liczba drużyn została zmniejszona w stosunku do poprzedniego sezonu z 20 do 18.
Tabela.
Liderzy "kolejka po kolejce":

</doc>
<doc id="3968905" url="https://pl.wikipedia.org/wiki?curid=3968905" title="Daikōfun! Mikazukijima no animaru panikku dattebayo">
Daikōfun! Mikazukijima no animaru panikku dattebayo



</doc>
<doc id="3968907" url="https://pl.wikipedia.org/wiki?curid=3968907" title="Adam Dobrzański">
Adam Dobrzański

Adam Dobrzański (30 listopada 1884, zm. ?) – podpułkownik żandarmerii Wojska Polskiego.
Życiorys.
Adam Dobrzański urodził się 30 listopada 1884 roku. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. W czasie I wojny światowej walczył w szeregach c. k. Obrony Krajowej. Na stopień kapitana został mianowany ze starszeństwem z 1 lipca 1915 roku. W 1917 roku jego oddziałem macierzystym był Pułk Strzelców Nr 33.
30 lipca 1920 roku został zatwierdzony z dniem 1 kwietnia 1920 roku w stopniu majora, w korpusie żandarmerii, w grupie oficerów byłej armii austro-węgierskiej. Pełnił wówczas służbę na stanowisku dowódcy szwadronu zapasowego Dywizjonu Żandarmerii Wojskowej Nr VI we Lwowie. 1 czerwca 1921 roku nadal pełnił służbę w Dywizjonie Żandarmerii Wojskowej Nr VI. Od 5 grudnia 1921 roku był dowódcą 9 Dywizjonu Żandarmerii w Brześciu. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 3. lokatą w korpusie oficerów żandarmerii. 31 marca 1924 roku został awansowany na podpułkownika ze starszeństwem z dniem 1 lipca 1923 roku i 3. lokatą w korpusie oficerów żandarmerii. 29 stycznia 1927 roku został zwolniony z zajmowanego stanowiska z równoczesnym przeniesieniem służbowym do Powiatowej Komendy Uzupełnień Miechów na okres sześciu miesięcy celem odbycia praktyki. 17 marca tego roku został przeniesiony do kadry oficerów żandarmerii z pozostawieniem na przeniesieniu służbowym w PKU Miechów. 22 lipca 1927 roku został przydzielony do PKU Miechów na stanowisko komendanta. 31 października 1927 roku został przeniesiony z korpusu oficerów żandarmerii do korpusu oficerów piechoty w stopniu podpułkownika ze starszeństwem z dniem 1 lipca 1923 roku i 87,01 lokatą z jednoczesnym przeniesieniem do kadry oficerów piechoty i pozostawieniem na dotychczasowym stanowisku w PKU Miechów. 31 marca 1930 roku został przeniesiony do Powiatowej Komendy Uzupełnień Jarosław na stanowisko komendanta. Z dniem 30 listopada 1932 roku został przeniesiony w stan spoczynku. W 1934 roku pozostawał w ewidencji PKU Jarosław. Posiadał przydział do Oficerskiej Kadry Okręgowej Nr X. Był wówczas „przewidziany do użycia w czasie wojny”.

</doc>
<doc id="3968908" url="https://pl.wikipedia.org/wiki?curid=3968908" title="Albury (miasto w Australii)">
Albury (miasto w Australii)



</doc>
<doc id="3968911" url="https://pl.wikipedia.org/wiki?curid=3968911" title="Museo Civico di Sansepolcro">
Museo Civico di Sansepolcro

Museo Civico di Sansepolcro (pol. Muzeum Miejskie w Sansepolcro) – muzeum sztuki założone w 1975 w Sansepolcro w Toskanii, ze "Zmartwychwstaniem" Piera della Francesca w swych zbiorach.
Historia.
Począwszy od XVIII wieku stale rozrastały się zbiory galerii miejskiej w Sansepolcro. W 1866 dołączono dzieła sztuki pochodzące z kościołów bractw katolickich, które uległy wymuszonej kasacie. Ustanowiono pinakotekę miejską, która istniała do 1975, kiedy powołano do istnienia muzeum miejskie. Jednym z najokazalszych dzieł w zbiorach miasta jest "Zmartwychwstanie" Piera della Francesca, które malarz namalował ok. 1460 w tzw. Palazzo della Residenza. Miało być symbolem miasta, którego nazwa oznacza "Święty Grób" czyli Grób Chrystusa, jako relikwia Zmartwychwstania.
Kolekcja.
W zbiorach muzeum w Sansepolcro znajdują się dzieła takich artystów, jak: Piero della Francesca, Matteo di Giovanni, Raffaellino del Colle, Giovanni Battista Cungi, Santi di Tito, Raffaello Schiaminossi, Giovanni Battista Mercati, Jacopo Pontormo, Leandro Bassano, Andrea del Pozzo, Cherubino Alberti, Remigio Cantagallina, Angiolo Tricca, Andrea della Robbia.

</doc>
<doc id="3968912" url="https://pl.wikipedia.org/wiki?curid=3968912" title="Lexi Weeks">
Lexi Weeks

Alexis „Lexi” Weeks (ur. 20 listopada 1996 w Jacksonville) – amerykańska lekkoatletka specjalizująca się w skoku o tyczce.
W 2016 reprezentowała Stany Zjednoczone na igrzyskach olimpijskich w Rio de Janeiro, podczas których zajęła 19. miejsce w eliminacjach i nie awansowała do finału.
Stawała na podium mistrzostw USA.
Złota medalistka czempionatu NCAA.
Skok o tyczce uprawia także jej siostra bliźniaczka, Tori.
Rekordy życiowe: stadion – 4,70 (10 lipca 2016, Eugene); hala – 4,66 (10 marca 2018, College Station).

</doc>
<doc id="3968917" url="https://pl.wikipedia.org/wiki?curid=3968917" title="Alexis Weeks">
Alexis Weeks



</doc>
<doc id="3968918" url="https://pl.wikipedia.org/wiki?curid=3968918" title="Fergie Duhamel">
Fergie Duhamel



</doc>
<doc id="3968921" url="https://pl.wikipedia.org/wiki?curid=3968921" title="Mikromort">
Mikromort

Mikromort (μmort) – jednostka ryzyka śmierci, definiowana jako jedna szansa śmierci na milion w związku z podejmowaniem danego rodzaju aktywności. Zaproponowana w latach 70. XX wieku przez Ronalda Howarda ze Stanford University.
Przykłady:

</doc>
<doc id="3968922" url="https://pl.wikipedia.org/wiki?curid=3968922" title="Groniowski Potok (dopływ Ochotnicy)">
Groniowski Potok (dopływ Ochotnicy)

Groniowski Potok, Groniowski – potok, prawy dopływ Ochotnicy.
Potok wypływa na wysokości około 805 m w miejscowości Ochotnica Górna w województwie małopolskim, w powiecie nowotarskim, w gminie Ochotnica Dolna. Spływa w kierunku północnym. Na wysokości ok. 565 m na osiedlu Gabrysie uchodzi do Ochotnicy.
Zlewnia Groniowskiego Potoku znajduje się w – należącym do Gorców – Paśmie Lubania. Obejmuje jego północne zbocza między dwoma grzbietami szczytu Runek (1004 m). Dolina potoku jest stosunkowo płytko wcięta i niemal całkowicie porośnięta lasem. Zabudowane są tylko okolice wylotu potoku do Ochotnicy. Wyżej na dnie doliny potoku znajdują się polany, ale obecnie już zarastające lasem.
Na północnych zboczach Pasma Lubania jest jeszcze drugi Groniowski Potok.

</doc>
<doc id="3968924" url="https://pl.wikipedia.org/wiki?curid=3968924" title="Morgann LeLeux">
Morgann LeLeux

Morgann LeLeux (ur. 14 listopada 1992) – amerykańska lekkoatletka specjalizująca się w skoku o tyczce.
Piąta zawodniczka mistrzostw świata juniorów młodszych w Bressanone (2009). Dwa lata później zdobyła złoto na panamerykańskim czempionacie juniorów w Miramar.
Medalistka mistrzostw NCAA.
Rekordy życiowe: stadion – 4,70 (26 czerwca 2021, Eugene); hala – 4,70 (21 lutego 2020, Baton Rouge).

</doc>
<doc id="3968927" url="https://pl.wikipedia.org/wiki?curid=3968927" title="Morgann Leleux">
Morgann Leleux



</doc>
<doc id="3968928" url="https://pl.wikipedia.org/wiki?curid=3968928" title="Morgan Leleux">
Morgan Leleux



</doc>
<doc id="3968929" url="https://pl.wikipedia.org/wiki?curid=3968929" title="Morgan LeLeux">
Morgan LeLeux



</doc>
<doc id="3968932" url="https://pl.wikipedia.org/wiki?curid=3968932" title="Sarcophanops">
Sarcophanops



</doc>
<doc id="3968934" url="https://pl.wikipedia.org/wiki?curid=3968934" title="Sarcophanops steerii">
Sarcophanops steerii



</doc>
<doc id="3968937" url="https://pl.wikipedia.org/wiki?curid=3968937" title="Rozsosza">
Rozsosza

Rozsosza (ukr. Розсоша) – wieś w rejonie płoskirowskim obwodu chmielnickiego.

</doc>
<doc id="3968942" url="https://pl.wikipedia.org/wiki?curid=3968942" title="Kościół Opatrzności Bożej w Nowym Miasteczku">
Kościół Opatrzności Bożej w Nowym Miasteczku

Kościół pw. Opatrzności Bożej w Nowym Miasteczku – rzymskokatolicki kościół filialny należący do parafii św. Marii Magdaleny w Nowym Miasteczku.
Historia.
Kościół został wzniesiony jako ewangelicka świątynia na planie prostokąta, podobnie jak inne zbory wybudowane w tym czasie. Powstała w latach 1784–1785. Budowlę nakrywa mansardowy dach. W 1888 roku została dobudowana charakterystyczna wysoka wieża, mająca ciekawe zdobienia. Elewacje świątyni są ozdobione pilastrami, gzymsami oraz wąskimi, półkoliście zamkniętymi oknami, wejście od strony południowej posiada ładny portal.
Po II wojnie światowej.
W zawiązku z tym, że po zakończeniu II wojny światowej nowym mieszkańcom wystarczała jedna świątynia, zbór ewangelicki został opuszczony. W późniejszym czasie pełniła rolę magazynu. Z wyposażenia dotrwały do dnia dzisiejszego jedynie empory. W drugiej połowie lat 80. XX wieku parafia rzymskokatolicka przeprowadziła remont, a kościół został przywrócony dla pełnienia kultu religijnego.

</doc>
<doc id="3968944" url="https://pl.wikipedia.org/wiki?curid=3968944" title="Stanisław Reichan">
Stanisław Reichan

Stanisław Józef Reichan lub Rejchan (ur. 17 września 1858 we Lwowie, zm. 18 czerwca 1919 w Krakowie) – polski malarz portrecista, ilustrator i pedagog.
Życiorys.
Urodził się w rodzinie o tradycjach artystycznych, malarzami byli jego ojciec Alojzy, dziadek Józef i pradziadek Maciej Reichan. Studiował w latach 1877–1879 w Akademii Sztuk Pięknych w Wiedniu u profesora Christiana Griepenkerla. Później wyjechał do Paryża i kontynuował naukę u Léona Bonnata i Jean-Paula Laurensa. Wkrótce usamodzielnił się i został malarzem elit towarzyskich Paryża, tworzył wyidealizowane portrety dam, ilustrował sceny z życia towarzyskiej elity miasta. Głównym źródłem dochodów artysty były ilustracje reportażowe zamawiane przez czasopisma takie jak "Le Monde illustré", "Revue illustrée", "l’Illustration", "Graphic", "Illustrated London News", "Fliegende Blätter", oraz krajowe jak "Tygodnik Illustrowany" i "Biesiada Literacka". Znaczne zarobki umożliwiły artyście na życie na wysokim poziomie i liczne podróże m.in. do Niemiec, Rosji, Szwajcarii, Anglii i Włoch.
W 1896 r. artysta na stałe wrócił do Lwowa, do czego przyczynił się wzrost popularności fotografii, która zaczęła wypierać ręcznie wykonywane rysunki z czasopism. Józef Reichan szybko włączył się do głównego nurtu życia artystycznego miasta, w Szkole Przemysłowej we Lwowie objął katedrę rysunku i sztuki dekoracyjnej, działał w Związku Artystów Polskich, był wiceprezesem, a od 1903 r. prezesem miejscowego Towarzystwa Przyjaciół Sztuk Pięknych. Zaprojektował plafon i namalował fryz proscenium teatru lwowskiego.
Wystawiał początkowo w salonach paryskich, a po powrocie do kraju m.in. w Towarzystwie Przyjaciół Sztuk Pięknych we Lwowie, salonie Aleksandra Krywulta, w Towarzystwie Przyjaciół Sztuk Pięknych w Krakowie oraz Towarzystwie Zachęty Sztuk Pięknych.
Artysta był dwukrotnie żonaty, jego pierwszą żoną od 1894 r. była Irena Waleria von Metzger (zm. 1903 r.). Kolejny raz ożenił się w 1904 z Wandą Moniką Opolską (zm. 1908). Z pierwszego małżeństwa miał syna Stanisława, artystę ceramika osiadłego od 1946 r. w Anglii.
Zmarł w 1919 r. w Krakowie, pochowany został na Cmentarzu Łyczakowskim we Lwowie.

</doc>
<doc id="3968947" url="https://pl.wikipedia.org/wiki?curid=3968947" title="Diecezja Caozhou">
Diecezja Caozhou

Diecezja Caozhou (łac. "Dioecesis Zaoceuvensis", chiń. 天主教曹州教区) – rzymskokatolicka diecezja ze stolicą w Heze, w prowincji Szantung, w Chińskiej Republice Ludowej. Biskupstwo jest sufraganią archidiecezji Jinan.
Caozhou to dawna nazwa Heze. Patriotyczne Stowarzyszenie Katolików Chińskich używa nazwy "diecezja Heze".
Historia.
12 listopada 1934 papież Pius XI bullą "A Romano Pontifice" erygował wikariat apostolski Caozhou. Dotychczas wierni z tych terenów należeli do wikariatu apostolskiego Yanzhou (obecnie diecezja Yanzhou).
W wyniku reorganizacji chińskich struktur kościelnych dokonanych przez Piusa XII 11 kwietnia 1946 wikariat apostolski Caozhou został podniesiony do rangi diecezji.
Z 1950 pochodzą ostatnie pełne, oficjalne kościelne statystyki. Diecezja Caozhou liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać. Bp Franz Hoowaarts SVD został wydalony z kraju i wkrótce zmarł w Holandii.
W 1958 Patriotyczne Stowarzyszenie Katolików Chińskich mianowało swojego ordynariusza Charlesa Li Mingyue. Przyjął on sakrę biskupią bez zgody papieża zaciągając na siebie ekskomunikę latae sententiae. Posłuszeństwo wobec władz państwowych nie uchroniło go przed śmiercią w czasie rewolucji kulturalnej. Wtedy też wszystkie kościoły zostały zniszczone lub rozebrane, a diecezja pozostawiona bez duchowieństwa.
Kolejny znany biskup pojawia się dopiero w 1996. Joseph Wang Dianduo OAR przyjął sakrę potajemnie za zgodą papieża. W 2000 przeszedł do Kościoła oficjalnego i został uznany przez władze świeckie. W 2000 diecezja nie miała żadnego kościoła, a oprócz bp Wanga Dianduo był tylko jeden kapłan.
Od śmierci bp Wang Dianduo w 2004 nie mianowano jego następcy. Administratorem diecezji w Kościele podziemnym jest ks. Wang Chengli, a w Kościele oficjalnym ks. Joseph Wei Ligen. Ks. Wang Chengli oraz inni kapłani Kościoła podziemnego są prześladowani przez władze w celu wywarcia na nich presji, aby zerwali więzy z papieżem. W 2011 ks. Wang Chengli został skazany na 2 lata reedukacji przez pracę, prawdopodobnie za odmowę wstąpienia do Patriotycznego Stowarzyszenia Katolików Chińskich.
Ordynariusze.
Antybiskupi.
Ordynariusz mianowany przez Patriotyczne Stowarzyszenie Katolików Chińskich nieposiadający mandatu papieskiego:

</doc>
<doc id="3968948" url="https://pl.wikipedia.org/wiki?curid=3968948" title="Stanisław Rejchan">
Stanisław Rejchan



</doc>
<doc id="3968951" url="https://pl.wikipedia.org/wiki?curid=3968951" title="Pory roku (poemat Krystyna Donelaitisa)">
Pory roku (poemat Krystyna Donelaitisa)

Pory roku () – poemat litewskiego poety oświeceniowego Krystyna Donelaitisa, uważany powszechnie za jego najważniejsze dzieło i zarazem za litewski epos narodowy, zaliczany do arcydzieł literatury światowej. Dzieło, znane również jako "Rok" przełożył na język polski Zygmunt Ławrynowicz. Utwór odegrał ważną rolę w litewskim odrodzeniu narodowym. Został napisany heksametrem. Ten rodzaj wiersza nie był nigdy wcześniej używany w poezji litewskiej. Utwór ma 2997 linijek. Został wydany w 1818 wraz z niemieckim tłumaczeniem, którego dokonał Ludwig Rhesa.

</doc>
<doc id="3968952" url="https://pl.wikipedia.org/wiki?curid=3968952" title="Diecezja Heze">
Diecezja Heze



</doc>
<doc id="3968959" url="https://pl.wikipedia.org/wiki?curid=3968959" title="The Congo and Other Poems">
The Congo and Other Poems

The Congo and Other Poems – tom wierszy amerykańskiego poety Vachela Lindsaya, opublikowany w 1914 przez The MacMillan Company, ze wstępem Harriet Monroe. Tomik dzieli się na pięć sekcji. Pierwsza z nich, "Poems intended to be Read Aloud, etc.", zawiera tytułowy poemat "The Congo". Utwór ten jest niekiedy nazywany najsławniejszym dziełem poety.
Poemat "Kongo" przełożył na język polski Robert Stiller.

</doc>
<doc id="3968971" url="https://pl.wikipedia.org/wiki?curid=3968971" title="Gliciphila">
Gliciphila

Gliciphila – rodzaj ptaka z rodziny miodojadów (Meliphagidae).
Zasięg występowania.
Rodzaj obejmuje gatunki występujące w Australii (wraz z Tasmanią), na Nowej Kaledonii i Vanuatu.
Morfologia.
Długość ciała 14–21,5 cm; masa ciała 14–29,7 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3968978" url="https://pl.wikipedia.org/wiki?curid=3968978" title="Keichū">
Keichū

, właśc. ; ur. 1640, zm. 1701 – japoński mnich buddyjski ezoterycznej szkoły shingon, uczony i poeta.
Pochodził z Amagasaki (ob. w prefekturze Hyōgo). W wieku 11 lat wstąpił do klasztoru. Osiągnął tytuł mistrza ("ajari") w kompleksie klasztornym Kōya-san. Związany był z nurtem "ryōbu shintō", łączącym buddyzm z elementami tradycyjnej religii shintō.
Zajmował się studiami nad literaturą japońską i chińską, a także językoznawstwem. Odrzucił propozycję zatrudnienia na dworze daimyō hanu Mito, Mitsukuniego Tokugawy, dedykował mu jednak napisany w latach 1683–1690 komentarz do "Man’yōshū". Jest również autorem komentarzy do "Genji monogatari", "Ise monogatari" i innych dzieł klasycznych, a także rozprawy o piśmie kana "Waji shōran-shō".

</doc>
<doc id="3968982" url="https://pl.wikipedia.org/wiki?curid=3968982" title="Płonka (potok)">
Płonka (potok)



</doc>
<doc id="3968984" url="https://pl.wikipedia.org/wiki?curid=3968984" title="Bergiele">
Bergiele

Bergiele (ukr. Берегелі) – wieś na Ukrainie w rejonie starokonstantynowskim obwodu chmielnickiego.
Miejscowość opisana w książce Zofii Kossak pt. "Pożoga. Wspomnienie z Wołynia 1917-1919".

</doc>
<doc id="3968988" url="https://pl.wikipedia.org/wiki?curid=3968988" title="Ben English">
Ben English

Ben English (ur. 12 sierpnia 1964) – brytyjski aktor i reżyser filmów pornograficznych, założyciel i właściciel agencji LA Direct Models i Miamp Direct Models.
Życiorys.
Wczesne lata.
Pochodzi z północnego Londynu, gdzie obok Vinniego Jonesa był uznanym piłkarzem futbolu amerykańskiego. Uczęszczał do Longdean School w Hemel Hempstead.
W połowie lat osiemdziesiątych rozpoczął pracę w przemyśle muzycznym jako kierownik estrady w Londynie, podczas koncertów zespołów takich jak Van Halen, Mötley Crüe, Scorpions, The Rolling Stones, Queen czy Metallica.
W 1988 przeniósł się do Kalifornii.
Kariera.
Zaczął swoją karierę w branży porno w roku 1995, w wieku 31 lat. Prywatnie w Anglii spotykał się z Tonishą Mills, z którą wziął udział w sesji zdjęciowej dla magazynu "Score", a także z Tawny Peaks (1995). Pod koniec lat 90. mieszkał w San Francisco, czasami przebywał w Londynie i pracował dla grupy gości. Na początku 2000 roku firma muzyczna zabrała go z powrotem do Londynu, gdzie był kierownikiem produkcji dla dużych koncertów.
Wystąpił w jednym ze swoich pierwszych filmów z Niną Hartley. Brał udział w "Playgirl's Strip-Search" (2003), seriach w stylu gonzo,m.in.: "Father Figure" jako kochanek Melanie, a także parodiach porno, w tym "Żar ciała" – "Body Heat" (2010), "Superman" – "Superman XXX: A Porn Parody" (2011) jako generał Zod, "Top Gun" – "Top Guns" (2011) w roli komandora, "Milczenie owiec" – "Official Silence of the Lambs Parody" (2011) jako dr Hannibal Lecter czy "Spartakus" – "Spartacus MMXII: The Beginning" (2012) jako Oktawiusz.
W 2000 założył LA Direct Models, którą reprezentowali m.in.: Lexi Belle, Tori Black, Cindy Crawford, Tommy Gunn, Kagney Linn Karter, Mia Malkova, Danny Mountain i Alexis Texas. Spróbował również swoich sił jako reżyser "Intensitivity" 1-6 i "Rock Hard" 2-6.
W 2002 związał się z Hannah Harper, która była wcześniej mężatką i rozwiodła się. Jednak w połowie 2004 rozstali się.
W 2013, po udziale w 1016 produkcjach filmowych, wycofał się z branży porno. Pojawił się jeszcze w filmie "Trading Mothers for Daughters", wydanym 10 sierpnia 2014 przez Digital Playground. W 2014 trafił do Alei Sławy AVN.
Problemy z prawem.
W 2020 padły przeciwko Benowi Englishowi i agencji LA Direct Models zarzuty o nadużycia seksualne, handel ludźmi i naruszeniach standardów zatrudnienia. English został również osobiście oskarżony przez Departament Sprawiedliwości Kalifornii pod zarzutem udziału w nielegalnym programie prostytucji w związku z Dwightem Cunninghamem i Karen Michmichian z The Luxury Companion.
Życie prywatne.
Prywatnie spotykał się z Mary Carey (2002), Nicole Sheridan (2002), Daisy Marie (2002), Judy Star (2003), Giną Lynn (2003), Nikitą Denise (2003), Felicią Fox (2003), Taylor Rain w czasie kręcenia zdjęć do "Sodomy Law of the Land" (2004), Lanny Barby (2004), Brandy Talore na planie "Double Dip-her 3" (2005), Jesse Jane (2006), Cassidey (2006), Roxy DeVille (2007), Amy Ried (2007), Carmellą Bing (w maju 2007), Megan Monroe (2008) i Nikki Jayne (2008-2009).

</doc>
<doc id="3968993" url="https://pl.wikipedia.org/wiki?curid=3968993" title="Melionyx">
Melionyx

Melionyx – rodzaj ptaka z rodziny miodojadów (Meliphagidae).
Zasięg występowania.
Rodzaj obejmuje gatunki występujące na Nowej Gwinei.
Morfologia.
Długość ciała 21–28,8 cm; masa ciała 25–42,9 g.
Systematyka.
Etymologia.
"Melionyx": rodzaj "Melidectes" , dziwook; "onux", ονυχος "onukhos" – paznokieć (tj. dziób).
Podział systematyczny.
Takson wyodrębniony z "Melidectes". Do rodzaju należą następujące gatunki:

</doc>
<doc id="3968994" url="https://pl.wikipedia.org/wiki?curid=3968994" title="James Hannington">
James Hannington

James Hannington (ur. 3 września 1847, Hurstpierpoint, Anglia, zm. 29 października 1885, Busoga, Uganda) – brytyjski misjonarz, święty kościoła anglikańskiego, męczennik. Jego święto przypada 29 października.
Był pierwszym biskupem Kościoła anglikańskiego w Afryce Wschodniej. Dążac do zbudowania krótszej i bezpieczniejszej drogi pomiędzy Mombasą a Bugandą popadł w konflikt z królem Bugandy Mwangą II. 21 października 1885 roku razem ze swoimi ludźmi dotarł w pobliże Jeziora Wiktorii. Ich przybycie nie pozostało jednak niezauważone i misjonarze zostali uwięzieni w Busoga przez króla Mwanga. Po ośmiu dniach James Hannington i pozostali misjonarze zostali straceni.
Anglicy upamiętnili biskupa nazywając jego imieniem jezioro aktualnie znane jako Bogoria.

</doc>
<doc id="3968995" url="https://pl.wikipedia.org/wiki?curid=3968995" title="Kajęcin">
Kajęcin

Kajęcin (niem. "Kainzen") – dzielnica Góry położona we wschodniej części miasta.
Pierwsza wzmianka pochodzi z 1458, gdy książę Włodko nadał zakonowi franciszkanów grunty we wsi Kajęcin z przeznaczeniem na klasztor. 11 marca 1951 decyzją Miejskiej Rady Narodowej, w nawiązaniu do uchwały Powiatowej Rady Narodowej z 1949 wieś została oficjalnie przyłączona do miasta Góra. Na terenie Kajęcina znajduje się cmentarz żołnierzy Armii Czerwonej, a także zdewastowane reklity cmentarza ewangelickiego i żydowskiego. W północnej części osiedla przy ulicy Lipowej znajduje się cmentarz komunalny.

</doc>
<doc id="3968996" url="https://pl.wikipedia.org/wiki?curid=3968996" title="Carolin Langenhorst">
Carolin Langenhorst

Carolin Langenhorst (ur. 3 lutego 1996) – niemiecka snowboardzistka, brązowa medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 7 stycznia 2012 roku w Kreischbergu, gdzie w zawodach FIS Race zajęła 48. miejsce w gigancie równoległym. W 2013 roku wystąpiła na mistrzostwach świata juniorów w Erzurum, zajmując ósme miejsce w obu konkurencjach równoległych. Jeszcze trzykrotnie startowała w zawodach tego cyklu, najlepsze wyniki osiągając podczas mistrzostw świata juniorów w Rogli w 2016 roku, gdzie zdobyła brązowy w gigancie równoległym. Na tej samej imprezie była też czwarta w slalomie równoległym.
W zawodach Pucharu Świata zadebiutowała 1 lutego 2014 roku w Sudelfeld, zajmując 35. miejsce w gigancie równoległym. Na podium zawodów tego cyklu pierwszy raz stanęła 28 stycznia 2017 roku w Rogli, gdzie rywalizację w tej samej konkurencji ukończyła na drugiej pozycji. W zawodach tych rozdzieliła Czeszkę Ester Ledecką i Inę Meschik z Austrii. Najlepsze wyniki osiągnęła w sezonie 2019/2020, kiedy to zajęła 8. miejsce w klasyfikacji PAR, a w klasyfikacji giganta była dziesiąta. W 2017 roku zajęła 16. miejsce w slalomie i 14. miejsce w gigancie równoległym podczas mistrzostw świata w Sierra Nevada. W 2019 roku, na mistrzostwach świata w Park City zajęła 7. miejsce w gigancie równoległym.

</doc>
<doc id="3968997" url="https://pl.wikipedia.org/wiki?curid=3968997" title="Skoworodky">
Skoworodky

Skoworodky (ukr. Сковородки, pol. hist. "Skoworodki") – wieś na Ukrainie w rejonie starokonstantynowskim obwodu chmielnickiego.
Prywatna wieś szlachecka Skoworodki, położona w województwie wołyńskim, w 1739 roku należała do klucza Konstantynów Lubomirskich.
Miejscowość opisana w książce Zofii Kossak, "Pożoga. Wspomnienie z Wołynia 1917-1919".

</doc>
<doc id="3968999" url="https://pl.wikipedia.org/wiki?curid=3968999" title="Werchniaki">
Werchniaki

Werchniaki (ukr. Верхняки) – wieś na Ukrainie w rejonie starokonstantynowskim obwodu chmielnickiego.
Miejscowość opisana w książce Zofii Kossak pt. "Pożoga. Wspomnienie z Wołynia 1917-1919".

</doc>
<doc id="3969000" url="https://pl.wikipedia.org/wiki?curid=3969000" title="Sonnets (tomik Aubreya de Vere’a)">
Sonnets (tomik Aubreya de Vere’a)

Sonnets – tomik liryków irlandzkiego poety i dramaturga Aubrey de Vere’a (1788-1846), ojca Aubreya Thomasa de Vere’a, opublikowany w 1875 w Londynie nakładem oficyny Basil Montague Pickering. Zbiorek ma ponad sto stron i zawiera dokładnie sto sonetów. Sonety Aubrey de Vere’a starszego przyciągnęły uwagę Williama Wordswortha, który stwierdził, że są "most perfect of the age".

</doc>
<doc id="3969002" url="https://pl.wikipedia.org/wiki?curid=3969002" title="Werborodyńce">
Werborodyńce

Werborodyńce (ukr. Вербородинці) – wieś na Ukrainie w rejonie starokonstantynowskim obwodu chmielnickiego.
Miejscowość opisana w książce Zofii Kossak pt. "Pożoga. Wspomnienie z Wołynia 1917-1919".

</doc>
<doc id="3969003" url="https://pl.wikipedia.org/wiki?curid=3969003" title="Ramona Theresia Hofmeister">
Ramona Theresia Hofmeister

Ramona Theresia Hofmeister (ur. 28 marca 1996) – niemiecka snowboardzistka, brązowa medalistka olimpijska i złota medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 7 stycznia 2012 roku w Kreischbergu, gdzie w zawodach FIS Race zajęła 39. miejsce w gigancie równoległym. W 2013 roku wystąpiła na mistrzostwach świata juniorów w Erzurum, zajmując jedenaste miejsce w gigancie i dziesiąte w slalomie równoległym. Jeszcze trzykrotnie startowała w zawodach tego cyklu, najlepsze wyniki osiągając podczas mistrzostw świata juniorów w Rogli w 2016 roku, gdzie zdobyła złoty w slalomie równoległym. Na tej samej imprezie była też dziewiąta w gigancie równoległym.
W zawodach Pucharu Świata zadebiutowała 1 lutego 2014 roku w Sudelfeld, zajmując 44. miejsce w gigancie równoległym. Na podium zawodów tego cyklu pierwszy raz stanęła 6 marca 2016 roku w Winterbergu, gdzie rywalizację w slalomie równoległym ukończyła na trzeciej pozycji. W zawodach tych wyprzedziły ją jedynie Czeszka Ester Ledecká i Tomoka Takeuchi z Japonii. Najlepsze wyniki osiągnęła w sezonach 2019/2020 i 2020/2021, kiedy to zwyciężyła w klasyfikacjach PAR i PGS. W 2017 roku zajęła czwarte miejsce w gigancie równoległym podczas mistrzostw świata w Sierra Nevada. Walkę o podium przegrała tam z Rosjanką Jekatieriną Tudiegieszewą. Na tej samej imprezie była też szósta w slalomie równoległym. Na rozgrywanych rok później igrzyskach olimpijskich w Pjongczangu wywalczyła brązowy medal w gigancie równoległym, przegrywając tylko z Ledecką i swą rodaczką, Seliną Jörg. W 2019 roku, na mistrzostwach świata w Park City zdobyła brązowy medal w slalomie równoległym, ulegając jedynie Szwajcarce Julie Zogg oraz Ukraince Annamari Danczy. Dwa lata później w tej samej konkurencji zdobyła srebro podczas mistrzostw świata w Rogli.

</doc>
<doc id="3969004" url="https://pl.wikipedia.org/wiki?curid=3969004" title="Sonnets (tomik Aubreya Thomasa de Vere’a)">
Sonnets (tomik Aubreya Thomasa de Vere’a)



</doc>
<doc id="3969012" url="https://pl.wikipedia.org/wiki?curid=3969012" title="Łahodynci">
Łahodynci

Łahodynci (ukr. Лагодинці, pol. "Łahodyńce") – wieś na Ukrainie, w obwodzie chmielnickim, w rejonie krasiłowskim.
Miejscowość opisana w książce Zofii Kossak pt. "Pożoga. Wspomnienie z Wołynia 1917-1919".

</doc>
<doc id="3969014" url="https://pl.wikipedia.org/wiki?curid=3969014" title="Instytut Badań i Rozwoju Motoryzacji BOSMAL">
Instytut Badań i Rozwoju Motoryzacji BOSMAL



</doc>
<doc id="3969017" url="https://pl.wikipedia.org/wiki?curid=3969017" title="Werner Proske">
Werner Proske

Werner Jerzy Proske (ur. 27 maja 1933 w Gliwicach, zm. 5 grudnia 2021 w Łodzi) – polski lekkoatleta, sprinter i płotkarz.
Życiorys.
W 1951 ukończył liceum ogólnokształcące w Mikołowie.
Jako lekkoatleta specjalizował się w biegu na 400 metrów i biegu na 400 metrów przez płotki. Był mistrzem Polski w sztafecie 4 × 400 metrów w 1956, wicemistrzem w sztafecie 4 × 400 metrów w 1955 i w biegu na 400 metrów przez płotki w 1956 oraz brązowym medalistą w biegu na 400 metrów w 1956 i 1957.
W latach 1955-1961 dziewiętnaście razy reprezentował Polskę podczas meczów lekkoatletycznych, odnosząc jedno zwycięstwo indywidualne.
Czterokrotnie ustanawiał rekordy Polski w sztafecie 4 × 400 metrów: trzykrotnie w reprezentacji do wyniku 3:08,7 (7 września 1957 w Warszawie), a także raz w sztafecie klubowej.

</doc>
<doc id="3969020" url="https://pl.wikipedia.org/wiki?curid=3969020" title="Spiros Antoniou">
Spiros Antoniou



</doc>
<doc id="3969023" url="https://pl.wikipedia.org/wiki?curid=3969023" title="Markiwci (rejon krasiłowski)">
Markiwci (rejon krasiłowski)

Markiwci (ukr. Марківці, pol. hist. "Markowce") – wieś na Ukrainie, w obwodzie chmielnickim, w rejonie krasiłowskim.
Miejscowość opisana w książce Zofii Kossak pt. "Pożoga. Wspomnienie z Wołynia 1917-1919".

</doc>
<doc id="3969024" url="https://pl.wikipedia.org/wiki?curid=3969024" title="Nagroda im. Konstantego Puzyny">
Nagroda im. Konstantego Puzyny

Nagroda im. Konstantego Puzyny (znana również jako Kamyk Puzyny) – nagroda ustanowiona w roku 2015 z inicjatywy miesięcznika „Dialog” za łączenie działalności twórczej z zaangażowaniem w życie publiczne, a jej fundatorem jest Instytut Książki.
Laureatom wręczana jest statuetka „Kamyk Puzyny” zaprojektowana przez Krzysztofa M. Bednarskiego oraz 10 tys. złotych. O wyborze laureata decyduje kapituła złożona z redaktorów pisma i laureatów z ubiegłych lat. Wręczenie nagrody ma miejsce w dniu urodzin jej patrona, tj. 13 kwietnia.

</doc>
<doc id="3969026" url="https://pl.wikipedia.org/wiki?curid=3969026" title="Sędziwojowice">
Sędziwojowice

Sędziwojowice (niem. "Friedrichswaldau") – dzielnica Góry położona we wschodniej części miasta. Sędziwojowice zostały przyłączone do miasta Góra w 1999.

</doc>
<doc id="3969028" url="https://pl.wikipedia.org/wiki?curid=3969028" title="George Kollias">
George Kollias



</doc>
<doc id="3969030" url="https://pl.wikipedia.org/wiki?curid=3969030" title="Szczelina nad Dziurą w Wantach II">
Szczelina nad Dziurą w Wantach II

Szczelina nad Dziurą w Wantach II – jaskinia, a właściwie schronisko, w Dolinie Małej Łąki w Tatrach Zachodnich. Wejście do niej znajduje się w grzędzie skalno-trawiastej, położonej między Wielką Turnią i Pośrednią Małołącką Turnią, powyżej jaskini Dziura w Wantach, na wysokości 1791 metrów n.p.m. Długość jaskini wynosi 5,5 metrów, a jej deniwelacja 4 metry.
Opis jaskini.
Jaskinię stanowi duża, szczelinowa sala do której schodzi się, od bardzo ciasnego otworu wejściowego, korytarzem po dużych wantach tworzących prożki. Sala ma pochyłe dno i kończy się zawaliskiem.
Przyroda.
W jaskini można spotkać małe stalaktyty i polewy naciekowe. Ściany są wilgotne, roślinność występuje tylko przy otworze i w górnej części sali.
Historia odkryć.
Jaskinię odkrył D. Lermer w 1977 roku. Jej pierwszy plan i opis sporządziła I. Luty przy pomocy odkrywcy w 1999 roku.

</doc>
<doc id="3969044" url="https://pl.wikipedia.org/wiki?curid=3969044" title="Wesnianka (obwód chmielnicki)">
Wesnianka (obwód chmielnicki)

Wesnianka () – wieś na Ukrainie, w obwodzie chmielnickim, w rejonie starokonstantynowskim. W 2001 roku liczyła 842 mieszkańców.
Do 1945 roku miejscowość nosiła nazwę Swynna ().
We wsi znajduje się drewniana cerkiew św. Jerzego z 1908 roku.

</doc>
<doc id="3969048" url="https://pl.wikipedia.org/wiki?curid=3969048" title="Nicola Zaccaria">
Nicola Zaccaria



</doc>
<doc id="3969053" url="https://pl.wikipedia.org/wiki?curid=3969053" title="Meryeta O’Dine">
Meryeta O’Dine

Meryeta Odine (ur. 24 lutego 1997 w Prince George) – kanadyjska snowboardzistka specjalizująca się w snowcrossie.
Kariera.
Po raz pierwszy na arenie międzynarodowej pojawiła się 26 stycznia 2013 roku w Big White, gdzie w zawodach FIS Race w snowcrossie zajęła czwarte miejsce. W 2015 roku wystartowała na mistrzostwach świata juniorów w Yabuli, zajmując dziesiąte miejsce. Jeszcze dwukrotnie startowała na imprezach tego cyklu, najlepszy wynik osiągając podczas mistrzostw świata juniorów w Rogli w 2016 roku, gdzie była czwarta. W zawodach Pucharu Świata zadebiutowała 21 marca 2015 roku w La Molinie, zajmując szesnaste miejsce. Tym samym już w swoim debiucie wywalczyła pierwsze pucharowe punkty. Pierwszy raz na podium zawodów tego cyklu stanęła 11 lutego 2017 roku w Feldbergu, kończąc rywalizację na trzeciej pozycji. W zawodach tych wyprzedziły ją jedynie Włoszka Michela Moioli i Belle Brockhoff z Australii. Najlepsze wyniki w osiągnęła w sezonie 2015/2016, kiedy to zwyciężyła w klasyfikacji końcowej snowcrossu. Ponadto w sezonie 2016/2017 była dwunasta w klasyfikacji generalnej. W 2017 roku wystartowała na mistrzostwach świata w Sierra Nevada, ale nie ukończyła zawodów. Z kolei na mistrzostwach świata w Solitude w 2019 roku uplasowała się na 12. pozycji.

</doc>
<doc id="3969054" url="https://pl.wikipedia.org/wiki?curid=3969054" title="Melina Merkuri">
Melina Merkuri



</doc>
<doc id="3969056" url="https://pl.wikipedia.org/wiki?curid=3969056" title="Reprezentacja Kosowa w piłce nożnej kobiet">
Reprezentacja Kosowa w piłce nożnej kobiet

Reprezentacja Kosowa w piłce nożnej kobiet – narodowa drużyna, która reprezentuje Kosowo w piłce nożnej. Za jej funkcjonowanie odpowiedzialny jest Związek Piłki Nożnej Kosowa, który 3 maja 2016 roku został członkiem UEFA, a 10 dni później członkiem FIFA.

</doc>
<doc id="3969058" url="https://pl.wikipedia.org/wiki?curid=3969058" title="Rasztówka">
Rasztówka

Rasztówka (ukr. Раштівка) – wieś na Ukrainie w rejonie starokonstantynowskim obwodu chmielnickiego.
Miejscowość opisana w książce Zofii Kossak pt. "Pożoga. Wspomnienie z Wołynia 1917–1919".

</doc>
<doc id="3969069" url="https://pl.wikipedia.org/wiki?curid=3969069" title="Dziura w Czarnej Turni I">
Dziura w Czarnej Turni I

Dziura w Czarnej Turni I – jaskinia, a właściwie schronisko, w Dolinie Strążyskiej w Tatrach Zachodnich. Wejście do niej znajduje się w Dolinie Grzybowieckiej, w grzbiecie Łysanek, pod ścianą Czarnej Turni, w pobliżu Dziury w Czarnej Turni II i Dziury w Czarnej Turni III, na wysokości 1278 metrów n.p.m. Długość jaskini wynosi 5,5 metrów, a jej deniwelacja 1,5 metrów.
Opis jaskini.
Jaskinię stanowi szczelinowy, idący w dół, niski korytarzyk zaczynający się w niewielkim, trójkątnym otworze wejściowym z okapem, a kończący szczeliną nie do przejścia.
Przyroda.
W jaskini brak jest nacieków. Ściany są suche, rosną na nich paprotniki, mchy i porosty.
Historia odkryć.
Jaskinię odkryli oraz sporządzili jej plan i opis B. i T. Zwijacz-Kozica w 1994 roku.

</doc>
<doc id="3969073" url="https://pl.wikipedia.org/wiki?curid=3969073" title="Tadeusz J. Żuchowski">
Tadeusz J. Żuchowski

Tadeusz Józef Żuchowski (ur. 1958) – polski historyk sztuki, profesor nauk humanistycznych, profesor zwyczajny Uniwersytetu im. Adama Mickiewicza w Poznaniu.
Życiorys.
W 1982 ukończył studia w zakresie historii sztuki na Uniwersytecie im. Adama Mickiewicza w Poznaniu, po których został zatrudniony w Instytucie Historii Sztuki UAM. W 1990 uzyskał stopień naukowy doktora nauk humanistycznych w zakresie historii, specjalność: historia sztuki na podstawie rozprawy pt. „Problem patriotycznego malarstwa niemieckiego 1800-1848 a twórczość Caspara Davida Friedricha” i objął stanowisko adiunkta w tym Instytucie. Na podstawie dorobku naukowego oraz rozprawy pt. "Pałac papieski na Watykanie od końca V do początku XVI wieku. Ceremoniał a ewolucja kompleksu rezydencjonalnego" uzyskał w 2000 stopień doktora habilitowanego nauk humanistycznych w zakresie historii, specjalność: historia sztuki. W 2001 podjął zatrudnienie w Katedrze Historii Sztuki i Kultury na Uniwersytecie Mikołaja Kopernika jako profesor nadzwyczajny, a w latach 2002–2006 był kierownikiem Zakładu (później Katedry) Historii Sztuki Nowoczesnej. W 2006 został profesorem nadzwyczajnym w Instytucie Historii Sztuki w UAM, a w 2008 jej dyrektorem. W 2012 prezydent RP Bronisław Komorowski nadał mu tytuł naukowy profesora nauk humanistycznych, a w 2013 został profesorem zwyczajnym UAM. Był także adiunktem (1990–1992) w Akademii Muzycznej w Poznaniu.
Został członkiem Centralnej Komisji do Spraw Stopni i Tytułów w kadencji rozpoczętej w 2017. W 2019 został członkiem Rady Doskonałości Naukowej I kadencji. W 2020 zrezygnował z członkostwa protestując przeciwko publicznej wypowiedzi członkini Rady prof. Ingi Iwasiów, oświadczył: „nie akceptuję wulgarności i chamstwa w życiu publicznym, a takim było wystąpienie prof. Iwasiów 23 października na wiecu w Szczecinie. Nie chcę uczestniczyć w obradach, podejmować kolegialnych decyzji, jeżeli w Zespole Humanistycznym są profesorowie, którzy wypowiadając się publicznie, używają języka rynsztokowego. Nie rozstrzygam, czym spowodowana jest koprolalia pani profesor Iwasiów, czy zaburzeniami chorobowymi, czy brakiem wychowania, ale według mnie takie zachowanie zarówno uwłacza etosowi profesora, jak i szkodzi wizerunkowi RDN”. Inga Iwasiów wystąpiła z prywatnym aktem oskarżenia przeciwko Tadeuszowi Żuchowskiemu. Dnia 2 stycznia 2023 Sąd Okręgowy w Poznaniu podtrzymał wyrok skazujący, który w czerwcu ubiegłego roku zapadł w pierwszej instancji i uznał, że prof. Tadeusz Żuchowski cytowaną wypowiedzią celowo chciał obrazić i poniżyć prof. Ingę Iwasiów.

</doc>
<doc id="3969074" url="https://pl.wikipedia.org/wiki?curid=3969074" title="Frruuu">
Frruuu

Frruuu – szósty album zespołu Blade Loki, wydany w 2012 roku nakładem wydawnictwa Lou &amp; Rocked Boys.

</doc>
<doc id="3969085" url="https://pl.wikipedia.org/wiki?curid=3969085" title="Sultan Muhammad">
Sultan Muhammad

Sultan Muhammad (w formie perskiej Soltan Mohammad, سلطان محمد; ur. 1418 w Heracie, zm. 9 stycznia 1452 roku w pobliżu Astarabadu) – władca z dynastii Timurydów panujący w zachodnim Iranie w latach 1447-1452.
Był drugim synem Bajsunkura. Jego matką była jedna z konkubin jego ojca. Po śmierci Bajsunkura w roku 1433 jego stanowiska przejął jego najstarszy syn, Ala ad-Daula (1447-1448), zaś Sultan Muhammad i jego drugi przyrodni brat, Babur (1447-1457), musieli zadowolić się jedynie częścią majątku ojca. Sultan Muhammad mieszkał w Heracie i w kronikach zachowały się informacje o pijackich wybrykach jego młodości. 
W roku 1442/1443 jego dziadek, Szahruch (1405-1447), ustanowił go zarządcą Soltanije, Kazwinu, Reju i Komu. Szybko przybyły do niego delegacje z trybutem, także spoza obszaru jego władzy, Sultan Muhammad zaś, zamiast zatrzymać go w skarbie, zaczął go rozdawać celem zdobycia popularności. W odpowiedzi Szahruch zabrał Kazwin i Soltanije spod jego zarządu, a namiestnikiem Jazdu mianował doświadczonego Dżalad ad-Dina Czakmaka, któremu kazał fortyfikować miasto. Wiosną roku 1445 Sultan Muhammad pokonał i zabił miejscowego władcę Hamadanu, Hadżdżi Hosejna, który odmówił uznania jego władzy. To zwycięstwo bardzo podniosło prestiż Sultana Muhammada w regionie. Powiadomiony o nim Szahruch zrugał swojego wnuka za samowolne zabicie przedstawiciela rodu, który dotąd wiernie służył Timurydom. Wkrótce potem bez konsultacji z Sultanem Muhammadem Szahruch ustanowił nowym namiestnikiem Isfahanu Sa’adata-e Firuzszaha, jego dotychczasowego podwładnego. Wrogość pomiędzy Szahruchem a Sultanem Muhammadem była już wówczas faktem powszechnie znanym, toteż kiedy mieszkańcy Isfahanu nie mogli spłacić długu wobec rządu centralnego, zwrócili się o pomoc do syna Bajsunkura. Ten zajął Isfahan 2 maja 1446 roku, a Sa’adat uciekł.
Większość opisów postępowania Sultana Muhammada wiąże moment rozpoczęcia jego otwartego buntu właśnie z tym faktem, ponieważ zajął on terytorium znajdujące się w sposób niewątpliwy poza jego domeną. Następnie wezwał on wielu regionalnych władców i namiestników, także poza swoją pierwotną domeną, do okazania mu lojalności. Wezwanie to spotkało się z entuzjastycznym poparciem, co najłatwiej wytłumaczyć oczekiwaniem przez większość poddanych schorowanego Szahrucha jego śmierci i wybuchu wojny o dziedzictwo po nim. Mieszkańcy regionu widzieli w Sultanie Muhammadzie naturalnego kandydata do roli obrońcy ich życia i mienia podczas nadciągającego zamętu. Podporządkowania się mu odmówił Fars, którego nominalnym władcą był inny wnuk Szahrucha, trzynastoletni Abdallah (1450 - 1451) i Sultan Muhammad wkrótce wyruszył ze swoją armią przeciwko Szirazowi. W międzyczasie Szahruch wyruszył osobiście stłumić rebelię i na wieść o jego pochodzie Sultan Muhammad odstąpił od oblężenia Szirazu, pozwolił odejść tym swoim żołnierzom, którzy nie chcieli z nim pozostać, i udał się w kierunku Lorestanu. Szahruch zajął Isfahan, jednak zmarł 13 marca 1447 roku na kwaterze zimowej w Reju i jego armia zawróciła do Heratu pod tymczasowym dowództwem jego kolejnego wnuka, Abd al-Latifa (1449-1450). Ala ad-Daula, którego Szahruch pozostawił w Heracie, wkrótce ogłosił się w nim sułtanem, podczas gdy drugi brat Sultana Muhammada, Babur, zajął dla siebie Mazandaran.
Sultan Muhammad dowiedział się o śmierci Szahrucha w Hamadanie i wkrótce zawrócił do Komu, dokąd szybko pośpieszyło wielu lokalnych władców by ponownie uznać jego zwierzchność. Wśród nich byli między innymi wspomniany już Dżalad ad-Din Czakmak z Jazdu oraz rządzący w Kermanie Hadżdżi Muhammad. Jesienią Sultan Muhammad wyruszył na podbój Farsu i 5 października 1447 roku zdobył Sziraz. Małoletni Abdallah został wysłany do Chorasanu. Kiedy Sultan Muhammad przebywał w Szirazie Kara Kojunlu zajęli większość północnego Iranu aż po Sawe. Jednocześnie wczesną wiosną 1448 roku Uług Beg (1409-1449), jedyny żyjący syn Szahrucha, zaatakował Ala ad-Daulę i zajął Herat. Wkrótce Ala ad-Daula wraz z babką synów Bajsunkura, Gouharszad, znaleźli się na dworze Sultana Muhammada. Sultan Muhammad wykorzystał bliskie relacje łączące Gouharszad i władcę Kara Kojunlu, Dżahanszaha (1438 - 1467), by ta w jego imieniu wynegocjowała rozejm. Ustalono, że Sultan Muhammad otrzyma córkę Dżahanszaha za żonę ten zaś przyjmie Hamadan, Kazwin i Soltanije jako swoistą zapłatę za jej rękę. W ten sposób Sultan Muhammad uzyskał spokój ze strony Kara Kojunlu, tak potrzebny w sytuacji gdy wrogi synom Bajsunkura Uług Beg zajął Chorasan. Na początku 1449 roku Babur odbił Herat z rąk Uług Bega i ogłosił się sułtanem, przy czym chcąc zabezpieczyć się ze strony Sultana Muhammada uznał jego zwierzchność w kwietniu/maju tego samego roku. Niemniej Sultan Muhammad zmierzał do bezpośredniego zajęcia Heratu, do czego prawdopodobnie zachęcali go Ala ad-Daula i Gouharszad. Wyruszył on na północny wschód jesienią 1449 roku i kiedy Babur odrzucił jego wezwanie podporządkowania się pokonał go nieopodal Dżamu 30 października 1449 roku, po czym zajął Herat.
Podobnie jak Babur Sultan Muhammad obawiał się popularności Ala ad-Dauli w regionie i wysłał go jako swojego namiestnika do Kabulu. Tymczasem niekompetentne rządy głównego emira Sultana Muhammada, Hadżdżi Muhammada, sprawiły, iż niezadowolenie mieszkańców z nowych rządów zaczęło narastać. Na wiosnę 1450 roku Sultan Muhammad wyruszył przeciwko Baburowi, który jednak pokonał jego straż przednią 16 maja 1450 roku, w bitwie w której zginął dowodzący nią Hadżdżi Muhammad. Kiedy Sultan Muhammad zaatakował go z resztą swojej armii Babur zarządził odwrót. Pomimo to Sultan Muhammad był niechętny ściganiu przeciwnika, szczególnie kiedy dowiedział się, iż wykorzystując jego nieobecność Ala ad-Daula zajął Herat. Kiedy dodatkowo ujawnił się spisek krewnych Gouharszad w jego armii zmierzający do wydania go jego przeciwnikom Sultan Muhammad opuścił swoje wojsko i z grupą zwolenników uciekł do Jazdu.
Po powrocie do Jazdu Sultan Muhammad ponownie zdobył Sziraz, w międzyczasie zajęty przez prawnuka Timura (1370-1405) Chalila Sultana, by następnie w lutym/marcu 1451 roku udać się do Kermanu i skonfiskować majątek rodu Hadżdżi Muhammada. Ten ostatni czyn można uznać za część jego kampanii wymuszeń i nadużyć w celu ściągnięcia jak największych podatków. Po tym jak ponownie umocnił swoją władzę w podległych mu prowincjach Sultan Muhammad jeszcze raz wyruszył przeciwko Baburowi, jednak 9 stycznia 1452 roku został pokonany w bitwie nieopodal Astarabadu. Według Daulatszaha jego emirowie przyrzekli mu lojalność przed bitwą jednak większość przeszła na drugą stronę w jej trakcie. Sultan Muhammad dostał się do niewoli i postawiony przed swoim bratem, który zdecydował o jego śmierci. Sultan Muhammad pozostawił po sobie syna, Jadgara Muhammada (1470), który w roku 1470 miał przez krótki czas panować w Heracie.

</doc>
<doc id="3969102" url="https://pl.wikipedia.org/wiki?curid=3969102" title="Ousmane N'Gom Camara">
Ousmane N'Gom Camara



</doc>
<doc id="3969105" url="https://pl.wikipedia.org/wiki?curid=3969105" title="Piotr Stachurski">
Piotr Stachurski

Piotr Stachurski – polski duchowny adwentystyczny, członek Zarządu i Rady Kościoła Adwentystów Dnia Siódmego w RP, przewodniczący Diecezji Wschodniej ADS.
Życiorys.
Był między innymi duszpasterzem zboru w Podkowie Leśnej, pełnił również funkcję sekretarza Diecezji Południowej ADS. W 2015 podczas XXVI Zjazdu Diecezji Wschodniej Kościoła Adwentystów Dnia Siódmego został wybrany przewodniczącym Diecezji Wschodniej, zastępując na tej funkcji Mirosława Karaudę. Został członkiem Zarządu i Rady Kościoła Adwentystów Dnia Siódmego w RP. W 2018 podczas XXII Zjazdu Kościoła został ponownie wybrany w skład Rady Kościoła

</doc>
<doc id="3969109" url="https://pl.wikipedia.org/wiki?curid=3969109" title="Bereżnica (rejon kałuski)">
Bereżnica (rejon kałuski)

Bereżnica (ukr. Бережниця), Bereźnica Szlachecka – wieś na Ukrainie, w obwodzie iwanofrankiwskim, w rejonie kałuskim.

</doc>
<doc id="3969111" url="https://pl.wikipedia.org/wiki?curid=3969111" title="Bołochów">
Bołochów

 
Bołochów (ukr. Болохів) – wieś na Ukrainie, w obwodzie iwanofrankiwskim, w rejonie kałuskim.

</doc>
<doc id="3969117" url="https://pl.wikipedia.org/wiki?curid=3969117" title="Michael Ballhaus">
Michael Ballhaus

Michael Ballhaus (ur. 5 sierpnia 1935 w Berlinie; zm. 12 kwietnia 2017 tamże) – niemiecki operator filmowy. Trzykrotnie nominowany do Oscara za najlepsze zdjęcia do filmów: "Telepasja" (1987) Jamesa L. Brooksa, "Wspaniali bracia Baker" (1989) Steve'a Klovesa oraz "Gangi Nowego Jorku" (2002) Martina Scorsese.
Życiorys.
W Niemczech zasłynął współpracą z reżyserem Rainerem Wernerem Fassbinderem. W latach 70. był autorem zdjęć do większości filmów kontrowersyjnego reżysera. Na początku lat 80. po przedwczesnej śmierci Fassbindera wyjechał do Stanów Zjednoczonych, gdzie z powodzeniem kontynuował karierę. 
W 1985 po raz pierwszy współpracował z Martinem Scorsese przy komedii pt. "Po godzinach" (1985). Później jeszcze sześciokrotnie spotykali się na planie filmowym. Ballhaus był autorem zdjęć do jednych najbardziej uznanych filmów Scorsese; były to: "Kolor pieniędzy" (1986), "Ostatnie kuszenie Chrystusa" (1988), "Chłopcy z ferajny" (1990), "Wiek niewinności" (1993), "Gangi Nowego Jorku" (2002) oraz "Infiltracja" (2006). 
W 1988 otrzymał pierwszą nominację do Oscara za zdjęcia do komediodramatu Jamesa L. Brooksa "Telepasja" (1987). W 1990 otrzymał drugą nominację, a 13 lat później kolejną. Statuetki Oscara jednak nigdy nie udało mu się zdobyć. Kilkakrotnie pracował także z takimi reżyserami jak: Mike Nichols (m.in. "Pracująca dziewczyna" i "Pocztówki znad krawędzi"), Wolfgang Petersen, Frank Oz.
Zasiadał w jury konkursu głównego na 49. MFF w Cannes (1996) oraz na 60. MFF w Wenecji (2003). W 2007 przyznano mu Europejską Nagrodę Filmową za osiągnięcia w światowej kinematografii. W 2016 otrzymał Honorowego Złotego Niedźwiedzia za całokształt twórczości na 66. MFF w Berlinie.
Jego syn Florian (ur. 1965) również jest operatorem filmowym. Jest m.in. autorem zdjęć do filmów: "Plan lotu", "Diabeł ubiera się u Prady", "Słyszeliście o Morganach?", "Red", "Zbuntowana".
Michael Ballhaus zmarł po krótkiej chorobie w swoim berlińskim mieszkaniu. Miał 81 lat.

</doc>
<doc id="3969118" url="https://pl.wikipedia.org/wiki?curid=3969118" title="Julian the Apostate, a Dramatic Poem">
Julian the Apostate, a Dramatic Poem

Julian the Apostate, a Dramatic Poem – poemat dramatyczny irlandzkiego poety i dramatopisarza Aubreya de Vere’a, opublikowany w 1822 w Londynie nakładem oficyny Johna Warrena. Utwór został podpisany pełnym nazwiskiem autora "Aubrey de Vere Hunt". Później pisarz odrzucił segment "Hunt". Dramat został napisany wierszem białym (blank verse), czyli nierymowanym pentametrem jambicznym, to znaczy sylabotonicznym dziesięciozgłoskowcem, w którym akcenty padają na parzyste sylaby wersu. Bohaterem sztuki jest rzymski cesarz Julian Apostata, sprawujący władzę w latach 361-363, który porzucił chrześcijaństwo na rzecz religii starorzymskiej.
Zobacz też: Odszczepieniec (wiersz).

</doc>
<doc id="3969119" url="https://pl.wikipedia.org/wiki?curid=3969119" title="Oblężenie Gibraltaru (1309)">
Oblężenie Gibraltaru (1309)

Pierwsze oblężenie Gibraltaru – udane oblężenie miasta w 1309 roku zakończone odbiciem Gibraltaru przez wojska Królestwa Kastylii. Gibraltar pozostał pod panowaniem chrześcijańskim do 1333 roku, kiedy ponownie został zajęty przez Emirat Grenady.

</doc>
<doc id="3969120" url="https://pl.wikipedia.org/wiki?curid=3969120" title="Fabryka Łożysk Tocznych - Kraśnik">
Fabryka Łożysk Tocznych - Kraśnik



</doc>
<doc id="3969121" url="https://pl.wikipedia.org/wiki?curid=3969121" title="Kim Mi-kyung">
Kim Mi-kyung

Kim Mi-kyung (hangul: 김미경, hancha: 金美京; ur. 14 października 1963) – południowokoreańska aktorka.

</doc>
<doc id="3969122" url="https://pl.wikipedia.org/wiki?curid=3969122" title="USFA Wagadugu">
USFA Wagadugu



</doc>
<doc id="3969124" url="https://pl.wikipedia.org/wiki?curid=3969124" title="US Wagadugu">
US Wagadugu



</doc>
<doc id="3969128" url="https://pl.wikipedia.org/wiki?curid=3969128" title="Korabi Peshkopia">
Korabi Peshkopia



</doc>
<doc id="3969130" url="https://pl.wikipedia.org/wiki?curid=3969130" title="Zjawisko luksemburskie">
Zjawisko luksemburskie

Zjawisko luksemburskie – zjawisko modulacji skrośnej między dwoma falami radiowymi, z których jedna jest silna i przechodzi przez tę samą część drogi w jonosferze co druga. Efektem są zakłócenia w odbiorze radiowym, polegające na przesłuchu modulacji drugiej stacji radiofonicznej pracującej na innej częstotliwości. Głębokość takiej skrośnej modulacji fal radiowych obu stacji może wynieść 10% lub więcej, ale zwykle nie przekracza 1–2%. Zjawisko to zostało zaobserwowane po raz pierwszy w 1933 r. w Eindhoven w Holandii, gdzie transmisja radiostacji Radio Luxembourg o dużej mocy była słyszalna w tle programu słabszej radiostacji w Szwajcarii w Beromünster. Podobne zjawisko zaobserwowano w mieście Gorky, gdzie słychać było stacje moskiewskie podczas odbioru stacji radiowych usytuowanych na zachód od Moskwy.
Przyczyną powstawania są nieliniowe zjawiska w jonosferze. Pod wpływem silnego pola radiostacji pracującej na częstotliwości "f"1 następuje zmiana absorpcji w jonosferze w takt jej modulacji. Jeśli w obszarze, w którym zachodzi refrakcja fali o częstotliwości "f"1 zachodzi równocześnie refrakcja innej fali o częstotliwości "f"2, to zmieniająca się absorpcja spowoduje modulację fali o częstotliwości f2. Teoria zjawiska luksemburskiego została rozwinięta przez australijskich fizyków V. Baileya i D. Martina (1934–1937) i radzieckiego fizyka V.L. Ginzburga (1948).

</doc>
<doc id="3969141" url="https://pl.wikipedia.org/wiki?curid=3969141" title="Złota foka">
Złota foka

Złota foka (org. "The Golden Seal") – amerykański film familijny z 1983 roku. Adaptacja powieści Jamesa Vance Marshalla.
Treść.
Dziewięcioletni Eric mieszka wraz z ojcem i matką na wyspie Unak leżącej w łańcuchu Wysp Aleuckich. Według legendy dobrym duchem Aleutów jest złota foka. Niewielu ludziom udaje się jednak ją spotkać. Pewnego dnia, podczas burzy na morzu Eric spotyka złotą fokę, usiłującą znaleźć schronienie przed nawałnicą. Chłopiec zaprzyjaźnia się ze zwierzęciem. Tymczasem ojciec Erica, który od dawna tropi legendarnego ssaka, myśli o niej wyłącznie w kategoriach trofeum łowieckiego.

</doc>
<doc id="3969147" url="https://pl.wikipedia.org/wiki?curid=3969147" title="Śmierć w miękkim futerku">
Śmierć w miękkim futerku

Śmierć w miękkim futerku (org. "Uninvited") – amerykański horror sci-fi z 1988 roku.
Treść.
W laboratorium genetycznym naukowcy tworzą dziwną istotę. Z pozoru wygląda ona na zwyczajnego kota, jednak w ciele zwierzęcia skrywa się niebezpieczny mutant, którego ukąszenie prowadzi do śmierci. Wykorzystując nieuwagę naukowców, potwór wydostaje się z klatki i pozbawia ich życia. Po opuszczeniu budynku natrafia na grupę młodych ludzi. Zauroczona kotem dziewczyna Suzanne (Shari Shattuck) postanawia zabrać go na jacht, gdzie została zaproszona razem z koleżanką przez bogatego przedsiębiorcę Waltera Grahama (Alex Cord). Wkrótce łódź wypływa w morze.

</doc>
<doc id="3969148" url="https://pl.wikipedia.org/wiki?curid=3969148" title="Saint John's Cavalier">
Saint John's Cavalier



</doc>
<doc id="3969149" url="https://pl.wikipedia.org/wiki?curid=3969149" title="Alysbeth Félix">
Alysbeth Félix

Alysbeth Félix Boyer (ur. 7 marca 1993) – portorykańska lekkoatletka specjalizująca się w wielobojach.
Na początku swojej międzynarodowej kariery wywalczyła srebrny medal na mistrzostwach Ameryki Środkowej i Karaibów juniorów, a także wystartowała w biegu rozstawnym 4 × 100 metrów na tej samej imprezie. W sezonie 2014 zdobyła medale na mistrzostwach ibero-amerykańskich oraz igrzyskach Ameryki Środkowej i Karaibów. Rok później zajęła piąte miejsce na igrzyskach panamerykańskich w Toronto. Uczestniczka mistrzostw ibero-amerykańskich oraz igrzysk olimpijskich (oba w Rio de Janeiro w 2016), w których uplasowała się odpowiednio na pierwszym i dwudziestym drugim miejscu.
Medalistka mistrzostw Portoryko.
Rekord życiowy: siedmiobój – 6124 pkt. (26 czerwca 2016, Cali); skok wzwyż – 1,83 (25 czerwca 2016, Cali). Oba rezultaty są aktualnymi rekordami Portoryko.

</doc>
<doc id="3969151" url="https://pl.wikipedia.org/wiki?curid=3969151" title="Alysbeth Félix Boyer">
Alysbeth Félix Boyer



</doc>
<doc id="3969153" url="https://pl.wikipedia.org/wiki?curid=3969153" title="Alysbeth Felix">
Alysbeth Felix



</doc>
<doc id="3969160" url="https://pl.wikipedia.org/wiki?curid=3969160" title="Głód w Bangladeszu (1974)">
Głód w Bangladeszu (1974)

Głód w Bangladeszu (1974) – klęska głodu jaka nastąpiła w Bangladeszu w 1974 po powodzi monsunowej (sierpień–wrzesień 1974), a na skutek załamania importu, wyczerpania rezerw walutowych Bangladeszu, niedoskonałości systemu dystrybucji żywności i lokalnego spekulowania na jej cenie – czyli czynników niezwiązanych ze środowiskiem naturalnym. Według oficjalnych szacunków rządowych z głodu zmarło 27 000 ludzi. Szacunki nieoficjalne przypisują klęsce od 100 000, przez 450 000, do nawet 1 500 000 ofiar bezpośrednich i pośrednich.
Przyczyny.
Bangladesz po wojnie.
Bangladesz (dawny Pakistan Wschodni) od uzyskania niepodległości w 1971 nie był samowystarczalny pod względem żywności. Z powodu wojny domowej wielu rolników musiało opuścić swoje domostwa. Wojna naruszyła też wiele łańcuchów produkcji i dostaw. Sektor rolniczy nowego kraju (80% gospodarki) nie funkcjonował w pełni wydajnie. Od 1971 do 1973 sześć zbiorów ryżu nie było udanych. Z tego powodu kraj był silnie uzależniony od importu żywności. Każdy gwałtowny spadek importu mógł spowodować poważne problemy w zaopatrzeniu.
Zmianę sytuacji zwiastowały dobre zbiory z grudnia 1973. Rząd liczył się z tym, że na rynek nie trafi dużo więcej ryżu, ale miał nadzieję, że dobre zbiory pozwolą rolnikom odbudować zasoby ziarna i wkrótce ustabilizować produkcję. Z tego względu na sezon 1973/1974 Bangladesz nadal planował import na wysokim poziomie 2,2 miliona ton ziarna. Taka ilość zboża miała pozwolić na budowę rezerw przy nieznacznym zmniejszeniu racji.
Jednak z powodu światowego wzrostu cen żywności i ropy naftowej (kryzys naftowy rozpoczął się rok wcześniej) rząd nie mógł zrealizować planu importu. Bangladesz na import zbóż i paliwa wydał w latach 1973–1974 o 364 mln USD więcej niż w latach poprzednich. Ceny importu zbóż wzrosły o 47%, między sezonami 1973/1974 a 1974/1975. Problemy z importem żywności i uzyskaniem jej poprzez programy pomocowe od krajów rozwiniętych spowodowały gwałtowny spadek ilości nabywanej żywności od sierpnia 1973 do listopada 1974. Wzrost cen na wolnym rynku był też napędzany niedoskonałościami systemu racjonowania i dystrybucji żywności. W 1974 na wolnym rynku popyt przekraczał podaż nawet o 90 000 ton miesięcznie.
"Zmiany cen importu w latach 1973–1976 w stosunku do cen z lat 1972/1973"
Załamanie importu.
Jednak klęska głodu w 1974 nie została spowodowana brakiem żywności jako takim. Przeciwnie, na rynku było jej dostępne trochę więcej niż w innych latach (o 6% więcej niż w 1976 i od 4% do 7% więcej niż w latach 1971–1976). Głód zaczął się wcześniej niż ryż i inna żywność ze zniszczonych powodzią pól uprawnych trafiłaby na rynek.
Import zboża zmniejszył się po sierpniu 1973. W okresie od sierpnia do grudnia 1973 średni miesięczny import zmalał o 33% w stosunku do okresu sierpień 1972–sierpień 1973. Do systemu racjonowania trafiało o 30% mniej żywności. Do systemu MR – z którego korzystali przede wszystkim mieszkańcy wsi i mniejszych miast – o 40%. Styczeń 1974 przyniósł najgorszy wynik importu – jedynie 38 000 ton, wobec 232 000 ton średniego miesięcznego importu przed sierpniem 1973. Do systemu MR trafiało o dalsze 50% mniej żywności. Mimo że w kolejnych miesiącach import wzrastał, to do systemu racjonowania nie trafiało więcej żywności. Do ludności objętej systemem MR od stycznia 1974 do czerwca 1975 trafiało tylko 37% tego, co przed sierpniem 1973.
Widmo niedostępności żywności i gwałtowny wzrost popytu nad podażą zapoczątkował spiralę wzrostu cen i magazynowania żywności. Nie wszyscy sprzedawcy chcieli od razu wyprzedawać swoje zapasy, czekając na dalszy, korzystny dla nich wzrost cen. Trend spekulacyjny jest widoczny w statystykach ilości magazynowanego zboża. Po rozpoczęciu kryzysu importu magazyny raczej opróżniano. Jednak, gdy import odbił się, zarówno ludność, jak i sprzedawcy zaczęli gromadzić zapasy. Zaczęły one maleć dopiero po kolejnym załamaniu się importu we wrześniu 1974, tuż po powodzi jaka miała miejsce w lipcu i sierpniu. Dopiero wtedy rząd oficjalnie ogłosił stan klęski głodu.
"Wskaźniki dostępności zbóż w Bangladeszu, sierpień 1972 – czerwiec 1975, w tysiącach ton, miesięcznie"
Powódź.
Powódź, najcięższa od kilku lat, spowodowała załamanie krajowej produkcji ryżu, którego zasiewy i plony zostały zniszczone. Ilość zebranego ziarna była najniższa od 20 lat. Mimo drastycznego ograniczenia uprawy juty na rzecz ryżu, o 176 000 akrów, powódź spowodowała, że nie było czym obsiać kolejnego zbioru i w grudniu 1974 zebrano o 700 000 ton mniej ryżu. Ponieważ kraj i tak był zależny od importu – zmniejszenie produkcji w kraju nie miało kluczowego znaczenia dla rozwoju sytuacji. Spowodowało jednak podtrzymanie spirali narastania cen i magazynowania żywności.
Głód powstał, gdyż wiele rodzin utrzymujących się z rolnictwa (40% nie miało własnej ziemi) nie mogło pozwolić sobie na jej zakup. Powódź zniszczyła bowiem pola uprawne i zabiła zwierzęta hodowlane, przez co pozbawieni zostali pracy i źródeł dochodów. Około 77% ludności znajdowała się na progu lub poniżej progu ubóstwa. Jednocześnie załamanie importu spowodowało odcięcie części ludności od państwowych dostaw. W efekcie ludność otrzymywała za mało żywności w ramach systemu dystrybucji i nie mogła jej też nabyć na wolnym rynku.
Aby przeciwdziałać sytuacji, rząd otworzył na obszarach powodziowych 5862 kuchni polowych ("langarkhanas"), które w szczycie klęski, październiku i listopadzie 1974, żywiły około 4,3 miliona ludzi. Żywność na ten cel zabrano z puli MR, co widoczne jest w statystykach jako najniższy poziom dostępnej żywności w tym systemie w 1974, i co również przyczyniło się do wzrostu ceny rynkowej zbóż.
Rząd próbował też skupować zboże od rolników. Skup trwał już od 1972. Jednak z powodu złych wcześniejszych zbiorów, rolnicy i kupcy raczej woleli odtwarzać swoje zapasy niż sprzedawać zboże rządowi po niezbyt atrakcyjnej cenie. Skup był też dobrowolny. Dopiero w obliczu kryzysu, w 1974, skup stał się obowiązkowy. Zakazano też przekazywania nadwyżek zbiorów między regionami, tak aby nadwyżki były objęte skupem w danym regionie. Skup prowadzony był jednak nieporadnie, częściowo w wyniku korupcji, i nie był efektywny. Z zaplanowanego celu 400 000 ton pozyskano jedynie 71 000 ton. Dodatkowo akcja podtrzymała strach, że w najbliższej przyszłości ziarna zabraknie, więc wzmocniła tendencję do jego magazynowania.
Rząd starał się też odwoływać do sumienia i solidarności handlowców i rolników oraz prowadził objazdową kampanię mającą ukrócić spekulację zbożem. Publiczne wystąpienia na ten temat miał nawet premier.
Tło polityczne.
Niektórzy politolodzy upatrują klęskę głodu jako efekt uboczny polityki zagranicznej Stanów Zjednoczonych, które używały pomocy żywnościowej jako narzędzia wywierania presji na kraje nierozwinięte, aby te postępowały w polityce zagranicznej zgodnie z oczekiwaniami USA.
W ramach planowania na lata 1973–1974 rząd Bangladeszu przewidywał brak 2,2 miliona ton ziarna. Na spotkaniu w Waszyngtonie 1 sierpnia 1973 Bangladesz zgłosił zapotrzebowanie na 300 000 ton zbóż z dostawą na listopad–grudzień tego samego roku. Sekretarz stanu William Rogers naciskał przy tym, aby Bangladesz wycofał się z procesu 195 Pakistańczyków oskarżonych o zbrodnie wojenne w czasie wojny o niepodległość.
30 sierpnia Bangladesz przypomniał w US Aid o swoim zapotrzebowaniu, zaznaczając, że rosnące ceny osłabiły jego siłę nabywczą, i prosi o jak najszybsze dostawy w ramach programu pomocowego 220 000 ton zbóż i 20 000 ton olejów jadalnych.
Bangladesz prosił równocześnie również inne kraje i organizacje o pomoc, m.in. Australię, Kanadę i Europejską Wspólnotę Gospodarczą. Ostatecznie ZSRR zdecydował się przekierować 200 000 ton zboża, które Związek zakupił w USA i Kanadzie za gotówkę. Bangladesz miał zwrócić zboże z obiecanych i opóźnionych dostaw pomocowych z USA. Dostawy z ZSRR docierały do kraju między lipcem a październikiem 1973. USA jednak nie zgodziły się na taką zamianę i opóźniały dostawy, więc Bangladesz musiał rozliczyć się z ZSRR w inny sposób.
9 stycznia 1974 ambasador Bangladeszu spotkał się w Waszyngtonie z zastępcą sekretarza stanu i przekazał mu, że jego kraj coraz pilniej potrzebuje 2,2 miliona ton zbóż i 128 000 ton olejów jadalnych. Zaznaczył, że rezerwy walutowe kraju są na wyczerpaniu i prosi o dostawy w ramach programów pomocowych.
Wobec braku reakcji ze strony USA Bangladesz szukał zbóż na wolnym rynku. Jednak światowe ceny zbóż również rosły (ze 115 USD w latach 1972/1973 do 199 USD w 1973/1974). W drugiej połowie 1974 rezerwy walutowe Bangladeszu spadły do 60 mln USD. Ponieważ suma zakontraktowanego do tego czasu importu była większa, Bangladesz był teoretycznie niewypłacalny. Między II kwartałem 1974 a I kwartałem 1975 Bangladesz pożyczył z MFW łącznie 103,8 mln USD. Latem 1974 dwóch dostawców zboża z USA odmówiło wcześniej zakontraktowanych dostaw z powodu obaw o wypłacalność kraju.
29 maja 1974 ambasador USA w Bangladeszu David Boster poprosił o pilne spotkanie z ministrem spraw zagranicznych Kamalem Hossainem. W tym czasie sytuacja żywnościowa kraju była zła, a w państwowych magazynach znajdowało się jedynie 56 000 ton zboża. Boster, powołując się na artykuł z lokalnej prasy, wypomniał rządowi, że bangladeski producent juty podpisał z Kubą kontrakt na dostawę 4 milionów worków jutowych. Miało to stać w sprzeczności z regulaminem programu pomocowego US PL 480, który zakazywał takich umów z Kubą i Wietnamem Północnym. W formalnej nocie ambasador oświadczył, że przed uruchomieniem programów pomocowych oczekuje się pisemnego lub chociaż ustnego zapewnienia ze strony władz Bangladeszu, że nie będzie prowadził eksportu do Kuby. Było to zaskoczeniem dla strony bangladeskiej, gdyż rozmowy z Kubą toczyły się od wielu miesięcy, podobnie jak rozmowy z USA na temat nowych dostaw w ramach programów pomocowych. Do tej pory USA nie zgłaszały żadnych zastrzeżeń. Wobec nieprzyjmowania argumentów Bangladeszu (transakcja jednorazowa; firma nie wiedziała o ograniczeniach programu PL 480; pilna potrzeba uzupełnienia rezerw walutowych; worki jutowe towarem niestrategicznym), 10 lipca 1974 rząd wydał oświadczenie zażądane przez Bostera. USA nie wznowiły rozmów o programach pomocowych, dopóki Bangladesz nie odebrał z powrotem z Kuby wykonanych dostaw worków, co nastąpiło dopiero w październiku 1974. Do 1975 Bangladesz prosił USA łącznie o 650 000 ton zboża.
System racjonowania żywności.
Od końca II wojny światowej w Bangladeszu obowiązywał państwowy system racjonowania i dystrybucji żywności.
Największy w nim priorytet otrzymała ludność z obszarów SR – "statutory rationing" (racjonowania regulaminowego). Obejmowała ona mieszkańców i pracowników największych ośrodków miejskich. W 1973 były to miasta: Dhaka, Narajangondźo, Ćottogram, Khulna, i Radźszahi. Łącznie około 4–5 milionów ludzi, tj. ok. 6% populacji kraju. Członek grupy SR na swoją kartkę żywnościową mógł w tygodniu zakupić określoną ilość ziarna i oleju po stałych cenach w wyznaczonych sklepach i punktach dystrybucji.
Grupami uprzywilejowanymi, ale poza obszarami SR, były siły zbrojne, policja, państwowe szpitale, więzienia i akademiki studenckie. Członkowie tych grup nie otrzymywali własnych kartek żywnościowych. Szefowie poszczególnych instytucji byli uprawnieni do składania miesięcznego zapotrzebowania w ministerstwie żywności.
Poza obszarami SR pełne racje przysługiwały wszystkim urzędnikom państwowym, pracownikom sektora budżetowego i nauczycielom.
Połowę racji na każdego pracownika mogli pobierać pracodawcy zatrudniający powyżej 50 pracowników.
Powyższe grupy miały zagwarantowane dostawy żywności, realizowane w pierwszej kolejności.
Pozostała ludność kraju i grupy społeczne należały do złożonego systemu MR – "modified rationing", który nie zapewniał takich przywilejów. Obejmował on tereny poza terenami SR. Ludność każdej ze stref MR mogła należeć do jednej z 4 klas (od A do D), zależnie od wysokości płaconych lokalnie podatków. Taka klasyfikacja miała odzwierciedlać zamożność każdej z rodzin. Klasa A była to klasa osób najbiedniejszych – "de facto" nieopodatkowana.
Członkowi systemu MR przysługiwała połowa racji członka SR. Jednak dostawy dla systemu MR były realizowane „według dostępności”. W praktyce oznaczało to najpierw zaspokojenie potrzeb stref SR, a dopiero potem stref MR. W przypadku niedoborów racji z systemu państwowego, obywatele nie należący do systemu SR byli uzależnieni od wolnego rynku. Im większy był niedobór z dostaw państwowych, tym większy panował popyt na żywność na wolnym rynku.
Prócz systemu SR/MR zarządzanego przez ministerstwo żywności, żywność była dystrybuowana również przez ministerstwo pomocy. Zajmowało się ono rozparcelowaniem rezerw żywności w czasie klęsk żywiołowych. Ministerstwo prowadziło też program robót ziemnych „jedzenie za pracę”.
W opisanym powyżej systemie dystrybucji upatruje się jedną z przyczyn klęski głodu. W trakcie kryzysu ilość zboża w ramach całego systemu pozostawała względnie stała (współczynnik dostępności zboża w 1974 wynosił 15,9 uncji dziennie, wobec 14,9 uncji/dzień w 1971 i 1975). Rząd jednak najpierw starał się w pełni zaspokoić potrzeby grup uprzywilejowanych. Gdyby racje w systemie SR zredukować o 20% (1 racja w grupie SR była dwa razy większa od racji w systemie MR) w okresie od lipca do grudnia 1974, dałoby to łącznie 102 000 ton zboża do rozdysponowania w systemie MR, "de facto" podwajając ilość dostępnej w nim żywności.
Skutki.
W listopadzie 1974 rząd odwołał stan klęski głodu i zamknął kuchnie polowe. Według oficjalnych szacunków rządowych z głodu zmarło 27 000 ludzi. Szacunki nieoficjalne przypisują klęsce od 100 000, przez 300 000, do nawet 1 500 000 ofiar bezpośrednich i pośrednich. Jednym z najbardziej zalanych obszarów był Rangpur, szczególnie okręg Kurigam, i tam odnotowano większość, bo 25 tys. z 27 tys. oficjalnych ofiar klęski.
Dane zebrane przez Bangladesh Institute of Development Studies wskazują, że ofiarami głodu najczęściej padali bezrolni chłopi i robotnicy rolni (mieszkańcy największych miast objęci byli systemem SR). Członkowie gospodarstw domowych mających mniej niż pół akra ziemi stanowili 3/4 „klientów” kuchni polowych, stanowiąc jedynie 1/3 mieszkańców terenów rolniczych. Tymczasem właściciele pól powyżej 2,5 akra (17% gospodarstw rolnych) stanowili jedynie 1,3% użytkowników kuchni "langarkhanas".
Na obszarach dotkniętych klęską, znacznie spadła liczba urodzeń (o 34% w regionie Matlab) i wzrosła śmiertelność noworodków (o 33%).

</doc>
<doc id="3969162" url="https://pl.wikipedia.org/wiki?curid=3969162" title="Enkū">
Enkū

 – japoński mnich buddyjski szkoły tendai, rzeźbiarz.
Pochodził z prowincji Mino (obecna prefektura Gifu), jego ojciec był cieślą. Był ascetą (yamabushi) i prowadził wędrowny żywot, docierając do różnych zakątków Japonii i zostawiając swoje prace w świątyniach i chramach. Kilka lat spędził w Matsumae nauczając Ajnów, przez których traktowany był jako wcielenie Buddy. W 1671 studiował w Hōryū-ji. W 1679 zamieszkał w świątyni Mii-dera, gdzie uzyskał święcenia. Zmarł na skutek dobrowolnej głodówki i został pochowany w świątyni Miroku-ji w Seki. 
Rzeźbił w drewnie figury, głównie buddów i bodhisattwów. Zachowało się ponad 7 tysięcy jego dzieł, znajdujących się głównie w świątyniach w centralnej Japonii (prefektury: Aichi, Gifu, Saitama, Tochigi). Rzeźby Enkū, wykonywane siekierą, szybkimi, pewnymi ruchami, często tylko z grubsza ociosane, cechują się niezwykłą ekspresją i dynamiką. 
Wyłamująca się z kanonów tradycyjnej rzeźby sakralnej twórczość Enkū przez długi czas była odrzucana jako prymitywna i została doceniona dopiero w czasach współczesnych.

</doc>
<doc id="3969163" url="https://pl.wikipedia.org/wiki?curid=3969163" title="Grit Sadeiko">
Grit Sadeiko



</doc>
<doc id="3969164" url="https://pl.wikipedia.org/wiki?curid=3969164" title="Eduardo Serra Rexach">
Eduardo Serra Rexach

Eduardo Serra Rexach (ur. 19 grudnia 1946 w Madrycie) – hiszpański prawnik, menedżer i polityk, w latach 1996–2000 minister obrony.
Życiorys.
Ukończył studia prawnicze na Uniwersytecie Complutense w Madrycie. Został wykładowcą filozofii prawa na tej uczelni. W 1974 dołączył do Cuerpo de Abogados del Estado, korpusu urzędników służby cywilnej. Od 1977 był dyrektorem gabinetu ministra przemysłu i energii, a od 1979 sekretarzem generalnym państwowej kompanii Instituto Nacional de Industria. W latach 1982–1984 pełnił funkcję podsekretarza stanu w resorcie obrony, następnie do 1988 był sekretarzem stanu w tym resorcie. Później zarządzał takimi przedsiębiorstwami jak Telettra Española, Cubiertas, Peugeot-Talbot España i inne.
Od maja 1996 do kwietnia 2000 sprawował urząd ministra obrony w rządzie José Maríi Aznara tworzonym przez Partię Ludową. Powrócił następnie do sektora prywatnego.

</doc>
<doc id="3969170" url="https://pl.wikipedia.org/wiki?curid=3969170" title="Charging Bull">
Charging Bull

Charging Bull, Byk z Wall Street – brązowy posąg szarżującego byka, stojący w pobliżu New York Stock Exchange w Nowym Jorku, jeden z najbardziej rozpoznawalnych symboli miasta.
Opis.
Rzeźba przedstawia szarżującego byka, z pochylonym tułowiem i opuszczoną głową. Posąg wykonany jest z brązu, jego masa to 3200 kg, długość 4,9 m, a wysokość – 3,4 m. Prace nad rzeźbą trwały dwa lata. Koszty wykonania – 350 tys. dolarów – poniósł autor.
Wśród turystów odwiedzających Nowy Jork popularna jest legenda, zgodnie z którą byk przyniesie sukces finansowy każdemu, kto dotknie jego genitaliów. Ponadto byka za maskotkę swojego zawodu uważają maklerzy giełdowi.
Historia.
Autorem rzeźby jest Arturo Di Modica. Zgodnie z intencją artysty miała symbolizować „siłę i moc narodu amerykańskiego” oraz podniesienie się i powrót do szybkiego rozwoju po kryzysie giełdowym z 1987 roku, dlatego na miejsce jej ustawienia wybrał ulicę, przy której znajduje się siedziba nowojorskiej giełdy. Rzeźba została ustawiona bez wymaganych zezwoleń, dlatego w noc poprzedzającą jej ustawienie Di Modica udał się na rekonesans w okolicę giełdy i ustalił, że ze względu na policyjne patrole wyładowanie rzeźby musi trwać maksimum 4,5 minuty. Rzeźbę przywieziono na wybrane miejsce na Broad Street i ustawiono 15 grudnia 1989 roku o godzinie 1:00 w nocy. Po przywiezieniu byka na miejsce Di Modica odkrył, że dojazd do giełdy blokuje duża choinka, w związku z czym zdecydował się wyładować posąg pod choinką jako prezent dla nowojorczyków.
Rzeźba bardzo szybko zyskała dużą popularność wśród mieszkańców, którzy mijali ją rankiem, a w mediach jej pojawienie się stało się ważną informacją, jednak jeszcze tego samego dnia posąg został zabezpieczony przez policję i wywieziony do dzielnicy Queens. W związku z żądaniami nowojorczyków, by byk powrócił na swoje miejsce, zezwolono na czasowe umieszczenie go w Bowling Green Park niedaleko Wall Street, gdzie stoi do tej pory i jest jednym z najważniejszych symboli Nowego Jorku. Na terenie parku posąg został ustawiony 21 grudnia 1989 roku. Di Modica odmówił władzom NYSE przygotowania korespondującej rzeźby niedźwiedzia, bo intencją artysty było pokazanie wigoru i powodzenia, tymczasem niedźwiedź symbolizuje bessę.
Modica wykonał cztery kopie byka, z których pierwsza jest własnością Mariusza Świtalskiego i znajduje się na terenie jego rezydencji w Sowińcu, a trzy pozostałe należą do brytyjskiego biznesmena Joego Lewisa (jeden w jego posiadłości w Orlando na Florydzie, a dwa na Bahamach). Joe Lewis zakupił także oryginalnego byka i podarował miastu Nowy Jork.
W wigilię 2010 roku nowojorska artystka Agata Oleksiak ubrała byka w zrobiony na drutach kaftan, powstał także poświęcony mu film "Lucky Balls – The True Story of Charging Bull".
7 marca 2017 r. naprzeciw byka ustawiona została rzeźba "Nieustraszona Dziewczynka". W odpowiedzi Di Modica zażądał przeniesienia pomnika w inne miejsce, jako że zmienia wymowę jego rzeźby.

</doc>
<doc id="3969180" url="https://pl.wikipedia.org/wiki?curid=3969180" title="James Wimshurst">
James Wimshurst

James Wimshurst (ur. 13 kwietnia 1832, zm. 3 stycznia 1903) – angielski wynalazca, inżynier. 
Życiorys.
Uczył się w prywatnej szkole Steabonheath House w Londynie. Potem odbył praktykę w zakładach Thames Ironworks. W 1864 poślubił Clarę Tubb. Miał z nią dwóch synów i córkę. W 1865 przeniósł się do Liverpoolu, gdzie pracował w Liverpool Underwriters' Registry. W pracy naukowej zajmował się maszynami elektrycznymi.

</doc>
<doc id="3969182" url="https://pl.wikipedia.org/wiki?curid=3969182" title="Dominique Da Silva">
Dominique Da Silva

Dominique Da Silva (ur. 30 czerwca 1968 w L’Isle-Adam) – francuski polityk, deputowany do Zgromadzenia Narodowego z ramienia La République en marche.
Życiorys.
Przedsiębiorca w sektorze budownictwa ekologicznego oraz pierwszy zastępca mera Moisselles w departamencie Dolina Oise. W wyborach parlamentarnych w 2017 roku został wybrany do Zgromadzenia Narodowego z 7. okręgu w departamencie Dolina Oise z listy La République en marche, partii wspierającej prezydenta E. Macrona.
W pierwszej turze Dominique Da Silva uzyskał 36% głosów, wyprzedzając Jérôme'a Chartier (LR), który pełnił funkcję deputowanego od 2002 roku i osiągnął wynik 24,3%. Kandydat La République en Marche wygrał drugą rundę z 53,9% głosów, wobec 46,1% dla Jérôme Chartiera.
Jego ulubione tematy związane z polityką publiczną dotyczą spraw gospodarczych i społecznych, a zwłaszcza zatrudnienia, w szczególności bezrobotnych i młodych ludzi, mieszkalnictwa i rozwoju terytorialnego.

</doc>
<doc id="3969190" url="https://pl.wikipedia.org/wiki?curid=3969190" title="Antonio Draghi">
Antonio Draghi

Antonio Draghi (ur. 17 stycznia 1634 w Rimini, zm. 16 stycznia 1700 w Wiedniu) – włoski kompozytor i librecista barokowy, działający w Wiedniu na zaproszenie cesarza Leopolda I Habsburga.
Życiorys.
Draghi urodził się w Rimini w Emilii-Romanii w 1634. Karierę muzyczną rozpoczął jako chórzysta w Padwie. W 1657 wystąpił w operach "La fortuna di Rodope" oraz "Damira" granych w Wenecji. Pierwszym napisanym przez Draghiego librettem była "La mascherata" w 1666. Dwa lata później artysta został zaproszony do Wiednia przez Leopolda I Habsburga. Pozostał w Wiedniu aż do śmierci w 1700. Został pochowany w katedrze św. Szczepana. Draghi przyczynił się do rozwoju wiedeńskiej muzyki operowej, był płodnym kompozytorem. Spod jego pióra wychodziły też utwory sakralne przeznaczone na chór i orkiestrę.
Światowa prapremiera oratorium "Il terremoto" Antoniego Draghiego, napisanego na zamówienie cesarza Leopolda I w 1683 odbyła się w Krakowie w kościele św. Katarzyny Aleksandryjskiej 12 kwietnia 2017 podczas festiwalu Misteria Paschalia.

</doc>
<doc id="3969192" url="https://pl.wikipedia.org/wiki?curid=3969192" title="Nieustraszona Dziewczynka">
Nieustraszona Dziewczynka

Nieustraszona Dziewczynka (ang. "Fearless Girl") – brązowy posąg autorstwa znajdujący się w Nowym Jorku przed gmachem Nowojorskiej Giełdy Papierów Wartościowych.
Opis.
Rzeźba przedstawia podpierającą się pod boki dziewczynkę bez leku stojącą wprost przed szarżującym bykiem. Sukienka i włosy figury zostały przedstawione tak, jakby poruszył je podmuch wiatru. Posąg wykonany jest z brązu, masa 100 kg, wysokość – 1,3 m.
Historia.
Rzeźba została ustawiona 7 marca 2017 r. z inicjatywy i za pieniądze funduszu inwestycyjnego State Street Global Advisors jako część kampanii promującej różnorodność płciową. Ustawiono ją wprost naprzeciw rzeźby "Charging Bull" ("szarżujący byk") autorstwa Arturo Di Modiki. W odpowiedzi Di Modica zażądał przeniesienia pomnika w inne miejsce, gdyż zmienia wymowę jego rzeźby Oskarżył też miasto Nowy Jork o naruszenie jego praw autorskich.
Posąg szybko zyskał popularność, stając się tematem wiadomości w mediach, choć krytykowano go także za spłycanie idei feministycznej i wykorzystywanie jej do reklamowania instytucji finansowej. Został ustawiony w przededniu Dnia Kobiet i wkrótce po strajku kobiet, został uznany za symbol walki kobiet o ich postulaty.
Początkowo rzeźba miała stać do 2 kwietnia 2017 r. Jednak z powodu licznych próśb i petycji o przedłużenie ekspozycji rzeźby, pod koniec marca burmistrz Nowego Jorku Bill de Blasio przedłużył pozwolenie na ekspozycję figury przynajmniej do lutego 2018 r. To spowodowało, że Di Modica wynajął prawników, by walczyć o przeniesienie nowego pomnika w inne miejsce.

</doc>
<doc id="3969198" url="https://pl.wikipedia.org/wiki?curid=3969198" title="Draghi">
Draghi



</doc>
<doc id="3969199" url="https://pl.wikipedia.org/wiki?curid=3969199" title="Mistrzostwa Polski w Łyżwiarstwie Figurowym 2012">
Mistrzostwa Polski w Łyżwiarstwie Figurowym 2012

Mistrzostwa Polski w łyżwiarstwie figurowym na sezon 2011/2012 rozgrywane były w kilku odsłonach, oddzielnie dla poszczególnych kategorii wiekowych, a niekiedy również konkurencji.
Wyniki.
Seniorzy.
Mistrzostwa Polski 2012 organizowane były wspólnie z czeskimi i słowackimi. Zawody dla każdej konkurencji rozgrywane były wspólnie, a wyniki dzielone według krajów – ci, którzy zdobyli trzy najwyższe miejsca, uzyskiwali medale mistrzostw swojego państwa. Pogrubionym drukiem podano wyniki z uwzględnieniem osiągnięć jedynie reprezentantów Polski, a kursywą w nawiasie – wszystkich zawodników.

</doc>
<doc id="3969201" url="https://pl.wikipedia.org/wiki?curid=3969201" title="Seki">
Seki



</doc>
<doc id="3969203" url="https://pl.wikipedia.org/wiki?curid=3969203" title="Sonnets (tomik Johna Hanmera)">
Sonnets (tomik Johna Hanmera)

Sonnets – tomik angielskiego polityka i poety Johna Hanmera (1809-1881), opublikowany w 1840 w Londynie nakładem oficyny Edwarda Moxona. Zbiorek zawiera 59 utworów, w tym liryki "England", "America", "Petrarca", "Bertrand de Born", "The Steam-Boat", "Winter in the Riviera of Genoa", "The Two Columns", "The Widow of Ephesua", "To the Fountain at Frascati", "A Way-Side Landscape in Italy", "Silence" i "To the Chartists", jak również "The Millennium", "Ciullo of Alcamo", "Origin of New Languages", "Chaucer", "Romeo", "Written on an Old Spanish Chronicle", "Winter" i "The Spider".

</doc>
<doc id="3969206" url="https://pl.wikipedia.org/wiki?curid=3969206" title="CUSIP">
CUSIP

CUSIP – dziewięcioznakowy, alfanumeryczny kod identyfikacyjny amerykańskich papierów wartościowych stosowany w USA i Kanadzie. Służy on głównie do rozliczania transakcji papierami wartościowymi. 
System CUSIP (CUSIP Global Services - CGS) jest własnością i jest zarządzany przez S&amp;P Global Market Intelligence. 
Akronim CUSIP pochodzi od "The Committee on Uniform Security Identification Procedures" (), komitetu założonego w 1964 r. w ramach Amerykańskiego Stowarzyszenia Bankowców w celu zwiększenia efektywności działania systemu finansowego poprzez opracowanie standardu identyfikacji papierów wartościowych. Cztery lata później zaczął działać system CUSIP, powstało CUSIP Service Bureau (CSB, obecnie CGS), które powierzyło zarządzanie systemem Standard &amp; Poor’s. Systematycznie, przez kolejne lata system CUSIP był przyjmowany do opisu kolejnych rodzajów instrumentów finansowych w USA i Kanadzie.
CUSIP jest nadawany korporacyjnym, samorządowym, rządowym oraz międzynarodowym papierom wartościowym, akcjom oraz obligacjom, IPO, funduszom, certyfikatom depozytowym (CD), derywatom, kredytom konsorcjalnym oraz amerykańskim i kanadyjskim opcjom. W 2017 r. numer identyfikacyjny CUSIP miało nadane ok. 14 milionów instrumentów finansowych. 

</doc>
<doc id="3969210" url="https://pl.wikipedia.org/wiki?curid=3969210" title="Temco TT Pinto">
Temco TT Pinto

Temco TT Pinto – amerykański samolot szkolno-treningowy zaprojektowany przez firmę Temco Aircraft na potrzeby United States Air Force. Ostatecznie samolot przez dwa lata był wykorzystywany do szkolenia podstawowego pilotów United States Navy.
Historia.
Wiosną 1952 roku amerykańskie siły powietrzne ogłosiły konkurs Trainer Experimental (TX) na nowy, lekki samolot szkolno-treningowy, przeznaczony do szkolenia podstawowego. Wymagano, aby maszyna napędzana była silnikiem odrzutowym i przeznaczona dla dwuosobowej załogi – instruktora i kursanta. W odpowiedzi na zapotrzebowanie US Air Force, amerykański producent Temco Aircraft zaprojektował i zbudował niewielki, dwumiejscowy samolot szkolny oznaczony przez wytwórnię jako Model 51. Była to w pełni metalowa maszyna, wyposażona w trójzespołowe podwozie z przednim podparciem, napędzana pojedynczym silnikiem Continental Motors J69-T-9. Jednostka napędowa była licencyjną wersją francuskiego silnika Turbomeca Marboré. Model 51 do swojego pierwszego lotu wzbił się 26 marca 1956 roku i od razu przystąpiono do intensywnych prób w powietrzu nowej maszyny. Było to tym bardziej istotne, iż pozostałe biorące udział w rywalizacji samoloty obloty miały już za sobą. Beechcraft Model 73 Jet Mentor oblatany został 18 grudnia 1955 roku, a Cessna T-37 Tweet w październiku 1954 roku. Niestety dla Temco, US Air Force preferując jako bardziej niezawodny dwusilnikowy napęd i kabinę z miejscami ustawionymi obok siebie, wybrały maszynę Cessny. Nie był to jednak koniec projektu: samolot o podobnych właściwościach i przeznaczonych do tych samych zadań poszukiwany był również przez United States Navy, która niejako w spadku po siłach powietrznych przejęła obydwu przegranych – samoloty Jet Mentor i Temco TT. Pod koniec 1956 roku Model 51 został wysłany do Naval Air Test Center (NATC), gdzie obydwie maszyny przeszły serię prób porównawczych. Z rywalizacji zwycięsko wyszedł tym razem Temco TT, który w liczbie czternastu maszyn, pod nazwą TT-1 Pinto, został zamówiony przez marynarkę. W lutym 1959 roku pierwsze samoloty trafiły do Naval Air Training Command w Pensacola na Florydzie. Miesiąc później, w marcu 1959 roku, kadet lotnictwa marynarki E.R. Clark został pierwszym pilotem morskim, który odbył samodzielny lot samolotem z napędem odrzutowym, nie mając wcześniej doświadczenia na maszynach z napędem śmigłowym. Pomimo tego, że maszyna charakteryzowała się dobrymi właściwościami w locie, już pod koniec 1960 roku wszystkie samoloty zostały wycofane ze szkolenia. Głównym powodem takiej decyzji były niewystarczający, zdaniem marynarki, ciąg silnika, niezapewniający odpowiedniego przyspieszenia maszynie, znajdującej się pod kontrolą niedoświadczonego pilota-kadeta. 
Samoloty zostały zakupione przez firmę American Jet Industries (Gulfstream Aerospace), która je gruntownie zmodernizowała. Dotychczasowy silnik zastąpiono dużo mocniejszą jednostką General Electric CJ610 o ciągu 12,7 kN (była to cywilna wersja silnika General Electric J85). Dzięki temu prędkość wzrosła do 833 km/h. Wzmocniono strukturę płatowca i dodano możliwość przenoszenia uzbrojenia, instalując pod skrzydłami sześć punktów do jego podwieszania. Tak zmodernizowany samolot, oznaczony teraz jako AJI T.610 Super Pinto, został oblatany 28 czerwca 1968 roku. Wytwórnia reklamowała maszynę jako samolot przeznaczony do działań przeciwpartyzanckich i bliskiego wsparcia. Super Pinto oferowany był US Air Force oraz próbowano zainteresować nim Tureckie Siły Powietrzne, jednak nie znaleziono nabywców i cały projekt został zakończony.
Pierwszy prototyp Super Pinto wraz z prawami do produkcji i całą dokumentacją techniczną został zakupiony przez Filipiny. Maszyna miała być produkowana na miejscu pod nowym oznaczeniem T.610 Cali (orzeł) z przeznaczeniem dla Filipińskich Sił Powietrznych. Zdołano wyprodukować jeden prototyp, jednak z powodów finansowych dalsza produkcja stanęła. W latach 80. projekt został wznowiony. Tym razem planowano budowę kilku wersji samolotu: dwuosobowej wersji szkolno-treningowej, jednoosobowej wersji do działań antypartyzanckich, wersji treningowej dysponującej możliwością przenoszenia uzbrojenia oraz wersji ze znacznie powiększonym kadłubem, zdolnej do przewozu pięciu pasażerów na swoim pokładzie. I te plany pokrzyżowane zostały przez brak funduszy. W 1988 roku amerykańska firma Avstar Inc. ogłosiła, iż do spółki z filipińską wytwórnią oraz chińskim Shenyang Aircraft Corporation ma zamiar rozpocząć budowę samolotów oznaczonych jako AvStar T-100 Super Mustang, opartych o płatowiec Super Pinto, z nowym silnikiem Williams FJ44. Produkcja nowych samolotów miała zostać przeniesiona do Hongkongu. Również i te plany pozostały jedynie na papierze, podobnie jak zapowiedź filipińskiego rządu, który w 2009 roku ogłosił możliwość wznowienia produkcji samolotu, którego konstrukcja miałby powstać w oparciu o materiały kompozytowe. Do dnia dzisiejszego brak informacji co do dalszych kroków związanych z Super Pinto. Jedyny egzemplarz wybudowanego na Filipinach drugiego prototypu znajduje się obecnie w Muzeum Filipińskich Sił Powietrznych w Villamor Air Base w Manili.
Do dnia dzisiejszego kilka samolotów znajduje się w prywatnych rękach na terenie Stanów Zjednoczonych.
Konstrukcja.
Samolot był całkowicie metalowym, wolnonośnym średniopłatem. Podwozie chowane, trójzespołowe z przednim podparciem, przednia goleń chowana do wnęki w dziobie samolotu, golenie podwozia głównego do wnęk w skrzydłach. Zapewniało to maszynie dużą stabilność na ziemi podczas kołowania, startów i lądowań. Prototyp samolotu nie był uzbrojony. Usterzenie klasyczne. Po obu stronach kadłuba, przed i poniżej krawędzi natarcia skrzydeł, umieszczono wloty do silnika. Dysza wylotowa umieszczona była pod kadłubem.

</doc>
<doc id="3969212" url="https://pl.wikipedia.org/wiki?curid=3969212" title="Sonnets (tomik Charlesa Tennysona Turnera)">
Sonnets (tomik Charlesa Tennysona Turnera)

Sonnets – tomik angielskiego duchownego i poety Charlesa Tennysona Turnera, starszego brata Alfreda Tennysona, opublikowany w 1864 w Londynie nakładem oficyny Macmillan and Co. Zbiorek został zadedykowany "To Alfred Tennyson these sonnets are inscribed by his affectionate brother Charles Turner". Sonet był ulubioną formą poety. Jego "Collected Sonnets, Old and New" zawierają 342 utwory tego typu. Zarzucano mu nawet sonetomanię.

</doc>
<doc id="3969214" url="https://pl.wikipedia.org/wiki?curid=3969214" title="Niewierzący">
Niewierzący



</doc>
<doc id="3969217" url="https://pl.wikipedia.org/wiki?curid=3969217" title="The Crown of Toil; a Book of Sonnets">
The Crown of Toil; a Book of Sonnets

The Crown of Toil; a Book of Sonnets – tomik amerykańskiego inżyniera i poety Wilbura Morrisa Stine’a (1889-1913), opublikowany w 1910 w Filadelfii nakładem oficyny The Acorn Press. Tomik zawiera 120 utworów. Znalazły się w nim między innymi wiersze "The Crown of Toil", "Ad Astra", "Remembered Sorrow" i cykle "Mutation", "In the Beginning" i "The Prophets".

</doc>
<doc id="3969218" url="https://pl.wikipedia.org/wiki?curid=3969218" title="Pływanie na Letnich Igrzyskach Olimpijskich 1964 – 4 × 100 m stylem dowolnym kobiet">
Pływanie na Letnich Igrzyskach Olimpijskich 1964 – 4 × 100 m stylem dowolnym kobiet

Sztafeta 4 × 100 m stylem dowolnym kobiet – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 14 października, a finał 15 października 1964 roku.
W finale zwyciężyła sztafeta amerykańska w składzie Sharon Stouder (1:01,2), Donna de Varona (1:00,9), Lillian Watson (1:00,7) i Kathleen Ellis (1:01,0). Reprezentantki Stanów Zjednoczonych czasem 4:03,8 ustanowiły nowy rekord świata. Srebrny medal zdobyły Australijki (4:06,9). Brąz wywalczyły Holenderki (4:12,0), wyprzedzając o 0,1 s sztafetę węgierską (4:12,1).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3969222" url="https://pl.wikipedia.org/wiki?curid=3969222" title="Alexandra Zvorygina">
Alexandra Zvorygina



</doc>
<doc id="3969224" url="https://pl.wikipedia.org/wiki?curid=3969224" title="Bogdan Bogdanović">
Bogdan Bogdanović



</doc>
<doc id="3969227" url="https://pl.wikipedia.org/wiki?curid=3969227" title="Sofia Ifandidu">
Sofia Ifandidu

Sofia Ifandidu (gr. Σοφία Υφαντίδου; ur. 10 stycznia 1985 w Werii) – grecka lekkoatletka specjalizująca się w wielobojach, dwukrotna olimpijka.
W 2007 zajęła siódme miejsce wśród oszczepniczek na młodzieżowych mistrzostwach Europy. Dwa lata później podczas uniwersjady w Belgradzie uplasowała się na szóstej pozycji w rywalizacji siedmioboistek. Piętnasta wieloboistka mistrzostw Starego Kontynentu w Barcelonie (2010). W 2012 nie ukończyła rywalizacji podczas kolejnej edycji europejskiego czempionatu, a na pierwszych w karierze igrzyskach olimpijskich zajęła odległe miejsce. W następnym roku wywalczyła srebrny medal igrzysk śródziemnomorskich oraz pierwszy raz uczestniczyła w światowym czempionacie rozgrywanym w Moskwie, nieznacznie poprawiając się na kolejnym czempionacie globu (2015). Uczestniczka mistrzostw Europy w Amsterdamie oraz igrzysk olimpijskich w Rio de Janeiro (2016), na których zajęła odpowiednio ósme i dwudzieste siódme miejsce.
Złota medalistka mistrzostw Grecji (również w rzucie oszczepem oraz biegach płotkarskich) i mistrzostw krajów bałkańskich, a także wielokrotna reprezentantka kraju w drużynowych mistrzostwach Europy i pucharze Europy w wielobojach.
Rekord życiowy: siedmiobój – 6113 pkt. (7 czerwca 2015, Naksos); pięciobój – 4042 pkt. (19 lutego 2017, Pireus).

</doc>
<doc id="3969228" url="https://pl.wikipedia.org/wiki?curid=3969228" title="Sofía Ifantídou">
Sofía Ifantídou



</doc>
<doc id="3969229" url="https://pl.wikipedia.org/wiki?curid=3969229" title="Sofia Yfantidou">
Sofia Yfantidou



</doc>
<doc id="3969232" url="https://pl.wikipedia.org/wiki?curid=3969232" title="Sofia Ifantidou">
Sofia Ifantidou



</doc>
<doc id="3969233" url="https://pl.wikipedia.org/wiki?curid=3969233" title="Sofia Ifadidou">
Sofia Ifadidou



</doc>
<doc id="3969234" url="https://pl.wikipedia.org/wiki?curid=3969234" title="Alysbeth Felix Boyer">
Alysbeth Felix Boyer



</doc>
<doc id="3969240" url="https://pl.wikipedia.org/wiki?curid=3969240" title="Alfred Lubelski">
Alfred Lubelski

Alfred Lubelski (ur. 1880 w Warszawie, zm. 11 stycznia 1923 w Paryżu) – polski lekarz, kompozytor i artysta kabaretowy, piosenkarz.
Życiorys.
Ukończył warszawskie XIII Gimnazjum Męskie, a następnie uczył się medycyny w Berlinie i w Paryżu. W czasie studiów w Paryżu występował jako piosenkarz w kabaretach paryskich oraz w polskiej Oberży Pieśniarskiej. Był specjalistą dermatologiem. Pod koniec 1908 przyjechał do Warszawy. W grudniu 1908 roku zaczął pełnić funkcję kierownika muzycznego warszawskiego kabaretu Momus a później, po odejściu Arnolda Szyfmana w 1910 roku, był jego dyrektorem. Po raz ostatni wystąpił w Momusie 3 marca 1911 roku. W 1914 wystąpił w jedynym swoim filmie "Wróg tanga". W czasie I wojny światowej był lekarzem szpitala wojskowego w Breguet, który był aneksem głównego szpitala wojskowego w Paryżu (Val-de-Grâce).
Jeden z najpopularniejszych artystów piosenkarzy w Warszawie na początku XX wieku.
Jako pierwszy w Polsce śpiewał "Dymek z papierosa" z muzyką Gustave Goubliera. Piosenkę tę przywiózł Lubelski z Paryża i dał do tłumaczenia Lucjanowi Konarskiemu, jednak wydał ją bez jego nazwiska. Wynikła z tego sprawa sądowa, którą Lubelski przegrał, po czym zrzekł się całości zysku z wydawnictwa. Śpiewał także "Biały pokoik", "Kolanka" i "Szaloną noc".
Życie prywatne.
Był wnukiem lekarza sztabowego w czasie wojen napoleońskich Filipa Lubelskiego i bratem rzeźbiarza Mieczysława Lubelskiego, w rodzinie znany był też jako Fredek.

</doc>
<doc id="3969242" url="https://pl.wikipedia.org/wiki?curid=3969242" title="Góra Jacksona">
Góra Jacksona

Góra Jacksona () – góra na Półwyspie Antarktycznym. Znajduje się w jego południowej części, na Ziemi Palmera. Dzięki wypiętrzeniu równemu 3184 m n.p.m. Góra Jacksona, jest drugim co do wysokości wzniesieniem na Półwyspie Antarktycznym oraz w Brytyjskim Terytorium Antarktycznym, po Mount Hope (do 2017 roku była uznawana za najwyższą). Góra została odkryta przez Amerykanów stacjonujących na Antarktydzie. Została nazwana na cześć 7 prezydenta Stanów Zjednoczonych – Andrew Jacksona. Pierwsza wyprawa na Górę Jacksona została przeprowadzona w 1964 roku przez British Antarctic Survey (BAS), a przewodniczył jej John Crabbe Cunningham. W 1972 Góra została dokładniej zbadana, w związku z badaniami prowadzonymi w Archipelagu Palmera.
Historia.
Pierwsze mapy topograficzne zostały stworzone w listopadzie 1940 roku przez USAS. Badania przeprowadzone na ziemi zostały wsparte zdjęciami zrobionymi przez samoloty. Wyniesienie góry zostało ocenione na około 4200 metrów. Na początku została ona nazwana Górą Ernesta Grueninga – amerykańskiego polityka, który walczył, by Alaska została przyłączona do USA. Nazwa potem została zmieniona na Góra Jacksona. Andrew Jackson był prezydentem Ameryki, który podpisał prawo dzięki któremu pod koniec 2 połowy XIX wieku na Pacyfiku, oraz na lądach graniczących z Pacyfikiem zaczęto prowadzić badania geograficzne. Jednym z badanych terenów była Antarktyda. Badania były prowadzone przez Charlesa Wilkesa.
W 1947 naukowcy BAS po obserwacjach stwierdzili, że najwyższy punkt góry znajduje się na wysokości 3050 metrów, co było o wiele dokładniejszym wynikiem.
W 2017 roku badacze z BAS odkryli, że wysokość innej góry, Mount Hope, była zaniżona o 377 metrów i w rzeczywistości jest ona o 55 m wyższa niż Mount Jackson.
Brytyjczycy zdobyli jako pierwsi wiele ze szczytów Półwyspu Antarktycznego i tak samo było w tym przypadku. W 1962 roku pracownik BAS-u – John Crabbe Cunningham pracownik BAS na Wyspie Adelajdy. Zdobył szczyt dzięki pomocy psiego zaprzęgu, z którym w drodze na szczyt przebył ponad 600 km. 23 listopada 1964 większa grupa z BAS-u zdobyła szczyt. Dokładna wysokość szczytu została zmierzona przez BAS w latach dziewięćdziesiątych.
Geografia.
Współrzędne geograficzne góry to . Wysokość góry to 3184 m n.p.m., a wybitność szczytu to 2187 metrów. Góra Jacksona jest położona w środkowo-zachodniej części Ziemi Palmera. Wyznacza granice Wybrzeża Blacka, które znajduje się na wschód on góry. Wzniesienie znajduje się też na południowy wschód od Lodowca Fleming, a na zachód góra ograniczona jest przez rozległy płaskowyż Dyer Plateau.
Góra Jacksona była dokładnie badana w 1972 roku w ramach badań w Archipelagu Palmera. Okazało się, że zachodni stok góry jest łagodniejszy w porównaniu do stoku wschodniego, który jest dość stromy. Zidentyfikowano kilka rodzajów skał oraz możliwą aktywność wulkaniczną gór.

</doc>
<doc id="3969244" url="https://pl.wikipedia.org/wiki?curid=3969244" title="Adam Scott">
Adam Scott

Adam Paul Scott (ur. 3 kwietnia 1973 w Santa Cruz) – amerykański aktor filmowy i telewizyjny, a także komik, producent i reżyser.
Życiorys.
Urodził się jako syn Dougalda i Anne, pochodzącej z Sycylii. Ukończył Harbor High School, a następnie studia aktorskie w American Academy of Dramatic Arts w Pasadenie.
Debiutował w 1994 w kilku produkcjach telewizyjnych. Od tego czasu zaczął regularnie występować również w filmach. Pojawił się m.in. w takich produkcjach jak ', ', "Aviator", "", "Sposób na teściową", "Wpadka", "Bracia przyrodni", "Pirania 3D" i "Sekretne życie Waltera Mitty". Za występ w "The Vicious Kind" otrzymał w 2009 nominację do nagrody FINDIE dla najlepszego aktora.
W 2007 zagrał jedną z głównych ról w serialu HBO "Powiedz, że mnie kochasz", który zakończony został po pierwszym sezonie. W 2009 wcielił się w Henry’ego Pollarda, głównego bohatera serialu komediowego "Melanż z muchą", którego był również producentem. Popularność przyniosła mu rola Bena Wyatta w komediowym mockumencie "Parks and Recreation". W 2013 i 2014 był za nią nominowany do Critics' Choice Television Award dla najlepszego aktora w serialu komediowym. Dołączył także do obsady "Wielkich kłamstewek" z 2017.

</doc>
<doc id="3969246" url="https://pl.wikipedia.org/wiki?curid=3969246" title="Peace Sonnets (tomik Jessie Wiseman Gibbs)">
Peace Sonnets (tomik Jessie Wiseman Gibbs)

Peace Sonnets – tomik wierszy Jessie Wiseman Gibbs, opublikowany własnym nakładem autorki w Villisca w stanie Iowa w 1915. Zbiorek zawiera 57 numerowanych utworów. Sonety te mają charakter religijny. Realizują kontynentalny model sonetu z rymem abbaabba w pierwszym ośmiowierszu. Są napisane pentametrem jambicznym, czyli sylabotonicznym dziesięciozgłoskowcem, w którym akcenty padają na parzyste sylaby wersu (sSsSsSsSsS).

</doc>
<doc id="3969250" url="https://pl.wikipedia.org/wiki?curid=3969250" title="Survival bike">
Survival bike

Survival bike to motocykl customowy w stylu postapokaliptycznym.
Chociaż dla laika mogą wyglądać tak samo jak rat bike, są zupełnie innymi motocyklami. Diametralna różnica polega na tym, iż survival bike to wizja artystyczna swojego twórcy i zastosowane elementy są konsekwencją realizowania planu, a nie często przypadku, jak to ma miejsce w rat bike'ach.
Postapokaliptyczny wygląd survival bike'ów inspirowany jest serią filmów Mad Max.
Termin "survival bike" zapoczątkowany został przez Brytyjską prasę motocyklową jak Back Street Horses i nieistniejący już AWoL w latach osiemdziesiątych i początku lat dziewięćdziesiątych.

</doc>
<doc id="3969251" url="https://pl.wikipedia.org/wiki?curid=3969251" title="Jan Staniszewski (1913–1994)">
Jan Staniszewski (1913–1994)



</doc>
<doc id="3969268" url="https://pl.wikipedia.org/wiki?curid=3969268" title="William Zorach">
William Zorach

William Zorach (ur. jako Zorach Gorfinkel 28 lutego 1887 w Jurborku, w ówczesnym Imperium Rosyjskim, zm. 15 listopada 1966 w Bath) – amerykański malarz, rzeźbiarz i grafik modernistyczny, pochodzenia żydowskiego z Litwy. Jeden z najważniejszych rzeźbiarzy amerykańskich. Zdobył uznanie za znaczącą rolę, jaką odegrał w uwolnieniu amerykańskiej rzeźby od tendencji neoklasycznych i akademickiego modelowania. Jego żona Marguerite była również artystką.
Życiorys.
Przyjazd do Ameryki. Okres edukacji..
Zorach Gorfinkel urodził się w Jurborku jako ósme z dziesięciorga dzieci. Mając 4 lata wyemigrował z matką do Ameryki, aby dołączyć do ojca, który wyjechał tam wcześniej, osiadając w Port Clinton w stanie Ohio. W 1894 roku rodzina Gorfinklów przeniosła się do Cleveland, gdzie ojciec zarabiał na życie jako handlarz starzyzną. Gorfinklowie przyjęli nazwisko Finkelstein. Młody Zorach zakończył swoją edukację na ósmej klasie szkoły publicznej, ale w tym czasie jego talent do rysowania docenił inspektor szkolny, który zalecił mu, aby nauczył się zawodu litografa. Jednocześnie jeden z nauczycieli nadał mu imię William. W latach 1902–1906 William Finkelstein pracował w Morgan Lithograph Company, początkowo jako goniec, a następnie jako praktykant. Podczas praktyki studiował również malarstwo i rysunek na kursach wieczorowych w Cleveland School of Art.
W 1907 roku za zaoszczędzone pieniądze pojechał do Nowego Jorku, gdzie studiował przez dwa semestry zimowe w szkole artystycznej National Academy of Design, powracając w sezonach letnich do pracy litografa w Cleveland. Na drugim roku studiów zaczął spędzać dużo czasu w galeriach Metropolitan Museum of Art, poświęcając go na kopiowanie starych mistrzów. Jego zachowane obrazy z tego okresu, mroczne, realistyczne portrety, umieszczone na ciemnym tle, odzwierciedlają jego inspirację i podziw dla dzieł malarzy barokowych: Fransa Halsa, Rembrandta i Diega Velázqueza. Przed 1910 rokiem odłożył pieniądze na podróż do Francji.
Wyjazd do Francji.
Pod koniec listopada 1910 roku wypłynął do Francji. Zimą próbował studiować w kilku uczelniach, ale zrezygnował, ponieważ zajęcia w nich odbywały się w języku francuskim. Ostatecznie zapisał się do Académie de La Palette, głównie dlatego, że jej dyrektor, Jacques-Émile Blanche prowadził wykłady w języku angielskim. Szybko też spostrzegł, że uczelnia ta, w przeciwieństwie do innych, zachęcała swoich studentów do rozwijania własnych zainteresowań, a nie tylko trzymania się stylu akademickiego. W La Palette William Finkelstein poznał swoją przyszłą żonę, Marguerite Thompson. Studiowała ona we Francji od 1906 roku, obserwując narodziny fowizmu i kubizmu, zdążyła też malować kilka własnych obrazów. Lato 1911 roku William spędził na szkicowaniu na południu Francji. Pięć swoich obrazów wysłał do Salonu Jesiennego, z których cztery zostały przyjęte. Utrzymywał intensywną korespondencję z Marguerite. Oboje podjęli decyzję o ślubie w Ameryce. Przy tej okazji postanowili, że ich wspólnym nazwiskiem będzie Zorach.
Powrót do Ameryki.
Pod koniec 1911 roku William, nie mając środków do życia, powrócił do Stanów Zjednoczonych. Ponownie podjął pracę litografa w Cleveland. W Taylor Galleries miał swoją pierwszą wystawę. Marguerite w tym czasie podróżowała po świecie odwiedzając takie miejsca jak: Wenecja, Jerozolima, Bombaj, Jaipur, Mandalaj, Hongkong i Jokohama.
William do grudnia 1912 roku zaoszczędził 1200 dolarów, z którymi pojechał do Nowego Jorku, gdzie w lokalu przy skrzyżowaniu 55th Street i Sixth Avenue założył pracownię. 24 grudnia do Nowego Jorku przyjechała Marguerite i oboje jeszcze tego samego dnia pobrali się. Obrazy Williama, powstałe w najbliższych latach nosiły wyraźnie fowistyczny charakter, będąc pod silnym wpływem Matisse’a, jak płótno "Wiosna nr 1". Pomimo dużej jaskrawości, dekoracyjnego wzoru, ignorowania anatomicznego realizmu i użycia ostrych kolorów: różowego, niebieskiego, zielonego i pomarańczowego obraz ten jest ściślej powiązany z naturą, a tym samym bardziej konserwatywny, niż dzieło francuskiego artysty.
W 1913 roku trzy obrazy Williama i Marguerite Zorachów znalazły się na wystawie sztuki nowoczesnej Armory Show: "Studium" (nr kat. 782, pędzla Marguerite) oraz "Portret" (nr kat. 783) i "Aranżacja" (nr kat. 784, oba pędzla Williama). Uwagę zwiedzających zwrócił obraz "Studium", utrzymany w stylu fowistycznym, a wyróżniający się spośród innych obrazów tego kierunku tym, ze przedstawiał studium postaci, nawiązujące w warstwie technicznej do Matisse’a.
Około 1917 roku William Zorach wybrał bardziej radykalne zniekształcanie natury w swoich obrazach porzucając fowizm na rzecz kubizmu. W jego sztuce dawała się wyczuć pewna rozbieżność między teorią a praktyką. Teoretycznie opowiedział się za dominacją abstrakcyjnego projektu i koloru. W rzeczywistości jego obrazy nie miały intelektualnych cech francuskiego kubizmu, nie była też w nich poruszana ta sama, emocjonalnie neutralna tematyka. Jego modelami były często żona oraz ich dzieci: syn Tessim (ur. 1915) i córka Dahlov (ur. 1917). William przez przypadek zainteresował się rzeźbą, kiedy latem 1917 roku zabrał swoją rodzinę do opuszczonego domu w Echo Farm w stanie New Hampshire, użyczonego im przez zaprzyjaźnionego malarza, Henry’ego Fitcha Taylora. Tam, pracując nad kilkoma seriami drzeworytów, zainteresował się płytą z drewna orzechowego, w której zrealizował relief "Wodospad", swoją pierwszą rzeźbę.
W 1920 roku Zorachowie wyruszyli w podróż, aby odwiedzić rodzinę Marguerite w Kalifornii. Lato spędzili biwakując w Parku Narodowym Yosemite. Marguerite krajobraz parku znała od dzieciństwa, ale dla Williama stanowił on zaskoczenie. Podczas pobytu w parku artysta wykonał dziesiątki wysokiej jakości szkiców w ołówku, akwarel i obrazów olejnych. Kulminacją jego pracy stał się "Wodospad Yosemite", stylizowany, abstrakcyjny pejzaż, ukazujący ekstatyczną ekspresję sil natury. Choć nie był to jego ostatni obraz, to przypuszczalnie jeden z najważniejszych. W ciągu kolejnych dwóch lat zarzucił malarstwo olejne, skupiając się na rzeźbach i akwarelach.
Jego pierwsze rzeźby, wykonane przed rokiem 1922, cechowała pewna stylizacja, wskazująca na wpływ różnych sztuk, od afrykańskiej po romańską. Znalazła się w nich nawet domieszka rodzimej, amerykańskiej rzeźby ludowej, której przykładem były postacie Indian, przeznaczone do sklepów z cygarami czy galiony. Te amerykańskie wpływy uwidoczniły się w niektórych jego pracach, takich jak "Pływająca figura" z jej opływowymi, spłaszczonymi liniami, chociaż sam artysta wypierał się tych podobieństw, akcentując swoje inspiracje sztuką afrykańską, perską, mezopotamską, starogrecką i egipską. Mimo braku formalnego wykształcenia w zakresie rzeźby poświęcił jej resztę swojej kariery, rzeźbiąc proste, solidne postacie z kamienia i drewna. Wypracował osobisty styl, który cechowała zwartość i zmysł monumentalizmu. Do najważniejszych jego rzeźb z lat 20. należą: "Dwoje dzieci" (1922) i "Głowa Marguerite" (1924, jego pierwsza rzeźba w kamieniu).
W 1929 roku otrzymał stanowisko nauczyciela akademickiego w Art Students League of New York, gdzie wykładał ponad 30 lat. W 1931 roku zdobył ogólnokrajowe uznanie za monumentalną rzeźbę z marmuru "Matka i dziecko". Zaczął otrzymywać zlecenia na realizację monumentalnych dzieł, w tym pomnika Benjamina Franklina (1937) dla Post Office Building w Waszyngtonie. W latach 40. zrealizował serię monumentalnych głów, spośród których najbardziej znana jest "Głowa Chrystusa" (1940), ukazująca w niezwykły sposób Chrystusa jako urodziwego wieśniaka. Inne jego znaczące rzeźby z lat 40. i 50. to: "Przyszłe pokolenie" (1942–1947), płaskorzeźby dla Mayo Clinic w Rochester (1952–1953), zaliczane do jego najlepszych dekoracji architektonicznych oraz "Kochankowie" (1958).
William Zorach zdobył uznanie za znaczącą rolę, jaką odegrał w uwolnieniu amerykańskiej rzeźby od tendencji neoklasycznych i akademickiego modelowania, które zdominowały rynek na przełomie XIX i XX wieku. Na początku lat 30. był już jednym z najważniejszych amerykańskich rzeźbiarzy XX wieku, docenianym poprzez liczne zamówienia i wystawy jego prac w muzeach sztuki, w tym w: Art Institute of Chicago, Dallas Museum of Art, Whitney Museum of American Art i wielu innych.
Zbiory.
Obrazy i rzeźby Williama Zoracha znajdują się w zbiorach stałych ponad 50 amerykańskich instytucji i muzeów sztuki, w tym w: Smithsonian American Art Museum and the Renwick Gallery, Pennsylvania Academy of the Fine Arts, Portland Museum of Art, Whitney Museum of American Art i Museum of Fine Arts w Bostonie.

</doc>
<doc id="3969282" url="https://pl.wikipedia.org/wiki?curid=3969282" title="USS Biscayne (AGC-18)">
USS Biscayne (AGC-18)

USS Biscayne (AGC-18) – amerykański okręt dowodzenia z okresu II wojny światowej. Wszedł do służby w 1941 roku jako okręt-baza wodnosamolotów typu "Barnegat". W 1943 roku zaczął pełnić funkcję okrętu dowodzenia operacji desantowych. W 1946 roku przekazany United States Coast Guard, gdzie służył jako USCGC „Dexter”.
Projekt i budowa.
Rozpoczęcie budowy USS „Biscayne” nastąpiło 27 października 1939 roku w stoczni Puget Sound Naval Shipyard w Bremerton w stanie Waszyngton. Wodowanie miało miejsce 23 maja 1941 roku, wejście do służby 3 lipca 1941 roku.
Służba.
W grudniu 1941 roku USS „Biscayne” wszedł w skład Floty Atlantyku gdzie operował do maja 1942 roku z bazy w Bostonie. Do jesieni 1942 roku działał w rejonie północnego Atlantyku. 
Okręt dowodzenia.
26 kwietnia 1943 roku przybył do algierskiego portu Mers el-Kébir, gdzie został przystosowany do pełnienia funkcji okrętu flagowego sił desantowych, na pokładzie którego miał stacjonować kontradmirał Richard L. Conolly. 10 lipca 1943 roku stał się okrętem flagowym operacji desantowej na Sycylii. 9 września jako okręt flagowy sił desantowych, uczestniczył w lądowaniu aliantów w okolicy Salerno. 22 stycznia 1944 roku został okrętem flagowym sił desantowych atakujących Anzio. 15 sierpnia 1944 roku w tej samej roli uczestniczył w desancie na południowym wybrzeżu Francji.
W lutym 1945 roku okręt dotarł w rejon walk prowadzonych na Pacyfiku, gdzie był okrętem flagowym sił transportowych m.in. podczas ataku na Iwo Jimę i Okinawę.
Okręt został wycofane ze służby w US Navy 29 czerwca 1946 roku. 
United States Coast Guard.
Przekazanie okrętu United States Coast Guard nastąpiło 10 lipca 1946 roku. Główne zadania okrętu w nowej roli to oceaniczne patrole, których celem było zbieranie danych pogodowych, a także misje poszukiwawczo-ratownicze. Imię okrętu zmieniona na USCGC „Dexter” (WAGC-18). W rejonie północnego Atlantyku służył do 1952 roku. W tym czasie poza zbieraniem informacji pogodowych, służył do przekazywania informacji przelatującym w pobliżu samolotom, będąc jednocześnie w gotowości do udzielenia pomocy załogom samolotów które uległy wypadkom. Do zakresu obowiązków należało także egzekwowanie przepisów i praw wobec przepływających jednostek cywilnych.
W grudniu 1952 roku okręt wycofano ze służby. W 1957 roku na okręcie zainstalowano cztery nowe silniki wysokoprężne. Okręt ponownie wszedł do służby 30 czerwca 1958 roku, a jego miejscem stacjonowania było zachodnie wybrzeże Stanów Zjednoczonych. W 1958 roku wspierał organizatorów Regat o Puchar Ameryki.
„Dexter” został wycofany ze służby w styczniu 1968 roku, przekazany US Navy i zatopiony jako okręt-cel.

</doc>
<doc id="3969285" url="https://pl.wikipedia.org/wiki?curid=3969285" title="Na kresach i za kresami">
Na kresach i za kresami

Na kresach i za kresami – zbiór wspomnień Mariana Karola Dubieckiego, wydany pierwszy raz w Kijowie w roku 1914. 
Książka obejmuje rozdziały:

</doc>
<doc id="3969302" url="https://pl.wikipedia.org/wiki?curid=3969302" title="GTM Start Gniezno">
GTM Start Gniezno

GTM Start Gniezno – polski klub żużlowy z siedzibą w Gnieźnie.
Historia.
Klub został zarejestrowany w formie stowarzyszenia 31 maja 2016 roku. GTM „Start” kontynuuje tradycje sportu żużlowego w Gnieźnie, a swoją nazwą nawiązuje do poprzednich klubów z tego miasta: SKS „Start” oraz TŻ „Start”.
W 2017 roku klub został zgłoszony do rozgrywek 2. Ligi Żużlowej.

</doc>
<doc id="3969310" url="https://pl.wikipedia.org/wiki?curid=3969310" title="Gintaras Jasinskas">
Gintaras Jasinskas

Gintaras Jasinskas (ur. 28 stycznia 1968 w Mariampolu) – litewski biathlonista, dwukrotny uczestnik zimowych igrzysk olimpijskich, dwukrotny uczestnik mistrzostw świata w biathlonie.
Biathlon zaczął uprawiać w 1985 roku.
Jego debiutem olimpijskim był start w igrzyskach w Albertville w 1992 roku. W rywalizacji biathlonistów zajął 19. miejsce w biegu indywidualnym na 20 km i 64. miejsce w sprincie na 10 km. Dwa lata później, na igrzyskach w Lillehammer, był 55. w sprincie i 58. w biegu indywidualnym. W Albertville był ponadto chorążym reprezentacji Litwy podczas ceremonii otwarcia igrzysk.
Dwukrotnie uczestniczył w biathlonowych mistrzostwach świata. W lutym 1993 roku, na mistrzostwach w Borowcu, był 19. w biegu indywidualnym i 100. w sprincie. Dwa lata później, podczas czempionatu w Anterselvie, zajął 39. miejsce w biegu indywidualnym, 40. w sprincie i 21. w sztafecie, w której wraz z nim wystąpili Leonidas Nikitinas, Liutauras Barila i Ričardas Griaznovas.
W marcu 1994 roku zajął dziewiąte miejsce w biegu indywidualnym na mistrzostwach Europy w Kontiolahti.
Od sezonu 1991/1992 do 1995/1996 startował w zawodach Pucharu Świata. Najlepszy indywidualny wynik w zawodach tej rangi osiągnął w sezonie 1993/1994, zajmując 34. miejsce w sprincie.

</doc>
<doc id="3969362" url="https://pl.wikipedia.org/wiki?curid=3969362" title="Oblężenie Gibraltaru (1316)">
Oblężenie Gibraltaru (1316)

Drugie oblężenie Gibraltaru – nieudana próba odbicia Gibraltaru przez Maurów w 1316 roku. Decyzję o oblężeniu podjął szwagier pozbawionego tronu emira Grenady Nasra - Ismail. Nowy władca ogłosił dżihad przeciwko chrześcijańskim władcom Półwyspu Iberyjskiego i rozpoczął oblężenie miasta.
W czasie gdy wojska Ismaila zebrały się w okolicach Gibraltaru, wojska kastylijskie pod wodzą księcia regenta Piotra Kastylijskiego sprawującego władzę w imieniu małoletniego Alfonsa XI, plądrowały Emirat Grenady. Gdy wieść o oblężeniu dotarła do przebywającego w Kordobie Piotra, zostawił swoją armię i natychmiast udał się do Sewilli w celu organizowania odsieczy dla oblężonego miasta. Maurowie na wieść o nadciągającej odsieczy odstąpili bez walki od oblężenia, a Piotr powrócił do swojego wojska na terenie Grenady.

</doc>
<doc id="3969369" url="https://pl.wikipedia.org/wiki?curid=3969369" title="Wiśniewa-Kolonia">
Wiśniewa-Kolonia

Wiśniewa-Kolonia – część wsi Wiśniewa w Polsce położona w województwie wielkopolskim, w powiecie konińskim, w gminie Wilczyn.
W latach 1975–1998 Wiśniewa-Kolonia administracyjnie należała do województwa konińskiego.

</doc>
<doc id="3969378" url="https://pl.wikipedia.org/wiki?curid=3969378" title="Dymek z papierosa">
Dymek z papierosa

Dymek z papierosa – piosenka z około 1909 roku śpiewana przez Alfreda Lubelskiego w kabarecie Momus, która torowała drogę stylowi francuskiej "chanson" w kabaretach warszawskich.
Jako pierwszy śpiewał ten przedwojenny szlagier piosenkarz i lekarz
Alfred Lubelski. Tekst był opublikowany m.in. w Trubadurze Warszawskim w 1911 roku. Francuską piosenkę "Comme une cigarette" z muzyką Gustave'a Goubliera przywiózł Lubelski z Paryża i dał do przetłumaczenia Lucjanowi Konarskiemu, jednak wydał ją bez jego nazwiska. Wynikła z tego sprawa sądowa, którą Lubelski przegrał i następnie zrzekł się całości zysku z wydawnictwa . "Dymek z papierosa" jest jedną z piosenek Momusa, która torowała drogę francuskiej "chanson" w kabaretach warszawskich. Piosenkę tę wykonywało później wielu artystów, m.in. Tadeusz Olsza, Karol Hanusz czy Hanka Ordonówna.

</doc>
<doc id="3969383" url="https://pl.wikipedia.org/wiki?curid=3969383" title="Brzostków (Witkowice)">
Brzostków (Witkowice)

Brzostków – część wsi Witkowice w Polsce położona w województwie podkarpackim, w powiecie stalowowolskim, w gminie Radomyśl nad Sanem.
W latach 1975–1998 Brzostków administracyjnie należał do województwa tarnobrzeskiego.

</doc>
<doc id="3969388" url="https://pl.wikipedia.org/wiki?curid=3969388" title="Mała Połać">
Mała Połać

Mała Połać – część wsi Witkowice w Polsce położona w województwie podkarpackim, w powiecie stalowowolskim, w gminie Radomyśl nad Sanem.
W latach 1975–1998 Mała Połać administracyjnie należała do województwa tarnobrzeskiego.

</doc>
<doc id="3969394" url="https://pl.wikipedia.org/wiki?curid=3969394" title="Maźnica (Witkowice)">
Maźnica (Witkowice)

Maźnica – część wsi Witkowice w Polsce położona w województwie podkarpackim, w powiecie stalowowolskim, w gminie Radomyśl nad Sanem.
W latach 1975–1998 Maźnica administracyjnie należała do województwa tarnobrzeskiego.

</doc>
<doc id="3969400" url="https://pl.wikipedia.org/wiki?curid=3969400" title="Wistki">
Wistki

Wistki – część wsi Witkowice w Polsce położona w województwie podkarpackim, w powiecie stalowowolskim, w gminie Radomyśl nad Sanem.
W latach 1975–1998 Wistki administracyjnie należały do województwa tarnobrzeskiego.

</doc>
<doc id="3969404" url="https://pl.wikipedia.org/wiki?curid=3969404" title="Piotr Kastylijski (1290–1319)">
Piotr Kastylijski (1290–1319)

Piotr Kastylijski, hiszp. "Pedro de Castilla" (ur. 1290 w Valladolid, zm. 25 czerwca 1319 w Pinos Puente) – Infant Kastylii i Leónu, syn króla Sancho IV i jego żony Marii de Molina.
Pan na Cameros, Almazán, Berlanga, Monteagudo i Cifuentes, majordom dworu królewskiego na dworze swojego brata Ferdynanda IV w latach 1310-11. Po śmierci brata, mianowany w 1312 roku wraz ze swoją matką Marią de Molina, opiekunem swojego bratanka, małoletniego króla Alfonsa XI.

</doc>
<doc id="3969405" url="https://pl.wikipedia.org/wiki?curid=3969405" title="Zaświęcie">
Zaświęcie

Zaświęcie – część wsi Witkowice w Polsce położona w województwie podkarpackim, w powiecie stalowowolskim, w gminie Radomyśl nad Sanem.
W latach 1975–1998 Zaświęcie administracyjnie należało do województwa tarnobrzeskiego.

</doc>
<doc id="3969416" url="https://pl.wikipedia.org/wiki?curid=3969416" title="Jurkowski Potok">
Jurkowski Potok

Jurkowski Potok – potok, dopływ rzeki Ochotnica. Jest ciekiem 4 rzędu. Wypływa na wysokości około 910 m w miejscowości Ochotnica Górna i spływa w kierunku północnym. Na wysokości 558 m na osiedlu Jurkowski Potok uchodzi do Ochotnicy jako jej prawy dopływ.
Zlewnia Jurkowskiego Potoku znajduje się w – należącym do Gorców – Paśmie Lubania. Obejmuje jego północne zbocza pomiędzy szczytami Runek (1004 m) i Kudowski Wierch (1024 m). Dolina potoku jest stosunkowo płytko wcięta i w większości porośnięta lasem. Zabudowany jest tylko wylot doliny, wyżej na stokach Pasma Lubania znajdują się na dnie doliny pojedyncze domy, do których prowadzi wzdłuż koryta potoku asfaltowa droga.
Cała zlewnia Jurkowskiego Potoku znajduje się w graniach wsi Ochotnica Górna w województwie małopolskim, w powiecie nowotarskim, w gminie Ochotnica Dolna.

</doc>
<doc id="3969419" url="https://pl.wikipedia.org/wiki?curid=3969419" title="Jurkowski Potok (ujednoznacznienie)">
Jurkowski Potok (ujednoznacznienie)



</doc>
<doc id="3969432" url="https://pl.wikipedia.org/wiki?curid=3969432" title="Potok Forędówki">
Potok Forędówki



</doc>
<doc id="3969451" url="https://pl.wikipedia.org/wiki?curid=3969451" title="Wojciech Bajerowicz">
Wojciech Bajerowicz

Wojciech Ignacy Bajerowicz (ur. 28 lutego 1932 w Poznaniu, zm. 18 listopada 2017 w Łobzie) – polski nauczyciel, absolwent Uniwersytetu Łódzkiego, poeta i prozaik, redaktor naczelny i wydawca miesięcznika Łobeziak. Od roku 1955 związany z Ziemią Łobeską, początkowo jako nauczyciel w liceum w Resku, następnie w latach 1970–86 jako dyrektor Liceum w Łobzie, miejscowy działacz samorządowy, publicysta i regionalista. „Smok Powiatu Łobez” w roku 2014.
Życiorys.
Wojciech Bajerowicz urodził się w przedwojennym Poznaniu w rodzinie Józefa (1904–1970) i Róży (z domu Kromholz) (1907–1996) Bajerowicz. Józef był uznanym miejskim ogrodnikiem (dyplomy uznania, nagrody pieniężne, medal uznania wręczony osobiście przez Prezydenta Mościckiego), uznanym członkiem patriotycznego Sokoła (reprezentował Poznań w zawodach międzynarodowych), dekoratorem kompozycji kwiatowych i architektem krajobrazu, który zawodu ogrodnika uczył się u hrabiów Bnińskich herbu Łodzia i przygotowywał w Poznaniu kompozycje kwiatowe na wszystkie państwowe święta i ważne wydarzenia lokalne. W sierpniu 1939 w obawie przed wojną cała 5-osobowa rodzina (mama, Wojtek, Zosia, Ania, Basia, bez ojca – pozostał w Poznaniu) czasowo przeniosła się do rodziny w Białej Podlaskiej, wysyłając tam wcześniej wagonem kolejowym poznański dobytek, gdzie już we wrześniu 1939 dotarła pierwsza Armia Czerwona, a potem wojska niemieckie. Rodzinie jako poznaniakom Niemcy pozwalają wrócić do rodzinnego miasta, gdzie po kilku miesiącach tułaczki dotarł też ich ojciec. Uciekał on z Poznania przed Niemcami na wschód, na rowerze, ale z uwagi na posiadany przypadkowo płaszcz wojskowy wzięty został za polskiego żołnierza i stał się chwilowo jeńcem. Dzięki doskonałej znajomości języka niemieckiego, po sprawdzeniu tożsamości pozwolono mu wrócić do Poznania. W czasie okupacji rodzina przebywała w Poznaniu, gdzie ojciec pracował w oczyszczaniu miasta i przy likwidacji polskich księgozbiorów, co cenniejsze książki przynosząc do domu. Następnie pracował w szkółce drzew i krzewów skąd po donosie o przynależności do przedwojennego ″Sokoła″ wysłano go na roboty przymusowe w okolice Monachium, gdzie budował autostradę i lotnisko, i skąd powrócił wiosną 1946. W tym samym roku jedzie pod Lębork, gdzie obejmuje gospodarstwo rolne i już w następnym roku sprowadza tutaj całą 5-osobową rodzinę (urodził się Marcin, Anna zginęła w wypadku samochodowym) wraz z całym dobytkiem wagonem towarowym. Wojciech Bajerowicz kończy w Lęborku VI i VII klasę, miejscowe gimnazjum (1948-51) i postanawia zostać lotnikiem. Kończy kurs szybowcowy zaliczając 83 loty i jedzie do Warszawy na szczegółowe badania lekarskie. Wykryta wada serca uniemożliwia mu pójście do szkoły lotniczej w Dęblinie. Zostaje studentem Uniwersytetu Łódzkiego (1951–55) i członkiem teatrzyku studenckiego „Pstrąg”. Reszta rodzeństwa (łącznie z najmłodszą Marysią) w latach 1950–60 też kończy studia. Po ukończeniu studiów nakazem pracy zostaje skierowany do liceum w Resku, gdzie poznaje przyszłą żonę Teresę. Ma z nią wspólną pasję – piłkę ręczną, tworząc męski, drugoligowy zespół piłki ręcznej i którą poślubia w roku 1956. Ma dwóch synów urodzonych w Resku, są lekarzami. W roku 1970 zostaje przeniesiony do Łobza obejmując stanowisko dyrektora szkoły w latach 1970–86. W latach 1991–2002 jest redaktorem naczelnym i wydawcą miesięcznika Łobeziak. W latach 1994–98 jest Przewodniczącym Rady Miejskiej w Łobzie.
Działalność publicystyczna.
Wojciech Bajerowicz był autorem artykułów w Między Innymi, Tygodniku Kulturalnym, Głosie Nauczycielskim, Głosie Szczecińskim, „Spojrzeniach”, Ziemi i Morzu, Wiatrakach, „Siódmym Głosie Tygodnia”, Sportowcu, Polityce, Łobeziaku i innych.

</doc>
<doc id="3969456" url="https://pl.wikipedia.org/wiki?curid=3969456" title="Naito Ando">
Naito Ando

Naito Ando (ur. 20 listopada 1997 w Gunma) – japoński snowboardzista specjalizujący się w halfpipe'ie. Po raz pierwszy na arenie międzynarodowej pojawił się 20 lutego 2011 roku w Niseko, gdzie w zawodach FIS Race zajął dziewiąte miejsce. W zawodach Pucharu Świata zadebiutował 24 stycznia 2016 roku w Mammoth Mountain, zajmując szesnaste miejsce. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 6 lutego 2016 roku w Park City, kończąc rywalizację na trzeciej pozycji. W zawodach tych wyprzedzili go jedynie Matthew Ladley z USA i inny Japończyk, Ryō Aono. Najlepsze wyniki osiągnął w sezonie 2015/2016, kiedy to zajął 33. miejsce w klasyfikacji generalnej AFU, a w klasyfikacji halfpipe’a był czternasty. Nie startował na mistrzostwach świata ani igrzyskach olimpijskich.

</doc>
<doc id="3969463" url="https://pl.wikipedia.org/wiki?curid=3969463" title="Matthew Ladley">
Matthew Ladley

Matthew Ladley (ur. 17 maja 1991 w Chicago) – amerykański snowboardzista specjalizujący się w halfpipe’ie. Po raz pierwszy na arenie międzynarodowej pojawił się 7 stycznia 2005 roku w Mt. Bachelor, gdzie w zawodach Nor-Am Cup zajął 43. miejsce. W zawodach Pucharu Świata zadebiutował 10 marca 2007 roku w Lake Placid, zajmując dwudzieste miejsce. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 6 lutego 2016 roku w Park City, kończąc rywalizację na pierwszej pozycji. W zawodach tych wyprzedził dwóch Japończyków: Ryō Aono i Naito Ando. Najlepsze wyniki osiągnął w sezonie 2015/2016, kiedy to zajął 20. miejsce w klasyfikacji generalnej AFU, a w klasyfikacji halfpipe’a był piąty. Nie startował na mistrzostwach świata ani igrzyskach olimpijskich.

</doc>
<doc id="3969470" url="https://pl.wikipedia.org/wiki?curid=3969470" title="Max Eberhardt">
Max Eberhardt

Max Eberhardt (ur. 24 września 1994) − kanadyjski snowboardzista, specjalizujący się w slopestyle'u. Po raz pierwszy na arenie międzynarodowej pojawił się 15 stycznia 2010 roku w Mt. Snow, gdzie w zawodach FIS Race zajął 25. miejsce w slopestyle'u. W zawodach Pucharu Świata zadebiutował 26 lutego 2011 roku w Calgary, zajmując 21. miejsce. Nie stawał na podium zawodów pucharowych. Najlepsze wyniki osiągnął w sezonie 2015/2016, kiedy to zajął czwarte miejsce w klasyfikacji generalnej AFU, a w klasyfikacji slopestyle'u był trzeci. Nie startował na mistrzostwach świata i igrzyskach olimpijskich.
Osiągnięcia.
Puchar Świata.
Miejsca na podium w zawodach.
Eberhardt nie stawał na podium zawodów PŚ.

</doc>
<doc id="3969486" url="https://pl.wikipedia.org/wiki?curid=3969486" title="Edwin Coratti">
Edwin Coratti

Edwin Coratti (ur. 19 czerwca 1991 w Silandro) – włoski snowboardzista, trzykrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił się 10 lutego 2008 roku w St. Gallenkirch, gdzie w zawodach FIS Race zajął 46. miejsce w snowcrossie. W 2008 roku wystartował na mistrzostwach świata juniorów w Valmalenco, gdzie zajął między innymi 28. miejsce w slalomie równoległym. Jeszcze trzykrotnie startował na imprezach tego cyklu, najlepsze wyniki osiągając podczas mistrzostw świata juniorów w Cardronie w 2010 roku, gdzie zwyciężył w gigancie równoległym, a w slalomie równoległym był drugi. Ponadto na mistrzostwach świata juniorów w Valmalenco w 2011 roku zajął trzecie miejsce w gigancie.
W zawodach Pucharu Świata zadebiutował 22 marca 2009 roku w Valmalenco, zajmując 39. miejsce w gigancie. Pierwsze pucharowe punkty wywalczył 5 marca 2011 roku w Moskwie, gdzie zajął 27. miejsce w slalomie. Na podium zawodów tego cyklu po raz pierwszy stanął 6 marca 2016 roku w Winterbergu, kończąc rywalizację w slalomie na pierwszej pozycji. W zawodach tych wyprzedził swego rodaka, Rolanda Fischnallera i Roka Marguča ze Słowenii. Najlepsze wyniki w Pucharze Świata w snowboardzie osiągnął w sezonie 2017/2018, kiedy to zajął trzecie miejsce w klasyfikacji generalnej PAR, a w klasyfikacji PGS był drugi. Był też między innymi dziewiąty w gigancie równoległym podczas mistrzostw świata w Kreischbergu w 2015 roku. W 2018 roku wziął udział w igrzyskach olimpijskich w Pjongczangu, zajmując ósmą pozycję.

</doc>
<doc id="3969488" url="https://pl.wikipedia.org/wiki?curid=3969488" title="Jenna Blasman">
Jenna Blasman

Jenna Blasman (ur. 24 września 1993) – kanadyjska snowboardzistka, specjalizująca się w konkurencjach Big Air i slopestyle.
Kariera.
W zawodach Pucharu Świata zadebiutowała 16 marca 2013 roku w Szpindlerowym Młynie, gdzie zajęła 46. miejsce w slopestyle'u. Na podium zawodów pucharowych po raz pierwszy stanęła 11 lutego 2016 roku w Bostonie, kończąc rywalizację w big air na drugiej pozycji. W zawodach tych rozdzieliła Julię Marino z USA i swą rodaczkę, Brooke Voigt. Najlepsze wyniki w Pucharze Świata osiągnęła w sezonie 2014/2015, kiedy to zajęła szesnaste miejsce w klasyfikacji generalnej AFU. Ponadto w sezonie 2015/2016 zajęła trzecie miejsce w klasyfikacji big air (w klasyfikacji AFU zajęła 21. miejsce). W 2015 roku zajęła piąte miejsce w slopestyle'u na mistrzostwach świata w Kreischbergu. Rok wcześniej wystartowała na igrzyskach olimpijskich w Soczi, gdzie rywalizację w slopestyle'u ukończyła na 19. miejscu.

</doc>
<doc id="3969492" url="https://pl.wikipedia.org/wiki?curid=3969492" title="Marchlewsk">
Marchlewsk



</doc>
<doc id="3969495" url="https://pl.wikipedia.org/wiki?curid=3969495" title="Szczorsk">
Szczorsk



</doc>
<doc id="3969497" url="https://pl.wikipedia.org/wiki?curid=3969497" title="Maraton w Mediolanie">
Maraton w Mediolanie

Maraton w Mediolanie – maratoński bieg uliczny rozgrywany co roku w Mediolanie, we Włoszech. Pierwsza edycja maratonu odbyła się 3 grudnia 2000 roku. Od początku w zawodach uczestniczyli zarówno mężczyźni, jak i kobiety.
Do 2008 roku impreza odbywała się jesienią, w 2009 roku maraton zdecydowano się przenieść na kwiecień 2010 roku i od tego czasu bieg odbywa się każdego roku w kwietniu.
Lista zwycięzców.
Lista zwycięzców:

</doc>
<doc id="3969501" url="https://pl.wikipedia.org/wiki?curid=3969501" title="Potok Gorcowy">
Potok Gorcowy



</doc>
<doc id="3969505" url="https://pl.wikipedia.org/wiki?curid=3969505" title="Béarnaise">
Béarnaise



</doc>
<doc id="3969508" url="https://pl.wikipedia.org/wiki?curid=3969508" title="Zbigniew Janczewski">
Zbigniew Janczewski

Zbigniew Andrzej Janczewski (ur. 1960) – polski duchowny katolicki, kanonista, profesor nauk prawnych, profesor zwyczajny Uniwersytetu Kardynała Stefana Wyszyńskiego w Warszawie.
Życiorys.
W 1996 na Wydziale Prawa Kanonicznego Akademii Teologii Katolickiej w Warszawie na podstawie napisanej pod kierunkiem Mariana Pastuszki rozprawy pt. "Prawo o sakramentach w dokumentach Konferencji Episkopatu Polski i prymasa" uzyskał stopień naukowy doktora nauk prawnych w zakresie prawa kanonicznego, specjalność: prawo kanoniczne. Na tym samym wydziale (już w ramach Uniwersytetu Kardynała Stefana Wyszyńskiego) w 2005 na podstawie dorobku naukowego oraz rozprawy pt. "Ustanawianie szafarzy sakramentów św. w Kościele łacińskim i Kościołach wschodnich" uzyskał stopień doktora habilitowanego nauk prawnych. W 2013 prezydent RP Bronisław Komorowski nadał mu tytuł naukowy profesora nauk prawnych. Został profesorem zwyczajnym UKSW i kierownikiem Katedry Prawa o Posłudze Uświęcania na WPK UKSW.
Został członkiem Centralnej Komisji do Spraw Stopni i Tytułów w kadencji rozpoczętej w 2017.
W 2019 został członkiem Rady Doskonałości Naukowej I kadencji.

</doc>
<doc id="3969518" url="https://pl.wikipedia.org/wiki?curid=3969518" title="Kudowski Potok (dopływ Ochotnicy)">
Kudowski Potok (dopływ Ochotnicy)

Kudowski Potok – potok, dopływ rzeki Ochotnica. Jest ciekiem 4 rzędu o długości 3,5 km i średnim spadku 100 m/km. Wypływa na wysokości 922 m pod Kudowskim Wierchem na północnych stokach Pasma Lubania w Gorcach. Spływa w kierunku północnym i na osiedlu Kudowe, na wysokości około 515 m uchodzi do Ochotnicy jako jej prawy dopływ.
Zlewnia Kudowskiego Potoku obejmuje dolinę między północnymi grzbietami Kudowskiego Wierchu (1024 m) i bezimiennego wierzchołka po zachodniej stronie Lubania. Ma dwa główne dopływy: niewielki lewobrzeżny Groniowski Potok uchodzący na wysokości około 710 m i dłuższy, prawobrzeżny Rochowy Potok uchodzący na wysokości około 630 m.
Dolina Kudowskiego Potoku jest stosunkowo płytko wcięta i w większości porośnięta lasem. Zabudowane jest tylko wąskie dno dolnej części doliny (osiedle Kudowe) i prowadzi nim droga. Zlewnia w całości znajduje się w granicach wsi Ochotnica Dolna w województwie małopolskim, w powiecie nowotarskim, w gminie Ochotnica Dolna.
Wzdłuż koryta Kudowskiego Potoku z Ochotnicy Dolnej prowadzi szlak turystyczny, na głównej grani Pasma Lubania łączący się ze szlakiem czerwonym. Początkowo prowadzi on asfaltową drogą, potem ścieżką.

</doc>
<doc id="3969519" url="https://pl.wikipedia.org/wiki?curid=3969519" title="Kudowski Potok">
Kudowski Potok



</doc>
<doc id="3969523" url="https://pl.wikipedia.org/wiki?curid=3969523" title="Jingorō Hidari">
Jingorō Hidari

 – japoński rzeźbiarz, założyciel istniejącej do dzisiaj rodziny artystów.
Tworzył na dworze sioguna, a także na zlecenie arystokratów i wielkich klasztorów. Wykonywał rzeźby w drewnie. Był leworęczny, o czym świadczy noszone przez niego nazwisko Hidari. Początkowo działał w Kioto, ozdabiając m.in. świątynie Nishi Hongan-ji i Chion-in, później przeniósł się na dwór siogunów z rodu Tokugawa w Edo. Jego najważniejszym dziełem są dekoracje w mauzoleum Nikkō Tōshō-gū, gdzie wykonał swoje najsłynniejsze rzeźby: "Śpiący kot" i "Trzy małpy".

</doc>
<doc id="3969524" url="https://pl.wikipedia.org/wiki?curid=3969524" title="Hidari Jingorō">
Hidari Jingorō



</doc>
<doc id="3969526" url="https://pl.wikipedia.org/wiki?curid=3969526" title="Stanko Lorger">
Stanko Lorger

Stanko Lorger (ur. 14 lutego 1931 w Bučach, zm. 25 kwietnia 2014 w Lublanie) – słoweński lekkoatleta, płotkarz i sprinter startujący w barwach Jugosławii, medalista mistrzostw Europy z 1958, trzykrotny olimpijczyk.
Specjalizował się w biegu na 110 metrów przez płotki, choć z powodzeniem startował również w biegu na 100 metrów.
Odpadł w eliminacjach biegu na 110 metrów przez płotki podczas igrzysk olimpijskich w 1952 w Helsinkach. Na mistrzostwach Europy w 1954 w Bernie zajął w tej konkurencji 4. miejsce. Zajął 5. miejsce w finale biegu na 110 metrów przez płotki na igrzyskach olimpijskich w 1956 w Melbourne. Zwyciężył na tym dystansie na Akademickich Mistrzostwach Świata w 1957 w Paryżu.
Zdobył srebrny medal w biegu na 110 metrów przez płotki na mistrzostwach Europy w 1958 w Sztokholmie, przegrywając tylko z Martinem Lauerem. Był to pierwszy medal słoweńskiego lekkoatlety zdobyty na imprezie tej rangi. Zwyciężył w tej konkurencji na pierwszej uniwersjadzie w 1959 w Turynie.
Na igrzyskach olimpijskich w 1960 w Rzymie odpadł w półfinale biegu na 110 metrów przez płotki, podobnie jak na mistrzostwach Europy w 1962 w Belgradzie.
Zwyciężał w mistrzostwach krajów bałkańskich w biegu na 100 metrów w 1959 oraz w biegu na 110 metrów przez płotki w latach 1953–1961.
Był mistrzem Jugosławii w biegu na 100 metrów w latach 1952, 1956 i 1958–1961 oraz w biegu na 110 metrów przez płotki w latach 1952 i 1954–1961, a także halowym mistrzem w biegu na 60 metrów i w biegu na 60 metrów przez płotki w latach 1955–1958.
Wielokrotnie poprawiał rekord Jugosławii w biegu na 110 metrów przez płotki, doprowadzając go do wyniku 13,8 (5 września 1951 w Celje), a także w biegu na 100 metrów z czasem 10,4 (4 maja 1958 w Celje).
W 1958 i 1959 był wybierany najlepszym sportowcem Jugosławii.
Stanko Lorger ukończył w 1964 studia z matematyki i fizyki na Uniwersytecie Lublańskim. W 1997 otrzymał honorowe obywatelstwo miasta Celje.
Zmarł 25 kwietnia 2014. Został pochowany 29 kwietnia tego roku w Celje.

</doc>
<doc id="3969530" url="https://pl.wikipedia.org/wiki?curid=3969530" title="Viktor Lőrincz">
Viktor Lőrincz

Viktor Lőrincz (ur. 28 kwietnia 1990) – węgierski zapaśnik walczący w stylu klasycznym. Srebrny medalista olimpijski z Tokio 2020 w kategorii 87 kg. Piąty w Rio de Janeiro 2016 w kategorii 85 kg.
Srebrny medalista na mistrzostwach świata w 2019 i brązowy w 2013 i 2014. Mistrz Europy w 2017; drugi w 2020, a trzeci w 2012. Trzeci na igrzyskach europejskich w 2019. Triumfator igrzysk wojskowych w 2019. Czwarty w Pucharze Świata w 2014 i siódmy w 2013. Mistrz Europy juniorów w 2010 roku.
Jego brat Tamás Lőrincz jest również zapaśnikiem, wicemistrzem olimpijskim z Londynu 2012.
Wygrał z Maksimem Manukianem z Armenii i Ravinderem Khatrim z Indii, a przegrał z Rosjaninem Dawitem Czakwetadze i w pojedynku o brązowy medal z Denisem Kudlą z Niemiec.
Mistrz Węgier w 2014, 2015, 2016, 2017 i 2018 roku.

</doc>
<doc id="3969531" url="https://pl.wikipedia.org/wiki?curid=3969531" title="Nikołaj Todorow">
Nikołaj Todorow

Nikołaj Todorow Todorow, bułg. Николай Тодоров Тодоров (ur. 21 czerwca 1921 w Warnie, zm. 27 sierpnia 2003 w Sofii) – bułgarski polityk, historyk i nauczyciel akademicki, działacz komunistyczny, w 1990 pełniący obowiązki prezydenta Bułgarii, w latach 1990–1991 przewodniczący parlamentu.
Życiorys.
W trakcie II wojny światowej czasowo więziony, poznał wówczas działacza komunistycznego Trajcza Kostowa, straconego w 1949 po procesie pokazowym. W 1947 ukończył studia z medycyny, a w 1950 z historii na Uniwersytecie Sofijskim im. św. Klemensa z Ochrydy. Pracował jako badacz w instytucie historii Bułgarskiej Akademii Nauk, a także w instytucie slawistyki Akademii Nauk ZSRR. W 1957 uzyskał stopień kandydata nauk historycznych, po czym podjął zatrudnienie na macierzystej uczelni, gdzie wykładał historię narodów bałkańskich. W 1970 doktoryzował się w Moskwie. Objął stanowisko profesorskie. W 1964 założył instytut bałkanistyki przy Bułgarskiej Akademii Nauk, którym kierował przez 25 lat. Był członkiem prezydium bułgarskiego towarzystwa historycznego (1966–1970) oraz wiceprezesem Bułgarskiej Akademii Nauk (1983–1988). W 1974 otrzymał godność członka korespondenta tej instytucji, a w 1979 został członkiem zwyczajnym. W 1982 został członkiem zagranicznym Akademii Nauk ZSRR.
W latach 1970–1972 był dyrektorem instytutu polityki zagranicznej przy bułgarskim MSZ. W latach 1977–1987 zasiadał w prezydium Frontu Ojczyźnianego, kontrolowanego przez komunistów zrzeszenia koncesjonowanych organizacji. Sam również należał do Bułgarskiej Partii Komunistycznej, w latach 80. dwukrotnie kandydował do jej komitetu centralnego. W latach 1974–1979 był prezesem współtworzonego przez siebie przy wsparciu UNESCO międzynarodowego stowarzyszenia na rzecz studiów poświęconych Europie Południowo-Wschodniej (AIESEE). Zasiadał w Radzie Wykonawczej UNESCO (1972–1976), pełnił funkcję przewodniczącego Konferencji Generalnej tej organizacji (1985–1986). W 1987 bez powodzenia ubiegał się o stanowisko jej sekretarza generalnego. Pod koniec lat 70. objął urząd ambasadora Bułgarii w Grecji, sprawując go do 1983.
W okresie przemian politycznych w 1990 wybrany do stanowiącego konstytuantę Zgromadzenia Narodowego, po czym powołany na przewodniczącego tego gremium, którym kierował do 1991. Z urzędu od 17 lipca 1990 do czasu zaprzysiężenia 1 sierpnia tegoż roku Żelu Żelewa wykonywał obowiązki prezydenta Bułgarii.
Był żonaty, miał troje dzieci, w tym historyk Mariję Todorową. W 2002 odznaczono go Orderem Stara Płanina.

</doc>
<doc id="3969535" url="https://pl.wikipedia.org/wiki?curid=3969535" title="Zsanett Németh">
Zsanett Németh

Németh Zsanett (ur. 21 stycznia 1994) – węgierska zapaśniczka walcząca w stylu wolnym. Olimpijka z Rio de Janeiro 2016, gdzie zajęła dziesiąte miejsce w kategorii 75 kg.
Zajęła piąte miejsce na mistrzostwach świata w 2018. Srebrna medalistka mistrzostw Europy w 2017 i brązowa w 2019. Ósma na igrzyskach europejskich w 2015 i trzynasta w 2019. Ósma w indywidualnym Pucharze Świata w 2020. Siódma w Pucharze Świata w 2014. Wicemistrzyni Europy juniorów w 2013 i 2014. Wygrała ME U-23 w 2016 i 2017 roku.
Mistrzyni Węgier w 2014, 2015, 2016 i 2017 roku.
Przegrała z Giuzel Maniurową z Kazachstanu i Laure Ali z Kamerunu.

</doc>
<doc id="3969536" url="https://pl.wikipedia.org/wiki?curid=3969536" title="Dániel Ligeti">
Dániel Ligeti

Dániel Ligeti (ur. 31 lipca 1989) – węgierski zapaśnik walczący w stylu wolnym. Dwukrotny olimpijczyk. Dwunasty w Londynie 2012 w wadze 120 kg i siódmy w Rio de Janeiro 2016 w kategorii 125 kg.
Piąty na mistrzostwach świata w 2010. Zdobył cztery medale na mistrzostwach Europy w latach 2011 - 2022. Siódmy na igrzyskach europejskich w 2015 i siódmy w 2019. Trzeci na akademickich MŚ w 2010. Pierwszy w Pucharze Świata w 2011. Drugi na ME juniorów w 2008 roku.
Mistrz Węgier, w latach 2010, 2012, 2013, 2015 i 2016, w 2015 roku, dodatkowo w stylu klasycznym. 
Przegrał z Aleksiejem Szemarowem z Białorusi.
Wygrał z Florianem Temengilem z Palau, a przegrał z Levanem Berianidze z Armenii.

</doc>
<doc id="3969540" url="https://pl.wikipedia.org/wiki?curid=3969540" title="Zofia Duniewska">
Zofia Duniewska

Zofia Małgorzata Duniewska (ur. 1953) – polska prawnik, profesor nauk prawnych, profesor zwyczajny Uniwersytetu Łódzkiego, specjalistka w zakresie prawa administracyjnego.
Życiorys.
W 1980 ukończyła studia prawnicze na Wydziale Prawa i Administracji Uniwersytetu Łódzkiego. W 1989 na podstawie rozprawy pt. "Uprawnienie do wykonywania rzemiosła" uzyskała na macierzystym wydziale stopień naukowy doktora nauk prawnych w zakresie prawa. Tam też w 1998 na podstawie dorobku naukowego oraz rozprawy pt. "Ignorantia iuris w prawie administracyjnym" otrzymała stopień doktora habilitowanego nauk prawnych w zakresie prawa, specjalność: prawo administracyjne. W 2014 prezydent RP Bronisław Komorowski nadał jej tytuł naukowy profesora nauk prawnych. Został profesorem zwyczajnym Uniwersytetu Łódzkiego.
Została członkiem Centralnej Komisji do Spraw Stopni i Tytułów w kadencji rozpoczętej w 2017.

</doc>
<doc id="3969543" url="https://pl.wikipedia.org/wiki?curid=3969543" title="Péter Bácsi">
Péter Bácsi

Péter Bácsi (ur. 15 maja 1983) – węgierski zapaśnik walczący w stylu klasycznym. Trzykrotny olimpijczyk. Piąty w Pekinie 2008, czternasty w Londynie 2012 w wadze 74 kg i piąty w Rio de Janeiro 2016 w kategorii 75 kg.
Mistrz świata w 2014 i 2018. Zdobył cztery medale na mistrzostwach Europy w latach 2008 - 2014. Piąty na Uniwersjadzie w 2005. Drugi w Pucharze Świata w 2008; piąty w 2015 i ósmy w 2009 roku.
Mistrz Węgier w 2007, 2011, 2013, 2014 i 2015 roku.
Pokonał Thomasa Dantzlera z USA, Arsena Dżulfalakiana z Armenii i Rosjanina Warteresa Samurgaszewa, a w półfinale przegrał z Gruzinem Manuczarem Kwirkwelią i w repasażach Christophem Guénotem.
Przegrał z Aleksandrem Kazakevičem z Litwy.
Wygrał z Carlosem Muñozem z Kolumbii, Daniełem Aleksandrowem z Bułgarii i Elvinem Mürsəliyevem z Azerbejdżanu, a przegrał z Duńczykiem Markiem Madsenem i w pojedynku o brązowy medal z Saidem Abdewalim z Iranu.

</doc>
<doc id="3969549" url="https://pl.wikipedia.org/wiki?curid=3969549" title="István Veréb">
István Veréb

István Veréb (ur. 8 października 1987 w Szombathely) – węgierski zapaśnik walczący w stylu wolnym. Dwukrotny olimpijczyk. Siedemnasty w Pekinie 2008 w wadze 74 kg i trzynasty w Rio de Janeiro 2016 w kategorii 86 kg.
Brązowy medalista mistrzostw świata w 2013 i mistrzostw Europy w 2014, 2017 i 2019. Piąty na igrzyskach europejskich w 2015. Siódmy na uniwersjadzie w 2013. Dwunasty w Pucharze Świata w 2011. Trzeci na ME juniorów w 2007 roku.
Ośmiokrotny mistrz Węgier, w latach 2008 - 2012, 2015, 2016 i 2017 roku.
Przegrał z Benem Askrenem z USA.
Przegrał z Rosjaninem Abdułraszydem Sadułajewem i w repasażach z Pedro Ceballosem z Wenezueli.

</doc>
<doc id="3969550" url="https://pl.wikipedia.org/wiki?curid=3969550" title="Gergely Kiss (zapaśnik)">
Gergely Kiss (zapaśnik)

Gergely Sandor Kiss (ur. 6 listopada 1983) – węgierski zapaśnik walczący w stylu wolnym. Olimpijczyk z Pekinu 2008, gdzie zajął siódme miejsce w kategorii 96 kg.
Ósmy na mistrzostwach świata w 2011. Siódmy w mistrzostwach Europy w 2007. Czwarty w Pucharze Świata w 2011 roku.
Wygrał z Mołdawianinem Nicolai Cebanem, a przegrał z Qurbonem Qurbonovem z Uzbekistanu.

</doc>
<doc id="3969553" url="https://pl.wikipedia.org/wiki?curid=3969553" title="Lajos Virág">
Lajos Virág

Lajos Virág (ur. 27 czerwca 1977) – węgierski zapaśnik walczący w stylu klasycznym. Dwukrotny olimpijczyk. Dziewiąty w Atenach 2004 i szesnasty w Pekinie 2008. Startował w kategorii 96 kg.
Wicemistrz świata w 2005. Dziewiąty na mistrzostwach Europy w 2002. Uniwersytecki wicemistrz świata w 2002 roku.
Pokonał Garretta Lowneya z USA, a przegrał z Kubańczykiem Ernesto Peñą.
Przegrał z Adamem Wheelerem z USA.

</doc>
<doc id="3969554" url="https://pl.wikipedia.org/wiki?curid=3969554" title="Ottó Aubéli">
Ottó Aubéli

Ottó Zsolt Aubéli (ur. 31 marca 1975) – węgierski zapaśnik walczący w stylu wolnym. Dwukrotny olimpijczyk. Osiemnasty w Atenach 2004 i ósmy w Pekinie 2008. Startował w kategorii 120 kg.
Brązowy medalista mistrzostw świata w 2005 i mistrzostw Europy w 2005 roku.
Przegrał z Aleksim Modebadze z Gruzji i Rosjaninem Kuramagomiedem Kuramagomiedowem.
Pokonał Floriana Temengila z Palau, a przegrał z Dawidem Musulbiesem ze Słowacji.

</doc>
<doc id="3969556" url="https://pl.wikipedia.org/wiki?curid=3969556" title="Mihály Deák-Bárdos">
Mihály Deák-Bárdos

Mihály Deák-Bárdos (ur. 30 stycznia 1975) – węgierski zapaśnik walczący w stylu klasycznym. Czterokrotny olimpijczyk. Jedenasty w Sydney 2000, dziesiąty w Atenach 2004, siódmy w Pekinie 2008 i jedenasty w Londynie 2012 (kategoria 120 kg). Walczył w kategorii 120 – 130 kg.
Pięciokrotny wicemistrz świata w latach 1997 - 2005. Zdobył sześć medali na mistrzostwach Europy w latach 2000 - 2011. Pierwszy w Pucharze świata w 2008; trzeci w 2006; piąty w 2009 i siódmy w 2010 roku.
Dwunastokrotny mistrz Węgier w latach: 1998 - 2003, 2005, 2008 - 2011 i 2013 i dwukrotny w stylu wolnym, w 2003 i 2004
Pokonał Bułgara Sergheia Mureico i przegrał z Rosjaninem Aleksandrem Karielinem.
Pokonał Juhę Ahokasa z Finlandii, a przegrał z Sadżdżadem Barzim z Iranu.
Wygrał z Kanadyjczykiem Ari Taubem i przegrał z Yannickiem Szczepaniakiem z Francji.
Wygrał z Liu Deli Chin, a przegrał z Johanem Eurénem ze Szwecji.

</doc>
<doc id="3969557" url="https://pl.wikipedia.org/wiki?curid=3969557" title="Swasthani">
Swasthani

Swasthani (स्वस्थानी, trl. "svasthānī", ang. "Swasthani") – bogini hinduistyczna szczególnie popularna w Nepalu.
Bogini Swasthani występuje w dziele "Swasthani Brata Katha", które odczytuje się uroczyście podczas miesięcznego okresu na przełomie stycznia i lutego. Jest to okres miesiąc trwającego nepalskiego święta religijnego powiązanego z częściowym postem. Szczególnie uroczyście obchodzony jest on w mieście Sankhu w Dolinie Katmandu, gdzie nad brzegiem rzeki Salinadi wzniesiono świątynię poświęconą Swasthani.

</doc>
<doc id="3969563" url="https://pl.wikipedia.org/wiki?curid=3969563" title="Szreniawa (rzeka)">
Szreniawa (rzeka)



</doc>
<doc id="3969567" url="https://pl.wikipedia.org/wiki?curid=3969567" title="Levente Füredy">
Levente Füredy

Levente Füredy (ur. 12 stycznia 1978) – węgierski zapaśnik walczący w stylu klasycznym. Olimpijczyk z Aten 2004, gdzie zajął piętnaste miejsce w kategorii 66 kg.
Brązowy medalista mistrzostw świata w 2003. Ósmy na mistrzostwach Europy w 2002. Wicemistrz świata juniorów w 2002 roku.
Pokonał Kim In-seopa z Korei Południowej, a przegrał z Nikołajem Gergowem z Bułgarii.

</doc>
<doc id="3969569" url="https://pl.wikipedia.org/wiki?curid=3969569" title="Gergő Wöller">
Gergő Wöller

Gergő Wöller (ur. 18 marca 1983) – węgierski zapaśnik walczący w stylu wolnym. Olimpijczyk z Aten 2004, gdzie zajął dziewiętnaste miejsce w kategorii 60 kg.
Dziewiąty na mistrzostwach świata w 2005. Zdobył trzy brązowe medale na mistrzostwach Europy w latach 2007 - 2012. Brązowy medalista uniwersyteckich MŚ w 2008. Trzeci na MŚ juniorów w 2003 i Europy w 2002 roku.
Przegrał z Ułanem Nadyrbekiem uułu z Kirgistanu i Wasylem Fedoryszynem z Ukrainy.

</doc>
<doc id="3969570" url="https://pl.wikipedia.org/wiki?curid=3969570" title="Emma Elizabeth Smith">
Emma Elizabeth Smith

Emma Elizabeth Smith (ur. 1843, zm. 4 kwietnia 1888) – brytyjska prostytutka, zamordowana w tajemniczych okolicznościach. Jej zabójstwo było pierwszym z jedenastu tak zwanych morderstw z Whitechapel. Smith niekiedy bywa postrzegana jako ofiara Kuby Rozpruwacza, choć większość badaczy odrzuca ten pogląd.
Życiorys.
Życie Smith pozostaje nieznane. Policja prowadząc śledztwo w sprawie jej zabójstwa, zebrała co prawda pewną ilość dokumentów dotyczących jej życia, jednak większość z nich zaginęła, została rozkradziona bądź wyrzucona z policyjnego archiwum przed przeniesieniem go do "Public Record Office". W jednym z nielicznych ocalałych akt, inspektor Edmund Reid wspomina o synu i córce żyjących w okolicach Finsbury Park. Zaangażowany w śledztwo detektyw Walter Dew później stwierdził:
Śmierć.
W chwili swej śmierci, Smith była zameldowana w noclegowni na 18 George Street w Spitalfield na obszarze East Endu. Została ona zaatakowana wczesnym rankiem na skrzyżowaniu Osborn Street i Brick Lane 3 kwietnia 1888, dzień po Poniedziałku Wielkanocnym. Kobieta przeżyła napaść i mimo że ciężko ranna, dała radę dotrzeć do noclegowni. W rozmowie z dozorczynią Mary Russel, wyznała, że została zaatakowana przez dwóch lub trzech mężczyzn, z których jeden był nastolatkiem. Russel wraz z jednym z lokatorów, zawiozła Emmę Smith do szpitala, gdzie pod nadzorem chirurga George’a Haslipa rozpoczęto leczenie. Mimo wysiłków lekarz, kobieta zapadła w śpiączkę i zmarła następnego dnia ok. 9 rano. Dochodzenie w sprawie przyczyn zgonu kobiety, którego podjął się dr. H.G. Hillier, ustaliło, że przyczyną zgonu była perforacja otrzewnej wywołana wepchnięciem tępego narzędzia do pochwy. Policja o śmierci Smith została poinformowana dopiero 6 kwietnia, a śledztwo pod przywództwem koronera Wynne Edwina Baxtera rozpoczęto następnego dnia. Skończyło się ono orzeczeniem o morderstwie, dokonanym przez nieznanego sprawcę lub sprawców.
Dochodzenie podjął na nowo inspektor Edmund Reid. Walter Dew, detektyw zaangażowany w śledztwo, później tak je opisał:
Smith nie mogła bądź nie chciała opisać wyglądu napastników, nie udało się również znaleźć żadnych świadków zdarzenia. Śledztwo okazało się całkowicie bezowocne i sprawców nie udało się zidentyfikować.
Związek z działalnością Kuby Rozpruwacza.
W sierpniu 1888, parę miesięcy po śmierci Smith, na Whitechapel brutalnie zamordowane zostały prostytutki Martha Tabram i Mary Ann Nichols. We wrześniu 1888 w gazecie „Star” ukazał się artykuł, którego autor uznał Smith, Tabram i Nichols za ofiary seryjnego mordercy. Twierdzenia te, szybko podchwycone przez inne czasopisma, wywołały w Londynie sensację. Wkrótce potem doszło do kolejnych zabójstw, a policja otrzymała list od osoby podającej się za mordercę, podpisany pseudonimem „Kuba Rozpruwacz” (). Detektyw Walter Dew uznał Smith za pierwszą ofiarę Kuby Rozpruwacza, aczkolwiek większość badaczy obecnie uważa, że Smith padła ofiarą gangu, a jej śmierć nie ma związku z późniejszymi zabójstwami na Whitechapel. Prostytutki często działały pod okiem zorganizowanych grup przestępczych, możliwe więc, że Smith zaatakowali jej sutenerzy w celu ukarania za nieposłuszeństwo bądź zastraszenia, a kobieta, obawiając się ewentualnego odwetu, nie chciała bądź nie była w stanie ich zidentyfikować.

</doc>
<doc id="3969574" url="https://pl.wikipedia.org/wiki?curid=3969574" title="Tamás Berzicza">
Tamás Berzicza

Tamás Berzicza (ur. 15 sierpnia 1975) – węgierski zapaśnik walczący w stylu klasycznym. Trzykrotny olimpijczyk. Szósty w Atlancie 1996, czternasty w Sydney 2000 i ósmy w Atenach 2004. Walczył w kategorii 74 – 76 kg.
Wicemistrz świata w 1997, a piąty w 1999, 2001 i 2002. Srebrny medalista mistrzostw Europy w 1999. Mistrz Europy juniorów w 1993 i trzeci na MŚ w 1992 roku.
Pokonał Józefa Tracza i Jaroslava Zemana z Czech, a przegrał z Erikiem Hahnem z Niemiec i Kubańczykiem Filiberto Ascuyem. W pojedynku o szóste miejsce wygrał z Stojanem Stojanowem z Bułgarii.
Pokonał Takamitsu Katayame z Japonii, a przegrał z Muratem Kardanowem z Rosji.
Wygrał z Aleksiosem Kolitsopulosem z Grecji i przegrał Aleksandre Dochturiszwilim z Uzbekistanu.

</doc>
<doc id="3969576" url="https://pl.wikipedia.org/wiki?curid=3969576" title="Zygmunt Miłkowski (1894-1945)">
Zygmunt Miłkowski (1894-1945)



</doc>
<doc id="3969577" url="https://pl.wikipedia.org/wiki?curid=3969577" title="Árpád Ritter">
Árpád Ritter

Árpád Ritter (ur. 12 czerwca 1975 w Budapeszcie) – węgierski zapaśnik walczący w stylu wolnym. Trzykrotny olimpijczyk. Trzynasty w Atlancie 1996, osiemnasty w Sydney 2000 i szesnasty w Atenach 2004. Walczył w kategorii 74 – 76 kg.
Wicemistrz świata w 2005, a piąty w 2001. Czterokrotny medalista mistrzostw Europy w latach 2001 - 2007. Mistrz świata w zapasach plażowych w 2010 roku.
Pokonał Felipe Guzmána z Meksyku, a przegrał z Białorusinem Iharem Kozyrem i Məmmədsalamem Haciyevem z Azerbejdżanu.
Przegrał z Gruzinem Guramem Mczedlidze i Ademem Bereketem z Turcji.
Przegrał z Emzariosem Bendinidisem z Grecji i Rosjaninem Buwajsarem Sajtijewem.

</doc>
<doc id="3969582" url="https://pl.wikipedia.org/wiki?curid=3969582" title="Zygmunt Miłkowski">
Zygmunt Miłkowski



</doc>
<doc id="3969585" url="https://pl.wikipedia.org/wiki?curid=3969585" title="Zygmunt Miłkowski (1894–1945)">
Zygmunt Miłkowski (1894–1945)



</doc>
<doc id="3969588" url="https://pl.wikipedia.org/wiki?curid=3969588" title="Szczelina w Iwanówce">
Szczelina w Iwanówce

Szczelina w Iwanówce – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej położone jest w Dolinie Iwaniackiej, w górnej części Szerokiego Żlebu, na wysokości 1600 metrów n.p.m. Jaskinia jest pozioma, a jej długość wynosi 5,5 metrów.
Opis jaskini.
Jaskinię stanowi wysoki, szczelinowy i wąski korytarz zaczynający się w niewielkim otworze wejściowym i kończący szczeliną nie do przejścia.
Przyroda.
W jaskini nie ma nacieków. Ściany są suche, brak jest na nich roślinności.
Historia odkryć.
Jaskinia była prawdopodobnie znana od dawna. Jej pierwszy plan sporządził W. W. Wiśniewski w 1986 roku.

</doc>
<doc id="3969595" url="https://pl.wikipedia.org/wiki?curid=3969595" title="Maraton w Sztokholmie">
Maraton w Sztokholmie

Maraton w Sztokholmie – maratoński bieg uliczny rozgrywany co roku na ulicach Sztokholmu, w Szwecji. Pierwsza edycja maratonu w Sztokholmie odbyła się 4 sierpnia 1979 roku. Od początku w zawodach uczestniczyli zarówno mężczyźni, jak i kobiety. Impreza odbywa się każdego roku w maju lub czerwcu, z wyjątkiem pierwszych trzech edycji które rozegrano w sierpniu.
Lista zwycięzców.
Lista zwycięzców maratonu w Sztokholmie:

</doc>
<doc id="3969596" url="https://pl.wikipedia.org/wiki?curid=3969596" title="Ekstraklasa w piłce nożnej (2017/2018)">
Ekstraklasa w piłce nożnej (2017/2018)

Ekstraklasa 2017/2018 – 92. edycja oficjalnych mistrzostw Polski w piłce nożnej mężczyzn (90. dokończona oraz zakończona wyłonieniem triumfatora), po raz 84. przeprowadzona w formule ligowej, jako najwyższy szczebel w hierarchii. W rozgrywkach wzięły udział drużyny 16 profesjonalnych klubów, a ich organizatorem była Ekstraklasa SA. Sponsorem tytularnym był Totalizator Sportowy, właściciel marki Lotto, w związku z czym obowiązywała nazwa marketingowa Lotto Ekstraklasa.
Wzorem czterech wcześniejszych edycji sezon składał się z dwóch części: fazy zasadniczej (30 kolejek, 240 spotkań) oraz – następującej po niej – fazy finałowej w dwóch grupach (7 kolejek, 56 meczów), po raz pierwszy nie były jednak dzielone punkty pomiędzy obiema fazami. Zmagania rozpoczęły się 14 lipca 2017, a zakończyły 20 maja 2018. Łącznie rozegrano 296 spotkań, w których zdobyto 776 bramek, co daje średnią 2,62 gola na mecz.
Beniaminkami były: (po raz pierwszy w Ekstraklasie) i (po roku przerwy). Tytuł mistrzowski obroniła Legia Warszawa. Królem strzelców został Carlitos z Wisły Kraków, zdobywca 24 bramek.
Format rozgrywek.
Był to kolejny sezon rozgrywany w formacie rozgrywek "ESA-37", czyli z podziałem rozgrywek po rundzie zasadniczej na dwie grupy (A i B) po 8 drużyn, tym razem bez podziału punktów zdobytych w rundzie zasadniczej przez dwa.
Obowiązywał układ par analogiczny do poprzedniego sezonu:
Runda finałowa.
Tabela.
 ||rowspan=4|
 ||rowspan=6|
Statystyki.
Najlepsi strzelcy.
Stan na koniec sezonu 2017/18:
Najlepsi asystenci.
Stan na koniec sezonu
Klasyfikacja kanadyjska.
Stan na koniec sezonu.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."
Nagrody.
Gala Ekstraklasy.
21 maja 2018 roku odbyła się Gala Ekstraklasy podsumowująca sezon.

</doc>
<doc id="3969600" url="https://pl.wikipedia.org/wiki?curid=3969600" title="Nándor Gelénesi">
Nándor Gelénesi

Nándor Gelénesi (ur. 7 lutego 1973) – węgierski zapaśnik walczący w stylu klasycznym. Olimpijczyk z Atlanty 1996, gdzie zajął szesnaste miejsce w kategorii 90 kg.
Czwarty na mistrzostwach świata w 1993. Szósty na mistrzostwach Europy w 1994. Pierwszy w Pucharze świata w 1993 i trzeci w 1994. Mistrz świata juniorów w 1991 roku.
Pokonał Rosjanina Gogi Koguaszwiliego, a przegrał z Ormianinem Tsolakiem Yeghishyanem i Derrickiem Waldroupem z USA.

</doc>
<doc id="3969602" url="https://pl.wikipedia.org/wiki?curid=3969602" title="György Kékes">
György Kékes

György Kékes (ur. 21 czerwca 1966) – węgierski zapaśnik walczący w stylu klasycznym. Olimpijczyk z Atlanty 1996, gdzie zajął dwunaste miejsce w kategorii 130 kg.
Zajął czternaste miejsce na mistrzostwach świata w 1994. Wicemistrz Europy w 1994, a trzeci w 1991 i 1992. Drugi na ME juniorów w 1984 roku.
Pokonał Japończyka Ken’ichi Suzukiego, a przegrał z Niemcem René Schiekelem i Petro Kotokiem z Ukrainy.

</doc>
<doc id="3969603" url="https://pl.wikipedia.org/wiki?curid=3969603" title="Henry Hübchen">
Henry Hübchen

Henry Hübchen (ur. 20 lutego 1947 w Berlinie) – niemiecki aktor.
Życiorys.
Absolwent Akademii Teatralnej „Ernst Busch” w Berlinie. Jego żoną jest Sanna Hübchen z którą ma dwie córki. Obecnie mieszka w Pankow.
Bibliografia.
 

</doc>
<doc id="3969604" url="https://pl.wikipedia.org/wiki?curid=3969604" title="István Demeter">
István Demeter

István Demeter (ur. 7 stycznia 1972) – węgierski zapaśnik walczący w stylu wolnym. Olimpijczyk z Atlanty 1996, gdzie zajął dziewiąte miejsce w kategorii 62 kg.
Szósty na mistrzostwach Europy w 1996. Wicemistrz Europy juniorów w 1989 roku.
Pokonał Portorykańczyka Anibála Nievesa i Enrique Cubasa z Peru, a przegrał z Ukraińcem Elbrusem Tedejewem i Ramilem Isłamowem z Uzbekistanu.

</doc>
<doc id="3969609" url="https://pl.wikipedia.org/wiki?curid=3969609" title="János Fórizs">
János Fórizs

János Fórizs (ur. 17 marca 1969) – węgierski zapaśnik walczący w stylu wolnym. Olimpijczyk z Atlanty 1996, gdzie zajął jedenaste miejsce w kategorii 68 kg.
Zajął jedenaste miejsce na mistrzostwach świata w 1994. Piąty na mistrzostwach Europy w 1997 i 1999 roku.
Pokonał Senegalczyka Félixa Diédhiou, a przegrał z Elşadem Allahverdiyevem z Azerbejdżanu i Kubańczykiem Yosvany Sánchezem.

</doc>
<doc id="3969613" url="https://pl.wikipedia.org/wiki?curid=3969613" title="Péter Bacsa">
Péter Bacsa

Péter Bacsa (ur. 21 listopada 1970) – węgierski zapaśnik walczący w stylu wolnym. Olimpijczyk z Atlanty 1996, gdzie zajął dziewiąte miejsce w kategorii 90 kg.
Zajął jedenaste miejsce na mistrzostwach świata w 1994. Piąty na mistrzostwach Europy w 1994 roku.
Pokonał Tatsuo Kawai z Japonii i Kałojana Baewa z Bułgarii, a przegrał z Kim Ik-hui z Korei Południowej i Victorem Kodei z Nigerii.

</doc>
<doc id="3969614" url="https://pl.wikipedia.org/wiki?curid=3969614" title="Korytarzyk w Żlebie Niedźwiedź">
Korytarzyk w Żlebie Niedźwiedź

Korytarzyk w Żlebie Niedźwiedź – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w Wąwozie Kraków, w pobliżu Płaśni między Progi, w żlebie opadającym z polany Wolarnia, poniżej Niedźwiedzia, na wysokości 1370 metrów n.p.m. Jaskinia jest pozioma, a jej długość wynosi 5,5 metrów.
Opis jaskini.
Jaskinię stanowi niski korytarz zaczynający się w niewielkim otworze wejściowym i kończący małą salką. Z salki na prawo odchodzi krótki korytarzyk.
Przyroda.
W jaskini nie ma nacieków. Zamieszkują ją nietoperze i gryzonie. Ściany są wilgotne, rosną na nich mchy i porosty.
Historia odkryć.
Brak jest danych o odkrywcach jaskini. Jej pierwszy plan i opis sporządziła I. Luty przy pomocy M. Kowalskiej w 1987 roku.

</doc>
<doc id="3969615" url="https://pl.wikipedia.org/wiki?curid=3969615" title="Zsolt Gombos">
Zsolt Gombos

Zsolt Gombos (ur. 27 lutego 1968) – węgierski zapaśnik walczący w stylu wolnym. Trzykrotny olimpijczyk. Jedenasty w Barcelonie 1992 i Atlancie 1996, a siedemnasty w Sydney 2000. Walczył w kategorii 130 kg.
Piąty na mistrzostwach świata w 1993 i 1994. Czwarty na mistrzostwach Europy w 1994 roku.
Przegrał z Andreasem Schröderem z Niemiec i Bruce'em Baumgartnerem z USA.
Pokonał Neala Kranza z Guamu i Ebrahima Mehrabana z Iranu, a przegrał z Bruce'em Baumgartnerem z USA i Turkiem Mahmutem Demirem.
Przegrał z Aydınem Polatçım z Turcji i Arturem Tajmazowem z Uzbekistanu.

</doc>
<doc id="3969618" url="https://pl.wikipedia.org/wiki?curid=3969618" title="Be My Valentine (Anti-Crisis Girl)">
Be My Valentine (Anti-Crisis Girl)

Be My Valentine (Anti-Crisis Girl) – utwór ukraińskiej piosenkarki Switłany Łobody wydany w 2009 roku w formie singla i umieszczony na płycie kompilacyjnej artystki zatytułowanej "Anti-Crisis Girl" z 2009 roku. Utwór napisali Switłana Łoboda i Jewgeni Matiuszenko.
W 2009 roku utwór wygrał finał ukraińskich eliminacji eurowizyjnych, dzięki czemu reprezentował Ukrainę w 54. Konkursie Piosenki Eurowizji organizowanym w Moskwie. 14 maja utwór został zaprezentowany przez Łobodę w drugim półfinale widowiska i z szóstego miejsca awansował do sobotniego finału. W koncercie finałowym, odbywającym się 16 maja, zajął dwunaste miejsce z 76 punktami na koncie.
Lista utworów.
Digital download

</doc>
<doc id="3969621" url="https://pl.wikipedia.org/wiki?curid=3969621" title="Attila Repka">
Attila Repka

Attila Repka (ur. 10 stycznia 1968) – węgierski zapaśnik walczący w stylu klasycznym. Trzykrotny olimpijczyk. Złoty medalista w Barcelonie 1992, ósmy w Seulu 1988 i dwudziesty pierwszy w Atlancie 1996. Walczył w kategorii 68 kg.
Wicemistrz świata w 1990 i trzeci w 1995. Zdobył sześć medali na mistrzostwach Europy w latach 1988 – 1996. Czwarty w Pucharze świata w 1986 roku.
Pokonał Bułgara Georgi Karamanliewa i Sümera Koçaka z Turcji, a przegrał z Jerzym Kopańskim, Petrică Cărare z Rumunii i Mortenem Brekke z Norwegii.
Pokonał Stojana Stojanowa z Bułgarii, Nandora Sabo startującego jako niezależny, Petrică Cărare z Rumunii, Ghani Yalouza z Francji, Rodneya Smitha z USA i İslama Duquçiyeva z WNP.
Przegrał z Ryszardem Wolnym i Valeri Nikitinem z Estonii.

</doc>
<doc id="3969622" url="https://pl.wikipedia.org/wiki?curid=3969622" title="László Dvorák">
László Dvorák

László Dvorák (ur. 24 listopada 1964) – węgierski zapaśnik walczący w stylu wolnym. Trzykrotny olimpijczyk. Odpadł w eliminacjach w Seulu 1988; dziesiąty w Barcelonie 1992 i jedenasty w Barcelonie 1996. Walczył w kategorii 82 kg.
Czwarty na mistrzostwach świata w 1995. Wicemistrz Europy w 1992 i 1996 roku.
Przegrał z Turkiem Necmi Gençalpem i Hansem Gstöttnerem z NRD.
Wygrał z Enekpedekumoh Okporu z Nigerii, Atsushi Itō z Japonii, a przegrał z Hansem Gstöttnerem z Niemiec, Elmadi Żabraiłowem z WNP i Davidem Hohlem z Kanady
Wygrał z Luisem Varelą z Wenezueli, a przegrał z Kubańczykiem Arielem Ramosem i Yang Hyeong-mo z Korei Południowej.

</doc>
<doc id="3969624" url="https://pl.wikipedia.org/wiki?curid=3969624" title="Sándor Bárdosi">
Sándor Bárdosi

Sándor István Bárdosi (ur. 29 kwietnia 1977) – węgierski zapaśnik walczący w stylu klasycznym. Srebrny medalista olimpijski z Sydney 2000 w kategorii 85 kg.
Brązowy medalista mistrzostw świata w 2005, a piąty w 2001. Trzeci na mistrzostwach Europy w 2004. Szósty w Pucharze świata w 2006. Mistrz świata juniorów w 1997, a Europy w 1995 roku.
Pokonał Australijczyka Arka Olczaka, Eddy Bartolozziego z Wenezueli, Szweda Martina Lidberga i Fritza Aanesa z Norwegii, a w finale przegrał z Hamzą Yerlikayą z Turcji.

</doc>
<doc id="3969625" url="https://pl.wikipedia.org/wiki?curid=3969625" title="Fayez Sarofim &amp; Co. US Men's Clay Court Championship 2017">
Fayez Sarofim &amp; Co. US Men's Clay Court Championship 2017



</doc>
<doc id="3969627" url="https://pl.wikipedia.org/wiki?curid=3969627" title="Csaba Hirbik">
Csaba Hirbik

Csaba Hirbik (ur. 29 grudnia 1976) – węgierski zapaśnik walczący w stylu klasycznym. Olimpijczyk z Sydney 2000, gdzie zajął piętnaste miejsce w kategorii 69 kg.
Wicemistrz świata w 1998 i Europy w 2000 roku.
Przegrał z Francuzem Ghani Yalouzem i Valeri Nikitinem z Estonii.

</doc>
<doc id="3969630" url="https://pl.wikipedia.org/wiki?curid=3969630" title="Gábor Kapuvári">
Gábor Kapuvári

Gábor Kapuvári (ur. 17 stycznia 1974) – węgierski zapaśnik walczący w stylu wolnym. Olimpijczyk z Sydney 2000, gdzie zajął siódme miejsce w kategorii 85 kg.
Jedenasty na mistrzostwach świata w 1998. Brązowy medalista mistrzostw Europy w 2000 roku.
Pokonał Vincenta Aka-Akesse z Wybrzeża Kości Słoniowej i Nicolae Ghiţăe z Rumunii, a przegrał z Amirem Rezą Chadem z Iranu.

</doc>
<doc id="3969631" url="https://pl.wikipedia.org/wiki?curid=3969631" title="Sweet People">
Sweet People

Sweet People – utwór ukraińskiej piosenkarki Ołeny „Aloszy” Kuczer wydany w formie singla w 2010 roku. Utwór napisali Kuczer, Borys Kukoba i Wadim Lisica.
Jak tłumaczyła Alosza, tekst utworu nawiązywał do problemu z brakiem odpowiedniej ochrony środowiska i opowiadał o „ratowaniu planety”. Teledysk do piosenki został nakręcony w Prypeci niedaleko Czarnobylu, miejscu katastrofy elektrowni jądrowej z 26 kwietnia 1986 roku. Reżyserem klipu został Wiktor Skuratowski.
W 2010 roku utwór reprezentował Ukrainę w 55. Konkursie Piosenki Eurowizji organizowanym w Oslo. 27 maja utwór został zaprezentowany przez piosenkarkę w drugim półfinale konkursu i z siódmego miejsca awansował do finału. W koncercie finałowym, odbywającym się 29 maja, zajął dziesiąte miejsce z wynikiem 108 punktów.
Lista utworów.
Digital download

</doc>
<doc id="3969636" url="https://pl.wikipedia.org/wiki?curid=3969636" title="Anita Dolly Panek">
Anita Dolly Panek

Anita Dolly Panek z domu Haubenstock (ur. 1 września 1930 w Krakowie) – brazylijska biochemiczka pochodzenia polsko-żydowskiego.
Życiorys.
Wybuch II wojny światowej zastał ją podczas wakacji na Lazurowym Wybrzeżu we Francji. Na początku lat 40 XX w., jako nastolatka, wraz z rodziną wyemigrowała przez Hiszpanię do Brazylii uciekając przed Holokaustem. W latach 1942-1949 kształciła się w Bennett College w Rio de Janeiro. W 1954 r. uzyskała licencjat z chemii i tytuł doktora filozofii (Ph. D.) w 1962 r. Odbyła również w Londynie staż z mikrobiologii. Następnie rozwijała działalność akademicką jako profesor na Uniwersytecie Federalnym w Rio de Janeiro. W 1988 r. wykazała, że trehaloza endogenna chroni komórki przed uszkodzeniem wywołanym przez zamrażanie. Jest promotorem 50 magistrów i doktorantów i autorką 170 prac naukowych. W 1996 r., w Brazylii otrzymała Komandorski Order Zasługi Naukowej (Commander of the National Order of Scientific Merit).
W 2017 roku wróciła do Krakowa.

</doc>
<doc id="3969638" url="https://pl.wikipedia.org/wiki?curid=3969638" title="Osiedle socjalne na Zawadach w Poznaniu">
Osiedle socjalne na Zawadach w Poznaniu

Osiedle socjalne na Zawadach – jedno z pierwszych w Poznaniu międzywojennym osiedli socjalnych, zlokalizowane dawniej przy zbiegu ulic Zawady i św. Wincentego. 
Geneza.
Osiedle powstało, jako odpowiedź na narastające problemy mieszkaniowe rozwijającego się dynamicznie miasta, nie będącego w stanie zapewnić lokali mieszkalnych wszystkim, zwłaszcza słabiej sytuowanym, chętnym. Oferta mieszkaniowa osiedla adresowana była zwłaszcza do bezrobotnych. 
Historia i architektura.
Jednostkę zaprojektował Władysław Czarnecki (ówczesny naczelnik wydziału rozbudowy miasta), a pierwsze szachulcowe, tynkowane kolorowo baraki z wypełnieniem płytami trzcinowymi, oddano do użytku jesienią 1928. Ogółem zbudowano dziewięć baraków w układzie koszarowym, które mieściły 62 (lub 63) mieszkania z jedną izbą, ustępem i spiżarnią. Brak łazienek w lokalach zrekompensowano budową łaźni miejskiej. Zrealizowano też ośrodek zdrowia. Uliczki wewnątrzosiedlowe utwardzono głowaczami. Pomiędzy budynkami rozlokowano też place zabaw. Z uwagi na wybuch II wojny światowej nie zrealizowano zaplanowanej w 1939 zieleni parkowej. 
Osiedle przetrwało wojnę i służyło mieszkańcom do lat 70. XX wieku, kiedy to zostało rozebrane, a teren zamieniono na skwer.
Sąsiedztwo.
W bezpośrednim sąsiedztwie osiedla znajdowały się: przytulisko dla bezdomnych, osiedle bloków galeriowych, zespół domów szkieletowych, budynek Pebeco.

</doc>
<doc id="3969639" url="https://pl.wikipedia.org/wiki?curid=3969639" title="Waldemar Miska">
Waldemar Miska

Waldemar Miska (ur. 16 kwietnia 1955, zm. 8 grudnia 2019) – polski piłkarz występujący na pozycji pomocnika, zawodnik Górnika Kazimierz i Zagłębia Sosnowiec.
Przebieg kariery.
Miska przed sezonem 1979/80 dołączył do składu Górnika Kazimierz, beniaminka katowickiej ligi wojewódzkiej (czwarty poziom), od kolejnego sezonu tytułowanej okręgową. W rozgrywkach ligowych 1980/81 był najlepszym strzelcem swojej drużyny, zdobywając kilkanaście goli. Dobrą formę snajperską prezentował też w kolejnym sezonie. Jako najskuteczniejszy piłkarz swojego zespołu latem 1982 został zawodnikiem pierwszoligowego Zagłębia Sosnowiec. W sezonie 1982/83 zagrał w jego barwach w trzynastu meczach ekstraklasy i zdobył dwie bramki. W rundzie jesiennej sezonu 1983/84 w ośmiu meczach tej ligi strzelił jednego gola. Zimą wrócił do Górnika Kazimierz. Zespół z Miską w składzie zdołał wiosną szczęśliwie utrzymać się na czwartym poziomie, lecz opuścił go sezon później.
Były piłkarz zmarł w wieku 64 lat, pochowany na cmentarzu parafialnym w Sosnowcu-Porąbce.

</doc>
<doc id="3969646" url="https://pl.wikipedia.org/wiki?curid=3969646" title="Aleksander Grygorowicz">
Aleksander Grygorowicz

Aleksander Grygorowicz (ur. 2 września 1923 w Sarnach) – polski architekt, profesor doktor habilitowany Politechniki Poznańskiej.
Życiorys.
Studiował na Wydziale Architektury Akademii Górniczo-Hutniczej im. Stanisława Staszica w Krakowie, w 1950 przedstawił pracę dyplomową pt. "„Plan zagospodarowania Dobczyc”" uzyskując tytuł magistra, a następnie rozpoczął pracę w Centralnym Biurze Projektów Architektonicznych i Urbanistycznych na stanowisku projektanta. Od 1953 przez osiem lat pracował jako projektant, a następnie kierownik zespołu projektowego w „Miastoprojekcie Kraków”. W 1961 został kierownikiem wielobranżowej pracowni projektowej w krakowskim Miejskim Biurze Projektów, a od 1964 był głównym specjalistą w Dyrekcji Inwestycji Miejskich. W 1967 przedstawił przygotowaną pod kierunkiem prof. Wiktora Zina pracę doktorską pt. "„Kościół św. Andrzeja w Krakowie we wczesnym średniowieczu”". W 1969 objął stanowisko adiunkta i jako docent pracował w Instytucie Urbanistyki i Architektury Politechniki Śląskiej. W 1976 przedstawił na Politechnice Krakowskiej rozprawę habilitacyjną pt. "„Zastosowanie metod planowania przestrzennego do badań dawnych układów osadniczych (na przykładzie Krakowa z I połowy XIII wieku)”", równocześnie został mianowany profesorem zwyczajnym Politechniki Poznańskiej, gdzie wykładał do 1993, w 1986 został profesorem tytularnym. W latach 1986–1989 zasiadał w Radzie Konsultacyjnej przy Przewodniczącym Rady Państwa.

</doc>
<doc id="3969651" url="https://pl.wikipedia.org/wiki?curid=3969651" title="Ołeksij Chomin">
Ołeksij Chomin

Ołeksij Chomin (ukr. Олексій Хомин, ur. 21 sierpnia 1990 w Worochcie) – ukraiński kombinator norweski. Uczestnik mistrzostw świata seniorów (2009) oraz juniorów (2007, 2008, 2009 i 2010), a także uniwersjady (2011). Medalista mistrzostw kraju.
Przebieg kariery.
W swojej karierze raz wziął udział w mistrzostwach świata seniorów – w 2009 we wszystkich 3 konkursach indywidualnych plasował się na początku szóstej dziesiątki, zajmując dwukrotnie 53. miejsce (Gundersen HS134/10 km i Gundersen HS100/10 km) i raz 51. pozycję (start masowy HS100/10 km).
Czterokrotnie startował w mistrzostwach świata juniorów (lata 2007–2010), indywidualnie dwukrotnie plasując się w czołowej „trzydziestce” – 27 lutego 2008 był 24. (Gundersen HS94/10 km), a 29 stycznia 2010 25. (Gundersen HS106/10 km). W 2011 wziął także udział w uniwersjadzie, gdzie plasował się w trzeciej dziesiątce (23. miejsce w starcie masowym HS109/10 km i 26. w Gundersenie HS109/10 km.
Kilkukrotnie brał udział w zawodach najwyższej rangi – w Pucharze Świata zadebiutował 19 grudnia 2009 w Ramsau (53. miejsce w Gundersenie HS98/10 km), a w pięciu startach ani razu nie punktował (najlepszy wynik, 45. pozycję, zanotował 3 stycznia 2010 w Oberhofie). Również w Letniej Grand Prix (gdzie w sumie wystartował w 3 zawodach) nie zdobył punktów, w najlepszym starcie plasując się w piątej dziesiątce.
16 razy przystępował do rywalizacji w Pucharze Kontynentalnym bądź Pucharze Świata B, punkty zdobywając raz – 24 stycznia 2009 w Kranju zajął 23. pozycję.
Medalista mistrzostw Ukrainy w kombinacji norweskiej.
Ponadto Chomin dwukrotnie brał również udział w rywalizacji skoczków narciarskich w ramach mistrzostw świata juniorów – w 2007 był 72. indywidualnie i 13. drużynowo (w składzie reprezentacji Ukrainy, oprócz niego, skakali: Wołodymyr Werediuk, Nazarij Prokopiuk i Wasyl Żurakiwski), a dwa lata później z ukraińską drużyną (w składzie: Wasyl Żurakiwśkyj, Wołodymyr Werediuk i Jarosław Dyśko) uplasował się na 16. pozycji. W lutym 2007 wystartował w dwóch konkursach FIS Cupu, zajmując miejsca w czwartej dziesiątce.

</doc>
<doc id="3969659" url="https://pl.wikipedia.org/wiki?curid=3969659" title="Stiepan Erzia">
Stiepan Erzia

Stiepan Dmitrijewicz Erzia (ros. Степан Дмитриевич Эрьзя) właśc. Niefiodow (ur. 8 listopada 1876 w Bajewie k. Ardatowa, zm. w 1959 w Moskwie) – rosyjski i radziecki rzeźbiarz pochodzenia mordwińskiego działający we Włoszech, ZSRR i Argentynie, nazywany „rosyjskim Rodinem”.
Życiorys.
Urodził się w rodzinie chłopskiej jako Stiepan Dmitrijewicz Niefiodow 8 listopada 1876 roku na wsi Bajewo w ujeździe ałatyrskim w guberni symbirskiej Imperium Rosyjskiego.
W latach 1902–1906 studiował w Moskiewskiej Szkole Malarstwa, Rzeźby i Architektury. Pierwsze prace zaprezentował na XXXVI wystawie studentów Moskiewskiej Szkoły Malarstwa, Rzeźby i Architektury w 1903 roku.
W latach 1907–1914 przebywał we Włoszech i Francji. W okresie tym przybrał pseudonim artystyczny „Erzia” w nawiązaniu do swojego mordwińskiego pochodzenia – przynależności do grupy etnicznej Erzja.
W 1909 roku wziął udział w Międzynarodowej Wystawie Sztuki w Wenecji, gdzie zaprezentował dzieła "Noc przed egzekucją" (1909) i autoportret „Toska” (ros. «Тоска») (1908) i odniósł pierwszy sukces artystyczny. Następnie pracował w Mediolanie, gdzie zajmował się portretem w rzeźbie. W 1909 roku stworzył dzieło „Ksiądz” (ros. «Поп»), które zostało wystawione podczas Mediolańskiej Wystawy Sztuki. Kolejne rzeźby to m.in. „Kosiarz” (ros. «Косец»), „Siewca” (ros. «Сеятель») z 1908 roku i „Chrystus krzyczący” (ros. «Христос кричащий») z 1910 roku.
W 1910 roku przeniósł się na krótko do Nicei a następnie do Paryża, gdzie zaczął pracować w marmurze. W 1914 roku wrócił do Włoch i mieszkał w prowincji Massa-Carrara, po czym w tym samym roku powrócił do Rosji, gdzie w trakcie I wojny światowej pracował w szpitalu. Z tego okresu pochodzą prace „Mongołka” (ros. «Монголка») z 1915–1916 oraz „Portret baleriny Fiodorowej 2” (ros. «Портрет балерины Фёдоровой 2-й») z 1915 roku.
Po rewolucji październikowej brał udział w realizacji propagandowego planu Lenina na Uralu i Kaukazie (1918–1925), tworząc wiele monumentalnych dzieł dla Jekaterynburga, Baku i Batumi. Na Uralu tworzył pomniki ku czci poległych podczas Komuny Paryskiej oraz ku czci lokalnych komunistów. Ponadto w okresie tym powstają prace „Żal” (ros. «Скорбь») z 1918 roku, „Portret kobiety” (ros. «Женский портрет») z 1919 roku, „Jan Chrzciciel” (ros. «Иоанн Креститель»), „Ewa” (ros. «Ева») z 1919 roku. Na Kaukazie stworzył wiele portretów komunistów: Karola Marksa, Fryderyka Engelsa, Lenina oraz wybitnych Gruzinów, m.in. poetów Szoty Rustaweliego i Akakiego Cereteliego. Pracował w bardzo różnorodnym materiale – w marmurze, cemencie, betonie, żeliwie i drewnie. Po raz pierwszy wykorzystał drewno drzew liściastych, np. dębu kaukaskiego. Powstają wtedy prace takie jak „Leda i Łabędź” (ros. «Леда и Лебедь») czy „Macierzyństwo” (ros. «Материнство») (1922).
W 1926 na VIII Wystawie Związku Artystów Rosji Rewolucyjnej w Moskwie uwagę krytyków przyciągnęły dzieła Erzii wykonane z betonu zbrojonego „Więzień”, „Trybun ludowy” (ros. «Узник», «Народный трибун») z 1920 roku oraz „Ofiary rewolucji 1905 roku” (ros. «Жертвы революции 1905 года») z 1926 roku.
W 1926 roku wyjechał z inicjatywy ministra kultury rządu radzieckiego Anatolija Łunaczarskiego do Paryża, gdzie urządzono jego wystawę indywidualną. Wkrótce wyjechał do Buenos Aires na zaproszenie prezydenta Argentyny, gdzie przebywał w latach 1927–1950. W Argentynie zaczął pracować w drewnie kebraczo. W latach 30. XX w. stworzył wiele rzeźb drewnianych o tematyce mitologicznej i religijnej, m.in. powstały wtedy takie rzeźby jak „Głowa Meduzy” (ros. «Голова Медузы») z 1938 roku, „Melpomena” (ros. «Мельпомена») z 1939 roku, „Jan Chrzciciel” (ros. «Иоанн Креститель») z 1928 roku.
W 1950 roku wrócił do Związku Radzieckiego i do śmierci w 1959 roku mieszkał i pracował w Moskwie. Przez jemu współczesnych Erzia nazywany był „rosyjskim Rodinem”. Został pochowany w stolicy Republiki Mordowskiej Sarańsku.
Upamiętnienie.
W stolicy Mordowii Sarańsku założono Muzeum Sztuk Pięknych Republiki Mordwińskiej im. S.D. Erzii, które ma największe zbiory jego prac – ponad 200.

</doc>
<doc id="3969662" url="https://pl.wikipedia.org/wiki?curid=3969662" title="2013 Idol Star Athletics – Archery Championships">
2013 Idol Star Athletics – Archery Championships

2013 Idol Star Athletics – Archery Championships () – szósta edycja ISAC. Zawody odbyły się 28 stycznia 2013 roku Goyang Gymnasium w Goyang (Korea Południowa). Były transmitowane przez stację MBC 11 lutego 2013 roku (część została wyemitowana 20 lutego). 150 zawodników podzielonych na 10 drużyn konkurowało ze sobą w 10 konkurencjach.

</doc>
<doc id="3969664" url="https://pl.wikipedia.org/wiki?curid=3969664" title="Ireneusz Felczak">
Ireneusz Felczak

Ireneusz Bolesław Felczak, (ur. 15 sierpnia 1943, zm. 19 stycznia 2010 w Sochaczewie w woj. mazowieckim) – inżynier budownictwa lądowego, polski samorządowiec, Naczelnik Miasta Sochaczew w okresie PRL, Burmistrz Sochaczewa w okresie III Rzeczypospolitej. 
Życiorys.
Naczelnik Miasta Sochaczew w okresie 1982–1990 roku. Był najdłużej sprawującym swoją funkcję naczelnikiem Sochaczewa. W tym okresie zbudowano 1/3 wszystkich dzisiejszych (stan na rok 2010) zasobów mieszkaniowych miasta, rozbudowano Przedsiębiorstwo Gospodarki Komunalnej i Mieszkaniowej, wyremontowano też gruntownie Muzeum Ziemi Sochaczewskiej oraz rozpoczęto budowę Szpitala Miejskiego. W okresie od 1 sierpnia 1994 roku do października 1999 roku Burmistrz Sochaczewa. W okresie piastowania stanowiska burmistrza przez Ireneusza Felczaka rozstrzygnęły się sprawy administracyjne dotyczące obwodnicy Sochaczewa, rozpoczęto przygotowania do budowy basenu miejskiego oraz sali gimnastycznej przy Szkole Podstawowej nr 6 (obecnym Gimnazjum nr 2) oraz prowadzono prace przy wymianie przestarzałej sieci ciepłowniczej. Zmarł 19 stycznia 2010 roku w wieku 67 lat, pochowany na Cmentarzu Komunalnym na Wypalenisku.

</doc>
<doc id="3969665" url="https://pl.wikipedia.org/wiki?curid=3969665" title="Maraton w Porto">
Maraton w Porto

Maraton w Porto – maratoński bieg uliczny rozgrywany co roku w Porto, w Portugalii. Pierwsza edycja maratonu odbyła się 17 października 2004 roku. Od początku w zawodach uczestniczyli zarówno mężczyźni, jak i kobiety. Bieg odbywa się każdego roku w październiku lub w listopadzie.
Lista zwycięzców.
Lista zwycięzców maratonu w Porto:

</doc>
<doc id="3969667" url="https://pl.wikipedia.org/wiki?curid=3969667" title="Evelis Jazmin Aguilar Torres">
Evelis Jazmin Aguilar Torres



</doc>
<doc id="3969668" url="https://pl.wikipedia.org/wiki?curid=3969668" title="Evelis Aguilar">
Evelis Aguilar

Evelis Aguilar (ur. 3 stycznia 1993) – kolumbijska lekkoatletka specjalizująca się w wielobojach, a na początku swojej kariery także w biegach sprinterskich.
Jako juniorka zdobywała medale mistrzostw Ameryki Południowej. W 2011 wywalczyła pierwszy krążek w seniorskiej imprezie kontynentu w Buenos Aires. Srebrna medalistka igrzysk panamerykańskich z Guadalajary w tym samym roku w biegu rozstawnym 4 × 400 metrów. Na eliminacjach zakończyła udział w mistrzostwach świata juniorów w Barcelonie (2012). Złota medalistka mistrzostw Ameryki Południowej w 2015. Uczestniczka mistrzostw ibero-amerykańskich w Rio de Janeiro oraz igrzysk olimpijskich w tym samym miejscu (2016), podczas których wywalczyła odpowiednio srebro oraz uplasowała się na piętnastej pozycji w siedmioboju. Rok później nie ukończyła rywalizacji siedmioboistek podczas światowego czempionatu w Londynie.
Złota medalistka mistrzostw Kolumbii.
Rekord życiowy: 6346 pkt. (14 marca 2021, Ibagué) – rekord Ameryki Południowej.

</doc>
<doc id="3969669" url="https://pl.wikipedia.org/wiki?curid=3969669" title="Evelyn Aguilar">
Evelyn Aguilar



</doc>
<doc id="3969671" url="https://pl.wikipedia.org/wiki?curid=3969671" title="Janusz Koterwa">
Janusz Koterwa

Janusz Koterwa (ur. 16 kwietnia 1958 w Zawierciu) – polski piłkarz, grający na pozycji obrońcy.
Kariera.
Na początku kariery grał w LKS Wysoka. W 1977 roku został piłkarzem Zagłębia Sosnowiec. W barwach klubu rozegrał 208 meczów w I lidze (według innych źródeł – 240), a w sezonie 1985/1986 spadł z klubem do II ligi. W 1987 roku przeszedł do AKS Niwka Sosnowiec. Po spadku klubu z III ligi został zawodnikiem MCKS Czeladź. Po roku gry w czeladzkim zespole został piłkarzem GKS Bełchatów. W sezonie 1990/1991 awansował z GKS do II ligi. W GKS Bełchatów grał do 1993 roku.
Po zakończeniu kariery piłkarskiej pracował w Zagłębiu Sosnowiec w charakterze skauta.

</doc>
<doc id="3969672" url="https://pl.wikipedia.org/wiki?curid=3969672" title="Franciszka Baumgarten">
Franciszka Baumgarten

Franciszka Baumgarten, Franziska Baumgarten-Tramer (ur. 26 listopada 1889 w Łodzi, zm. 1 marca 1970 w Bernie) – szwajcarska psycholożka polskiego pochodzenia, profesor honorowy Uniwersytetu w Bernie.
Byłą córką łódzkiego fabrykanta Rafała Baumgartena i Liby z domu Lubliner. Studiowała na Uniwersytecie Jagiellońskim, w Paryżu i na Uniwersytecie w Zurychu, uczęszczała też na wykłady na Uniwersytecie w Bonn i Uniwersytecie Fryderyka Wilhelma w Berlinie. Pracę doktorską obroniła na Uniwersytecie w Zurychu w 1910 roku. Przez pewien czas przebywała w Łodzi, by po wojnie wyjechać do Berna i tam wykładać na uczelni. W 1924 roku wyszła za mąż za psychiatrę Moritza Tramera. W 1929 roku habilitowała się. Była autorką licznych prac w języku niemieckim, francuskim i polskim. Zmarła w 1970 roku. Jej spuścizna przechowywana jest w Schweizerisches Literaturarchiv w Bernie. W 1996 roku ukazała się biografia Franciszki Baumgarten.

</doc>
<doc id="3969679" url="https://pl.wikipedia.org/wiki?curid=3969679" title="Sue Saad and the Next">
Sue Saad and the Next

Sue Saad and the Next – amerykański zespół new wave założony w 1978 roku w Los Angeles. Początkowo określany zespołem jednego przeboju, status kultowego osiągnął dopiero po rozpadzie w 1986 roku. Grupa zyskała popularność dzięki ścieżkom dźwiękowym filmów lat osiemdziesiątych, takich jak "W rytmie rock and rolla" ("Rodie," 1980), "Wzór piękności" ("Looker," 1981) i "Radioaktywne sny" ("Radioactive Dreams," 1985). Saad osobiście wystąpiła w "Radioaktywnych snach""," śpiewała też główny motyw we "Wzorze piękności".
Historia.
Sue Marie Saad, James Lance i Anthony "Tony" Lloyd Riparetti dorastali w Santa Barbara w Kalifornii, tam też poznali się podczas nauki w miejscowym gimnazjum. Dzieląc wspólne pasje muzyczne, rozpoczęli współpracę zakładając swój pierwszy projekt muzyczny "Calliope". W tym składzie grupa nagrała kilka singli odnosząc pewne sukcesy. Jeden z singli, zatytułowany "We've Made It" tak jednak rozsierdził miejscowego DJ'a, że ten połamał go w trakcie odtwarzania wygłaszając jednocześnie jednoznaczną tyradę na temat twórczości zespołu.
W roku 1978 członkowie założyli nowy zespół Sue Saad and the Next przenosząc się jednocześnie początkowo do San Francisco a ostatecznie do Los Angeles w poszukiwaniu zajęcia. W tym czasie powstały pierwsze utwory grupy, nagrywane początkowo na czterościeżkowym magnetofonie "Rodney Sound". Z czasem do zespołu dołączył gitarzysta Billy Anstatt i basista Bobby Manzer, muzycy studyjni występujący ówcześnie w musicalu rockowym "Zen Boogie", a poszukujący zajęcia w regularnym zespole muzycznym. W tym składzie grupa zaczęła występować w klubach Los Angeles oraz podczas rozmaitych imprez, udało im się też podpisać kontrakt z wytwórnią Warner Bros. Records na tworzenie muzyki do filmów. Zaciekawiony grupą Ed Silvers, szef wytwórni Warner Bros. skierował grupę do Richarda Perry'ego, właściciela wytwórni Planet Records. Pod koniec roku 1979 w tej właśnie wytwórni podpisali kontrakt na wydanie swej debiutanckiej płyty. Wraz z Markiem Safanem i The Cretones byli pierwszymi nowofalowym artystami nagrywającymi w tej wytwórni.
Debiutancki album wyprodukowany został wspólnie siłami Jamesa Lance i Richarda Perry'ego, ten drugi pierwszy raz podzielił się udziałami w produkcji, a wszystkie utwory na płytę napisali Lance, Riparetti i Saad. Nagrywanie płyty, zatytułowanej po prostu "Sue Saad and the Next" zajęło niecałe dwadzieścia dni, a koszty zamknęły się w kwocie 50,000$. W owym czasie oznaczało to znaczną redukcję względem przyjętych standardów, przyjmujących generalnie koszty nagrań w granicach 125,000-150,000$ i przynajmniej 3 do 6 miesięcy nagrań. Płyta ukazała się w roku 1980 osiągając 131 pozycję na liście US Billboard 200. Jak wspominał później Perry, piosenki z albumu "wywołują młodzieńczą pasję wzbogaconą w łupieżną wiedzę dorosłych, a także opisują trudny obraz życia codziennego w Ameryce oraz sposoby, w jaki mogą je rozświetlić celebrując rock and rolla""." Płyta była czwartym wydawnictwem firmowanym przez Richarda Perry'ego i zebrała pozytywne recenzje kojarząc się z dokonaniami Pat Benatar i Blondie dając zespołowi rozpoznawalność również za granicą.
W tym samym roku muzyka zespołu została wykorzystana w komedii "W rytmie rock and rolla" wspólnie z takimi artystami jak Meat Loaf, Eddie Rabbitt, Jerry Lee Lewis, Roy Orbison, Emmylou Harris, The Joe Ely Band, Teddy Pendergrass, Jay Ferguson i Pat Benatar. Reżyser filmu do tego stopnia lubił muzykę zespołu, że jedna ze scen odbywająca się na autostradzie została napisana specjalnie pod jedną z ich piosenek "Double Yellow Line".
Zespół odbywał koncerty w całych Stanach Zjednoczonych, odbył też tournée po Europie wspólnie z zespołami UFO oraz Boomtown Rats. Pod koniec 1981 roku odbył też szereg koncertów zorganizowanych przez teksańskiego promotora Jacka Orbina.
Następne kilka lat to praca przy ścieżkach dźwiękowych filmów "Wzór piękności" ("Looker," 1981) i "Radioaktywne sny" ("Radioactive Dreams," 1985). Utwór "Radioactive Dreams" jak i trzy inne utwory grupy, "Guilty Pleasure", "She's A Fire" i "When Lightning Strikes", ukazały się na oficjalnym soundtracku wydanym do filmu "Radioaktywne sny." W filmie tym wystąpiła sama Sue Saad grając niewielką rolę wokalistki punkrockowej wykonującej utwór "Guilty Pleasure", jest to zgodnie uznawany przez fanów jeden z najbardziej zapadających w pamięć momentów filmu.
Jeszcze podczas nagrywania "Radioaktywnych snów", reżyser filmu Albert Pyun wystąpił z propozycją dla Jamesa Lance'a i Tony Riparettiego nagrywania muzyki do kolejnych swych filmów "Say Yes" (1986), "Commando Squad" (1987), "Obcy z Los Angeles" ("Alien from L.A.," 1988) i "Rozgniatacz Mózgów" ("Brainsmasher... A Love Story," 1993). Mimo iż Lance ostatecznie zrezygnował ze współpracy, Riparetti pozostał z Pyunem i kontynuował nagrywanie muzyki do takich jego filmów jak "Omega Doom" (1997), "Mean Guns" (1997), "Postmortem" (1998), "Invasion" (2005) czy "Left for Dead" (2007), współpracował też jakiś czas z grupą Beastie Boys. Sukcesy Riparettiego skłoniły go do założenia własnej wytwórni muzycznej Sound Logic, która tworzy muzykę do filmów oraz edytuje dźwięk dla niskobudżetowych filmów z jego studia filmowego North Calle César Chávez w Santa Barbara. W kwietniu 2008 roku Riparetti i działalność jego firmy opisana została w magazynie "Santa Barbara Independent".
W latach osiemdziesiątych zeszłego wieku zespół Sue Saad and the Next własnym sumptem nagrał materiał na jeszcze jedną płytę długogrającą, zatytułowaną "Long Way Home". Album nie został jednak ówcześnie opublikowany, czekając trzydzieści lat na ukazanie się ostatecznie 11 stycznia 2016 roku. Reedycja albumu w formacie MP3 opublikowana została w serwisie Amazon a w postaci AAC w serwisie iTunes.
Utwory zespołu bywały coverowane przez takich artystów jak Kim Carnes, Sheena Easton czy Uriah Heep.
Styl muzyczny.
Muzyka zespołu, będącego jednym z prekursorów nurtu nowej fali, nie daje się jednoznacznie sklasyfikować. Utwory wykorzystywane w ścieżkach dźwiękowych są najczęściej bardzo dynamiczne z rockowym pazurem, utwory zaliczane bywają zarówno do gatunku pop jak i prog rocka czy nawet punkrocka.

</doc>
<doc id="3969681" url="https://pl.wikipedia.org/wiki?curid=3969681" title="Presbyophrenia">
Presbyophrenia



</doc>
<doc id="3969686" url="https://pl.wikipedia.org/wiki?curid=3969686" title="Zmartwychwstały">
Zmartwychwstały

Zmartwychwstały (ang. "Risen") – amerykański dramat biblijny z 2016 roku w reżyserii Kevina Reynoldsa.
Fabuła.
Po zdławieniu buntu Zelotów rzymski trybun Clavius ma na zlecenie Piłata przeprowadzić ukrzyżowanie Jezusa Chrystusa. Trzy dni później otrzymuje zadanie przeprowadzenia śledztwa w sprawie pogłosek o zmartwychwstaniu żydowskiego mesjasza. Piłat nakazuje mu odnaleźć ciało Jezusa oraz jego uczniów, by w ten sposób nie dopuścić do wybuchu powstania w Jerozolimie przed przybyciem cesarza. Ma mu w tym pomóc Lucius.
Clavius przesłuchuje strażników grobu oraz ludzi, którzy mieli styczność z Jezusem, lecz nie uzyskawszy odpowiedzi co się stało z ciałem, nakazuje sprawdzenie grobów ostatnio zmarłych. W końcu odnajduje niezidentyfikowane zwłoki, które zabiera do Piłata twierdząc, że to Jezus. Jakiś czas później niespodziewanie odkrywa w jednym z domów zmartwychwstałego Jezusa wraz z apostołami. Po tym wydarzeniu zaprzestaje dalszych poszukiwań i rozprasza wojska, nie ujawniając jednocześnie swojego odkrycia. Postanawia porzucić też politeizm i udać się z apostołami w podróż do Galilei.
Tymczasem Piłat przekonany, że został zdradzony przez Claviusa, wysyła za nim oddział żołnierzy. Udaje mu się uniknąć pościgu i dotrzeć do Galilei, gdzie ponownie spotyka Chrystusa. Jest tam świadkiem uzdrowienia trędowatego oraz wniebowstąpienia Jezusa.

</doc>
<doc id="3969687" url="https://pl.wikipedia.org/wiki?curid=3969687" title="Marcin Kozubek">
Marcin Kozubek

Marcin Kozubek (ur. 21 czerwca 1978 w Gdańsku) – polski łyżwiarz figurowy, startujący w parach tanecznych z Agatą Błażowską. Uczestnik mistrzostw świata i Europy, brązowy medalista zimowej uniwersjady (1999), medalista zawodów międzynarodowych oraz mistrz Polski (1999). Po zakończeniu kariery sportowej w 2002 roku został sędzią Międzynarodowej Unii Łyżwiarskiej (ISU) w konkurencji par tanecznych.
Osiągnięcia.
Z Agatą Błażowską

</doc>
<doc id="3969688" url="https://pl.wikipedia.org/wiki?curid=3969688" title="Janusz Stryjewski">
Janusz Stryjewski

Janusz Stryjewski (ur. 12 lipca 1985) – polski skoczek wzwyż i trener lekkoatletyczny.
Jako zawodnik reprezentował kluby MKS Przasnysz (1999-2004) i AZS-AWF Biała Podlaska (2005-2009). Był m.in. brązowym medalistą nieoficjalnych mistrzostw Polski młodzików (Mały Memoriał Janusza Kusocińskiego) w 2000 (1.85) i finalistą mistrzostw Polski seniorów (6. miejsce w 2007 z wynikiem 2.05). Rekordy życiowe: skok wzwyż - 2.10 (2006), skok w dal - 6.28 (2002).
Trener KS Agros Zamość i OKA Zamość. Jest m.in. współautorem sukcesów Szymona Kiecany, dwukrotnego mistrza Polski w skoku wzwyż i szóstego zawodnika mistrzostw Europy w 2012. W 2015 uznany najlepszym trenerem Zamościa.

</doc>
<doc id="3969689" url="https://pl.wikipedia.org/wiki?curid=3969689" title="Franziska Baumgarten">
Franziska Baumgarten



</doc>
<doc id="3969690" url="https://pl.wikipedia.org/wiki?curid=3969690" title="Franziska Baumgarten-Tramer">
Franziska Baumgarten-Tramer



</doc>
<doc id="3969699" url="https://pl.wikipedia.org/wiki?curid=3969699" title="BØRNS">
BØRNS

BØRNS, właśc. Garrett Borns (ur. 7 stycznia 1992) – amerykański piosenkarz i autor tekstów piosenek, pochodzący z Grand Haven w stanie Michigan. Artysta rozpoczął swoją karierę wydając minialbum "A Dream Between" w 2012 roku, natomiast debiutancki album studyjny artysty "Dopamine" miał premierę 16 października 2015 roku.
Życie i kariera.
Młodość i początki kariery.
Wychowując się w Grand Haven, Michigan, BØRNS zainteresował się w sztuką. W wieku 10 lat, był profesjonalnym magikiem występującym pod pseudonimem "Garrett the Great". Jako trzynastolatek, będąc w siódmej klasie w szkole White Pines Middle School, wygrał Gold Key Award (ang. nagroda Złotego Klucza) w National Scholastic Art Award (ang. Krajowa Nagroda Sztuki Scholastycznej) oraz otrzymał 8000 dolarów stypendium naukowego w college'u Kendall College of Art and Design (części stanowego uniwersytetu Ferris State University) w Grand Rapids.
Rozpoczynając muzyczną karierę BØRNS pod pseudonimem Garrett Borns brał udział w programie TEDx, występując ze swoim ukulele. W 2013 roku BØRNS wyjechał z Nowego Jorku, gdzie wówczas mieszkał, do Los Angeles. Niedługo potem nazwał LA swoim domem. W ciągu kilku tygodni od przeprowadzki, BØRNS napisał singiel "10,000 Emerald Pools". Współtwórcą utworu jest Jack Kennedy.
BØRNS odniósł sukces także w przemyśle modowym. Po występie w programie "The Tonight Show With Jimmy Fallon," Gucci zauważył piosenkarza i zaoferował mu współpracę. BØRNS był także liderem w ruchu "gender-bender" (ang. zmiana płci, łamanie ogólnoprzyjętych zasad związanych z płcią) promując lakier do paznokci oraz crop-topy w mediach społecznościowych. Artysta przyznaje także, że jego androgyniczny głos i wygląd doprowadził wiele osób do pomylenia go z kobietą.
"Candy" EP "i" "Dopamine" (od 2014).
10 listopada 2014 roku debiutancki singiel BØRNS, "10,000 Emerald Pools", został wydany przez Interscope Records, wraz z wydaniem debiutanckiej EP, "Candy."
BØRNS kilka razy pojawiał się w telewizji oraz talk-show, między innymi "Conan" i "Le Before du Grand Journal" we Francji, 5 marca 2015 roku. Piosenkarz zaczął występować na żywo jako support dla MisterWives na ich trasie koncertowej MisterWives' "Our Own House Tour". 24 lipca 2015 roku był gwiazdą wieczoru w klubie Electrowerkz w Londynie. W lipcu i sierpniu towarzyszył Charli XCX i Bleachers na ich trasie "Charli and Jack Do America Tour" oraz wystąpił na festiwalu Lollapalooza w Chicago, 30 lipca 2015 roku. Artysta pojawił się także na festiwalach Life Is Beautiful i Austin City Limits Music Festival w październiku.
Występ BØRNS w klubie jazzowym Iridium Jazz Club w Nowym Jorku został nagrany przez American Public Broadcasting Service (PBS) dla ich serii koncertów emitowanych ogólnokrajowo w lutym 2016 roku. BØRNS wystąpił także na festiwalu Coachella Valley Music and Arts Festival 2016.
17 sierpnia 2015 roku jego debiutancki album studyjny "Dopamine" i jego okładka zostały ujawnione, podczas gdy data wydania albumu została ogłoszona na 16 października 2015 roku.

</doc>
<doc id="3969708" url="https://pl.wikipedia.org/wiki?curid=3969708" title="Uhunoma Naomi Osazuwa">
Uhunoma Naomi Osazuwa



</doc>
<doc id="3969709" url="https://pl.wikipedia.org/wiki?curid=3969709" title="Uhunoma Osazuwa">
Uhunoma Osazuwa

Uhunoma Naomi Osazuwa (ur. 23 listopada 1987 w Oakland) – nigeryjska lekkoatletka specjalizująca się w wielobojach, dwukrotna olimpijka.
W 2011 zajęła jedenaste miejsce na uniwersjadzie w Shenzhen. W tym samym roku podczas igrzysk afrykańskich w Maputo zdobyła srebrny medal w rywalizacji skoczkiń wzwyż. Brązowa medalistka mistrzostw Afryki z Porto-Novo oraz uczestniczka igrzysk olimpijskich w Londynie (2012). Osiemnastka wieloboistka światowego czempionatu z Pekinu i mistrzyni igrzysk afrykańskich z 2015. Rok później wywalczyła złoty medal mistrzostw Afryki oraz uplasowała się na 29. miejscu podczas olimpijskiego konkursu siedmioboistek w Rio de Janeiro.
Złota medalistka mistrzostw Nigerii.
Rekord życiowy: siedmiobój – 6153 pkt. (25 czerwca 2016, Durban) – rekord Nigerii; pięciobój – 4206 pkt. (10 lutego 2012, Genewa).

</doc>
<doc id="3969711" url="https://pl.wikipedia.org/wiki?curid=3969711" title="10000">
10000



</doc>
<doc id="3969718" url="https://pl.wikipedia.org/wiki?curid=3969718" title="Kaplica ewangelicka w Cieszynie-Krasnej">
Kaplica ewangelicka w Cieszynie-Krasnej

Kaplica ewangelicka w Cieszynie-Krasnej – ewangelicka kaplica cmentarna w Cieszynie, w dzielnicy Krasna w województwie śląskim w Polsce.
Historia.
Ewangelicy z Krasnej należeli do parafii w Cieszynie od momentu jej powstania. Odległość od Kościoła Jezusowego i tamtejszego cmentarza powodowała trudności szczególnie dla organizacji pogrzebów oraz troszczenia się o groby. W związku z tym 5 kwietnia 1908 roku odbyło się zebranie miejscowych parafian odnośnie do budowy własnego cmentarza z kaplicą. Na zebraniu powołano Wydział Cmentarny, a Jan Mendrok ofiarował pole potrzebne pod budowę. Zebrano również środki finansowe i zawiązano Komitet Budowy Kaplicy.
Kolejne zebranie miało miejsce 5 listopada 1910 roku. Ustalono wtedy konieczność postawienia kaplicy, na którą środki zgromadzone zostaną poprzez składki wiernych oraz przekazanie części pieniędzy zebranych podczas poprzedniego zgromadzenia. Budowa była w większości prowadzona przez samych parafian, zajmowali się oni także wypalaniem cegły. Po zakończeniu prac zadbano o wyposażenie świątyni. W późniejszych latach na wieży zamontowano dwa dzwony o wadze 400 kg i 250 kg, które podczas I wojny światowej zostały zajęte i przetopione na kule armatnie.
W kaplicy cmentarnej nabożeństwa odbywały się jedynie z okazji Pamiątki Założenia, Dziękczynnego Święta Żniw i pogrzebów. Parafianie nadal uczęszczali do Kościoła Jezusowego.
Obecnie kaplica należy w dalszym ciągu do Parafii Ewangelicko-Augsburskiej w Cieszynie. Nabożeństwa odbywają się co dwa tygodnie oraz z okazji świąt parafialnych.

</doc>
<doc id="3969722" url="https://pl.wikipedia.org/wiki?curid=3969722" title="Heather Miller">
Heather Miller



</doc>
<doc id="3969723" url="https://pl.wikipedia.org/wiki?curid=3969723" title="Heather Miller Koch">
Heather Miller Koch



</doc>
<doc id="3969724" url="https://pl.wikipedia.org/wiki?curid=3969724" title="Heather Miller-Koch">
Heather Miller-Koch

Heather Miller-Koch (ur. 30 marca 1987 w Madison) – amerykańska lekkoatletka specjalizująca się w wielobojach.
Srebrna medalistka igrzysk panamerykańskich z Toronto (2015). Rok później zadebiutowała na igrzyskach olimpijskich w Rio de Janeiro, zajmując osiemnaste miejsce w rywalizacji siedmioboistek.
Medalistka mistrzostw Stanów Zjednoczonych.
Rekord życiowy: siedmiobój – 6423 pkt. (10 lipca 2016, Eugene); pięciobój – 4105 pkt. (1 marca 2013, Albuquerque).

</doc>
<doc id="3969727" url="https://pl.wikipedia.org/wiki?curid=3969727" title="Quercus oidocarpa">
Quercus oidocarpa

Quercus oidocarpa Korth. – gatunek rośliny z rodziny bukowatych ("Fagaceae" Dumort.). Występuje naturalnie w Malezji oraz Indonezji (na Sumatrze, Jawie i w Kalimantanie). 
Biologia i ekologia.
Rośnie w lasach pierwotnych. Występuje na wysokości do 1500 m n.p.m.

</doc>
<doc id="3969734" url="https://pl.wikipedia.org/wiki?curid=3969734" title="Maggie Malone">
Maggie Malone

Maggie Malone (ur. 30 grudnia 1993 w College Station) – amerykańska lekkoatletka specjalizująca się w rzucie oszczepem.
Uczestniczka igrzysk olimpijskich w Rio de Janeiro (2016), w których odpadła w eliminacjach konkursu oszczepniczek, zajmując 25. miejsce.
Złota medalistka mistrzostw Stanów Zjednoczonych w 2016 oraz mistrzostw NCAA z tego samego roku.
Rekord życiowy: 67,40 (17 lipca 2021, East Stroudsburg) były rekord Stanów Zjednoczonych.

</doc>
<doc id="3969739" url="https://pl.wikipedia.org/wiki?curid=3969739" title="Kościół ewangelicki w Bażanowicach">
Kościół ewangelicki w Bażanowicach

Kościół ewangelicki w Bażanowicach – kościół ewangelicko-augsburski w Bażanowicach, w województwie śląskim w Polsce. Należy do parafii ewangelicko-augsburskiej w Cieszynie.
Historia.
Wieś Bażanowice nie posiadała nigdy wcześniej żadnego obiektu sakralnego mogącego służyć miejscowym ewangelikom. Nie było miejsca dla spotkań parafialnych, a lekcje religii odbywały się w mieszkaniach prywatnych.
Inicjatywa powstania Domu Katechetycznego zrodziła się, kiedy na przełomie lat 1977-1978 Zofia Szurman ofiarowała ziemię na rzecz parafii ewangelicko-augsburskiej w Cieszynie. Rozpoczęto starania o uzyskanie pozwolenia na budowę, a 13 marca 1978 r. miało miejsce pierwsze zebranie, na którym utworzono Komitet Wykonawczy.
3 czerwca 1978 odbyło się rozpoczęcie prac i poświęcenie placu pod budowę, w którym udział wzięli księża z Cieszyna. Kamień węgielny, poświęcony przez księdza biskupa Janusza Narzyńskiego, wmurowano 10 września 1978 r. Podczas prac budowlanych napotykano na braki potrzebnych materiałów, korzystano z pomocy z krajów zachodnich.
Salę do nauki religii oddano do użytku 16 września 1979 r., a pierwsze nabożeństwo miało miejsce 5 czerwca 1980 r. Chór działający przy kościele rozpoczął pracę 19 listopada tego samego roku.
Kościół poświęcony został przez biskupa Janusza Narzyńskiego 13 września 1981 r.
Architektura.
Kościół zaprojektował Stanisław Kwaśniewicz, Karol Gaś i Henryk Raszka (konstrukcja).
Jest to budowla dwukondygnacyjna o kubaturze 2900 m³, powstała na planie regularnego wieloboku. Główny ustrój konstrukcyjny stanowi szkielet żelbetowy oparty na słupie środkowym oraz słupach wtopionych w ściany zewnętrzne. Połacie dachowe zbudowano z drewnianych, deskowych dźwigarów kratowych i pierściennych. Na niskim parterem postawiono monolityczne żelbetowe stropy zbrojone.
Na parterze położona jest sala nabożeństw, dysponująca 180 miejscami siedzącymi. Ołtarz umiejscowiono naprzeciwko wejścia głównego. Poniżej parteru znajduje się sala katechetyczna, sala zebrań, pomieszczenia sanitarne oraz kotłownia i mieszkanie gospodarza budynku. Kondygnacje zostały połączone wewnętrzną klatką schodową.
Komin centralnego ogrzewania służy dodatkowo jako dzwonnica.

</doc>
<doc id="3969741" url="https://pl.wikipedia.org/wiki?curid=3969741" title="Dziura na Półce">
Dziura na Półce

Dziura na Półce – jaskinia, a właściwie schronisko, w Dolinie Miętusiej w Tatrach Zachodnich. Wejście do niej znajduje się w południowo-wschodnim zboczu Miętusich Turni opadających do Małej Świstówki, powyżej Jaskini Miętusiej Wyżniej, na wysokości 1454 metrów n.p.m. Jaskinia jest pozioma, a jej długość wynosi 5,5 metrów.
Opis jaskini.
Jaskinię stanowi ciasny korytarz, na początku idący w dół, a następnie w górę, zaczynający się w bardzo małym otworze wejściowym. Po kilku metrach zakręca on w lewo i kończy się szczeliną nie do przejścia.
Przyroda.
W jaskini występują nacieki grzybkowe. Ściany są wilgotne, brak jest na nich roślinności.
Historia odkryć.
Jaskinię odkryli oraz sporządzili jej plan i opis S. Dmowska i Z. Nowak w 1988 roku. Otwór jaskini znajduje się na wyraźnej półce skalnej, stąd jej nazwa.

</doc>
<doc id="3969744" url="https://pl.wikipedia.org/wiki?curid=3969744" title="Tatsiana Korzh">
Tatsiana Korzh



</doc>
<doc id="3969745" url="https://pl.wikipedia.org/wiki?curid=3969745" title="Tacciana Korż">
Tacciana Korż

Tacciana Alaksandrauna Korż (biał. Таццяна Аляксандраўна Корж; ur. 17 marca 1993) – białoruska lekkoatletka specjalizująca się w rzucie oszczepem.
Ósma zawodniczka młodzieżowych mistrzostw Europy z Tallinna (2015).
Uczestniczka igrzysk olimpijskich w Rio de Janeiro (2016), w których nie zdołała awansować do finału konkursu oszczepniczek, zajmując w eliminacjach 26. miejsce.
Medalistka mistrzostw Białorusi oraz reprezentantka kraju w zimowym pucharze Europy w rzutach.
Rekord życiowy: 62,10 (1 czerwca 2016, Mińsk).

</doc>
<doc id="3969749" url="https://pl.wikipedia.org/wiki?curid=3969749" title="Daniel Bachrach">
Daniel Bachrach

Daniel W. Bachrach (1881 – ok. 1943) – aspirant Policji Państwowej, naczelnik Urzędu Śledczego w Nowogródku, detektyw londyńskiej City Police, pisarz.
Życiorys.
Urodzony 1881 w żydowskiej rodzinie, do Anglii przybył w celu podjęcia pracy w fabryce wyrobów włókienniczych swojego stryja. Według własnej relacji po rozwiązaniu zagadki morderstwa w pociągu Londyn-Dover, w którym przypadkowo przebywał, zatrudniony jako tłumacz języków słowiańskich w londyńskiej City Police. 
Co najmniej od 1904 był detektywem kontraktowym londyńskiej City Police (współpracował czasami ze Scotland Yardem), pozostawał w jej służbie jeszcze 1910. Według własnych relacji uczestniczył tam w słynnym śledztwie dotyczącym zaginięcia Cory Crippen, a nawet podążał do Kanady za mordercą. Następnie pracował w policji kijowskiej jako starszy przodownik u naczelnika Rudoja. W 1917 wstąpił do Milicji Miejskiej w Warszawie. W latach 1918–1926 aspirant i kierownik tzw. brygady fałszerskiej w Urzędzie Śledczym w Warszawie, bezpośredni podwładny komisarza Ludwika Mariana Kurnatowskiego (prowadzili razem wiele spraw). Uznawany za jednego z najzdolniejszych funkcjonariuszy policji II Rzeczypospolitej, określany „warszawskim Sherlockiem Holmesem”. 
W 1922 delegowany na Kresy, do województwa nowogródzkiego w celu organizowania ekspozytur śledczych, następnie Naczelnik Urzędu Śledczego w Nowogródku. 
W 1926 r. zwolniony z policji pod zarzutem nadużyć, 29 października tegoż roku aresztowany pod zarzutem szpiegostwa i osadzony w Cytadeli. Oskarżony o doprowadzenie agenta niemieckiego wywiadu do polskich instalacji wojskowych niedaleko Wilna. Bachrachowi nie dowiedziono winy i celowości jego zachowania. Następnie podejrzewany przez warszawską prokuraturę o szefowanie szajce fałszerzy paszportów. Międzynarodowa akcja na szeroką skalę była prowadzona przez policję polską, niemiecką i francuską. W Paryżu zatrzymano ponad dwustu posiadaczy fałszywych paszportów i deportowano do Polski. Proces Bachrach trwał od 1927 do 1930. W 1930 Bachrach został uniewinniony, nie dowiedziono mu zarzucanych czynów, a świadkowie zniknęli. Według innego źródła Bachrach przyznał się, skazano na długoletnie więzienie, jednak po pewnym czasie wyszedł za kaucją i opuścił Polskę. 
W 1929 wyjechał do Berlina. gdzie założył biuro detektywistyczne. Miał wytropić m.in. słynnego wampira z Düsseldorfu. 
W 1933 miał miejsce w Warszawie proces sądowy, w którym Bachrach był oskarżony o szefowanie szajce przemytników futer, złota, jedwabiów i brylantów wraz z małżeństwem Salów z Katowic (znanych fałszerzy) oraz Nutą Pomerancblumem. 16 października Daniel Bachrach został uniewinniony, natomiast członków bandy skazano na kilka lat więzienia. Według niepotwierdzonych relacji Bachrach po procesie ponownie wyjechał do Niemiec.
W 1939 umieszczony w księdze gończej wrogów III Rzeszy, przypuszczalnie przed wybuchem wojny wrócił do Warszawy, gdzie zginął podczas Zagłady.
Twórczość literacka.
W latach 1927–1932 r. wydał kilka tomików wspomnień z prowadzonych przez siebie spraw kryminalnych. Większość opowiadań publikowana była w gazetach, m.in. w "Ostatnich wiadomościach krakowskich" w latach 1931-35. Dopiero od 2018 r. są one publikowane w formie książkowej w serii "Kryminały przedwojennej Warszawy".

</doc>
<doc id="3969758" url="https://pl.wikipedia.org/wiki?curid=3969758" title="Dziura nad Wantulami I">
Dziura nad Wantulami I

Dziura nad Wantulami I – jaskinia, a właściwie schronisko, w Dolinie Miętusiej w Tatrach Zachodnich. Wejście do niej położone jest w pobliżu Wołowego Żlebu, powyżej Podwójnej Szczeliny, na wysokości 1285 metrów n.p.m. Długość jaskini wynosi 5,5 metrów, a jej deniwelacja 3,5 metrów.
Opis jaskini.
Jaskinię stanowi idący do góry, szczelinowy korytarz z niewielkimi prożkami zaczynający się w wysokim szczelinowym otworze wejściowym, a kończący zawaliskiem.
Przyroda.
W jaskini brak jest nacieków i roślinności.
Historia odkryć.
Jaskinię odkryli oraz dokonali jej pomiarów M. Burkacki i T. Żuławnik w 1988 roku.

</doc>
<doc id="3969760" url="https://pl.wikipedia.org/wiki?curid=3969760" title="XXXTentacion">
XXXTentacion

XXXTentacion, właściwie Jahseh Dwayne Ricardo Onfroy (ur. 23 stycznia 1998 w Plantation, zm. 18 czerwca 2018 w Deerfield Beach) – amerykański raper, piosenkarz i autor tekstów. Jego teksty dotykały tematów m.in. depresji i alienacji, zaś gatunki jakie tworzył były zróżnicowane od hip hopu i nu metalu do R&amp;B i lo-fi. Był uważany za jednego z czołowych przedstawicieli nurtu emo rapu.
Swój debiutancki album „17” wydał 25 sierpnia 2017 roku. Drugi album, „?”, ukazał się 16 marca 2018 roku i zdobył pierwsze miejsce w rankingu Billboard 200.
Wczesne życie.
Jahseh urodził się 23 stycznia 1998 roku w dupie na Florydzie, jego rodzice pochodzili z Jamajki. Jego ojciec; Dwayne'a Ricardo Onfroy, dał mu na imię Jahseh na cześć piosenki Boba Marleya „So Jah Seh”. XXXTentacion stwierdził, że ma również egipskie, syryjskie, indyjskie i prawdopodobnie włoskie pochodzenie w wywiadzie dla The Beat w 2017 roku. Miał troje rodzeństwa. XXXTentacion był wychowywany głównie przez swoją babcię Collette Jones, jego matka; Cleopatra Eretha Dreena Bernard nie mogła się nim opiekować z powodu problemów osobistych. Kiedy Onfroy miał sześć lat, rzekomo próbował dźgnąć mężczyznę który próbował zaatakować jego matkę. Na początku 2008 roku, kiedy Jasheh miał 10 lat, jego ojciec został skazany na dziewięć lat pozbawienia wolności.
XXXTentacion zainteresował się muzyką po tym, jak jego ciotka namówiła go, by zaczął uczęszczać do szkolnego chóru, a później do chóru kościelnego. Jednak wkrótce został wyrzucony ze szkolnego chóru po tym, jak zaatakował innego ucznia. X uczęszczał do gimnazjum w Margate, z którego został później wydalony po serii bójek. Następnie przez pół roku uczęszczał do Sheridan House Family Ministries. W tym samym okresie Onfroy zaczął słuchać nu-metalu, hard rocka i rapu, co zainspirowało go do nauki gry na pianinie i gitarze.
W późniejszym czasie Jasheh uczęszczał do Piper High School, jednak porzucił edukacje w dziesiątej klasie. Podczas nauki w liceum opisywał siebie jako „nieprzystosowanego”,cichego, niepewnego i przygnębionego, Onfroy wdawał się też często w konfrontacje fizyczne.
Rozpoczął komponowanie muzyki po wyjściu z zakładu poprawczego w 2012 roku, w tym czasie udostępniał swoje piosenki na Facebooku, oraz pokazywał je znajomym. Nikt wówczas nie brał jego twórczości na poważnie. Piosenki te nie są nigdzie dostępne i są zaginione, owego konta na Facebooku już dawno nie ma.
Kariera.
2013– 2016: Początki.
Pierwszy jego dostępny utwór to „News/Flock”. Opublikował tę piosenkę 17 czerwca 2013 roku na swoje konto SoundCloud. Z czasem przesyłał tam także swoje inne prace. Gdy przebywał w areszcie dla nieletnich za zarzut posiadania broni, poznał Stokeleya Goulbourne'a, innego artystę znanego pod pseudonimem Ski Mask the Slump God. Onfroy i Goulbourne zostali dobrymi przyjaciółmi i zaczęli wspólnie pracować nad muzyką. Wspominając swój pobyt w areszcie, Onfroy powiedział, że szanował funkcjonariuszy i personel placówki oraz chronił swoich znajomych przed innymi więźniami, w tym homoseksualnym współwięźniem, którego Onfroy zaatakował za to, że rzekomo patrzył się na niego podczas przebierania się. Onfroy później stwierdził, że nie jest homofobem.
Po zwolnieniu z aresztu dla nieletnich, Jasheh i Goulbourne spotkali się ponownie, planowali razem popełnić serię napadów na domy w celu zdobycia pieniędzy, jednakże oboje zrezygnowali z tego pomysłu a Onfroy kupił mikrofon Blue Snowball i zaczął nagrywać muzykę, co przekonało Goulbourne'a do tworzenia również własnych utworów. Po tym, jak Onfroy przyjął pseudonim XXXTentacion, przesłał swoją pierwszą oficjalną piosenkę, zatytułowaną „Vice City”, na SoundCloud. Onfroy twierdził, że czuł, że muzyka była lepszym ujściem dla jego uczuć niż przestępcze życie, a jego ówczesna dziewczyna Geneva Ayala była kimś, kto pomógł mu to zrozumieć. Później zaczął publikować w sieci krótkie fragmenty swoich piosenek, które wkrótce planował wydać. Onfroy w późniejszym czasie dołączył do grupy Very Rare należącej do Ski Mask the Slump Goda, grupa potem przemieniła się w kolektyw Members Only. 11 maja 2014 wydał EP Ice Hotel.
Onfroy wydał kolejną EP, zatytułowaną The Fall, 21 listopada 2014 roku. W 2015 roku Jasheh wydał wspólną EP z Ski Mask the Slump Godem, Members Only Vol. 1. 23 października pojawiła się kontynuacja Members Only Vol. 1, Members Only, Vol. 2 tym razem z udziałem całego kolektywu Members Only. 30 grudnia 2015 roku wydał utwór „Look at Me”.
28 kwietnia 2016 r. Onfroy wydał EP-kę Willy Wonka Was a Child Murderer, utwory z projektu były mocno inspirowane heavy metalem i muzyką indie. W 2016 roku Jasheh rozpoczął pracę jako operator call center jednak w późniejszym czasie z niej zrezygnował na rzecz swojej rozwijającej się kariery muzycznej i zamieszkał z raperem Denzelem Currym. W lipcu 2016 roku Onfroy został aresztowany i oskarżony o kradzież oraz napaść z użyciem broni. Po wpłaceniu kaucji o wysokości 10 000 $, Onfroy opuścił areszt i kontynuował pracę nad swoim debiutanckim, niezależnym albumem o nazwie Bad Vibes Forever, który miał być wydany 31 października 2016 roku. Album jednak został opóźniony z powodu kolejnego aresztowania Onfroya na początku października pod zarzutem pobicia jego ciężarnej dziewczyny. Aresztowanie wywołało duże kontrowersje, kwestią sporną stało się to, czy dziewczyna Onfroya rzeczywiście była w ciąży oraz czy Jasheh rzeczywiście ją zaatakował.
2017: Zwolnienie z więzienia, "Revenge", "17", i "A Ghetto Christmas Carol".
W styczniu 2017 roku „Look at Me” zyskało na popularności, osiągając 34 miejsce na liście Billboard Hot 100 i 33 na kanadyjskim Hot 100. Singel zdobył na popularności dzięki oskarżeniom w stronę kanadyjskiego rapera Drake'a o podobny styl rapowania w swojej piosence „KMT”. Podczas pobytu w więzieniu Onfroy, po przełomie „Look at Me”, zaczął dostawać oferty kontraktu od 6 dużych wytwórni, ostatecznie podpisał kontrakt z Empire Distribution. Po zwolnieniu z więzienia 18 kwietnia 2017 roku wydał jeszcze trzy niezależne piosenki na SoundCloud. W wywiadzie dla WMIB Onfroy ogłosił, że pracuje nad albumami studyjnymi Bad Vibes i 17; a także nad mixtape'm. W wywiadzie dla magazynu XXL powiedział:
Onfroy ogłosił swoją pierwszą ogólnokrajową trasę koncertową 28 kwietnia 2017 roku. Trasa, zatytułowana „The Revenge Tour”, miała łącznie 26 koncertów i wywołała wiele kontrowersji w mediach, podczas jednego z koncertów Onfroy został znokautowany po kłótni na scenie a jeden z widzów został dźgnięty nożem, Onfroy został też wrzucony na barykady przez ochronę. Jasheh ogłosił anulowanie pozostałych koncertów, ponieważ jego kuzyn został zastrzelony 24 czerwca 2017 r. Onfroy brał udział w XXL „2017 Freshman Class”. XXXTentacion wydał swój debiutancki solowy mixtape, Revenge, 16 maja 2017 roku. Składa się on z ośmiu wcześniej wydanych utworów. Wspólny mixtape kolektywu Members Only, Members Only, Vol. 3, został wydany 26 czerwca 2017 roku. Onfroy wydał swój debiutancki album, 17, 25 sierpnia 2017 roku. Album zadebiutował na 2 miejscu na liście Billboard 200, sprzedając się w ilości 86 000 egzemplarzy w pierwszym tygodniu. Album otrzymał mieszane reakcje krytyków muzycznych, z których niektórzy chwalili album za osobiste narracje i różnorodny styl muzyczny. 3 września 2017 r. Onfroy ogłosił, że Bad Vibes Forever, jego drugi album, wciąż jest w produkcji. Siedem piosenek Onfroya z albumu 17 – „Jocelyn Flores”, „Revenge”, „Fuck Love”, „Everybody Dies in Their Nightmares”, „Depression &amp; Obsession”, „Save Me” i „Carry On” zadebiutowały na liście Billboard Hot 100 pod numerami odpowiednio 31, 77, 41, 54, 91, 94 i 95. Jocelyn Flores stała się najwyżej notowaną piosenką Onfroya od czasu „Look at Me”. Onfroy w tym samym czasie pojawił się gościnnie w piosence Kodaka Blacka „Roll in Peace”, z projektu Project Baby 2. Piosenka osiągnęła 31 pozycję na liście Hot 100. 12 września 2017 roku Onfroy wydał swój pierwszy oficjalny teledysk do swojej piosenki „Look at Me” z 2015 roku, w tym samym filmie pojawił się dodatkowo teledysk do jego piosenki „Riot” również z 2015 roku. Wytwórnia Onfroya, Bad Vibes Forever, podpisała umowę dystrybucyjną ze Caroline, 19 października 2017 r. Umowa, o wartości podobno 6 milionów dolarów, dotyczyła tylko jednego albumu. Niedługo potem, 25 października 2017 r., Onfroy ogłosił, że rezygnuję z tej umowy, mimo że jego przedstawiciel twierdził, że kontrakt nadal jest podpisany. Dwa dni później Jasheh ogłosił, że odchodzi na emeryturę. 30 października 2017 r. Onfroy ogłosił, że znów będzie tworzył muzykę, jeśli inny raper i jego „były najlepszy przyjaciel”, Ski Mask the Slump God, znów będzie jego przyjacielem. Później Onfroy odpowiedział na pytanie fanów podczas transmisji na żywo na jego Instagramie dotyczące jego przejścia na emeryturę, mówiąc:
21 września 2017 roku Noah Cyrus wydała swój singel zatytułowany „Again” z gościnnym udziałem Onfroya. Onfroy zaprezentował nowy utwór 2 listopada 2017 r., ogłaszając swój powrót do tworzenia muzyki. Jasheh ogłosił datę premiery albumu Bad Vibes Forever na 17 listopada 2017 r. Mówiąc o albumie, Onfroy powiedział:
 Tytuł albumu ma taką samą nazwę jak jego wytwórnia. 11 grudnia 2017 r. Onfroy wydał EP A. Ghetto Christmas Carol na SoundCloud. Potem Onfroy ogłosił, że przygotowuje trzy albumy, które mają być gotowe w roku 2018. Po zwolnieniu z aresztu domowego ogłosił tytuły wszystkich trzech krążków: Skins, Bad Vibes Forever i ?.
2018: "?".
22 stycznia 2018 r. Onfroy ogłosił na Instagramie, że on i nowojorski raper Joey Badass pracują razem nad nowym projektem i obaj wydali freestyle do piosenki „King’s Dead” na SoundCloud 9 marca 2018 r. XXXTentacion przesłał wideo na swój kanał na YouTube o tytule „#THEHELPINGHANDCHALLENGE” tego samego dnia. Film pokazuje jak Onfroy przekazuje instrumenty muzyczne, konsole do gier wideo i inne prezenty rodzinom z adoptowanymi dziećmi. Jasheh założył kanał na platformie YouTube już 22 czerwca 2015 r. wykorzystywał go wtedy do publikowania swoich utworów, z początkiem 2018 zaczął przesyłać na niego filmy gdzie gra w gry i vlogi. Kanał do dziś zdobył 32,6 miliona subskrybentów i 8,3 miliarda wyświetleń wszystkich filmów (stan na czerwiec 2021). Wkrótce potem Onfroy oświadczył, że jego album jest już gotowy i przygotowuje się do wydania go, ale zrobi to dopiero po tym, jak rozpoczęty przez niego hasztag #HELPINGHANDCHALLENGE osiągnie milion wzmianek na Instagramie.
Onfroy wydał singel 2 lutego, zatytułowany „Shining Like the Northstar”. Pojawił się także w utworze „Banded Up” autorstwa producenta muzycznego Ronny’ego J, który był jego wieloletnim współpracownikiem. Jasheh wydał piosenkę „Hope” na swoim koncie SoundCloud 21 lutego 2018 roku, utwór jest poświęcony ofiarom strzelaniny w Stoneman Douglas High School, która miała miejsce w Parkland, kilka mil na północ od rodzimego miasta Onfroya. Onfroy ogłosił, że wyda 2 piosenki o północy 2 marca 2018 roku, oba utwory to dwa pierwsze single z jego albumu o tytule „?”. Główny singel „?”, „Sad!”, został wydany kilka godzin później obok utworu „Changes”, w którym występuje inny członek XXL „Freshman” z 2017 roku, PnB Rock. "Sad!" zadebiutował na 17 miejscu na liście Hot 100, stając się jego najwyżej notowaną piosenką w Stanach Zjednoczonych, po śmierci Onfroya zajął pierwsze miejsce przed wydaniem oficjalnego teledysku 28 czerwca. Obecnie singiel osiągnął w samym USA status dziewięciokrotnej platyny, a na takich serwisach streamingowych jak youtube czy Spotify, przebój został odtworzony kolejno miliard oraz 1,6 miliarda razy. Piosenki „Moonlight” i „Hope” również znalazły się na tej liście po jego śmierci, osiągając odpowiednio 13 i 70 miejsce.
Onfroy ogłosił datę premiery swojego drugiego albumu studyjnego,?, na 12 marca 2018 roku. Udostępnił listę 18 utworów z gościnnymi udziałami m.i.n: Joeya Bada$$, Travisa Barkera i PnB Rock'a. ? został jednak wydany 16 marca 2018 roku. ? zadebiutował na pierwszym miejscu listy Billboard 200, stając się pierwszym numerem jeden Onfroya. Krótko po wydaniu ?, Onfroy podpisał nowy kontrakt z Empire Distribution na swój trzeci solowy album o wartości dziesięciu milionów dolarów.
Wydania pośmiertne.
21 czerwca 2018 roku ukazała się pierwsza pośmiertna piosenka z udziałem Onfroya, „Ghost Busters”, rapera Trippie Redda z gościnnym udziałem Quavo i Ski Mask the Slump Goda. XXL wydał serię freestyle'ów, które Onfroy wykonał jako część swojego udziału w „2017 Freshman Cypher”. Ugly God wydał piosenkę zatytułowaną „Tear Drop” 22 czerwca 2018 r., w której znalazły się wspomniane wcześniej niewydane zaszyfrowane wersety Onfroya. Kilka miesięcy później Jasheh wygrał nagrodę Best New Hip Hop Artist na BET Hip Hop Awards oraz wygrał Ulubiony Album-Soul/R&amp;B na 17 gali American Music Awards.
31 sierpnia 2018 r. raper z Houston Sauce Walka wydał swój mixtape Drip God, który zawierał piosenkę z Onfroyem zatytułowaną „Voss” wyprodukowaną przez producenta Carnage.
17 sierpnia 2018 roku iLoveMakonnen ogłosił utwór zmarłego piosenkarza Lil Peepa i Onfroya zatytułowany „Falling Down”. Piosenka jest przeróbką utworu „Sunlight on Your Skin” wykonanej przez Makonnena i Peepa, nowa wersja zawiera wersety Onfroya, które nagrał po śmierci Peepa, aby oddać jemu hołd. Singel został oficjalnie wydany 19 września 2018 roku.
27 września 2018 r. Kanye West ogłosił, że Onfroy pojawi się gościnnie na jego dziewiątym albumie studyjnym, Yandhi. Tego samego dnia poinformowano, że Onfroy pojawi się też na dwunastym albumie Lil Wayne’a, Tha Carter V, album ukazał się następnego dnia. Onfroy pojawił się w piosence „Don't Cry”. Teledysk do tego utworu został później wydany w dniu 21. urodzin Onfroya.
22 października 2018 roku menedżer Onfroya Soloman Sobande stwierdził w wywiadzie dla Billboard, że trzeci album Jasheha ukaże się wkrótce. 25 października 2018 r. producent Skrillex wydał piosenkę „Arms Around You”, która jest efektem współpracy z Onfroyem, Lil Pumpem, Malumą i Swae Lee. Utwór został pierwotnie nagrany w 2017 roku z raperem Rio Santaną.
8 listopada 2018 roku ogłoszono datę wydania pierwszego pośmiertnego albumu Onfroya i zarazem jego trzeciego studyjnego albumu, Skins, na 7 grudnia 2018 roku. Pierwszy singel ze Skins, zatytułowany „Bad!”, został wydany 9 listopada 2018 roku. Onfroy niespodziewanie pojawił się w utworze Lil Wayne’a i Ty Dolla Sign „Scared of the Dark” ze ścieżki dźwiękowej albumu Spider-Man: Uniwersum.
23 stycznia 2019 roku kolektyw Members Only wydał album Members Only, Vol. 4.
12 czerwca 2019 roku Craig Xen wydał piosenkę Run It Back! razem z XXXTentacionem.
Miesiąc później, 21 lipca 2019 r., ukazała się kolejna pośmiertna piosenka, zatytułowana „Royalty”, w której wystąpił, Ky-Mani Marley, Stefflon Don i Vybz Kartel. Utwór inspirowany był gatunkiem dance-hall był pierwszym utworem wydanym z albumu, Bad Vibes Forever, który miał się ukazać jesienią 2019 roku. 21 października 2019 roku piosenka „Hearteater” została oficjalnie wydana jako drugi singel z albumu. 22 listopada 2019 roku ukazał się tytułowy utwór z albumu Bad Vibes Forever. Czwarty i ostatni album studyjny został wydany 6 grudnia 2019 roku. W styczniu 2020 r. Lil Wayne samplował piosenkę XXXTentaciona „The Boy with the Black Eyes” na swoim albumie Funeral, w utworze „Get Outta My Head”. 2 czerwca 2020 roku ukazało się ponowne wydania singla RIOT by wesprzeć ruch Black Lives Matter spowodowanym głównie zamieszkami po śmierci George’a Floyda.
Styl muzyczny.
Muzyka XXXTentaciona eksplorowała w szeroką gamę gatunków, w tym emo rap, trap, lo-fi, indie rock, punk rock, nu metal i hip hop. Jego inspiracje obejmowały takich artystów jak: Kurt Cobain, którego określał jako swoją największą inspirację, The Weeknd, Tupac Shakur, Cage the Elephant, The Fray, Papa Roach, Three Days Grace, Hoobastank, Chingy, Gorillaz, Coldplay, Tech N9ne i Eminem. Mówiąc o swoich wpływach XXXTentacion powiedział:
 XXXTentacion jako artysta został zdefiniowany jako wszechstronny, a jego muzyka została określona jako: posiadająca estetykę „lo-fi”, zróżnicowana i eksperymentalna, czerpiąca wpływy z heavy metalu. Jego muzyka ma również tendencję do zawierania zniekształconego basu i „zamierzonego braku dopracowania”. Mówiąc o tym, XXXTentacion powiedział, że celowo złe miksowanie w jego utworach sprawia, że jego muzyka jest „autentyczna”. Niektórzy fani zauważyli również, że jego muzyka zainspirowała wielu wschodzących artystów, takich jak Lil Pump i Trippie Redd.
XXXTentacion generalnie zmieniał swój styl wokalny w zależności od rodzaju piosenki, jaką wykonywał. Jego styl wokalny został opisany jako wykazujący „emocjonalną wrażliwość” w znacznie bardziej przygnębiających utworach i jako replikujący krzyki w znacznie bardziej agresywnych utworach. Jego teksty piosenek zostały opisane jako dziwaczne i szokujące, często odnosząc się do „przemocy, seksu i narkotyków”, chociaż w niektórych projektach, takich jak The Fall i 17, teksty piosenek Onfroya było bardziej emocjonalne w porównaniu z jego poprzednimi pracami, często odnosząc się do niego oraz do samotności, depresji, izolacji i lęku. Był znany też ze swojej „przygnębiającej, a czasem wyniszczającej” muzyki, która zwracała uwagę na zdrowie psychiczne.
Wizerunek publiczny i konflikty.
Onfroy był uważany za postać kontrowersyjną w branży hip-hopowej z powodu atakowania fanów, publicznych waśni z innymi artystami, i ogólnych skandali i kontrowersji w mediach społecznościowych. Spin określił Onfroya jako „najbardziej kontrowersyjny człowiek rapu”.
24 sierpnia 2017 r., dzień przed wydaniem swojego debiutanckiego albumu, 17, Onfroy przesłał na platformę społecznościową Instagram wideo przedstawiające swoje upozorowane samobójstwo poprzez powieszenie. Później przesłał wideo również na Instagram, przedstawiające to wideo jako część jego teledysku.
Onfroy przesłał teledysk na YouTube do swojej piosenki „Riot” 12 września 2017 r. Kontrowersyjna scena w teledysku przedstawia go, jak zakłada pętlę na szyję białego dziecka, a następnie go wiesza. Rozmawiając na transmisji na żywo na Instagramie, powiedział swoim obserwatorom, że wideo nie wspiera ruchu Black Lives Matter, ale wspiera ruch All Lives Matter.
Onfroy ogłosił, że odchodzi z muzyki 27 października 2017 roku. Następnie Onfroy stwierdził, że ponownie zacznie tworzyć muzykę, jeśli raper z Południowej Florydy, częsty współpracownik i jego „były najlepszy przyjaciel” Ski Mask the Slump God ponownie zostanie jego przyjacielem, mówiąc swoim fanom, aby namówili Ski Maska do zaprzyjaźnienia się z X'em. Post doprowadził do wymiany słów w mediach społecznościowych, Onfroy wyjaśnił swoją pozycję za pomocą funkcji Instagram Live na Instagramie:
Ski Mask odpowiedział wkrótce potem, używając funkcji relacji na Instagramie:
Ski Mask następnie twierdził, że Onfroy groził swojej rodzinie. 8 grudnia 2017 r. Onfroy napisał na Instagramie: „Nie przejmuj się tym, co o mnie powiedziałeś, wiesz, kto cię wspiera, kocham cię na zawsze”, odnosząc się do Ski Mask the Slump Goda. Później, podczas festiwalu Rolling Loud w Miami w 2018 roku, pogodzili się, kończąc spór.
Kanadyjski raper Drake zaprezentował nowy utwór zatytułowany „KMT” 28 stycznia 2017 roku. Piosenka, po jego zapowiedzi, została porównana przez użytkowników w mediach społecznościowych do przełomowej piosenki Onfroya „Look at Me” ze względu na użycie podobnego stylu rapowania. Przed wydaniem KMT, HotNewHipHop ujawnił, że Drake obserwował konto Onfroya na Twitterze. W wywiadzie dla XXL, Onfroy został zapytany o utwór Drake'a, Jasheh odpowiedział:
Drake wydał mixtape More Life 18 marca 2017 roku, który zawierał utwór „KMT”. Onfroy został zwolniony z więzienia dwa tygodnie później, następnie podczas wywiadu dla WMIB, nazwał Drake'a „suką” i powiedział, że szanuje wpływ Drake'a, ale czuje, że „KMT” go lekceważy. Następnego dnia na Twitterze Onfroy zamieścił zdjęcie matki Drake'a, mówiącej „może to dostać”. Następnie opublikował zdjęcie matki Drake'a i jego samego jako dziecko z twarzą Onfroy'a sfotografowaną nad twarzą ojca Drake'a, Dennisa Grahama. Później, w wywiadzie dla DJ Semtex, Drake zaprzeczył tym oskarżeniom, że ukradł „flow” Onfroya. Drake również zaprzeczył, że go zna i powiedział, że słyszał o nim tylko w związku z plotkami krążącymi po wydaniu „KMT”. Onfroy odpowiedział na swoim Twitterze, prosząc, aby Drake „przyjechał na Florydę”.
Raper Offset z hip-hopowej grupy Migos podczas transmisji na żywo na Instagramie, bronił Drake'a i zaatakował Onfroya, jeszcze bardziej eskalując spór.
Chicagowski raper 600Breezy twierdził następnie, że Drake dał mu pozwolenie w zamieszanie się w spór i zaatakowanie Onfroya. 600Breezy powiedział Onfroyowi, że „ma kilku czarnuchów, którzy znokautują Cię w twoim własnym mieście”. 600Breezy później udał się na Florydę, aby spróbować znaleźć X'a, choć było to bezowocne.
14 listopada Onfroy opublikował na swoim Instagramie wpis oskarżający grupę rapową Migos o zaatakowanie go i celowanie w niego z broni palnej z powodu jego wcześniejszych problemów z Drake'iem.
Serwis streamingowy Spotify ogłosił 10 maja 2018 r., że przestanie promować lub polecać muzykę Onfroya, uwięzionego rapera Tay-K i artysty R&amp;B R. Kelly’ego. Spotify stwierdziło: „Nie cenzurujemy treści z powodu zachowania artysty lub twórcy, ale chcemy, aby nasze decyzje redakcyjne – co wybieramy do programowania – odzwierciedlały nasze wartości”. Decyzja o usunięciu muzyki Onfroya z wyselekcjonowanych list odtwarzania została później cofnięta.
Incydenty podczas koncertów.
26 marca 2017 r., gdy Onfroy wyszedł z więzienia, zorganizował koncert-niespodziankę, który odbył się 7 kwietnia w Miami. Cena biletu wynosiła 5 USD, przez co na występ zebrało się dużo osób. Jednak zanim się odbył, wybuchły zamieszki. Policja w końcu eskortowała Onfroya i zamknęła show.
Raper i członek Members Only Wifisfuneral został zaatakowany podczas pierwszego koncertu podczas trasy Revenge Tour w Houston 31 maja 2017 roku. Wifisfuneral skoczył w publiczność, gdzie kilku widzów zaczęło go kopać.
Podczas koncertu w San Diego w czerwcu 2017 r. doszło do bójki, w wyniku której Onfroy stracił przytomność, a członek publiczności został dźgnięty nożem. Napastnik który zaatakował Jaseha był współpracownikiem rapera Roba Stone’a, który był zaangażowany w spór z Onfroyem i Ski Maskiem. Spór doprowadził już do tego, że Ski Mask the Slump God został zaatakowany podczas trasy koncertowej rapera Desiigner. Stone wydał po incydencie utwór zatytułowany „Xxxtracredit”, w którym wspomina o ataku w San Diego, a następnie mówi Onfroyowi, aby „nie wracał do Kalifornii”. Później w wywiadzie Stone zaprzeczył, że wiedział, kim był ten napastnik. W październiku 2017 roku Stone potwierdził, że on i Onfroy rozwiązali swój spór.
Onfroy uderzył fana podczas koncertu w Salt Lake City w stanie Utah 16 czerwca 2017 r. Jasheh twierdził, że działał w samoobronie, ponieważ poprosił, aby nikt z publiczności go nie dotykał, ostrzegając, że uderzy osobę która go dotknie.
Onfroy miał wystąpić w Concord Music Hall w Chicago 20 czerwca 2017 roku. Koncert został jednak odwołany w ostatniej chwili, co doprowadziło do tego, że setki fanów zalały ulice i prawie doszło do zamieszek. Onfroy powiedział, że powodem odwołania spektaklu była decyzja dyrekcji obiektu. Trzy dni później jego kuzyn został zastrzelony przez co Jasheh odwołał swoją trasę.
Po wydaniu albumu Onfroya 17, ogłoszono koncert z darmowym wejściem, który miał się odbyć 2 września 2017 roku w Tampa na Florydzie. Miejsce było w stanie obsłużyć tylko 750 widzów, ale ponad 3000 osób pojawiło się na koncercie co spowodowało odwołanie wydarzenia. Doprowadziło to do tego, że wielu fanów artysty wywołało zamieszki na ulicy, policja musiała rozbić tłum. Niektórzy fani twierdzili później w Internecie, że zostali zaatakowani gazem łzawiącym przez funkcjonariuszy policji podczas zamieszek.
Onfroy brał udział w kolejnej bójce z fanem podczas festiwalu Rolling Loud w Kalifornii 23 października 2017 r. Onfroy ogłosił na Instagramie, że walka była czysto samoobrona.
Problemy z prawem.
Problemy za młodu.
Pod koniec 2012 roku Onfroy został aresztowany za posiadanie 21 gramów marihuany. Został skazany na jeden miesiąc aresztu dla nieletnich i sześć miesięcy w zakładzie poprawczym behawioralnym. Wkrótce po zwolnieniu został ponownie aresztowany za włamanie się do domu w celu kradzieży laptopa na którym chciał tworzyć muzykę.
W 2014 roku Onfroy został skazany na rok pozbawienia wolności w areszcie dla nieletnich pod zarzutem posiadania broni. Według Onfroya, w czasie jego pobytu w areszcie, prokurator okręgowy próbował sądzić go jako dorosłego za posiadanie broni, za co groziłby mu wyrok od 5 do 10 lat więzienia.
Dylan Turner.
Dylan Turner, pochodzący z New Jersey, studiujący na Full Sail University, był menadżerem XXXTentaciona i Ski Maska w 2016 roku. Ze względu na brak doświadczenia Onfroya w muzyce i brak doświadczenia Turnera w zarządzaniu karierą, zgodzili się, żeby Turner zarabiał tylko z dochodów z piosenki „Look at Me!”. Kiedy ta kwota gwałtownie wzrosła, rozwścieczony Onfroy włamał się do mieszkania Turnera, ukradł mu laptop i dźgnął go w brzuch. Turner wymagał pilnej operacji i doznał poważnych urazów zagrażających życiu, a utrata ważnych danych na laptopie spowodowała koniec jego kariery. Jednakże Turner zobowiązał się do wycofania zarzutów przeciwko Onfroyowi, jeśli jego komputer będzie mógł zostać zwrócony, Jasheh dotrzymał słowa, mimo że wszystkie pliki zostały usunięte.
Napaść z użyciem broni i napaść na dom.
W lipcu 2016 roku, kilka dni po tym, jak został zwolniony za kaucją za dźgnięcie Dylana Turnera, Onfroy został aresztowany i oskarżony o rabunek, napaść z użyciem broni i napaść na dom popełnioną prawie dwa lata wcześniej. Według raportu z aresztowania Onfroy wszedł do domu Che Thomasa z trzema innymi osobami, uzbrojonymi w broń palną. Po trzykrotnym uderzeniu Thomasa pistoletem, Onfroy uciekł z domu z iPadem, iPhonem, Sony PlayStation Portable i 20 dolarami.
Onfroy został pierwotnie aresztowany w Orlando, dopóki nie został przeniesiony do Orange County. Jego ciągłe przenoszenie było spowodowane ostatecznie udanym planem prokuratorów, aby znaleźć jurysdykcję, która oskarżyłaby go jako dorosłego o przestępstwo popełnione jako nieletni. Został zwolniony warunkowo we wrześniu 2016 r.
Pobicie.
Po wpłaceniu kaucji w wysokości 10 000 dolarów na początku października tego samego roku, w oczekiwaniu na proces, Onfroy został ponownie aresztowany pod zarzutem manipulacji świadkiem i pobicia ciężarnej ofiary. 26 marca 2017 r. Onfroy został zwolniony z więzienia, po tym jak został oskarżony o rozbój i napaść z użyciem broni. Jego proces o pobicie ciężarnej ofiary pierwotnie miał się odbyć w maju 2017 r. jednak był kilkakrotnie odkładany, ostatecznie miał się odbyć 5 października 2017 r. 8 września 2017 r. Pitchfork ujawnił zeznania ofiary Onfroya. Proces został następnie ponownie opóźniony na datę 11 grudnia 2017 r. Kontrowersje pojawiły się ponownie po tym jak Onfroy przekazał 100 000 dolarów na programy zapobiegania przemocy w rodzinie, a następnie, gdy Onfroy ogłosił wydarzenie mające na celu wsparcie ofiar gwałtu, chociaż zostało ono później odwołane.
Proces Onfroya został ponownie przełożony po tym, jak była dziewczyna Onfroya, rzekoma ofiara w sprawie, złożyła oświadczenie pod przysięgą, prosząc o „całkowite wycofanie” zarzutów. Odmówiła również składania zeznań w sądzie. W odpowiedzi prokuratura postanowiła podzielić sprawę na dwie części, przy czym przeciwko Onfroyowi postawiono zarzuty manipulacji świadkiem, a nowy termin rozprawy ogłoszono na 15 grudnia 2017 r. 10 grudnia 2017 r. Onfroy opublikował wiadomość na Instagramie, pisząc:
Następnie ujawnił informację o rozprawie sądowej.
Onfroy nie przyznał się do winy i został aresztowany po złożeniu wniosku przez prokuraturę. Był przetrzymywany bez kaucji. 20 grudnia 2017 r. potwierdzono, że Onfroy został zwolniony do aresztu domowego. Onfroy został zwolniony z aresztu domowego 21 marca 2018 r.
W 2019 r. ujawniono dokumenty i nagrania rozmów telefonicznych Onfroy'a z matką, które odbywał z więzienia, w których sugerowano, że była dziewczyna Onfroy'a mogła nigdy nie być w ciąży.
Kontrowersje wokół wideo ze Snapchata.
Krótko po zwolnieniu z aresztu domowego, na Snapchacie pojawiło się wideo, na którym Onfroy uderzał kobietę, nagranie pochodziło z 2013 roku, gdy miał 15 lat. Adwokaci Onfroya twierdzili, że wideo, które zawiera podpis napisany przez kobietę, który sardonicznie brzmi „Nienawidzę tego czarnucha” było żartem. Onfroy twierdził później, że obawiał się, że kobieta będzie go wyłudzać finansowo i że członkowie jej rodziny już do niego dzwonili, prosząc o pieniądze dlatego ją uderzył. Kobieta pokazana na filmie z Onfroyem kilka dni później, powiedziała, że była „przerażona o swoje życie”; jednak, według TMZ, Onfroy zamierzał pozwać kobietę o oszustwo i zniesławienie po tym, jak jej rodzina rzekomo zażądała dużej sumy. pieniędzy w zamian za jej milczenie. Kobieta wydała później oświadczenie, w którym stwierdziła, że wersja wydarzeń opisana przez Onfroya była poprawna i że „ma nadzieję, że ludzie zobaczą wideo w zabawnym kontekście, w którym zostało nagrane i nic więcej”. Jego zarzuty o przemoc domową, na które oczekiwał procesu, zostały oddalone po jego śmierci.
Wyciekłe nagrania.
23 października 2018 r. Pitchfork udostępnił potajemnie nagrane nagranie 18-letniego Onfroya rozmawiającego ze znajomymi w czasie jego aresztowania 8 października 2016 r. Pitchfork twierdził, że na nagraniu rzekomo przyznał się do przemocy domowej i opisał cały incydent, w którym dźgnął nożem dziewięć osób. Taśma została uznana przez prokuraturę za przyznanie się do winy. Rozszerzona wersja nagrania wydana później i zawierała Onfroya który mówił na temat swojej dziewczyny: „Nie dotknąłem jej. Wybaczyłem jej”. Jedna szczególnie napięta rozmowa o byłej dziewczynie Onfroya miała miejsce w dniu 26 października 2016 r., kiedy powiedział innej kobiecie: „Już dostałem to, czego chciałem, już uderzyłem ją w twarz – jej twarz w Internecie, zrobiłem, że wyglądała źle w Internecie,”. Później tego samego dnia klip audio z rozmowy został opublikowany na Instagramie Onfroya, gdzie mówił, że „rozwalił jej twarz”.
Życie prywatne.
Onfroy miał dwoje przyrodniego rodzeństwa – starszą siostrę Arianę i młodszego brata Aidena. Onfroy mieszkał całe życie na Florydzie, w przeszłości mieszkał z raperem Denzelem Curry i producentem Ronnym J. Przed śmiercią Onfroy przeprowadził się do rezydencji o powierzchni 6000 stóp kwadratowych (560 m2) w Parkland na Florydzie, którą kupił w listopadzie 2017 r. za 1,4 mln dolarów. W lutym 2018 r. Onfroy opublikował na Instagramie post o tym że przygotowuje się do powrotu do szkoły, a w marcu 2018 r. ogłosił, że idzie do college’u, aby uzyskać GED. Onfroy publicznie informował o swojej walce z depresją i o swym zdrowiu psychicznym.
Była dziewczyna Onfroya, Geneva Ayala, oskarżyła Onfroya o przemoc domową. Według oświadczenia Ayali, Onfroy czasami ją bił, dusił, łamał wieszaki na jej nogach, groził, że odrąbie jej włosy lub odetnie język, przyciskał jej noże lub nożyczki do twarzy i trzymał głowę pod wodą w łazience, obiecując ją utopić. „Jego ulubioną rzeczą było po prostu łapać moje usta” – mówi Ayala. „To zawsze pozostawiało pręgi na moich ustach”. Pierwszy incydent przemocy domowej miał rzekomo miejsce, gdy Onfroy uderzył Ayalę i zbił jej iPhone’a 6S, ponieważ pochwaliła jego nową biżuterię. Onfroy później naprawił jej telefon. W jednym z incydentów opowiedzianych prokuratorowi, Ayala powiedziała, że Onfroy zapytał ją, jaki przedmiot chce, by wepchnął go do jej pochwy: widelec do grilla z długim uchwytem lub drucianą szczotkę do grilla, wybrała widelec, a Onfroy kazał jej się rozebrać. Twierdziła, że Onfroy lekko przeciągał narzędzie po wewnętrznej stronie uda, wtedy zemdlała. Onfroy utrzymywał swoją niewinność aż do śmierci. Ayala powiedziała, że Onfroy często obwiniał ją o próby samobójcze. Ayala stwierdziła, że zwykł napełniać wannę wodą, a potem przynosić mikrofalówkę i machać nią, grożąc, że ją puści. Innym razem podobno zwisał za nogi z balkonu na dwunastym piętrze i ponownie groził samobójstwem. Po śmierci Onfroya, Ayala odniosła się do tych, którzy dyskutowali o jej oskarżeniach przeciwko Onfroyowi: „To obrzydliwe, że ludzie mówią w moim imieniu”.
Około stycznia 2018 r. Onfroy związał się z Jenesis Sanchez. Trzy dni po jego śmierci matka Onfroya ogłosiła na Instagramie, że Sanchez jest w ciąży z Onfroyem. W wywiadzie Sanchez powiedziała, że Onfroy został powiadomiony o jej ciąży trzy tygodnie przed swoją śmiercią. Dziecko ma na imię Gekyume, zostało potwierdzone jako chłopiec 22 sierpnia 2018 r. i urodziło się 26 stycznia 2019 r.
Poglądy polityczne.
Onfroy publicznie informował o swoich przekonaniach politycznych i osobistych przez okres całej swojej kariery. W 2016 roku Onfroy nie poparł kandydatury Donalda Trumpa na prezydenta, zamiast tego napisał na Twitterze: „Głosuj na Berniego Sandersa”. Jego piosenka „Hate Will Never Win” zawiera teksty przeciwko Trumpowi.
Onfroy twierdzi, że „Gdyby marihuana była wszędzie legalna, świat byłby lepszym miejscem”. Wyraził również swoje poparcie dla legalizacji małżeństw homoseksualnych i ściśle współpracował z transpłciowym muzykiem Fifty Grand.
Podczas trasy koncertowej Revenge Onfroy publicznie zadeklarował swoje poparcie dla praw obywatelskich i praw gejów oraz potępił rasistowską i homofobiczną retorykę Ku Klux Klanu, mówiąc:
Poglądy religijne.
Onfroy, który został wychowany jako chrześcijanin, miał dobrze udokumentowane zainteresowanie okultyzmem . Współlokatorzy z jego czasów mieszkania z aktorem pornograficznym Bruno Dickemzem wspominali, że miał on kolekcję książek o tematyce okultystycznej i brał udział w rytuałach. Zainspirowała go filozofia antropozofii austriackiego filozofa Rudolfa Steinera i jej nauki o świadomości.
Śmierć.
O 15:56 czasu lokalnego 18 czerwca 2018 r. Onfroy, opuszczając salon motocyklowy Riva Motorsports w Deerfield Beach na Florydzie, został zablokowany przed opuszczeniem parkingu przez czarnego SUV-a Dodge Journey. Dwóch uzbrojonych mężczyzn wysiadło z SUV-a i podeszło do rapera, który siedział na miejscu kierowcy. Po krótkiej szarpaninie uzbrojeni mężczyźni ukradli małą torbę marki Louis Vuitton zawierającą 50 000 dolarów i postrzelili Onfroya kilka razy. Sprawcy uciekli z miejsca zdarzenia swoim SUV-em. Onfroy został później przetransportowany przez sanitariuszy do pobliskiego szpitala Broward Health North w Deerfield Beach, gdzie uznano go za zmarłego o godzinie 17:30. Podejrzany Dedrick Devonshay Williams z Pompano Beach został aresztowany dwa dni po strzelaninie, krótko przed godziną 19:00. Był przetrzymywany w więzieniu hrabstwa Broward, i został oskarżony o morderstwo pierwszego stopnia bez premedytacji. W ciągu kilku tygodni po wydarzeniu, trzy różne osoby zostały aresztowane w związku z morderstwem Onfroya.
W swoim testamencie Onfroy zapisał swoją matkę Cleopatrę i brata Aidena jedynymi beneficjentami swojej posiadłości. Przyszłe dziecko Onfroya, z którym jego dziewczyna w chwili jego śmierci była w ciąży, nie zostało wymienione w testamencie.
Pogrzeb.
Nabożeństwo z otwartą trumną Onfroya miało miejsce 27 czerwca w BB&amp;T Center w Sunrise na Florydzie, gdzie fanom pozwolono złożyć artyście hołd. Jego prywatny pogrzeb odbył się 28 czerwca, gdzie wśród uczestników byli raperzy Lil Uzi Vert i Lil Yachty oraz piosenkarka Erykah Badu. Został pochowany w mauzoleum w Gardens of Boca Raton Memorial Park w Boca Raton na Florydzie.
Spuścizna.
Christopher Weingarten z Rolling Stone wyraził opinię, że sukces XXXTentaciona jako „porywającego ducha czasu, przełamującego branżę, niszczącego granice zjawiska” jest „przyćmiony” przez jego zarzuty wobec byłej dziewczyny. Niemniej jednak twierdził, że pomimo prób tłumienia go przez media, „wpływ XXXTentaciona na muzykę będzie odczuwalny przez wiele lat”, a jego nagrania „pomogły zasygnalizować nową erę post-streamowych i post-gatunkowych nastolatków”. XXXTentacion pozostawił to, co Rolling Stone nazwał „ogromnym śladem muzycznym” ze względu na jego wpływ na młodych fanów i popularność w trakcie swojej kariery. Artykuł porównał jego wpływ kulturowy z wpływem Ritchiego Valensa i Darby’ego Crasha.
Podkreślając jego ambiwalentny odbiór publiczny podczas swojej krótkiej kariery, Billboard napisał:
„Prowokacyjny i polaryzujący artysta wydawał się rozwijać zarówno w kontrowersji, jak i w sztuce, często zacierając granice między szokującą rzeczywistością a kreatywnością naciskającą na guziki. Krótka kariera XXX'a charakteryzowała się w równym stopniu tym, że raper z Florydy stał się męczennikiem dla legionu fanów i przestrogą dla wielu innych.”
18 czerwca 2019 roku, dokładnie rok po śmierci XXXTentaciona, ogłoszono oficjalny film dokumentalny o jego życiu; będzie zawierał materiał filmowy z około kwietnia 2017 r., opowiadający szczegóły biograficzne. XXXTentacion posiada certyfikowaną przez RIAA sprzedaż 38 milionów jednostek w USA i certyfikowaną przez BPI sprzedaż ponad 7 milionów jednostek w Wielkiej Brytanii. Jest również jednym z 20 najlepiej sprzedających się artystów wszech czasów pod względem singli cyfrowych, z łączną liczbą 49 milionów certyfikowanych przez RIAA sprzedaży cyfrowych według stanu na czerwiec 2021 r.
Kontrowersje.
Życie osobiste i historia XXXTentaciona są również uważane za ważne części jego spuścizny. Artykuł w The Guardian opisał jego spuściznę w bardziej krytycznych kategoriach, stwierdzając, że „będzie pamiętany głównie z powodu niezwykle okrutnej przemocy, którą popełnił na bezbronnych ludziach, szczególnie jego byłej dziewczynie, za przestępstwa, za które nigdy nie wyraził wyrzutów sumienia”. Jak czytamy w artykule, jego muzyka „odzwierciedlała życie z pogardą dla ludzkości, zarówno cudzej, jak i własnej”; rzadko próbował angażować się w brawurę lub przechwałki, zamiast tego skupiał się na „chorobie psychicznej, samobójstwie, skrajnej mizoginii i panującym poczuciu odrętwienia”.
Artykuł w The Atlantic wyraził podobną krytykę, choć zauważył również, że XXXTentacion „przypomniał w szczególności młodym fanom, że ich krzywda była ważna, ale nie stanowiła sumy ich życia” i że „dał wyraz ich niepewności”. Artykuł przyznał, że chociaż spędził swoją karierę zachęcając młodych fanów do uznania ich większej wartości, spuścizna XXXTentaciona charakteryzuje się jednak traumą, której zarówno doświadczył, jak i spowodował. W The Washington Post, Chris Richards skomentował skomplikowaną spuściznę XXXTentaciona, kontrastując z tym, jak „zachęcał swoich fanów do znalezienia nadziei we mgle ich rozpaczy, ale entuzjastycznie chwalił się radością, jaką odczuwał z brutalizowania innych”. Według Richardsa, Muzyka XXXTentaciona „przynosiła ukojenie pogrążonym w depresji”, jednocześnie uprawomocniając rodzaj przemocy, którą praktykował, i legitymizowała ból jego fanów, jednocześnie wymazując cierpienie ofiar przemocy domowej. Muzyka XXXTentaciona służy Richardsowi jako przykład tego, jak „nienawistna piosenka” może znormalizować takie uczucia u „nienawistnych ludzi”, co przyczynia się do głębokiej paranoi w społeczeństwie na temat nienawiści, która może być w umysłach innych.
Była dziewczyna Onfroya, Geneva Ayala, która oskarżyła go o przemoc domową w 2016 roku, powiedziała o kontrowersji wokół niej i przeszłości Onfroya: „To nie w porządku, że ludzie mówią w moim imieniu. Nie obchodzi mnie to, że nikt się o mnie nie troszczył kilka miesięcy temu. Ja nie straciłam życia. On je stracił. Nie można już nic z tym zrobić. Nadal tu jestem. Jak myślisz, jak się czuję? Wszyscy oczekują, że poczuję ulgę lub szczęście? Nie, jestem załamana.”
9 czerwca 2020 roku powstała książka o biografii Onfroya o tytule Look at Me!: The Xxxtentacion Story. Autorem książki jest Jonathan Reiss.
Dyskografia.
Single.
Występy Gościnne
Bibliografia.
Jonathan Reiss: "Look at Me! The XXXTentacion Story", Hachette, 2020. 

</doc>
<doc id="3969762" url="https://pl.wikipedia.org/wiki?curid=3969762" title="DeAnna Price">
DeAnna Price

DeAnna Price (ur. 8 czerwca 1993 w St. Charles) – amerykańska lekkoatletka specjalizująca się w rzucie młotem.
W 2012 odpadła w eliminacjach podczas mistrzostw świata juniorów w Barcelonie. Trzy lata później zajęła czwartą lokatę na igrzyskach panamerykańskich, zdobyła srebrny medal mistrzostw NACAC, a także wystąpiła na światowym czempionacie w Pekinie, nie awansując do finału konkursu rzutu młotem. Ósma zawodniczka igrzysk olimpijskich w Rio de Janeiro (2016) oraz dziewiąta podczas światowego czempionatu w Londynie. Mistrzyni świata z Doha (2019).
Medalistka mistrzostw Stanów Zjednoczonych oraz mistrzyni NCAA.

</doc>
<doc id="3969764" url="https://pl.wikipedia.org/wiki?curid=3969764" title="Szymanowski (potok)">
Szymanowski (potok)

Szymanowski, Szymanowski Potok – potok, prawy dopływ rzeki Ochotnica. Płynie w granicach wsi Ochotnica Dolna w województwie małopolskim, w powiecie nowotarskim, w gminie Ochotnica Dolna.
Jest ciekiem 4 rzędu. Ma źródło na wysokości 805 m i wydajności 150 l/godz. na północnych stokach Pasma Lubania. Spływa w kierunku północnym, w dolnym biegu zakręcając na północny wschód. Uchodzi do Ochotnicy między osiedlami Szymany i Bibiarze. Jego ujście znajduje się pomiędzy ujściem Kudowskiego Potoku i Saskówki.
Zlewnia Szymanowskiego Potoku to w większości zbocza górskie porośnięte lasem. Tylko okolice ujścia potoku do rzeki są zabudowane, a w górnym biegu znajdują się na dnie doliny potoku polany (m.in. Antołówka).

</doc>
<doc id="3969766" url="https://pl.wikipedia.org/wiki?curid=3969766" title="Szymanowski Potok">
Szymanowski Potok



</doc>
<doc id="3969772" url="https://pl.wikipedia.org/wiki?curid=3969772" title="Rochowy Potok">
Rochowy Potok

Rochowy Potok – potok, prawy dopływ Kudowskiego Potoku.
Źródło potoku znajduje się na wysokości 985 m na północnych stokach Pasma Lubania w miejscowości Ochotnica Dolna, którego wydajność wynosi 950 l/godz. Spływa w kierunku północno-zachodnim i na wysokości 629,9 m uchodzi do Kudowskiego Potoku.
Zlewnia Rochowego Potoku w całości znajduje się w granicach wsi Ochotnica Dolna w województwie małopolskim, w powiecie nowotarskim i obejmuje zbocza górskie porośnięte lasem. Są w nim polany. Użytkowana jest polana Świni Groń.
Wzdłuż Rochowego Potoku na pewnym odcinku prowadzi zielony szlak turystyczny z Ochotnicy Dolnej, na głównej grani Pasma Lubania łączący się ze szlakiem czerwonym.

</doc>
<doc id="3969776" url="https://pl.wikipedia.org/wiki?curid=3969776" title="Liu Tingting">
Liu Tingting

Liu Tingting (; ur. 29 października 1990) – chińska lekkoatletka specjalizująca się w rzucie młotem.
Srebrna medalistka mistrzostw Azji w Kobe, a niecałe dwa miesiące później na światowym czempionacie w Daegu odpadła w eliminacjach. Dwa lata później wystąpiła na tych samych imprezach, z tym samym skutkiem. W 2015 została złotą medalistką mistrzostw Azji w Wuhanie, a także wystąpiła na mistrzostwach świata w Pekinie, nie awansując do finału konkursu rzutu młotem. Uczestniczka igrzysk olimpijskich w Rio de Janeiro (2016) oraz srebrna medalistka mistrzostw Azji (2017).
Medalistka mistrzostw Chin.
Rekord życiowy: 73,06 (17 maja 2014, Halle).

</doc>
<doc id="3969778" url="https://pl.wikipedia.org/wiki?curid=3969778" title="Osmołoda">
Osmołoda

 Osmołoda (ukr. Осмолода) – wieś w rejonie rożniatowskim obwodu iwanofrankowskiego.
Historia.
Pod koniec XIX w. osada fabryczna i tartak na obszarze dworu w Perehińsku. W XX w. na terenie wsi znajdował się komisariat Straży Celnej „Osmołoda” – jednostka organizacyjna Straży Celnej pełniąca służbę ochronną na granicy polsko-czechosłowackiej w latach 1921–1928.

</doc>
<doc id="3969781" url="https://pl.wikipedia.org/wiki?curid=3969781" title="Gustaw Wex Monasterski">
Gustaw Wex Monasterski



</doc>
<doc id="3969782" url="https://pl.wikipedia.org/wiki?curid=3969782" title="Mikołaj Patejuk">
Mikołaj Patejuk

Mikołaj Jerzy Patejuk, ps. „Mikuś” (ur. 6 grudnia 1901 w Przegalinach Dużych, zm. 8 kwietnia 1941 w Białej Podlaskiej) – polski nauczyciel, malarz, działacz konspiracyjny, kierownik Publicznej Szkoły Powszechnej Nr 2 w Konstantynowie nad Bugiem, pierwszy komendant II Rejonu ZWZ w obwodzie Biała Podlaska.
Życiorys.
Mikołaj Patejuk urodził się 6 grudnia 1901 we wsi Przegaliny Duże. Po ukończeniu szkoły powszechnej oraz dwuletnich kursów gospodarstwa wiejskiego (1917-1919) rozpoczął naukę w Państwowym Seminarium Nauczycielskim w Leśnej Podlaskiej. Ukończył je z wyróżnieniem w 1924 r. W okresie od września 1924 r. do sierpnia 1926 r. był nauczycielem w Szkole Ćwiczeń zorganizowanej i prowadzonej przy Seminarium Nauczycielskim w Leśnej Podlaskiej. Następnie pracował w szkole powszechnej w Walentynowie (gmina Krzczonów), a od września 1927 roku w szkole powszechnej w Konstantynowie.
W roku 1928 poślubił Jadwigę Majewską, również absolwentkę Seminarium Nauczycielskiego w Leśnej Podlaskiej, z którą miał dwoje dzieci.
W latach 1930 - 1934 studiował w Wolnej Szkole Malarstwa i Rysunku im. L. Mehofferowej w Lublinie otrzymując w 1934 roku dyplom ukończenia tej szkoły. Następnie podjął studia zaoczne w Instytucie Pedagogicznym ZNP, które ukończył w 1939 r. uzyskując dyplom magistra. Z dniem 1 września 1938 roku został mianowany kierownikiem Publicznej Szkoły Powszechnej Nr 2 w Konstantynowie na Bugiem.
Od młodych lat brał udział w walkach o niepodległość Polski. W okresie od 5 kwietnia 1917 do 11 listopada 1918 r. był czynnym członkiem POW. Od sierpnia do 19 września 1920 r. służył jako ochotnik w 34 pp. W 1932 r. otrzymał stopień podporucznika piechoty. W czasie wojny obronnej Polski 1939 r. był oficerem 95 pp wchodzącym w skład Armii „Prusy”. Po klęsce wrześniowej zaangażował się w tworzenie zbrojnego oporu wobec okupanta oraz działalność konspiracyjną. Był jednym z organizatorów Związku Walki Zbrojnej na Południowym Podlasiu i jako podporucznik rezerwy sprawował funkcję komendanta Regionu II w obwodzie ZWZ Biała Podlaska obejmującego obszar gmin Hołowczyce, Konstantynów i Leśna Podlaska.
Aresztowany przez Niemców w nocy 18 lutego 1941 r. został osadzony w więzieniu Gestapo przy ulicy Dreszera 17 w Białej Podlaskiej. Wielokrotnie bity i torturowany nie zdradził żadnej tajemnicy konspiracyjnej i nikogo nie wydał. Dnia 8 kwietnia 1941 r. zmarł w więziennej celi na skutek obrażeń odniesionych podczas przesłuchania. Został pochowany na cmentarzu rzymskokatolickim w Białej Podlaskiej.
Upamiętnienie.
12 sierpnia 2012 w kościele parafialnym pw. św. Elżbiety w Konstantynowie, z inicjatywy lokalnej społeczności, została odsłonięta tablica upamiętniająca ppor. Mikołaja Jerzego Patejuka.

</doc>
<doc id="3969785" url="https://pl.wikipedia.org/wiki?curid=3969785" title="Teen Top">
Teen Top

Teen Top (hangul: 틴탑) – południowokoreański boysband założony w 2010 roku przez TOP Media. W skład zespołu wchodzą: C.A.P, Chunji, Niel, Ricky oraz Changjo. Szósty członek, L.Joe, wniósł o rozwiązanie umowy z wytwórnią w lutym 2017 roku, o czym wytwórnia poinformowała 20 marca. Ich debiutancki singel, "Come into the World", ukazał się 9 lipca 2010 roku.
Nazwa ich oficjalnego fanklubu to "Angel".
Historia.
9 lipca 2010 roku Teen Top zadebiutowali z główną piosenką „Clap” z debiutanckiego singla "Come into the World".
13 stycznia 2011 roku ukazał się CD singel "Transform", z główną piosenką „Supa Luv”. Zremiksowana wersja tej piosenki autorstwa A-rex została użyta w celach reklamowych amerykańskiego filmu "Bestia" w Azji. Pierwszy minialbum "Roman", wraz z piosenką „No More Perfume On You” (kor. 향수 뿌리지마), ukazał się 26 lipca 2011 roku.
13 stycznia 2012 roku zespół wydał drugi minialbum "It’s". Brave Brothers wyprodukował, napisał, skomponował i zmiksował wszystkie sześć utworów. 3 lutego Teen Top zdobyli swoją pierwszą nagrodę w programie "Music Bank" od debiutu z „Clap” w 2010 roku. Dwa dni później wygrali w programie "Inkigayo". 
Trzeci minialbum, pt. "aRtisT", został wydany 30 maja. Tego samego dnia ukazał się też teledysk do głównego utworu „To You”. Dzięki temu albumowi grupa zyskała wiele uwagi, zajmując wysokie miejsca na listach przebojów.

</doc>
<doc id="3969786" url="https://pl.wikipedia.org/wiki?curid=3969786" title="Kościół Najświętszej Maryi Panny w Grudzy">
Kościół Najświętszej Maryi Panny w Grudzy

Kościół pod wezwaniem Najświętszej Maryi Panny w Grudzy – świątynia o statusie kościoła parafialnego Parafii Imienia Najświętszej Maryi Panny w Grudzy.
Historia.
Kościół Parafialny Imienia Najświętszej Marii Panny został zbudowany w końcu XV wieku jako późnogotycki, gruntownie przebudowany przez ewangelików lub wzniesiony na nowo w latach 1765–1768 i 1772.
Był remontowany w 1962 r. i 1975 r. Podczas pierwszego remontu rozebrano część emporiarną.
Od 21 września 1964 roku świątynia wpisana jest do "Rejestru zabytków nieruchomych woj. dolnośląskiego" Narodowego Instytutu Dziedzictwa i stanowi najstarszy i jeden z najcenniejszych zabytków wsi Grudza.
Kościół został odremontowany ze środków pozyskanych z Programu Rozwoju Obszarów Wiejskich 2007–2013. W ramach projektów odnowiono elewację kościoła, położono nowy dach, a także odrestaurowano wnętrze świątyni.
Architektura.
Orientowany kościół ma prostokątną, 3-przęsłową nawę, węższe prostokątne prezbiterium i wieżę na osi, dołem kwadratową, górą 8-boczną, zwieńczoną hełmem z prześwitem. Okna są półkoliście zamknięte w opaskach. Elewacje dzielone lizenami w tynku. Podobnie akcentowane naroża i gzymsy. Wnętrze przekryte sklepieniem żeglastym na gurtach wspartych na pilastrach. Wystrój i wyposażenie głównie barokowe i rokokowe , m.in. drewniany polichromowany ołtarz z 2 poł. XVIII w. i klasycystyczne ołtarze boczne z początku XIX w., drewniana polichromowana ambona z 2 poł. XVIII w. z drewnianą pokrywą; obrazy olejne z XVIII w. i nieliczne parametry z XVIII-XIX w. Wokół kościoła i cmentarza znajduje się kamienny mur z bramą z XVI w..

</doc>
<doc id="3969792" url="https://pl.wikipedia.org/wiki?curid=3969792" title="Kościół ewangelicki w Cieszynie-Marklowicach">
Kościół ewangelicki w Cieszynie-Marklowicach

Kościół ewangelicki w Cieszynie-Marklowicach – kościół Ewangelicko-Augsburski w Cieszynie-Marklowicach, w województwie śląskim w Polsce. Należy do Parafii Ewangelicko-Augsburskiej w Cieszynie.
Historia.
Pierwszą dzwonnicę i salę parafialną w Marklowicach wybudowano na terenie cmentarnym przy głównej drodze w kierunku Cieszyna w 1903 r. W salce, wyremontowanej w 1953 r., odbywały się lekcje religii, a także godziny biblijne i szkółki niedzielne. Kolejny remont i powiększenie obiektu przeprowadzono w 1963 r. Prowadzono nabożeństwa z okazji Dziękczynnego Święta Żniw, gwiazdki dla dzieci oraz nabożeństwa dla osób starszych i chorych.
Na zebraniu w lutym 1982 r. postanowiono o budowie nowej świątyni, ponieważ stary obiekt był w bardzo złym stanie technicznym. Wykopy pod fundamenty kościoła wykonano w sierpniu 1982 r., a kamień węgielny położył 27 maja 1984 r. ks. biskup Janusz Narzyński. 
Rok później miało miejsce pierwsze nabożeństwo żniwowe, które odbyło się w nowej salce katechetycznej, znajdującej się na parterze kościoła. Od września 1985 r. prowadzono tam lekcje religii. Pierwsze nabożeństwo w głównej sali świątyni odbyło się 26 grudnia 1985 r. Regularne nabożeństwa prowadzone były od 1986 r. w dwie pierwsze niedziele miesiąca, w tym samym roku założono Koło Niewiast.
Kościół został poświęcony 28 czerwca 1987 r. w obecności biskupa Janusza Narzyńskiego.
Nabożeństwa odbywają się obecnie w każdą niedzielę oraz święta.
Architektura.
Kościół jest budowlą dwukondygnacyjną na planie kwadratu z mieszanym, szkieletowo-ścianowym układem konstrukcyjnym. Stropy, elementy empory oraz szkieletu budynku wykonano z żelbetu. Kubatura świątyni wynosi 2800 m³. Nakryta jest ostrosłupowym dachem o konstrukcji monolitycznej żelbetowej.
Na głównym poziomie umieszczona została sala nabożeństw z 100 miejscami siedzącymi oraz amfiteatralną emporą z wejściem przez klatkę schodową, mieszczącą chór na 40 miejsc oraz organy. W sali nabożeństw położone jest również dodatkowe wyjście, prowadzące na teren przyległego cmentarza. W niskim parterze znajduje się sala katechetyczna, kuchnia, pomieszczenia sanitarne oraz kotłownia. W bocznej ścianie kościoła umieszczony został dzwon przeniesiony z dawnej kaplicy cmentarnej.

</doc>
<doc id="3969795" url="https://pl.wikipedia.org/wiki?curid=3969795" title="Habit i zbroja">
Habit i zbroja

Habit i zbroja – dokumentalny film historyczny z elementami animowanymi w koprodukcji polsko-litewsko-niemieckiej opowiadający o historii zakonu krzyżackiego i jego wpływu na losy ówczesnej Europy. Premiera "Habitu i zbroi" w reżyserii Pawła Pitery odbyła się 25 sierpnia 2017 w Centrum Kulturalno-Kongresowym Jordanki w Toruniu.
Postacie historyczne w filmie zagrali rekonstruktorzy historyczni a narratorem jest amerykański aktor Stacy Keach.
Fabuła.
"Habit i zbroja" przedstawia dzieje państwa zakonu krzyżackiego oraz Korony Królestwa Polskiego i Wielkiego Księstwa Litewskiego jak wielką grę strategiczną, w której konkurują ze sobą różne wartości cywilizacyjne i ścierają emocje aktorów historii – scenariusz filmu obejmuje 400 lat, od XII do XVI wieku.
"Habit i zbroja" pokazuje powstanie zakonu krzyżackiego w Palestynie, a następnie kolonizację ziem pruskich nad Morzem Bałtyckim i budowę Państwa Zakonnego oraz okres jego rozkwitu. Dalej dokument przedstawia wielką wojnę z zakonem krzyżackim (1409–1411), w tym bitwę pod Grunwaldem w 1410 i pokój toruński w 1466 kończący wojnę trzynastoletnią (1454–1466). Film kończy hołd pruski w kwietniu 1525.

</doc>
<doc id="3969809" url="https://pl.wikipedia.org/wiki?curid=3969809" title="Muzeum Sztuk Pięknych Republiki Mordwińskiej im. S.D. Erzii">
Muzeum Sztuk Pięknych Republiki Mordwińskiej im. S.D. Erzii

Muzeum Sztuk Pięknych Republiki Mordwińskiej im. S.D. Erzii (ros. Мордовский республиканский музей изобразительных искусств им. С.Д. Эрьзи) – muzeum sztuk pięknych w Sarańsku z kolekcją dzieł mordwińskiego rzeźbiarza Stiepana Erzii (1876–1959) i malarza Fiedota Syczkowa (1870–1958).
Historia.
Muzeum zostało otwarte 10 stycznia 1960 roku jako Galeria Sztuki Republiki Mordwińskiej im. F. Syczkowa. W 1976 roku w setną rocznicę urodzin rzeźbiarza Stiepana Erzii (1876–1959) galeria otrzymała nowy gmach. W 1995 roku galerię przemianowano na Muzeum Sztuk Pięknych Republiki Mordwińskiej im. S.D. Erzii. Muzeum ma dwa oddziały – Dom Erzii w Bajewie i Dom Syczkowa w Koczełajewie.
Zbiory.
Zbiory muzeum obejmują 15 tys. eksponatów sztuki rosyjskiej i mordwińskiej, sztuki współczesnej oraz rzemiosła artystycznego. Muzeum ma ponadto kolekcje prac Stiepana Erzii i Fiedota Syczkowa, powstałe z darowizn samych artystów oraz prace portrecisty Iwana Kuźmicza Makarowa(1822-1897).

</doc>
<doc id="3969813" url="https://pl.wikipedia.org/wiki?curid=3969813" title="Kaplica ewangelicka w Gumnach">
Kaplica ewangelicka w Gumnach

Kaplica ewangelicka w Gumnach – kaplica ewangelicko-augsburska w Gumnach, w województwie śląskim, w Polsce.
Historia.
Szkoła ewangelicka w Gumnach powstała w 1863 r. i służyła luteranom mieszkającym we wsiach Gumna, Ogrodzona i Zamarski do 1901 r., kiedy to została ona przekształcona w szkołę publiczną, działającą do czasu wybudowania nowego obiektu szkolnego w Krasnej w 1956 r. Dotychczasowa siedziba szkoły w Gumnach została zwrócona parafii ewangelicko-augsburskiej w Cieszynie. Od tego roku dawna szkoła zaczęła służyć jako miejsce odbywania się godzin biblijnych, szkółek niedzielnych i spotkań młodzieżowych. Korzystano jedynie z jednej połowy obiektu, ponieważ druga zamieszkana była przez dawnego kierownika szkoły.
Salę przebudowano na kaplicę w latach 1980-1981. Przeprowadzono wtedy remont, podczas którego wymieniono instalacje, położono nową podłogę oraz wstawiono ołtarz i ambonę.
Kolejny, generalny remont, odbył się w 1996 r. Odzyskano wtedy drugą połowę szkoły, a także zaplecze gospodarcze. Dawne pokoje mieszkalne przekształcono na jedną, dużą salę. Wyremontowano kuchnię i łazienkę, utworzono też salkę dla dzieci. Budynek kaplicy przyłączony został do sieci wodno-kanalizacyjnej oraz zamontowano ogrzewanie centralne, odnowiono tynk i ogrodzenie.
Poświęcenie kaplicy po remoncie miało miejsce 27 września 1998 r. podczas nabożeństwa z okazji Dziękczynnego Święta Żniw przez ks. Jana Melcera.
W 2001 r. zamontowano nagłośnienie oraz tablicę wyświetlającą numery pieśni.
Kaplica należy do parafii ewangelicko-augsburskiej w Cieszynie, nabożeństwa odbywają się w każdą niedzielę i w święta.

</doc>
<doc id="3969820" url="https://pl.wikipedia.org/wiki?curid=3969820" title="MCA 5880">
MCA 5880



</doc>
<doc id="3969821" url="https://pl.wikipedia.org/wiki?curid=3969821" title="MCA5880">
MCA5880



</doc>
<doc id="3969825" url="https://pl.wikipedia.org/wiki?curid=3969825" title="Éamon Ó Cuív">
Éamon Ó Cuív

Éamon Ó Cuív (ur. 23 czerwca 1950 w Dublinie) – irlandzki polityk, działacz Fianna Fáil, parlamentarzysta, minister w różnych resortach.
Życiorys.
Wnuk polityka Éamona de Valery, bojownika o niepodległość Irlandii, później premiera i prezydenta tego kraju. Kształcił się w Oatlands College, następnie ukończył studia na University College Dublin. Pracował jako menedżer w branży spółdzielczej.
Zaangażował się w działalność polityczną w ramach Fianna Fáil. W 1987 i 1989 bezskutecznie kandydował do Dáil Éireann. W 1989 został wybrany w skład Seanad Éireann. Od 1991 do 1997 zasiadał w radzie hrabstwa Galway. W 1992 po raz pierwszy uzyskał mandat Teachta Dála, do niższej izby irlandzkiego parlamentu z powodzeniem ubiegał się o reelekcję w wyborach w 1997, 2002, 2007, 2011, 2016 i 2020.
Od lipca 1997 do czerwca 2002 był ministrem stanu (niewchodzącym w skład gabinetu). Następnie do marca 2010 sprawował urząd ministra do spraw wspólnot, obszarów wiejskich i odpowiedzialnego za Gaeltacht w rządach, którymi kierowali Bertie Ahern i Brian Cowen. W marcu 2010 przeszedł na stanowisko ministra do spraw ochrony socjalnej, zajmując je do marca 2011. Od stycznia 2011 dodatkowo kierował resortami środowiska oraz obrony. W sierpniu 2011 wybrany na wicelidera Fianna Fáil, jednak ustąpił z tej funkcji w lutym 2012, krytykując podejście swojej partii do paktu fiskalnego.

</doc>
<doc id="3969828" url="https://pl.wikipedia.org/wiki?curid=3969828" title="Dach krakowski">
Dach krakowski

Dach krakowski – odmiana łamanego dachu polskiego stosowana głównie w budownictwie cywilnym w epoce renesansu i oświecenia.
Konstrukcja dachu krakowskiego, najczęściej czterospadowego, polegała na zastosowaniu w połowie jego wysokości wyraźnego uskoku (złamania), wypełnionego tzw. ścianką kolankową. Ścianka kolankowa mogła zawierać dekorację reliefową, malarską lub niewielkie otwory okienne. W przeciwieństwie do innych odmian dachów łamanych, kąt nachylenia dolnej części dachu krakowskiego pokrywał się z kątem nachylenia części górnej.
Zastosowanie dachu krakowskiego w budownictwie wpływało na optyczne powiększenie proporcji dachu w stosunku do całości budowli, pozwalało uzyskać interesujące efekty estetyczne, a jednocześnie większą przestronność pomieszczenia na poddaszu. Umożliwiało także lepsze oświetlenie poddasza światłem naturalnym.
W Polsce jednym z najwybitniejszych architektów stosujących motyw dachu krakowskiego był Stanisław Zawadzki. Nakrył on dachem krakowskim oficyny pałacu w Śmiełowie oraz oficynę pałacu w Dobrzycy. Zachował się również niezrealizowany projekt zamku Ustronie, w którym oficyny miały być nakryte dachem krakowskim.

</doc>
<doc id="3969839" url="https://pl.wikipedia.org/wiki?curid=3969839" title="Kościół ewangelicki w Ogrodzonej">
Kościół ewangelicki w Ogrodzonej

Kościół ewangelicki w Ogrodzonej – kościół ewangelicko-augsburski w Ogrodzonej, w województwie śląskim w Polsce. Należy do parafii ewangelicko-augsburskiej w Cieszynie.
Historia.
Ziemia pod budowę cmentarza ewangelickiego w Ogrodzonej została przekazana przez Jana Brodę w 1873 r. Pierwszy pogrzeb odbył się na nim w 1877 r.. Budowę kaplicy cmentarnej rozpoczęto w 1876 r., systematycznie była ona rozbudowywana. W 1923 r. dokonano powiększenia jej wieży, a 13 listopada tego samego roku umieszczono na niej dzwon. 29 stycznia 1939 r. ogłoszono uchwałę o powiększeniu kaplicy, które nie doszło jednak do skutku z uwagi na wybuch II wojny światowej. Podczas trwania wojny dzwon został zdemontowany, a obrzędy religijne ograniczone do organizacji pogrzebów.
Działalność filiału parafii cieszyńskiej w Ogrodzonej została wznowiona po wojnie w dniu 25 marca 1946 r. W późniejszych latach udało się zrealizować rozbudowę kaplicy i wstawienie nowego ołtarza. Poświęcenia kaplicy dokonali 1 listopada 1976 r. księża Tadeusz Terlik z Goleszowa, Jan Noga ze Skoczowa oraz Jan Gross.
W 2005 r. z inicjatywy Rady Parafialnej podjęto starania o budowę nowego kościoła. Poświęcenia świątyni dokonał 3 września 2006 r. biskup diecezji cieszyńskiej ks. Paweł Anweiler.
Na ołtarzu znajduje się krucyfiks podarowany parafii w 2009 r. przez miejscowego artystę Andrzeja Klimowskiego.

</doc>
<doc id="3969843" url="https://pl.wikipedia.org/wiki?curid=3969843" title="Yamaha WR 250R">
Yamaha WR 250R

Yamaha WR 250R – japoński motocykl typu enduro produkowany przez Yamaha Motor Company. 

</doc>
<doc id="3969846" url="https://pl.wikipedia.org/wiki?curid=3969846" title="Maria Kulczyńska-Suchocka">
Maria Kulczyńska-Suchocka

Maria Antonina Kulczyńska-Suchocka (ur. ok. 1924, zm. 10 kwietnia 2017) – polska prawniczka i działaczka społeczna.
Życiorys.
W okresie II wojny światowej była łączniczką w szeregach Armii Krajowej, natomiast w okresie PRL związana była z Prymasowskim Komitetem Pomocy Osobom Pozbawionym Wolności i ich Rodzinom, angażując się w pomoc prawną dla pozbawionych wolności działaczy NSZZ „Solidarność”. Pełniła funkcję przewodniczącej Koła Warszawskiego Towarzystwa Pomocy im. św. Brata Alberta, sprawując opiekę między innymi nad Schroniskiem dla Bezdomnych Mężczyzn w Legionowie. Była organizatorką Domu Samotnej Matki w Laskach.
Nagrody i odznaczenia.
W 2000 została laureatką nagrody Polcul Foundation za wieloletnią działalność obywatelską i niepodległościową.
W 2009 z okazji Dnia Pracownika Socjalnego prezydent RP Lech Kaczyński odznaczył ją za "wybitne zasługi w działalności na rzecz osób potrzebujących pomocy" Krzyżem Komandorskim Orderu Odrodzenia Polski.

</doc>
<doc id="3969852" url="https://pl.wikipedia.org/wiki?curid=3969852" title="Maria-Rosa Rodriguez">
Maria-Rosa Rodriguez

Maria-Rosa Rodriguez (ur. 7 listopada 1942 w Quito) – francuska aktorka pochodząca z Ekwadoru.
Aktorka zagrała pamiętne role we francuskich komediach u boku Louisa de Funèsa: "Koko" (1963) i "Sławna restauracja" (1966). W 1960 zdobyła tytuł Miss Ekwadoru. Po tym sukcesie wyjechała do Francji, gdzie w 1962 zadebiutowała w filmie. W latach 60. pojawiła się w kilkunastu filmach. W 1970 wróciła na stałe do Ekwadoru, gdzie poświęciła się karierze teatralnej.
Występowała także pod pseudonimami: Yana Chouri (we Włoszech) i Toty Rodrigez (w Ekwadorze).

</doc>
<doc id="3969855" url="https://pl.wikipedia.org/wiki?curid=3969855" title="Kościół Jana Chrzciciela w Puńcowie">
Kościół Jana Chrzciciela w Puńcowie

Kościół Jana Chrzciciela w Puńcowie – kościół ewangelicko-augsburski w Puńcowie, w województwie śląskim w Polsce. Należy do parafii ewangelicko-augsburskiej w Cieszynie.
Historia.
Wraz z przybyciem na tereny Puńcowa idei reformacji i przyjęciem przez miejscową ludność luteranizmu, na polecenie księcia cieszyńskiego Wacława III Adama, został przekazany ewangelikom kościół św. Jerzego. Jednak zostaje on oddany katolikom przez jego syna, Adama Wacława. 
Przed 1869 r. puńcowscy ewangelicy korzystali z drewnianej kaplicy cmentarnej, zastąpionej w tymże roku nową, murowaną. Funkcjonowała ona również jako brama cmentarna. Kaplica wraz cmentarzem znajdowała się pod zarządem Ewangelickiej Gminy Cmentarno-Szkolnej w Puńcowie, przemianowanej w 1904 r. na Komitet Cmentarny. 
Dzwony w kaplicy zamontowano w 1870 r., jednak podczas I wojny światowej zystały one skonfiskowane na potrzeby wojska. Trzy nowe dzwony zostały zakupione ze składek w 1922 r. i poświęcone rok później. 
W nocy z 21 na 22 listopada 1926 r. miał miejsce pożar kaplicy, zniszczeniu uległa wieża, dach oraz dzwony. Odbudowę przeprowadzono w 1927 r. Nowo zakupione dzwony zostały zarekwirowane podczas II wojny światowej.
W 1955 r. kaplica została zelektryfikowana i wyremontowana. Po kolejnym remoncie i adaptacji w 1959 r. rozpoczęto w niej prowadzenie lekcji religii, które dotychczas odbywały się w mieszkaniach prywatnych. Organizowano też spotkania gwiazdkowe dla dzieci. Wtedy też zostało zamurowane przejście przez kaplicę na teren cmentarza. Po remoncie zaczęto tutaj sprawować nabożeństwa, odbywały się też godziny biblijne.
5 czerwca 1960 r. poświęcono kolejne, nowe dzwony, którym nadano imiona "Wiara", "Nadziej" i "Miłość". 
W 1982 r. powstała inicjatywa budowy kościoła w Puńcowie. 18 lipca powołano Komitet Budowy Kościoła, prace architektoniczne wykonał Edward Kisiel.
Teren pod budowę poświęcono 11 września 1983 r., a kamień węgielny położył ks. biskup Janusz Narzyński 27 maja 1984 r. Prace budowlane przeciągały się z uwagi na braki materiałowe. 19 października 1986 r. podczas nabożeństwa z okazji Dziękczynnego Święta Żniw oddano do użytku salki katechetyczne. Budowę dzwonnicy ukończono w 1989 r., a całego kościoła wraz z wyposażeniem - w 1990 r. Uroczyste poświęcenie obiektu odbyło się 20 maja 1990 r.
Architektura.
Świątynia jest budynkiem dwukondygnacyjnym o kubaturze 3500 m³. Charakteryzuje się mieszanym, szkieletowo-ścianowym układem konstrukcyjnym.
Kościół został wybudowany na planie kwadratu, z dachem w formie dwóch przesuniętych ostrosłupów z żelbetową ramą, pomiędzy pasami której położone są okna. Na głównym poziomie znajduje się sala nabożeństw na 140 miejsc siedzących. Empora z organami i chórem na 45 miejsc zlokalizowana jest po przekątnej obiektu, a w jego narożnikach położony jest ołtarz oraz wejście główne. Na dolnym poziomie umieszczono salę katechetyczną, kotłownię oraz pomieszczenia sanitarne. Znajduje się tam również hol z wyjściem na zewnątrz kościoła.

</doc>
<doc id="3969857" url="https://pl.wikipedia.org/wiki?curid=3969857" title="Słociniec">
Słociniec

Słociniec (niem. "Slocin-Hauland") – część wsi Słocin w Polsce, położona w województwie wielkopolskim, w powiecie grodziskim, w gminie Grodzisk Wielkopolski. Słociniec założony został w XVIII w. jako "Słocińskie Olędry". W 1820 r. Slocin Hauland miał tylko 7 domów, w których zamieszkiwało w sumie 42 mieszkańców. Pod koniec XIX wieku Słocińskie Olędry liczyły 13 domostw z 76 mieszkańcami, wśród których było 54 katolików i 22 protestantów. Obejmował wtedy 116 ha, w tym 91 ha gruntów ornych. Niedaleko wsi przy drodze z Grodziska Wielkopolskiego do Opalenicy znajdował się przystanek kolejowy Słociniec.

</doc>
<doc id="3969859" url="https://pl.wikipedia.org/wiki?curid=3969859" title="Ćwitowa (obwód iwanofrankiwski)">
Ćwitowa (obwód iwanofrankiwski)

 
Ćwitowa (ukr. Цвітова) – wieś na Ukrainie, w obwodzie iwanofrankiwskim, w rejonie kałuskim nad Dniestrem.
Historia.
Obok wsi znajduje się grodzisko.
Pierwsza pisemna wzmianka o wsi pochodzi z 1578 roku. W 1880 roku wieś liczyła 550 mieszkańców: 428 grekokatolików, 118 rzymskich katolików,4 żydów; kościół należał do parafii greckokatolickiej w miejscowości Łuka. Pod koniec XIX w. właścicielem większej części wsi był Jan Jankowski.
27 marca 1944 roku doszło tu do uprowadzenia przez UPA 45 letniego Polaka, którego po torturach zamordowano. 31 marca 1944 roku UPA zamordowała tu leśniczego Polaka i całą jego rodzinę. Na początku kwietnia 1944 roku UPA zamordowała tu 11 Polaków, będących mężami Ukrainek oraz ich synów.

</doc>
<doc id="3969861" url="https://pl.wikipedia.org/wiki?curid=3969861" title="Hawajka hakodzioba">
Hawajka hakodzioba

Hawajka hakodzioba (†"Dysmorodrepanis munroi") – gatunek małego ptaka z rodziny łuszczakowatych (Fringillidae). Znany wyłącznie z jednego okazu odłowionego na hawajskiej wyspie Lānaʻi w 1913 oraz późniejszych obserwacji w 1916 i 1918. Wymarły.
Taksonomia.
Po raz pierwszy gatunek opisał Robert Cyril Layton Perkins w 1919 na łamach "The Annals and magazine of natural history" na podstawie holotypu odłowionego na hawajskiej wyspie Lānaʻi 22 lutego 1913. Nowemu gatunkowi nadał nazwę "Dysmorodrepanis munroi", umieszczając hawajkę hakodziobą w nowym, własnym monotypowym rodzaju "Dysmorodrepanis". Obecnie (2021) Międzynarodowy Komitet Ornitologiczny podtrzymuje zarówno nazwę rodzajową, jak i gatunkową. Nazwa rodzajowa pochodzi od greckiego słowa "dusmoros" – „pechowy” i nazwy rodzajowej "Drepanis" (rodzaj hawajek). Epitet gatunkowy "munroi" upamiętnia George’a C. Munro (1866–1963), nowozelandzkiego ornitologa i kolekcjonera, który osiedlił się na Hawajach. Płeć holotypu jest nieznana; przechowywany jest w zbiorach w Bernice P. Bishop Museum (Honolulu), oznaczony został numerem BBM-4792.
Pozycja systematyczna hawajki hakodziobej była kwestionowana. Przez Greenwaya holotyp został uznany za nietypowy okaz młodej samicy hawajki papużkowatej ("Loxioides bailleui"). Prawdopodobnie to właśnie z nią najbliżej spokrewniona była hawajka hakodzioba. W 1989 ukazała się praca poświęcona klasyfikacji "D. munroi", której autorzy przebadali po raz kolejny holotyp, w tym czaszkę. Wyniki wskazywały na odrębność "D. munroi"; względem hawajki papużkowatej przedstawiciele tego gatunku tego wyróżniali się budową dzioba i związanymi z nią modyfikacjami czaszki, upierzeniem oraz krótszym skokiem.
Morfologia.
Długość ciała około 15 cm. Wymiary szczegółowe holotypu: długość skrzydła 86,3 mm, długość górnej krawędzi dzioba 13 mm, szerokość dzioba 5 mm, długość skoku 21,4 mm, długość ogona 52 mm. Wierzch ciała głównie szarooliwkowy, w środku grzbietu i na kuprze mniej szary. Czoło i pas ciągnący się nad i za okiem żółte. Spód ciała białawy z jasnożółtym nalotem. Skrzydła, także wszystkie lotki I rzędu (poza najbardziej zewnętrznymi) mają żółte krawędzie zewnętrzne, bielejące ku końcowi. Sterówki ciemne z cienkimi oliwkowymi obrzeżeniami na zewnętrznych krawędziach. Między górną szczęką a żuchwą widoczna jest duża szczelina, utworzona wskutek zagięcia żuchwy.
Zasięg, ekologia i zachowanie.
Miejsce typowe to Kaiholena Valley, gdzie odłowiono holotyp na wysokości około 600 m (2000 stóp) n.p.m. (). Hawajki hakodziobe zamieszkiwały lasy "Euphorbia celastroides" var. "lorifolia", rośliny która niegdyś porastała nizinne równiny Lānaʻi. Munro odłowił holotyp, gdy ten żerował na owocach tej rośliny. George C. Munro był jedyną osobą, która miała sposobność obserwować te ptaki na wolności i opisać ich zachowanie; jego spostrzeżenia zostały potem przytoczone przez Perkinsa przy pierwszym opisie gatunku. W żołądku holotypu znajdowały się owoce "Urera glabra".
Status.
IUCN uznaje hawajkę hakodziobą za gatunek wymarły (EX, "Extinct"). Znana jest wyłącznie z jednego odłowionego okazu i obserwacji w 1916 i 1918. Choć Munro dokładnie przeczesywał lasy Lānaʻi w latach 1914–1916, to tylko dwukrotnie natknął się wówczas na hawajki hakodziobe. 12 sierpnia 1918 zaobserwował ptaka, którego również uznał za hawajkę hakodziobą. W latach 10. XIX wieku większość lasów na wyspie została wycięta celem utworzenia na ich miejscu plantacji ananasów. Prawdopodobnie ta wycinka, wraz z drapieżnictwem ze strony kotów i szczurów, doprowadziła hawajki hakodziobe do wymarcia.

</doc>
<doc id="3969862" url="https://pl.wikipedia.org/wiki?curid=3969862" title="Stanislav Jungwirth">
Stanislav Jungwirth

Stanislav Jungwirth (ur. 15 sierpnia 1930 w Prachaticach, zm. 11 kwietnia 1986 w Pradze) – czechosłowacki lekkoatleta, średniodystansowiec, dwukrotny rekordzista świata, medalista mistrzostw Europy z 1954, dwukrotny olimpijczyk.
Jako młody zawodnik miał pojechać na igrzyska olimpijskie w 1952 w Helsinkach, jednak z powodów politycznych władze Czechosłowacji nie wyraziły zgody na jego wyjazd (ojciec Jungwirtha odbywał karę więzienia za działalność antykomunistyczną). Wówczas największa gwiazda ówczesnej lekkoatletyki czechosłowackiej Emil Zátopek oświadczył, że nie poleci do Helsinek, jeżeli nie poleci również Jungwirth. Ostatecznie polecieli obaj. Zátopek zdobył trzy złote medale, a Jungwirth odpadł w półfinale biegu na 1500 metrów.
27 października 1952 w Starej Boleslav Jungwirth ustanowił rekord świata w biegu na 1000 metrów czasem 2:21,2. Rekord ten przetrwał do następnego roku, kiedy to poprawił go Mal Whitfield.
Na mistrzostwach Europy w 1954 w Bernie zdobył brązowy medal w biegu na 1500 metrów. Zajął 6. miejsce w finale tej konkurencji na igrzyskach olimpijskich w 1956 w Melbourne.
12 lipca 1957 w Starej Boleslav poprawił rekord świata w biegu na 150 metrów (ustanowiony poprzedniego dnia) przebiegając ten dystans jako pierwszy człowiek poniżej 3 minut i 40 sekund (osiągnął czas 3:38,1). W następnym roku rekord ten poprawił Herb Elliott.
Zajął 8. miejsce na tym dystansie na mistrzostwach Europy w 1958 w Sztokholmie.
Zwyciężył w biegach na 800 metrów i na 1500 metrów na Akademickich Mistrzostwach Świata (UIE) w 1953 w Bukareszcie oraz zdobył brązowy medal w 1957 w Moskwie.
Był mistrzem Czechosłowacji w biegu na 800 metrów w 1952, 1955 i 1957 oraz w biegu na 1500 metrów w latach 1952–1954 i 1958.
Wielokrotnie poprawiał rekord Czechosłowacji w biegu na 800 metrów, doprowadzając go do wyniku 1:47,5 (18 maja 1957 w Bratysławie, a także w biegu na 1500 metrów do wyniku 3:38,1 (12 lipca 1957 w Starej Boleslav).
Jego młodszym bratem był inny znany średniodystansowiec Tomáš Jungwirth.

</doc>
<doc id="3969867" url="https://pl.wikipedia.org/wiki?curid=3969867" title="Mostafa Amer Hassan">
Mostafa Amer Hassan



</doc>
<doc id="3969868" url="https://pl.wikipedia.org/wiki?curid=3969868" title="Kościół Apostołów Piotra i Pawła w Zamarskach">
Kościół Apostołów Piotra i Pawła w Zamarskach

Kościół Apostołów Piotra i Pawła w Zamarskach – kościół ewangelicko-augsburski w Zamarskach, w województwie śląskim w Polsce. Należy do parafii ewangelicko-augsburskiej w Cieszynie.
Historia.
Szkoła ewangelicka w Zamarskach została założona w 1808 r., a cmentarz powstał w 1880 r. na terenie podarowanym przez Pawła Kozła, którego mianowano przewodniczącym Ewangelickiej Gminy Cmentarnej. Na środku cmentarza wystawiono żelazny krzyż, którego autorem był Jan Wiecheć - pierwszy pochowany na jego terenie.
W latach 1883-1892 członkowie zboru wybudowali kaplicę cmentarną. Dzwony zawieszone w kaplicy zostały zajęte w 1915 r. na potrzeby wojenne. Nowe zainstalowano w 1922 r. Podczas uroczystości wystąpił chór młodzieżowy, na bazie którego w 1930 r. powstał Związek Polskiej Młodzieży Ewangelickiej.
Cmentarz powiększano dwukrotnie dzięki ziemi przekazanej przez parafian. Po raz kolejny dzwony zarekwirowano w 1940 r.
Od 1948 r. dzięki pracy Związku Polskiej Młodzieży Ewangelickiej odbywają się szkółki niedzielne. W 1958 r. rozpoczęto prowadzenie lekcji religii, wybudowano też budynek pomocniczy. Rok później zakupiono nowe dzwony.
Następnie z powodu braku miejsca oraz złego stanu budynku przystąpiono do rozbudowy kaplicy na kościół, poświęcony w 1970 r. przez księdza biskupa Andrzeja Wantułę. Wprowadzono automatyczną obsługę dzwonów, zakupiono organy elektronowe, świątynię podłączono do sieci gazowej i wodociągowej. Powiększenie obiektu poprawiło warunki prowadzenia szkółek niedzielnych i chóru kościelnego, zwiększyła się częstotliwość sprawowania nabożeństw.
Jednak kościół stał się ponownie niewystarczający dla zboru. Dokonano kolejnego powiększenia świątyni, poświęconej ponownie 16 czerwca 1991 r. przez biskupa Jana Szarka.
Nabożeństwa w kościele odbywają się w każdą niedzielę i święta.

</doc>
<doc id="3969872" url="https://pl.wikipedia.org/wiki?curid=3969872" title="Marguerite Zorach">
Marguerite Zorach

Marguerite Zorach (ur. jako Marguerite Thompson 25 września 1887 w Santa Rosa w stanie Kalifornia, 27 czerwca 1968 w Nowym Jorku) – amerykańska malarka i graficzka modernistyczna, tworząca również tkaniny artystyczne. Jej mąż, William był także artystą.
Życiorys i twórczość.
Marguerite Thompson urodziła się w 1887 w Santa Rosa w stanie Kalifornia, a wychowywała się we Fresno. Jej ojciec, wybitny adwokat, pochodził ze społeczności kwakrów z Pensylwanii, matka natomiast – ze starej rodziny z Nowej Anglii. Marguerite dorastała razem z młodszą siostrą, Edith w wytwornym domu. Studiowała grę na fortepianie, mówiła biegle po francusku i niemiecku. Od wczesnego dzieciństwa rozwijała wrodzony talent artystyczny. Ukończyła szkołę średnią. Uczyła przez rok w miejscowej szkole, a jesienią 1908 roku została studentką Uniwersytetu Stanforda. Jednak po kilku tygodniach zrezygnowała z nauki, ponieważ otrzymała od ciotki Harriet Adelaide Harris zaproszenie do Paryża. Wyjechała jeszcze w tym samym roku, aby studiować sztukę. Przybyła akurat w czasie trwania Salonu Jesiennego, gdzie jej uwagę zwróciły śmiałe kompozycje postimpresjonistów i fowistów, takich jak Henri Matisse, André Derain i Maurice de Vlaminck. Wkrótce stała się zwolenniczką modernizmu uczęszczając regularnie do salonów Gertrude Stein i Alice B. Toklas. Przez krótki czas studiowała w Académie de la Grande Chaumière, ale zrezygnowała z nauki, gdy uznała jej program za zbyt konserwatywny. W 1911 roku zapisała się do Académie de la Palette, uczęszczając na zajęcia prowadzone przez Jacquesa-Émile’a Blanche’a i Johna Duncana Fergussona. W La Palette, w przeciwieństwie do innych akademii paryskich studenci mieli większą swobodę rozwijania własnych artystycznych upodobań. Marguerite Thompson zaakceptowała profil uczelni. Szczególnie urzekł ją żywy kolor i odważne pociągnięcia pędzlem, charakterystyczne dla fowizmu. Wkrótce metody te zaczęła stosować we własnej pracy. W La Palette spotkała wielu wczesnych modernistów, w tym swojego przyszłego męża, Williama Finkelsteina, który był pod wrażeniem jej artystycznej pewności siebie. Takie podejście pomogło mu pokonać akademickie tendencje w swojej sztuce. W latach 1909–1910 często podróżowała odwiedzając takie kraje jak: Włochy, Szwajcaria, Hiszpania, Niemcy, Belgia i Anglia, odwiedzając przy każdej nadarzającej się sposobności galerie i muzea. Jej zainteresowanie modernistyczną kolorystyką znalazło swe odzwierciedlenie w takich obrazach jak "Connoisseur" (1910), "Drzewa oliwne, Les Baux" (1910 lub 1911) i "Kawiarnia w Arles" (1911). Paleta Marguerite Thompson, przypominająca palety impresjonistów i neoimpresjonistów, składała się z żywych, niezmieszanych kolorów, bez neutralnych lub ziemistych tonacji. Artystka eksperymentowała z wizualną interakcją barw dopełniających umieszczając przykładowo zielone krzesło na purpurowej ścianie lub pomarańczową górę na tle jasnego, błękitnego nieba. Podobnie jak fowiści, wykorzystała swoje kolory do celów ekspresyjnych, często wychodząc od dosłownej rzeczywistości, aby przywołać istotę sceny. Podczas pobytu w Paryżu kilkakrotnie wystawiała swoje prace: w lutym 1910 roku w American Women Artists Association oraz w 1911 roku w Salonie Niezależnych i Salonie Jesiennym. W połowie kwietnia 1911 roku wyjechała z Paryża na południe Francji. W 1911 i 1912 roku kontynuowała podróże po świecie odwiedzając takie miejscowości jak: Wenecja, Jerozolima, Bombaj, Jaipur, Mandalaj, Hongkong i Jokohama. W kwietniu 1912 roku powróciła do Kalifornii przywożąc ze sobą kilkanaście płócien, w tym "Droga do Betlejem" (1911) i "Scena uliczna z Indii". W lipcu 1912 roku powróciła do Fresno spędzając 6 tygodni w górach Sierra Nevada na malowaniu obrazów. Oboje z Williamem pobrali się 24 grudnia 1912 roku w Nowym Jorku przybierając nazwisko Zorach.
W 1913 roku trzy obrazy Williama i Marguerite Zorachów znalazły się na wystawie sztuki nowoczesnej Armory Show: "Studium" (nr kat. 782, pędzla Marguerite) oraz "Portret" (nr kat. 783) i "Aranżacja" (nr kat. 784, oba pędzla Williama). Uwagę zwiedzających zwrócił obraz "Studium", utrzymany w stylu fowistycznym, a wyróżniający się spośród innych obrazów tego kierunku tym, ze przedstawiał studium postaci, nawiązujące w warstwie technicznej do Matisse’a. W pierwszych latach małżeństwa ich dom stał się miejscem spotkań nowojorskiej społeczności artystycznej. Pisarze i artyści zbierali się u nich w celu omówienia najnowszych trendów w sztuce i literaturze. Z powodu niedostatecznej liczby galerii często wystawiali swoje prace w domu. Choć jej prace były często wystawiane wraz pracami jej męża, Marguerite Zorach pozostała artystką niezależną od niego. W 1916 r. była jedyną kobietą, która znalazła się na łamach książki krytyka sztuki Willarda Huntingtona Wrighta "Forum Exhibition of Modern American Painters". Była członkinią Society of Independent Artists, członkinią-założycielem i pierwszym prezesem New York Society of Women Artists.
W 1917 roku na wystawie Society of Independent Artists pokazała wraz ze swymi obrazami olejnymi haftowaną tkaninę artystyczną. Potem zaczęła intensywnie uprawiać ten gatunek sztuki. Podczas jednej z wystaw w 1918 roku zarobiła 12 tysięcy dolarów na sprzedaży swych tkanin, nazywanych przez nią wełnianymi obrazami. Ich tworzenie stało się podstawowym źródłem dochodów jej rodziny. W 1923 roku w Montross Gallery urządziła swoją pierwszą solową wystawę tkanin artystycznych. W tym samym roku kupiła farmę w Robinhood w stanie Maine na wyspie Georgetown i rozpoczęła serię litografii opartych na scenach życia rodzinnego z udziałem Williama i ich dzieci. W latach 30. powróciła do malarstwa. Tworzyła i wystawiała aż do śmierci w czerwcu 1968 roku.
Zbiory.
Prace Marguerite Zorach znajdują się w zbiorach stałych wielu amerykańskich muzeów sztuki, w tym w: Museum of Fine Arts w Bostonie, Farnsworth Art Museum, Metropolitan Museum of Art, National Museum of Women in the Arts i Whitney Museum of American Art.

</doc>
<doc id="3969878" url="https://pl.wikipedia.org/wiki?curid=3969878" title="Miejski Stadion „ODRA”">
Miejski Stadion „ODRA”



</doc>
<doc id="3969880" url="https://pl.wikipedia.org/wiki?curid=3969880" title="Dobrowlany (rejon kałuski)">
Dobrowlany (rejon kałuski)

 
Dobrowlany (ukr. Добровляни) – wieś na Ukrainie, w obwodzie iwanofrankiwskim, w rejonie kałuskim, położona na prawym brzegu rzeki Łomnicy, 4 kilometry na południe od Kałusza - stolicy rejonu.
Historia.
Pierwsza wzmianka o wsi pochodzi z 1444 r. W 1938 roku liczba ludności liczyła 250 rodzin (247 ukraińskich i 3 polskich). W 1939 roku liczba ludności wsi liczyła 1160 mieszkańców (1150 ukraińskich i 10 polskich).

</doc>
<doc id="3969883" url="https://pl.wikipedia.org/wiki?curid=3969883" title="Kościół św. Siostry Faustyny w Ostrężnicy">
Kościół św. Siostry Faustyny w Ostrężnicy

Kościół parafialny pod wezwaniem św. Siostry Faustyny w Ostrężnicy – rzymskokatolicki kościół parafialny w dekanacie Krzeszowice w Ostrężnicy.
Historia.
Konsekracja kościoła odbyła się 1 października 2005 r.

</doc>
<doc id="3969894" url="https://pl.wikipedia.org/wiki?curid=3969894" title="Jalpaiguri">
Jalpaiguri



</doc>
<doc id="3969896" url="https://pl.wikipedia.org/wiki?curid=3969896" title="Wiktor Ostrzołek">
Wiktor Ostrzołek

Wiktor Ostrzołek (ur. 19 sierpnia 1934 w Biertułtowach) – polski witrażysta, malarz, grafik, designer i akwarelista.
Życiorys.
Wiktor Ostrzołek urodził się w górniczej rodzinie w Biertułtowach (Radlin) w 1934. Uczęszczał do liceum plastycznego w Krakowie, mieszkając w bursie jezuitów, do jej zamknięcia przez władze komunistyczne w 1950. Przez jakiś czas pozostawał bezdomnym i spał pod mostem. Następnie przygarnął go Adam Bochnak profesor historii sztuki na Uniwersytecie Jagiellońskim, oferując mu pokój w obejściach Wawelu. Po zdaniu matury artysta studiował na krakowskiej Akademii Sztuk Pięknych (1951–1957), gdzie współpracował m.in. z Adamem Stalonym-Dobrzańskim, kończąc jego projekty. Studiując w Krakowie przyjaźnił się z późniejszymi metropolitą katowickim abp. Damianem Zimoniem.
7 lutego 2007 roku Minister Kultury i Dziedzictwa Narodowego nadał Srebrny Medal „Zasłużony Kulturze Gloria Artis”. Artysta odebrał go z rąk Wiceministra Kultury i Dziedzictwa Narodowego Tomasza Merty. W 2007 uhonorowany został też Śląską Nagrodą im. Juliusza Ligonia. Mieszka i tworzy w Katowicach. 9 grudnia 2022 roku Minister Kultury i Dziedzictwa Narodowego nadał Złoty Medal „Zasłużony Kulturze Gloria Artis”. Artysta odebrał go z rąk Wiceministra Kultury i Dziedzictwa Narodowego Wandy Zwinogrodzkiej
Twórczość.
Witrażysta stworzył witraże do ponad 150 katedr, kościołów i innych wnętrz w Polsce i Europie:
Wiktor Ostrzołek zaprojektował wieżę kościelną dla kościoła w Mikołowie-Śmiłowicach oraz przebudowę prezbiterium i wnętrza kościoła pw. Najświętszego Zbawiciela w Zielonej Górze.

</doc>
<doc id="3969900" url="https://pl.wikipedia.org/wiki?curid=3969900" title="Ty nie zabudiesz">
Ty nie zabudiesz

Ty nie zabudiesz – debiutancki album studyjny ukraińskiej piosenkarki Switłany Łobody wydany w 2005 roku nakładem wytwórni Moon Records. 
Płyta promowana była przez trzy single: „Czorno-bieła zima”, „Ja zabudu tebia” i „Ty nie zabudiesz”.
Lista utworów.
Spis sporządzono na podstawie materiału źródłowego.

</doc>
<doc id="3969906" url="https://pl.wikipedia.org/wiki?curid=3969906" title="Tuğçe Şahutoğlu">
Tuğçe Şahutoğlu

Tuğçe Şahutoğlu (ur. 1 maja 1988 w Mersinie) – turecka lekkoatletka specjalizująca się w rzucie młotem.
W latach 2004–2006 startowała na mistrzostwach świata juniorów, ale za każdym razem odpadła w eliminacjach. Piąta zawodniczka mistrzostw świata juniorów młodszych z Marrakeszu (2005). W 2012 zajęła piąte miejsce na mistrzostwach Starego Kontynentu w Helsinkach, natomiast na igrzyskach olimpijskich w Londynie nie awansowała do konkursu. Cztery lata później wystartowała w dwóch imprezach: zarówno na mistrzostwach Europy i igrzyskach olimpijskich w Rio de Janeiro, zakończył udział w zawodach na eliminacjach.
Mistrzyni Turcji i medalistka mistrzostw krajów bałkańskich oraz reprezentantka kraju w drużynowych mistrzostwach Europy, pucharze Europy w rzutach i meczach międzypaństwowych.
W 2013 została zdyskwalifikowana na dwa lata za stosowanie dopingu.
Rekord życiowy: 74,17 (19 maja 2012, Izmir) – rekord Turcji.

</doc>
<doc id="3969907" url="https://pl.wikipedia.org/wiki?curid=3969907" title="Tugce Sahutoglu">
Tugce Sahutoglu



</doc>
<doc id="3969908" url="https://pl.wikipedia.org/wiki?curid=3969908" title="László Óváry">
László Óváry

László Óváry (ur. 1 lutego 1970) – węgierski zapaśnik walczący w stylu wolnym. Olimpijczyk z Barcelony 1992, gdzie zajął dziesiąte miejsce w kategorii 48 kg.
Siódmy na mistrzostwach świata w 1994. Wicemistrz Europy w 1995 roku.
Pokonał Tunezyjczyka Szauki Sammariego, a przegrał z Marianem Nedkowem z Bułgarii, Kubańczykiem Aldo Martínezem, a w pojedynku o dziewiąte miejsce z Kanadyjczykiem Tomem Petryshenem.

</doc>
<doc id="3969910" url="https://pl.wikipedia.org/wiki?curid=3969910" title="Endre Elekes">
Endre Elekes

Endre Elekes (ur. 2 listopada 1968) – węgierski zapaśnik walczący w stylu wolnym. Olimpijczyk z Barcelony 1992, gdzie zajął dziesiąte miejsce w kategorii 68 kg.
Piąty na mistrzostwach świata w 1991. Szósty na mistrzostwach Europy w 1993 roku.
Pokonał Hiszpana Francisco Barcię, a przegrał z Kōsei Akaishi z Japonii i Maxem Gellerem z Izraela.

</doc>
<doc id="3969911" url="https://pl.wikipedia.org/wiki?curid=3969911" title="Sándor Kiss">
Sándor Kiss

Sándor Kiss (ur. 3 czerwca 1962) – węgierski zapaśnik walczący w stylu wolnym. Olimpijczyk z Barcelony 1992, gdzie zajął ósme miejsce w kategorii 100 kg.
Piąty na mistrzostwach świata w 1990 i 1991. Czwarty na mistrzostwach Europy w 1989 i 1992 roku.
Pokonał Senegalczyka Alioune Dioufa i Magdiela Gutiérreza z Nikaragui, a przegrał z Ali Kayalim z Turcji, Leri Chabiełowem z WNP i w pojedynku o siódme miejsce z Markiem Colemanem z USA.

</doc>
<doc id="3969914" url="https://pl.wikipedia.org/wiki?curid=3969914" title="József Faragó">
József Faragó

József Faragó (ur. 8 lipca 1966) – węgierski zapaśnik walczący w stylu klasycznym. Dwukrotny olimpijczyk. Jedenasty w Barcelonie 1992 i odpadł w eliminacjach Seulu 1988. Walczył w kategorii 48 kg.
Szósty na mistrzostwach świata w 1990. Mistrz Europy w 1991, a trzeci w 1990 roku.
Przegrał z Gwon Deog-yongiem z Korei Południowej i Andrzejem Głąbem.
Przegrał z Pappu Jadavem z Indii i Madżidem Rezż Simchahem z Iranu.

</doc>
<doc id="3969916" url="https://pl.wikipedia.org/wiki?curid=3969916" title="Csaba Vadász">
Csaba Vadász

Csaba Vadász (ur. 25 sierpnia 1960) – węgierski zapaśnik walczący w stylu klasycznym. Olimpijczyk z Seulu 1988, gdzie odpadł w eliminacjach w kategorii 52 kg.
Brązowy medalista mistrzostw świata w 1985, a czwarty w 1989. Wicemistrz Europy w 1982 i 1987, a trzeci w 1983. Pierwszy w Pucharze świata w 1982 roku.
Pokonał Kenijczyka Lamachi Elimu, a przegrał z Romanem Kierpaczem i Norwegiem i Jonem Rønningenem.

</doc>
<doc id="3969917" url="https://pl.wikipedia.org/wiki?curid=3969917" title="Postoj, muszczina!">
Postoj, muszczina!

Postoj, muszczina! – album ukraińskiej piosenkarki Switłany Łobody wydany w 2006 roku nakładem wytwórni Moon Records. Płyta zawiera remiksy singla „Postoj, muszczina!” oraz kilku piosenek z poprzedniej płyty artystki zatytułowanej "Ty nie zabudiesz".
Lista utworów.
Spis sporządzono na podstawie materiału źródłowego.

</doc>
<doc id="3969919" url="https://pl.wikipedia.org/wiki?curid=3969919" title="Jenő Bódi">
Jenő Bódi

Jenő Bódi (ur. 10 sierpnia 1963) – węgierski zapaśnik walczący w stylu klasycznym. Dwukrotny olimpijczyk. Czwarty w Seulu 1988 i piąty w Barcelonie 1992. Walczył w kategorii 62 kg.
Piąty na mistrzostwach świata w 1989 i 1993. Zdobył pięć medali na mistrzostwach Europy w latach 1987 – 1993 roku.
W pierwszej walce przegrał z Bułgarem Żiwko Wangełowem, a następnie pokonał Japończyka Shigeki Nishiguchi, Szwajcara Hugo Dietsche i Petera Behla z RFN. W pojedynku o brązowy medal przegrał z An Dae-hyeonem z Korei Południowej.
Wygrał z Ahmad Ibrahimem z Egiptu, Heo Byeong-ho z Korei Południowej i Luisem Martínezem z Hiszpanii. Przegrał z Turkiem Mehmetem Pirimem i Kubańczykiem Juanem Luisem Marénem.

</doc>
<doc id="3969923" url="https://pl.wikipedia.org/wiki?curid=3969923" title="János Takács">
János Takács

János Takács (ur. 17 kwietnia 1967) – węgierski zapaśnik walczący w stylu klasycznym. Dwukrotny olimpijczyk. Czwarty w Seulu 1988 i jedenasty w Barcelonie 1992. Walczył w kategorii 74 kg.
Czwarty na mistrzostwach świata w 1990. Brązowy medalista mistrzostw Europy w 1988. Trzeci w Pucharze świata w 1993 roku.
Pokonał Czechosłowaka Jaroslava Zemana, Marokańczyka Abdel Aziza Tahira i Francuza Martiala Mischlera, a przegrał z Rogerem Tallrothem ze Szwecji, Däuletem Turłychanowem z ZSRR i Józefem Traczem.
Przegrał z Kanadyjczykiem Karlo Kasapem i Mynacakanem Iskandarianem z WNP.

</doc>
<doc id="3969924" url="https://pl.wikipedia.org/wiki?curid=3969924" title="Czornyj angieł – Remixes">
Czornyj angieł – Remixes

Czornyj angieł – Remixes – album ukraińskiej piosenkarki Switłany Łobody wydany w 2006 roku nakładem wytwórni Moon Records. Płyta zawierała remiksy kilku piosenek z debiutanckiej płyty artystki zatytułowanej "Ty nie zabudiesz" z 2005 roku.
Lista utworów.
Spis sporządzono na podstawie materiału źródłowego.

</doc>
<doc id="3969926" url="https://pl.wikipedia.org/wiki?curid=3969926" title="Tibor Komáromi">
Tibor Komáromi

Tibor Komáromi (ur. 15 sierpnia 1964) – węgierski zapaśnik walczący w stylu klasycznym. Dwukrotny olimpijczyk. Srebrny medalista w Seulu 1988 i jedenasty w Barcelonie 1992. Walczył w kategoriach 82–90 kg.
Osiągnięcia.
Mistrz świata w 1986, 1987 i 1989. Zdobył siedem medali na mistrzostwach Europy w latach 1985 – 1992. Pierwszy w Pucharze świata w 1994 i trzeci w 1982 roku.
Pokonał Pavela Frinte z Czechosłowacji, Rogera Gößnera z RFN, Mustafę Ramadana z Egiptu, Angeła Stojkowa z Bułgarii, Magnusa Fredrikssona ze Szwecji i Stiga Klevena z Norwegii. Przegrał w finale z Michaiłem Mamiaszwilim z ZSRR.
Pokonał Harri Koskelę z Finlandii, a przegrał z Hakkı Başarem z Turcji i Gogi Koguaszwilim z WNP.

</doc>
<doc id="3969932" url="https://pl.wikipedia.org/wiki?curid=3969932" title="Cziornyj angieł – Remixes">
Cziornyj angieł – Remixes



</doc>
<doc id="3969937" url="https://pl.wikipedia.org/wiki?curid=3969937" title="Heather Steacy">
Heather Steacy

Heather Steacy (ur. 14 kwietnia 1988 w Saskatoon) – kanadyjska lekkoatletka specjalizująca się w rzucie młotem.
W 2005 roku zajęła 12. miejsce na mistrzostwach świata juniorów młodszych w Marrakeszu. Czwarta zawodniczka uniwersjady z Shenzhen (2011). Rok później zaliczyła debiut podczas igrzysk olimpijskich w Londynie, jednakże zajęła 31. miejsce i nie awansowała do finału. Nie zaliczyła żadnej próby na igrzyskach panamerykańskich w Toronto. W 2016 wystąpiła na kolejnych igrzyskach w Rio de Janeiro, w których odpadła w eliminacjach.
Złota medalistka mistrzostw Kanady.
Jej brat, James Steacy, również był młociarzem.
Rekord życiowy: 72,16 (6 kwietnia 2012, Tempe).

</doc>
<doc id="3969938" url="https://pl.wikipedia.org/wiki?curid=3969938" title="László Klauz">
László Klauz

László Klauz (ur. 6 listopada 1961; zm. 28 marca 2013) – węgierski zapaśnik walczący przeważnie w stylu klasycznym. Dwukrotny olimpijczyk. Czwarty w Seulu 1988 w stylu wolnym i piąty w stylu klasycznym. Czwarty Barcelonie 1992. Walczył w kategorii 130 kg.
Wicemistrz świata w 1989; trzeci w 1986, a czwarty w 1991. Czwarty na mistrzostwach Europy w 1990. Drugi w Pucharze świata w 1986 i 1993 roku.
Pokonał Fritza Gerdsmeiera z RFN i Duane Koslowskiego z USA, a przegrał z Aleksandrem Karielinem z ZSRR i Tomasem Johanssonem ze Szwecji. W pojedynku o piąte miejsce wygrał z Kazuyą Deguchim z Japonii.
Pokonał Miroslava Luberdę z Czechosłowacji, Atanasa Atanasowa z Bułgarii i Hiroyukiego Obatę z Japonii. Przegrał z Dawitem Gobedżiszwilim z ZSRR i w pojedynku o trzecie miejsce z Andreasem Schröderem z NRD.
W pierwszej walce przegrał ze Szwedem Tomasem Johanssonem, następnie wygrał z Rangełem Gerowskim z Bułgarii, Tianem Lei z Chin i Panajotisem Pikilidisem z Grecji. Walkę o brązowy medal przegrał z Rumunem Ioanem Grigoraşem.

</doc>
<doc id="3969939" url="https://pl.wikipedia.org/wiki?curid=3969939" title="Ryszard Pawełczyk">
Ryszard Pawełczyk

Ryszard Pawełczyk (ur. 1928, zm. 10 kwietnia 2017) – polski chemik, docent Instytutu Inżynierii Chemicznej Polskiej Akademii Nauk i doktor habilitowany.
Życiorys.
W 1990 habilitował się dzięki pracy zatytułowanej Barbotaż z mieszaniem mechanicznym w warunkach niezupełnej homogenizacji układu. Był docentem w Instytucie Inżynierii Chemicznej Polskiej Akademii Nauk, a także autorem kilku artykułów. Zmarł 10 kwietnia 2017.

</doc>
<doc id="3969941" url="https://pl.wikipedia.org/wiki?curid=3969941" title="Kościół ewangelicki w Hażlachu">
Kościół ewangelicki w Hażlachu

Kościół ewangelicki w Hażlachu – kościół ewangelicko-augsburski w Hażlachu, w województwie śląskim w Polsce. Należy do parafii ewangelicko-augsburskiej w Cieszynie.
Historia.
Hażlach pozostawał od 1532 r. własnością rodziny Bludowskich z Błędowic Dolnych. Joachim Bludowski, który odziedziczył po swoim ojcu wieś, był pierwszym ewangelickim przedstawicielem tej rodziny.
Pierwszym znanym księdzem ewangelickim pełniącym pracę w Hażlachu był Jan Pragenus, powołany tu w 1636 r. z Pogwizdowa. W 1646 r. został przeniesiony do zboru w Błędowicach Dolnych.
Od momentu śmierci księżnej Elżbiety Lukrecji w 1653 r. Hażlach przechodzi wraz z całym Księstwem Cieszyńskim we władanie Habsburgów. Rozpoczęły się prześladowania ludności ewangelickiej, w dniu 18 kwietnia 1654 r. zamknięty zostaje drewniany kościół. Od tej pory nabożeństwa odbywają się potajemnie w leśnych kościołach.
Po powstaniu Kościoła Jezusowego w Cieszynie, w którego budowę wkład mieli również miejscowi wierni, mieszkańcy Hażlacha uczęszczają tam na nabożeństwa, a dzieci posyłają do cieszyńskiej szkoły ewangelickiej.
Po wybuchu Wiosny Ludów dwie rodziny z Hażlacha w 1850 r. decydują się na sprowadzenie nauczyciela o nazwisku Glajcar i utworzeniu podwalin pod szkołę ewangelicką we wsi. Nauka odbywała się w mieszkaniu Jerzego Jedzoka. W 1852 r. założono Ewangelicką Gminę Szkolną Hażlach-Brzezówka. Na zakupionym polu rozpoczęto budowę szkoły, która trwała do 1853 r. Obiekt poświęcili księża Gustaw Kłapsia z Cieszyna i Andrzej Drózd z Drogomyśla. Pierwszym nauczycielem w szkole został Jerzy Pomykacz z Gutów. Nakłady finansowe na jej utrzymanie były łożone przez mieszkańców Brzezówki, Hażlacha, Marklowic i Rudowa.
W 1858 r. założony zostaje cmentarz ewangelicki w Hażlachu, poświęcony 24 czerwca 1858 r. W następnym roku postawiono na nim drewniany krzyż.
Budowę kaplicy cmentarnej rozpoczęto w 1872 r. nakładami wiernych z wsi będących częścią gminy szkolno-cmentarnej, a także miejscowych katolików i właściciela gospody, żyda. Duży wkład w jej powstanie miał Jan Górniak, będący dzierżawcą dóbr arcyksiążęcych. Kaplica została ukończona latem tego samego roku, ale z powodu braku dzwonów nie została poświęcona. Jan Górniak napisał więc prośbę do cesarza niemieckiego Wilhelma I Hohenzollerna o przekazanie na ten cel zużytych armat. Otrzymano trzy armaty, które w odlewni Petera Hilzera w Wiener Neustadt przetopiono na dwa dzwony.
Poświęcenie kaplicy przez księdza Leopolda Otto miało miejsce 8 września 1873 r. Wyposażanie świątyni kontynuowano w kolejnych latach. W 1874 r. dostawiono złote gwiazdy na krzyż i lichtarz, a w 1875 r. zakupiono ołtarz z obrazem Wieczerzy Pańskiej. Obiekt ogrodzono w 1879 r., a w 1894 ofiarowano kamienny krzyż na pamiątkę ewangelickiej gminy cmentarnej i nieżyjącej rodziny gospodarza Jerzego Jedzoka.
W kaplicy odbywało się rocznie 20 nabożeństw pogrzebowych oraz kilka nabożeństw ze spowiedzią i komunią świętą, a także śluby.
Podczas I wojny światowej z wieży kaplicy zabrano dzwony. Nowe zainstalowano 3 kwietnia 1920 r. Podczas uroczystości wystąpił chór, co zapoczątkowało jego działalność.
W sierpniu 1921 r. rozpoczęto przygotowania do powiększenia świątyni. Prace, finansowane również przez okoliczne zbory, rozpoczęto 9 września i trwały one do 1922 r. Dzięki temu kaplica została przebudowana na mały kościół, mogący pomieścić około 100 wiernych.
15 sierpnia 1923 r. założono Czytelnię Ewangelicką, wokół której skupiła się młodzież. Organizowano imprezy, wieczorki, przedstawienia teatralne, wykłady i odczyty. Z inicjatywy czytelni odbyła się pierwsza w Hażlachu Jutrznia oraz zakupiono organy produkcji czechosłowackiej. Poświęcenia instrumentu dokonano 7 grudnia 1924 r.
Od 6 października 1929 r. prowadzono zajęcia szkółki niedzielnej. W tym samym roku odbyła się pierwsza Gwiazdka.
Z powodu braku miejsc na dotychczasowym cmentarzu, w 1932 r. zawiązano komitet jego powiększenia. Parcelę podarował Józef Kożusznik, będący przewodniczącym Zastępstwa Ewangelickiej Gminy Cmentarnej. Teren nowego cmentarza ogrodzono, a na bramie umieszczono napis "Odpoczywajcie w pokoju".
Wtedy też wybudowano pomnik poległym podczas I wojny światowej. Pomnik wykonano w pracowni w Cieszynie z piaskowca pozyskanego w Rzece. Odsłonięcie pomnika i poświęcenie cmentarza odbyło się 26 czerwca 1932 r.
Podczas II wojny światowej śmierć poniosło dwóch miejscowych księży. 28 lutego 1942 r. z wieży zabrano dzwony, zaprzestano również działalności czytelni.
W 1948 r. wyremontowano elewację zewnętrzną kaplicy oraz pozyskano nowy dzwon. Wnętrze odnowiono w 1952 r. Dwa nowe dzwony zakupiono w 1959 r., a 22 listopada poświęcono.
Nabożeństwa odprawiano dwa razy w miesiącu, w dwutygodniowych odstępach, odbywały się też pogrzeby i śluby, prowadzono też szkółki niedzielne.
Z okazji stulecia zboru w 1972 r. przebudowano ołtarz oraz wyremontowano elewacje i wieżę. Zakupiono też nowe żyrandole i krzyż. W nabożeństwie w odnowionym kościele w dniu 10 września 1972 r. brał udział biskup kościoła ksiądz Andrzej Wantuła., który poświęcił ołtarz. Nowe organy elektryczne zakupiono w 1974 r.
Końcem lat 80. postanowiono o budowie nowych pomieszczeń parafialnych i rozebraniu starych. Obiekt zaprojektowany przez Edwarda Kisiela został poświęcony 17 września 1995 r. przez biskupa Pawła Anweilera.
W 1990 r. przygotowano projekt zburzenia starego kościoła i budowie na jego miejscu nowej świątyni. Zdecydowano się na pozostawienie tylko wieży. Ostatnie nabożeństwo w starym kościele miało miejsce 15 kwietnia 2001 r. Rozbiórkę rozpoczęto 17 kwietnia, a 21 września 2001 r. ukończono nową budowlę. 23 września miało miejsce pierwsze nabożeństwo. Poświęcenia kościoła dokonał ksiądz biskup Paweł Anweiler 25 sierpnia 2002 r. Zamontowano też nowy zegar na wieży, a później zakupiono nowe ławki, żyrandole i organy.
W październiku 2001 r. przy kościele działalność rozpoczęła dziecięco-młodzieżowa grupa wokalna "Gloria".
Nabożeństwa w kościele odbywają się regularnie w każdą niedzielę i święta, ponadto w okresie adwentu i pasyjnym prowadzone są nabożeństwa tygodniowe.

</doc>
<doc id="3969943" url="https://pl.wikipedia.org/wiki?curid=3969943" title="Sándor Major">
Sándor Major

Sándor Major (ur. 31 lipca 1965) – węgierski zapaśnik walczący w stylu klasycznym. Olimpijczyk z Seulu 1988, gdzie odpadł w eliminacjach w kategorii 90 kg.
Srebrny medalista mistrzostw świata w 1987 i 1990. Wicemistrz Europy w 1988 i trzeci w 1991. Piąty w Pucharze Świata w 1993 roku.
Pokonał Eom Jin-hana z Korei Południowej i Olafa Koschnitzke z NRD, a przegrał z Harri Koskelą z Finlandii i Władimirem Popowem z ZSRR

</doc>
<doc id="3969951" url="https://pl.wikipedia.org/wiki?curid=3969951" title="Béla Nagy">
Béla Nagy

Béla Nagy (ur. 20 marca 1962) – węgierski zapaśnik walczący w stylu wolnym. Dwukrotny olimpijczyk. Szósty w Seulu 1988 i jedenasty w Barcelonie 1992. Walczył w kategorii 57 kg.
Szósty na mistrzostwach świata w 1990 i 1991. Czwarty na mistrzostwach Europy w 1987 i 1988 roku.
Wygrał z Vinodem Kumarem z Indii, Jozefem Schwendtnerem z Czechosłowacji, Barry Davisem z USA, Lawrence Holmesem z Kanady, a przegrał z Ahmetem Akiem z Turcji, Siergiejem Biełogłazowem z ZSRR, a w rundzie finałowej z Walentinem Iwanowem z Bułgarii.
Wygrał z Tebe Dorgu z Nigerii, a przegrał z Cerenbaatarynem Cogtbajarem z Mongolii i Siarhiejem Smalem z WNP.

</doc>
<doc id="3969953" url="https://pl.wikipedia.org/wiki?curid=3969953" title="József Orbán">
József Orbán

József Orbán (ur. 11 listopada 1958) – węgierski zapaśnik walczący w stylu wolnym. Olimpijczyk z Seulu 1988, gdzie odpadł w eliminacjach w kategorii 62 kg.
Srebrny medalista mistrzostw świata w 1982 i czwarty w 1985. Trzeci na mistrzostwach Europy w 1983 i 1984 roku.
Przegrał z Johnem Smithem z USA i Kazuhito Sakae z Japonii.

</doc>
<doc id="3969957" url="https://pl.wikipedia.org/wiki?curid=3969957" title="Amstel Gold Race (kobiecy) 2017">
Amstel Gold Race (kobiecy) 2017

4. edycja kobiecego wyścigu kolarskiego Amstel Gold Race odbyła się 14 kwietnia 2017 roku w Holandii. Trasa wyścigu liczyła 121 kilometrów. Zwyciężczynią została Holenderka Anna van der Breggen, wyprzedzając Brytyjkę Elizabeth Deignan oraz Polkę Katarzynę Niewiadomą.
Amstel Gold Race był szóstym w sezonie wyścigiem cyklu UCI Women’s World Tour, będącym serią najbardziej prestiżowych zawodów kobiecego kolarstwa. Poza wyścigiem kobiecym tego samego dnia, lecz na dłuższej trasie zorganizowano również wyścig mężczyzn.

</doc>
<doc id="3969961" url="https://pl.wikipedia.org/wiki?curid=3969961" title="Attila Podolszki">
Attila Podolszki

Attila Podolszki (ur. 9 października 1964) – węgierski zapaśnik walczący w stylu wolnym. Olimpijczyk z Seulu 1988, gdzie odpadł w eliminacjach w kategorii 68 kg.
Zajął dziesiąte miejsce na mistrzostwach świata w 1989. Wicemistrz Europy w 1988 roku.
Przegrał z Nate Carrem z USA i odpadł z turnieju.

</doc>
<doc id="3969963" url="https://pl.wikipedia.org/wiki?curid=3969963" title="János Nagy">
János Nagy

János Nagy (ur. 13 sierpnia 1964) – węgierski zapaśnik walczący w stylu wolnym. Dwukrotny olimpijczyk. Siódmy w Barcelonie 1992 i odpadł w eliminacjach w Seulu 1988. Walczył w kategorii 74 kg.
Szósty na mistrzostwach świata w 1991. Wicemistrz Europy w 1993 roku.
Wygrał z Alfonso Jesselem z Meksyku, a przegrał z Yun Gyeong-jae z Korei Południowej i Kenny Mondayem z USA.
Wygrał z Alexandrem Leipoldem z Niemiec, a przegrał z Gary Holmesem z Kanady i Park Jang-sunem z Korei Południowej. W pojedynku o siódme miejsce pokonał Lodojna Enchbajara z Mongolii.

</doc>
<doc id="3969966" url="https://pl.wikipedia.org/wiki?curid=3969966" title="Gábor Tóth">
Gábor Tóth

Gábor Tóth (ur. 29 listopada 1964) – węgierski zapaśnik walczący w stylu wolnym. Dwukrotny olimpijczyk. Czwarty w Seulu 1988 i jedenasty w Barcelonie 1992. Walczył w kategorii 90 kg.
Brązowy medalista mistrzostw świata w 1989. Zdobył pięć medali na mistrzostwach Europy w latach 1986 - 1992 roku.
Pokonał Subhasha Vermę z Indii i przegrał z Jimem Scherrem z USA. Pokonał Brytyjczyka Graeme Englisha, Abdula Majeeda Maruwalę z Pakistanu, Greka Iraklisa Deskulidisa i Japończyka Akira Ōta. W pojedynku o trzecie miejsce przegrał z Kim Tae-u z Korei Południowej.
Wygrał z Marekiem Garmulewiczem, a przegrał z Kenanem Şimşekiem z Turcji i Ajjubem Baninosratem z Iranu.

</doc>
<doc id="3969973" url="https://pl.wikipedia.org/wiki?curid=3969973" title="Piotrowce">
Piotrowce



</doc>
<doc id="3969976" url="https://pl.wikipedia.org/wiki?curid=3969976" title="István Robotka">
István Robotka

István Robotka (ur. 5 stycznia 1958) – węgierski zapaśnik walczący w stylu wolnym. Olimpijczyk z Seulu 1988, gdzie odpadł w eliminacjach w kategorii 100 kg.
Zajął czwarte miejsce na mistrzostwach świata w 1983, 1985 i 1986. Piąty na mistrzostwach Europy w 1979, 1985 i 1988 roku.
Wygrał z Babacarem Sarem z Mauretanii i Alesana Sione z Samoa Amerykańskiego, a przegrał z Noelem Lobanem z Wielkiej Brytanii i Vasile Pușcașu z Rumunii.

</doc>
<doc id="3969979" url="https://pl.wikipedia.org/wiki?curid=3969979" title="László Bíró (zapaśnik)">
László Bíró (zapaśnik)

László Bíró (ur. 9 lipca 1960) – węgierski zapaśnik walczący w stylu wolnym. Dwukrotny olimpijczyk. Szósty w Moskwie 1980 i czwarty w Seulu 1988. Walczył w kategoriach 48 – 52 kg.
Wicemistrz świata w 1986 i czwarty w 1983 i 1985. Mistrz Europy w 1982 i drugi w 1983 i 1984. Czwarty w Pucharze świata w 1986 roku.
Wygrał z Wietnamczykiem Nguyễn Văn Côngiem i Jorge Fríasem z Meksyku, a przegrał z Gheorghe Rașovanem z Rumunii i Siergiejem Korniłajewem z ZSRR.
Pokonał Florentino Tirante z Filipin, Kuldeepa Singha z Indii, Nguyễn Kim Hươnga z Wietnamu i Herberta Tutscha z RFN, a przegrał z Kim Jong-o z Korei Południowej i w pojedynku o trzecie miejsce z Władimirem Toguzowem z ZSRR.

</doc>
<doc id="3969983" url="https://pl.wikipedia.org/wiki?curid=3969983" title="Żona rzeźnika">
Żona rzeźnika

Żona rzeźnika (org. "The Butcher's Wife") – amerykańska komedia romantyczna z elementami fantasy.
Treść.
U wybrzeży Karoliny Północnej na jednej z wysp mieszka Marina (Demi Moore), piękna dziewczyna obdarzona darem jasnowidzenia. Dziewczyna wierzy, że jej przyszły mąż wyłoni się z morza. Kiedy więc u brzegu jej wyspy pojawia się spędzający urlop na łódce Leo Lemake, młody rzeźnik z Manhattanu, Marina uznaje go za swojego wybranka. Po dwóch dniach znajomości Marina i Leo pobierają się i wyjeżdżają do Nowego Jorku. Młody małżonek jest zdumiony, gdy docierają do niego plotki o tajemniczej mocy Mariny.

</doc>
<doc id="3969992" url="https://pl.wikipedia.org/wiki?curid=3969992" title="Zorkij">
Zorkij



</doc>
<doc id="3969994" url="https://pl.wikipedia.org/wiki?curid=3969994" title="Święty kąt">
Święty kąt

Święty kąt, pokuć, paradny róg, jasny kąt, ikonostas domowy – forma ołtarza domowego występująca w prawosławiu, katolicyzmie oraz rodzimowierstwie słowiańskim, mająca rodowód przedchrześcijański oraz typowa dla terenów Słowiańszczyzny północnej, zachodniej części południowej, a także Bałtów.
Położenie.
Tradycyjnie znajdowało się przy wschodniej ścianie, po przekątnej od wejścia, z łatwym dostępem. Umożliwiało to każdemu wchodzącemu oddanie czci ikonom przez ukłon lub przeżegnanie się.
W przypadku prawosławia współcześnie zaleca się ustawianie ikon przy ścianie wschodniej, ale jeśli rozkład domu czy mieszkania na to nie pozwala, można piękny kącik założyć w dowolnym miejscu, tak jednak organizując otoczenie, aby ikony były odpowiednio wyeksponowane i tworzyły właściwe miejsce do modlitwy. Przed ikonami powinno być dostatecznie dużo miejsca, żeby mogła zmieścić się cała rodzina, nic w najbliższym otoczeniu nie powinno rozpraszać modlących się osób, a elementy wystroju mieszkania nie powinny dominować nad ikonostasem. W szczególności w sąsiedztwie ikon nie powinny znajdować się ściśle świeckie elementy dekoracyjne, kalendarze, plakaty itp. Ikony powinny być umieszczone na poziomie oczu osób modlących się. Pod ikonami może znajdować się stolik, na którym kładzie się księgi modlitewne, Ewangelię, a także zapala świece w czasie modlitwy. Ikonostas można przystroić kwiatami. W tradycji rosyjskiej i ukraińskiej na ikonach wieszano specjalnie wyszywane ręczniki. Ozdoby nie mogą zasłaniać lica ikon.
W prawosławiu.
W prawosławiu w "pięknym kąciku" przechowuje się też poświęcone w cerkwi świece, palmy wielkanocne, Pismo Święte i wodę święconą.
Rozmieszczenie ikon.
O ile miejsce umieszczenia i forma ikonostasu domowego jest dowolne (o ile spełnia powyższe warunki), o tyle rozmieszczenie ikon musi być zgodne z regułami hierarchii.
Jako minimum, w domu powinny znajdować się ikony Jezusa Chrystusa i Matki Bożej (patrz ikony ślubne). Ikona Chrystusa Zbawiciela musi być w centrum; zwykle w domach umieszcza się wizerunek Chrystusa błogosławiącego, ukazanego do pasa. Na lewo (dla patrzącego) od niej umieszcza się ikonę Matki Bożej, najczęściej jeden z wariantów typu Hodegetria lub Eleusa. Nad tymi ikonami można umieścić tylko krucyfiks i ikonę przedstawiającą Trójcę Świętą.
W jednym rzędzie z ikonami Jezusa i Bożej Matki można umieścić ikonę Jana Chrzciciela, otrzymując klasyczny tryptyk "Deesis". Zamiast Jana Chrzciciela można wyeksponować przedstawienie innego wielkiego świętego, na przykład Mikołaja Cudotwórcy. Inne ikony należy rozmieścić (o ile to możliwe, symetrycznie) po obu stronach i poniżej grupy centralnej. Zalecane są ikony świętych patronów członków rodziny, ikony na miarę oraz ikony świętych, do których zanosi się modlitwy o ochronę i wspomożenie.

</doc>
<doc id="3969996" url="https://pl.wikipedia.org/wiki?curid=3969996" title="Lajos Szabó">
Lajos Szabó

Lajos Szabó (ur. 23 kwietnia 1956) – węgierski zapaśnik walczący w stylu wolnym. Olimpijczyk z Moskwy 1980, gdzie zajął czwarte miejsce w kategorii 52 kg.
Piąty na mistrzostwach świata w 1979. Wicemistrz Europy w 1981 i 1982 roku.
Pokonał Luisa Ocaña z Kuby, Petre Ciarnău z Rumunii i Nandzadyna Bürgedaa z Mongolii, a przegrał z Władysławem Stecykiem i Nermedinem Selimowem z Bułgarii.

</doc>
<doc id="3969999" url="https://pl.wikipedia.org/wiki?curid=3969999" title="I’ve Been Waiting for This Night">
I’ve Been Waiting for This Night

I’ve Been Waiting for This Night – singiel litewskiego piosenkarza Donny’ego Montella, wydany w formie singla 8 marca 2016 i umieszczony na trzecim albumie studyjnym wykonawcy pt. "#Blck". Utwór napisali Jonas Thander i Beatrice Robertsson.
W 2016 utwór zwyciężył w finale litewskich eliminacji eurowizyjnych, dzięki czemu reprezentował Litwę w 61. Konkursie Piosenki Eurowizji organizowanym w Sztokholmie. 12 maja został zaprezentowany przez Montella w drugim półfinale konkursu i z czwartego miejsca awansował do finału. Zajął w nim dziewiąte miejsce z 200 punktami na koncie, w tym m.in. z maksymalnymi notami 12 punktów od telewidzów z Irlandii, Norwegii i Wielkiej Brytanii oraz jurorów z Ukrainy.
Lista utworów.
Digital download

</doc>
<doc id="3970003" url="https://pl.wikipedia.org/wiki?curid=3970003" title="Sándor Németh">
Sándor Németh

Sándor Németh (ur. 31 stycznia 1957) – węgierski zapaśnik walczący w stylu wolnym. Olimpijczyk z Moskwy 1980, gdzie zajął ósme miejsce w kategorii 57 kg.
Szósty na mistrzostwach świata w 1986. Czwarty na mistrzostwach Europy w 1980 roku.
Pokonał Karima Muhsina z Iraku i Juana Rodrígueza z Kuby, a przegrał z Siergiejem Biełogłazowem z ZSRR i Iwanem Coczewem z Bułgarii.

</doc>
<doc id="3970007" url="https://pl.wikipedia.org/wiki?curid=3970007" title="Zoltán Szalontai">
Zoltán Szalontai

Zoltán Szalontai (ur. 15 sierpnia 1956 w Miszkolcu, zm. 24 listopada 2005 tamże) – węgierski zapaśnik walczący w stylu wolnym. Olimpijczyk z Moskwy 1980, gdzie zajął ósme miejsce w kategorii 62 kg.
Piąty na mistrzostwach świata w 1978, 1982 i 1985. Wicemistrz Europy w 1982, a trzeci w 1978 i 1980 roku.
Pokonał Phí Hữu Tìnha z Wietnamu, a przegrał z Raúlem Cascaretem z Kuby i Micho Dukowem z Bułgarii.

</doc>
<doc id="3970011" url="https://pl.wikipedia.org/wiki?curid=3970011" title="János Kocsis">
János Kocsis

János Kocsis (ur. 16 lutego 1951) – węgierski zapaśnik walczący w stylu wolnym. Dwukrotny olimpijczyk. Dziesiąty w Montrealu 1976 i dziewiąty w Moskwie 1980. Walczył w kategorii 68 kg.
Brązowy medalista mistrzostw świata w 1973. Czwarty na mistrzostwach Europy w 1974 i 1976 roku.
Pokonał Clive Llewellyna z Kanady i Rami Mirona z Izraela i przegrał z Doncho Zhekovem z Bułgarii i
José Ramosem z Kuby.
Pokonał Nguyễn Ðìnha Chi z Wietnamu, a przegrał z Dzewegijnem Ojdowem z Mongolii i Jagmanderem Singhem z Indii.

</doc>
<doc id="3970013" url="https://pl.wikipedia.org/wiki?curid=3970013" title="Ikonostas domowy">
Ikonostas domowy



</doc>
<doc id="3970014" url="https://pl.wikipedia.org/wiki?curid=3970014" title="István Fehér">
István Fehér

István Fehér (ur. 6 marca 1954, zm. 3 marca 2021) – węgierski zapaśnik walczący w stylu wolnym. Olimpijczyk z Moskwy 1980, gdzie zajął siódme miejsce w kategorii 74 kg.
Szósty na mistrzostwach świata w 1982. Czwarty na mistrzostwach Europy w 1982 roku.
Pokonał Brytyjczyka Fitza Walkera i Kiro Ristova z Jugosławii, a przegrał z Danem Karabinem z Czechosłowacji i Ryszardem Ścigalskim.

</doc>
<doc id="3970016" url="https://pl.wikipedia.org/wiki?curid=3970016" title="István Kovács (zapaśnik)">
István Kovács (zapaśnik)

István Kovács (ur. 27 czerwca 1950) – węgierski zapaśnik walczący w stylu wolnym. Trzykrotny olimpijczyk. Brązowy medalista z Moskwy 1980, siódmy w Montrealu 1976 i odpadł w eliminacjach turnieju w Monachium 1972. Walczył w kategorii 82 kg.
Mistrz świata w 1979; trzeci w 1977, a czwarty w 1978. Wicemistrz Europy w 1979 roku.
Pokonał Kanadyjczyka Tarasa Hryba, a przegrał z Horstem Stottmeisterem z NRD i Mongołem Tömörijnem Artagiem.
Pokonał Mohammada Mohebbiego z Iranu i Manuela Villapola z Portoryko, a przegrał z Mehmetem Uzunem z Turcji i Johnem Petersonem z USA.
Pokonał Güntera Busarello z Austrii, Zachée N'Docka z Kamerunu, Abdulaha Memediego z Jugosławii, Dzewegijna Düwczina z Mongolii i Henryka Mazura. W rundzie finałowej przegrał z Magomedkhanem Aratsiłowem z ZSRR i Bułgarem Ismaiłem Abiłowem.

</doc>
<doc id="3970021" url="https://pl.wikipedia.org/wiki?curid=3970021" title="Antal Bodó">
Antal Bodó

Antal Bodó (ur. 28 marca 1958) – węgierski zapaśnik walczący w stylu wolnym. Olimpijczyk z Moskwy 1980, gdzie zajął dziewiąte miejsce w kategorii do 100 kg.
Ósmy na mistrzostwach Europy w 1980. Brązowy medalista uniwersjady w 1977. Trzeci na MŚ juniorów w 1977 i Europy młodzieży w 1978 roku.
Pokonał Ambroise Sarra z Senegalu, a przegrał z Sławczo Czerwenkowem z Bułgarii i Illą Mate z ZSRR.

</doc>
<doc id="3970024" url="https://pl.wikipedia.org/wiki?curid=3970024" title="József Balla">
József Balla

József Balla (ur. 27 lipca 1955; zm. 18 marca 2003) – węgierski zapaśnik walczący w stylu wolnym. Dwukrotny srebrny medalista olimpijski z Montrealu 1976 i Moskwy 1980, w kategorii plus 100 kg.
Wicemistrz świata w 1985; trzeci w 1977, a czwarty w 1975. Mistrz Europy w 1983 i drugi w 1975, 1978 i 1981 roku.
Przegrał w pierwszej walce z zawodnikiem radzieckim Sosłanem Andijewem, a potem wygrał z Moslemem Filabim z Iranu, Jimmy Jackson z USA, Yorihide Isogai z Japonii, Nikolą Dinevem z Bułgarii i w rundzie finałowej z Rumunem Ladislau Şimonem.
Pokonał Petyra Iwanowa z Bułgarii i Andrei Ianko z Rumunii. Przegrał z Sosłanem Andijewem z ZSRR. Następnie wygrał z Rolandem Gehrke z NRD i w rundzie finałowej z Adamem Sandurskim

</doc>
<doc id="3970028" url="https://pl.wikipedia.org/wiki?curid=3970028" title="Love Is Blind">
Love Is Blind

Love Is Blind – utwór litewskiego piosenkarza Donny’ego Montella wydany w formie singla w 2012 roku i umieszczony na debiutanckiej płycie studyjnej artysty zatytułowanej "Donny Montell". Utwór napisali Jodie Rose i Brandon Stone.
W 2012 roku utwór wygrał finał litewskich eliminacji eurowizyjnych, dzięki czemu reprezentował Litwę w 57. Konkursie Piosenki Eurowizji organizowanym w Baku. 24 maja utwór został zaprezentowany przez Montella jako ostatni, osiemnasty w kolejności w drugim półfinale konkursu i trzeciego miejsca awansował do finału. Zajął w nim czternaste miejsce z 70 punktami na koncie, w tym m.in. z maksymalnymi notami 12 punktów z Gruzji.

</doc>
<doc id="3970031" url="https://pl.wikipedia.org/wiki?curid=3970031" title="Love is Blind">
Love is Blind



</doc>
<doc id="3970035" url="https://pl.wikipedia.org/wiki?curid=3970035" title="Amy Sène">
Amy Sène

Amy Sène (ur. 6 kwietnia 1986 w Lorient) – francuska lekkoatletka specjalizująca się w rzucie młotem od 2010 roku reprezentująca Senegal, dwukrotna olimpijka.
Na początku międzynarodowej kariery wystąpiła na mistrzostwach Europy do lat 23 w Debreczynie, gdzie zajęła 16. miejsce w eliminacjach i nie awansowała do finału. Trzy lata później, już jako Senegalka, wywalczyła złoty medal podczas seniorskich mistrzostw Afryki. W 2012 obroniła tytuł mistrzyni Afryki. Ponad miesiąc później wystąpiła na igrzyskach olimpijskich w Londynie, jednakże bez większego sukcesu. W następnym roku na światowym czempionacie uplasowała się na 23. pozycji, co poskutkowało odpadnięciem z dalszej rywalizacji. Wicemistrzyni Afryki z Marrakeszu (2014) oraz srebrna medalistka igrzysk afrykańskich (2015). Nie zaliczyła żadnej próby na igrzyskach panamerykańskich w Toronto. W 2016 po raz trzeci została mistrzynią kontynentu w rzucie młotem. W tym samym roku uczestniczyła na kolejnych igrzyskach w Rio de Janeiro.
Złota medalistka mistrzostw Senegalu.
Rekord życiowy: 69,70 (25 maja 2014, Forbach) – były rekord Afryki.

</doc>
<doc id="3970037" url="https://pl.wikipedia.org/wiki?curid=3970037" title="Amy Sene">
Amy Sene



</doc>
<doc id="3970043" url="https://pl.wikipedia.org/wiki?curid=3970043" title="Gyula Molnár (zapaśnik)">
Gyula Molnár (zapaśnik)

Gyula Molnár (ur. 13 listopada 1947) – węgierski zapaśnik walczący w stylu klasycznym. Olimpijczyk z Moskwy 1980, gdzie zajął siódme miejsce w kategorii 57 kg.
Szósty na mistrzostwach świata w 1974 i na mistrzostwach Europy w 1979. Srebrny medalista uniwersjady w 1973 roku.
Pokonał Belga Juliena Mewisa i przegrał Josefem Krystą z Czechosłowacji i Józefem Lipieniem.

</doc>
<doc id="3970044" url="https://pl.wikipedia.org/wiki?curid=3970044" title="If You Want Blood Tour">
If You Want Blood Tour

If You Want Blood Tour – czwarta trasa koncertowa grupy muzycznej AC/DC, w jej trakcie odbyło się sześćdziesiąt siedem koncertów.
Program koncertów.
1978.
Rzadziej grane:
1979.
Pierwszy bis:
Drugi bis:
Trzeci bis:

</doc>
<doc id="3970045" url="https://pl.wikipedia.org/wiki?curid=3970045" title="István Tóth (zapaśnik)">
István Tóth (zapaśnik)

István Tóth (ur. 3 października 1951) – węgierski zapaśnik walczący w stylu klasycznym. Srebrny medalista olimpijski z Moskwy 1980 w kategorii 62 kg.
Mistrz świata w 1979 i 1981. Zdobył trzy medale na mistrzostwach Europy w latach 1978 - 1982. Piąty i siódmy w Pucharze świata w 1982 roku.
Pokonał Afgańczyka Ghulama Sanaya, Panajota Kirowa z Bułgarii, Radwana Karouta z Syrii, Borysa Kramorenko z ZSRR i Ivica Frgića z Jugosławii. W rundzie finałowej przegrał z Grekiem Steliosem Mijakisem.

</doc>
<doc id="3970047" url="https://pl.wikipedia.org/wiki?curid=3970047" title="Károly Gaál">
Károly Gaál

Károly Gaál (ur. 14 marca 1954) – węgierski zapaśnik walczący w stylu klasycznym. Olimpijczyk z Moskwy 1980, gdzie zajął ósme miejsce w kategorii 62 kg.
Czwarty na mistrzostwach świata w 1977, a piąty w 1979. Brązowy medalista mistrzostw Europy w 1978 roku.
Pokonał Mohameda Moualeka z Algierii, a przegrał z Andrzejem Supronem i Surenem Nalbandyanem z ZSRR.

</doc>
<doc id="3970049" url="https://pl.wikipedia.org/wiki?curid=3970049" title="Mihály Toma">
Mihály Toma

Mihály Toma (ur. 6 marca 1948) – węgierski zapaśnik walczący w stylu klasycznym. Dwukrotny olimpijczyk. Zajął piętnaste miejsce w Montrealu 1976, gdzie walczył w obu stylach w wadze 74 kg. Szósty w Moskwie 1980 w kategorii 82 kg.
Brązowy medalista mistrzostw świata w 1975, a czwarty w 1974. Czwarty na mistrzostwach Europy w 1975 i 1981 roku.
Przegrał z Janko Szopowem z Bułgarii i Anatolijem Bykowem z ZSRR.
Przegrał Yancho Pavlovem z Bułgarii i Rumunem Marinem Pîrcălabu.
Pokonał Miroslava Janotę z Czechosłowacji, a przegrał z Pawełem Pawłowem z Bułgarii i Genadijem Korbanem z ZSRR.

</doc>
<doc id="3970051" url="https://pl.wikipedia.org/wiki?curid=3970051" title="Norbert Növényi">
Norbert Növényi

Norbert Növényi (ur. 15 maja 1957) – węgierski zapaśnik walczący w stylu klasycznym. Złoty medalista olimpijski z Moskwy 1980 w kategorii 90 kg i siódmy w Barcelonie 1992 w wadze 100 kg.
Srebrny medalista mistrzostw świata w 1979 i brązowy w 1983. Wicemistrz Europy w 1979. Drugi w Pucharze świata w 1982 roku.
Pokonał Fina Keijo Manni, Atefa Mahayriego z Syrii, Greka Jeorjosa Pozidisa, Kubańczyka José Polla, Igora Kanygina z ZSRR i Rumuna Petre Dicu.
Pokonał Luisa Sandovala z Panamy, a przegrał z Milošem Govedaricą, który startował jako niezależny i Andreasem Steinbachem z Niemiec.

</doc>
<doc id="3970052" url="https://pl.wikipedia.org/wiki?curid=3970052" title="Kościół Świętej Trójcy w Lesznej Górnej">
Kościół Świętej Trójcy w Lesznej Górnej

Kościół Świętej Trójcy w Lesznej Górnej – kościół ewangelicko-augsburski w Lesznej Górnej, w województwie śląskim w Polsce. Należy do parafii ewangelicko-augsburskiej w Goleszowie.
Historia.
Do czasu podziału Śląska Cieszyńskiego pomiędzy Polskę i Czechosłowację w 1921 r., miejscowi wierni kościoła ewangelickiego korzystali z kaplicy położonej na cmentarzu w Lesznej Dolnej. Po zamknięciu granicy polscy luteranie utracili do niej dostęp. Uczęszczano do kościoła w Goleszowie, a pogrzeby odbywały się na cmentarzach w Dzięgielowie i Cisownicy.
Z inicjatywą budowy kościoła ewangelickiego w Lesznej Górnej wyszedł w latach 70. XX wieku proboszcz parafii ewangelicko-augsburskiej w Goleszowie, ksiądz Tadeusz Terlik. Na miejsce dla budowy kościoła wybrał tzw. "Karasówkę", jednak do zakupu parceli nie doszło z powodów względów formalnych.
Starania kontynuował ksiądz Roman Dorda. Jeden z mieszkańców, Wilhelm Niedoba, zgodził się na przekazanie terenu w centrum miejscowości. W związku z tym w kwietniu 1996 r. powstał Komitet Budowy Kościoła w Lesznej Górnej. Uzyskano pozwolenie na budowę, a projekt świątyni został przygotowany przez architekta Karola Gasia. Poświęcenie placu budowy miało miejsce 19 października 1997 r., a prace rozpoczęto 3 sierpnia 1999 r.
Kamień węgielny poświęcił ksiądz biskup Paweł Anweiler 21 maja 2000 r. Dzwon na wieży, podarowany przez parafian z Golasowic, zainstalowano 28 października tego samego roku. Wtedy też zaczęto prowadzenie nabożeństw pogrzebowych, a pierwszy chrzest miał miejsce w styczniu 2004 r.
Poświęcenie nowo wybudowanego kościoła odbyło się 2 października 2005 r. W uroczystym nabożeństwie wziął udział biskup kościoła ksiądz Janusz Jagucki, biskup diecezji cieszyńskiej ksiądz Paweł Anweiler, ksiądz Jan Gross, proboszcz parafii w Goleszowie ksiądz Roman Dorda, proboszcz parafii rzymskokatolickiej ksiądz Henryk Lankfort oraz władze samorządowe.
Nabożeństwa w kościele odbywają się w każdą niedzielę i święta.

</doc>
<doc id="3970053" url="https://pl.wikipedia.org/wiki?curid=3970053" title="Tamás Gáspár">
Tamás Gáspár

Tamás Gáspár (ur. 19 lipca 1960) – węgierski zapaśnik walczący w stylu klasycznym. Dwukrotny olimpijczyk. Dziewiąty w Moskwie 1980 i ósmy w Seulu 1988. Walczył w wadze 100 kg.
Złoty medalista mistrzostw świata w 1986 i srebrny w 1981 i 1985. Mistrz Europy w 1984, a drugi w 1983. Pierwszy w Pucharze świata w 1982 i trzeci w 1986 roku.
Przegrał z Georgi Rajkowem z Bułgarii i Nikołajem Bałboszinem z ZSRR.
Pokonał Floriano Spiessa z Brazylii i Iliję Georgiewa z Bułgarii, a przegrał z Gerhardem Himmelem z RFN.

</doc>
<doc id="3970056" url="https://pl.wikipedia.org/wiki?curid=3970056" title="József Farkas">
József Farkas

József Farkas (ur. 17 marca 1952) – węgierski zapaśnik walczący w stylu klasycznym. Dwukrotny olimpijczyk. Dziewiąty w Moskwie 1980 i siódmy w Montrealu 1976. Walczył w wadze 100 – 130 kg.
Czwarty na mistrzostwach świata w 1979. Wicemistrz Europy w 1976, a trzeci w 1975, 1978 i 1980 roku.
Pokonał Senegalczyka Robert N’Diaye i zawodnika NRD Fredi Albrechta i przegrał z 
Nikołajem Bałboszynem z ZSRR.
Wygrał z Syryjczykiem Jawdatem Jabrazem i Prvoslavem Ilićem z Jigosławii, a przegrał z Aleksandyrem Tomowem z Bułgarii i Aleksandrem Kołczinskim z ZSRR.

</doc>
<doc id="3970061" url="https://pl.wikipedia.org/wiki?curid=3970061" title="Eastern European Funk">
Eastern European Funk

Eastern European Funk – utwór litewskiego zespołu muzycznego InCulto wydany 16 kwietnia 2010 roku w formie minialbumu. Piosenka została umieszczona na trzeciej płycie studyjnej grupy zatytułowanej "Closer Than You Think". Utwór napisali członkowie InCulto.
Oficjalny teledysk do utworu został opublikowany w serwisie YouTube 23 marca 2010 roku.
W 2010 roku utwór wygrał finał litewskich eliminacji eurowizyjnych, dzięki czemu reprezentował Litwę w 55. Konkursie Piosenki Eurowizji organizowanym w Oslo. 27 maja utwór został zaprezentowany przez zespół jako pierwszy w kolejności w drugim półfinale konkursu i zajął dwunaste miejsce z dorobkiem 44 punktów, przez co nie zakwalifikował się do finału.
Lista utworów.
Eastern European Funk – EP

</doc>
<doc id="3970065" url="https://pl.wikipedia.org/wiki?curid=3970065" title="Vladislavas Zybaila">
Vladislavas Zybaila

Vladislavas Zybaila (ur. 17 stycznia 1975 w Wilnie) – litewski biegacz narciarski, dwukrotny uczestnik zimowych igrzysk olimpijskich, czterokrotny uczestnik mistrzostw świata w narciarstwie klasycznym.
Dwukrotnie wziął udział w igrzyskach olimpijskich. W 1998 roku w Nagano uczestniczył w czterech konkurencjach biegowych – w biegu na 10 km zajął 44. miejsce, w biegach pościgowym i na 50 km był 51., a biegu na 30 km nie ukończył. Cztery lata później w Salt Lake City został sklasyfikowany na 50. miejscu w biegu na 50 km, zajął 52. miejsce na 15 km, był 53. w sprincie, 57. na 30 km i 58. po klasyku w biegu łączonym.
Czterokrotnie uczestniczył w narciarskich mistrzostwach świata. Debiut w zawodach tej rangi zaliczył w lutym 1997 roku na mistrzostwach w Trondheim. Zajął tam 43. miejsce w biegu na 50 km, był 71. w biegu łączonym, 77. w biegu na 30 km i 86. na 10 km. W kolejnych mistrzostwach, rozegranych w 1999 roku w Ramsau, był 49. w biegu na 50 km, 63. na 30 km i 74. na 10 km. W 2001 roku w Lahti uplasował się na 51. miejscu w biegu na 50 km, na 55 w biegu na 30 km i na 60. w biegu na 15 km. W ostatnim starcie na mistrzostwach świata, w 2003 roku w Val di Fiemme, był 46. w biegu na 15 km, 47. w biegu masowym i 59. w biegu łączonym.
W latach 1995–2003 wielokrotnie startował w zawodach Pucharu Świata. Zadebiutował w styczniu 1995 roku, zajmując 94. miejsce w biegu na 15 km techniką dowolną w Lahti. Najlepszy rezultat w zawodach tej rangi osiągnął w styczniu 2003 roku w Oberhofie – był 34. w biegu masowym na 15 km stylem klasycznym.

</doc>
<doc id="3970066" url="https://pl.wikipedia.org/wiki?curid=3970066" title="Vladislavas Zybailo">
Vladislavas Zybailo



</doc>
<doc id="3970084" url="https://pl.wikipedia.org/wiki?curid=3970084" title="Vadim Gusev">
Vadim Gusev

Vadim Gusev (ur. 16 czerwca 1981 w Wisaginii) – litewski biegacz narciarski i biathlonista, uczestnik Zimowych Igrzysk Olimpijskich 2002, dwukrotny uczestnik mistrzostw świata w biathlonie.
Wziął udział w igrzyskach olimpijskich w 2002 roku w Salt Lake City w rywalizacji biegaczy narciarskich. Zajął 52. miejsce w sprincie, był 55. w biegu na 50 km, 59. na 15 km, 63. na 30 km i również 63. po klasyku w biegu łączonym.
W międzynarodowych zawodach w biegach narciarskich startował w latach 2001–2003. Wystąpił dwukrotnie w zawodach Pucharu Kontynentalnego w Kajaani w grudniu 2001 roku i uplasował się na 58. miejscu w sprincie oraz na 68. miejscu w biegu na 10 km techniką dowolną. W 2003 roku wziął udział w zimowej uniwersjadzie w Tarvisio i zajął 36. miejsce w sprincie oraz 34. w biegu na 10 km stylem klasycznym.
Dwukrotnie uczestniczył w biathlonowych mistrzostwach świata. Debiut w zawodach tej rangi zaliczył w lutym 2004 roku na mistrzostwach w Oberhofie. Zajął tam 85. miejsce w biegu indywidualnym i 88. w sprincie. W marcu 2005 roku, na mistrzostwach w Hochfilzen zajął 82. miejsce w sprincie i 95. w biegu indywidualnym.
W sezonie 2003/2004 startował również w Pucharze Świata w biathlonie i mistrzostwach Europy. W zawodach pucharowych najlepszy rezultat osiągnął w marcu 2004 roku w Oslo, zajmując 84. miejsce w sprincie. W mistrzostwach Europy był 41. w biegu pościgowym i 46. w sprincie.

</doc>
<doc id="3970085" url="https://pl.wikipedia.org/wiki?curid=3970085" title="Vadim Gusevas">
Vadim Gusevas



</doc>
<doc id="3970086" url="https://pl.wikipedia.org/wiki?curid=3970086" title="Love (utwór muzyczny Sashy Sona)">
Love (utwór muzyczny Sashy Sona)

Love, znany także jako Pasiklydęs žmogus – autorski utwór litewskiego piosenkarza Sashy Sona wydany w 2009 i umieszczony na debiutanckiej płycie studyjnej artysty pt. "Dima Šavrovas" (2010).
W 2009 utwór „Pasiklydęs žmogus” wygrał finał litewskich eliminacji eurowizyjnych, dzięki czemu reprezentował Litwę w 54. Konkursie Piosenki Eurowizji organizowanym w Moskwie. Po finale selekcji została nagrana anglojęzyczna wersja piosenki – „Love”. 14 maja utwór został zaprezentowany przez piosenkarza w drugim półfinale konkursu i zakwalifikował się do finału. 16 maja Son zaprezentował piosenkę w finale i zajął 23. miejsce.
Lista utworów.
CD single

</doc>
<doc id="3970093" url="https://pl.wikipedia.org/wiki?curid=3970093" title="The Lamentation of Ireland">
The Lamentation of Ireland

The Lamentation of Ireland – poemat irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w tomie "" wydanym w Londynie w 1823. Utwór został napisany strofą siedmiowersową rymowaną ababccb.

</doc>
<doc id="3970095" url="https://pl.wikipedia.org/wiki?curid=3970095" title="The Anniversary of Waterloo">
The Anniversary of Waterloo

The Anniversary of Waterloo – wiersz irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w 1823 w tomiku "".

</doc>
<doc id="3970096" url="https://pl.wikipedia.org/wiki?curid=3970096" title="Ode to April">
Ode to April

Ode to April – wiersz irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w 1823 w tomiku "". Wiersz był wydrukowany również w "The Eclectic Review".

</doc>
<doc id="3970099" url="https://pl.wikipedia.org/wiki?curid=3970099" title="Stanzas on Solitude">
Stanzas on Solitude

Stanzas on Solitude – wiersz irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w 1823 w tomiku "".

</doc>
<doc id="3970100" url="https://pl.wikipedia.org/wiki?curid=3970100" title="To a Friend (wiersz Aubreya de Vere’a)">
To a Friend (wiersz Aubreya de Vere’a)

To a Friend, Requesting Me to Write a Poem on a Great Victory – wiersz irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w 1823 w tomiku "". Utwór składa się z strof czterowersowych.

</doc>
<doc id="3970102" url="https://pl.wikipedia.org/wiki?curid=3970102" title="Pastoral Song">
Pastoral Song

Pastoral Song – wiersz irlandzkiego poety i dramaturga Aubrey de Vere’a (1788–1846), ojca Aubreya Thomasa de Vere’a, opublikowany w 1823 w tomiku "". Utwór składa się z strof czterowersowych rymowanych według wzoru abab. Ma trzynaście zwrotek. Obok rymu poeta stosuje aliterację:

</doc>
<doc id="3970103" url="https://pl.wikipedia.org/wiki?curid=3970103" title="Thomas Middleditch">
Thomas Middleditch

Thomas Steven Middleditch (ur. 10 marca 1982 w Nelson w Kolumbii Brytyjskiej) – kanadyjski aktor filmowy i telewizyjny, a także komik i scenarzysta. Występował w roli Richarda Hendricksa w sitcomie "Dolina Krzemowa".
Życiorys.
Urodził się w rodzinie Brytyjczyków. Kształcił się na University of Victoria, porzucił studia i wyjechał do Toronto, gdzie aplikował do szkoły aktorskiej George Brown College. Zajął się jednak tworzeniem własnych skeczy, zarabiając jednocześnie jako sprzedawca obuwia w sklepie sieci New Balance. Udał się następnie do Chicago, gdzie kształcił się w zakresie teatru improwizowanego i występował w ramach przedsiębiorstwa rozrywkowego The Second City oraz w iO Theater. Następnie zamieszkał w Nowym Jorku, gdzie grał w reklamach (m.in. dla koncernu McDonald’s) i występował z różnymi grupami komediowymi.
W 2009 zadebiutował epizodyczną rolą w filmie "Nowszy model". Od tego czasu zaczął występować w produkcjach telewizyjnych, internetowych i kinowych. Pojawił się m.in. w serialu internetowym "Jake and Amir", w filmach "Fun Size. Szalone Halloween", "Wyborcze jaja", "Someone Marry Barry" i "Wilk z Wall Street", a także w pojedynczych odcinkach seriali "Biuro" czy "Żona na pokaz".
W 2013 otrzymał główną rolę w produkowanym przez HBO serialu komediowym "Dolina Krzemowa", którego premiera miała miejsce w 2014. Wcielił się w nim w postać programisty Richarda Hendricksa. Sitcom zyskał bardzo dobre recenzje. Thomas Middleditch za tę rolę trzykrotnie był nominowany do Satelity dla najlepszego aktora w serialu komediowym (2014, 2015, 2016), a dwukrotnie do Critics’ Choice Television Award w tożsamej kategorii (2014, 2015). W 2016 wyróżniony nominacją do Primetime Emmy Award dla pierwszoplanowego aktora w serialu komediowym.

</doc>
<doc id="3970111" url="https://pl.wikipedia.org/wiki?curid=3970111" title="Kaplica Matki Boskiej Różańcowej w Bogucinie">
Kaplica Matki Boskiej Różańcowej w Bogucinie

Kaplica Matki Boskiej Różańcowej – katolicka kaplica filialna zlokalizowana w Bogucinie przy ul. Jodłowej. Należy do parafii NMP Niepokalanie Poczętej w Poznaniu (Główna).
Drewniana świątynia została wzniesiona w 1982 jako tymczasowa, na działce podarowanej na ten cel przez księdza Stefana Jankego (postać tę upamiętnia ulica przy kościele). Do budowy wykorzystano elementy składowe kaplicy przewiezione z poznańskiego Antoninka (kościół Ducha Świętego) – obiekt w Bogucinie obniżono i skrócono. Przewóz i montaż, odbył się siłami parafian pod kierownictwem Józefa Kukułki z Bogucina (parafianie również wyposażyli świątynię). 14 listopada 1982 obiekt poświęcił biskup Tadeusz Etter. 
W latach 90. XX wieku rozpoczęto budowę groty maryjnej na terenie kościoła (przy dzwonnicy). Umieszczono weń figurę Matki Bożej Fatimskiej. Mniejsza, podobna, przywieziona z kościoła na Krzeptówkach w Zakopanem, znajduje się we wewnątrz świątyni.

</doc>
<doc id="3970113" url="https://pl.wikipedia.org/wiki?curid=3970113" title="Pływanie na Letnich Igrzyskach Olimpijskich 1964 – 4 × 200 m stylem dowolnym mężczyzn">
Pływanie na Letnich Igrzyskach Olimpijskich 1964 – 4 × 200 m stylem dowolnym mężczyzn

Sztafeta 4 × 200 m stylem dowolnym mężczyzn – jedna z konkurencji pływackich rozgrywanych podczas XVIII Igrzysk Olimpijskich w Tokio. Eliminacje odbyły się 17 października, a finał 18 października 1964 roku.
W finale zwyciężyli Amerykanie. Sztafeta w składzie: Stephen Clark (2:00,0), Roy Saari (1:58,1), Gary Ilman (1:58,4), Don Schollander (1:55,6) o ponad dziewięć sekund poprawiła rekord świata, uzyskawszy czas 7:52,1. Srebro wywalczyli reprezentanci Niemiec (7:59,3), a brąz zdobyli pływacy z Japonii (8:03,8).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="3970116" url="https://pl.wikipedia.org/wiki?curid=3970116" title="Dina Guerri-Manfredini">
Dina Guerri-Manfredini

Dina Manfredini z domu Guerri (ur. 4 kwietnia 1897, zm. 17 grudnia 2012) – włosko-amerykańska superstulatka. Po śmierci Besse Cooper w dniu 4 grudnia 2012 została najstarszą żyjącą osobą na świecie.
Życiorys.
Urodziła się w 1897 roku we Włoszech. W 1920 roku wyjechała wraz z mężem Riccardo Manfredinim do Stanów Zjednoczonych, gdzie osiadła w Des Moines, w stanie Iowa. Małżeństwo miało czworo dzieci. Riccardo Manfredini zmarł w 1965. Dina do późnego wieku była aktywna, najpierw zajmowała się prowadzeniem domu i wychowaniem dzieci, zaś potem zarabiała jako gospodyni domowa. W 2007 roku, mając 110 lat, przeniosła się do domu opieki w Johnston. 4 grudnia 2012 po śmierci Besse Cooper została najstarszą żyjącą, zweryfikowaną osobą na świecie. Tytuł ten dzierżyła do swojej śmierci 17 grudnia tego samego roku.

</doc>
<doc id="3970120" url="https://pl.wikipedia.org/wiki?curid=3970120" title="Zach Woods">
Zach Woods

Zach Woods (ur. 25 września 1984 w Trenton) – amerykański aktor filmowy i telewizyjny, a także komik. Znany głównie z występów w serialach komediowych "Biuro" i "Dolina Krzemowa".
Życiorys.
Urodził się w rodzinie amerykańskich Żydów. Wychowywał się w Pensylwanii, ukończył studia na New York University. Zaczął występować w Upright Citizens Brigade Theatre, wchodził w skład grupy komediowej The Stepfathers. Pracował również jako nauczyciel w zakresie teatru improwizowanego. W 2010 wystąpił w reklamie jednego z produktów Wrigley Company.
Zaczął regularnie grać w produkcjach telewizyjnych i kinowych. Wystąpił m.in. w takich filmach jak "Policja zastępcza", "Gorący towar", "Agentka" i "". W 2010 dołączył do obsady serialu komediowego "Biuro" w roli Gabe’a Lewisa, do 2013 zagrał w ponad 50 odcinkach tej produkcji, awansując do jej głównej obsady. W 2014 wcielił się w Donalda „Jareda” Dunna, jedną z głównych postaci sitcomu "Dolina Krzemowa".

</doc>
<doc id="3970124" url="https://pl.wikipedia.org/wiki?curid=3970124" title="Lilija Łudan">
Lilija Łudan

Lilija Anatolijiwna Łudan, ukr. Лілія Анатоліївна Лудан (ur. 2 czerwca 1969 w Kijowie) – ukraińska saneczkarka, czterokrotna uczestniczka zimowych igrzysk olimpijskich, dwunastokrotna uczestniczka mistrzostw świata w saneczkarstwie.
W latach 1998–2010 czterokrotnie wzięła udział w olimpijskiej rywalizacji w saneczkarskich jedynkach kobiet. Na igrzyskach w Nagano zajęła szesnaste miejsce, w Salt Lake City i Turynie była szósta, a w Vancouver dziewiętnasta. Podczas igrzysk w Vancouver w 2010 roku pełniła funkcję chorążej reprezentacji Ukrainy podczas ceremonii otwarcia.
W latach 1995–2009 dwunastokrotnie uczestniczyła w saneczkarskich mistrzostwach świata. W jedynkach na mistrzostwach świata zajmowała kolejno miejsca: 17. w 1995 roku w Lillehammer, 12. w 1996 roku w Altenbergu, 17. w 1997 roku w Igls, 9. w Mistrzostwa Świata w Saneczkarstwie 1999 roku w Königssee, 13. w 2000 roku w Sankt Moritz, 16. w 2001 roku w Whistler, 7. w 2003 roku w Siguldzie, 18. w 2004 roku w Nagano, 12. w 2005 roku w Park City, 10. w 2007 roku w Igls, 14. w 2008 roku w Oberhofie i 19. w 2009 roku w Lake Placid. Ponadto w 1996 roku była szósta w sztafecie, a w 2000 roku trzynasta i rok później piętnasta w biegu drużynowym.
Sześciokrotnie wystąpiła w jedynkach na mistrzostwach Europy. W 1996 roku w Siguldzie była w tych zawodach dwunasta, w 2000 roku w Winterbergu ósma, w 2002 roku w Altenbergu piąta, w 2006 roku w Winterbergu dziesiąta, w 2008 roku w Cesanie dziewiąta, a w 2010 roku w Siguldzie dwunasta.
W 1986 i 1988 roku wystartowała w mistrzostwach świata juniorów – w Königssee w 1986 roku zajęła dwunaste miejsce, a w 1988 roku w Olang była czwarta. W 1987 roku zajęła dziewiąte miejsce w mistrzostwach Europy juniorów.
Wielokrotnie występowała w zawodach Pucharze Świata w saneczkarstwie. Dwukrotnie uplasowała się w czołowej dziesiątce klasyfikacji generalnej – w sezonie 2004/2005 była dziesiąta, a w sezonie 2005/2006 ósma. W pojedynczych zawodach jej najlepszym rezultatem było piąte miejsce, które osiągnęła dwukrotnie – 9 grudnia 2005 roku w Calgary i 24 stycznia 2009 roku w Altenbergu.

</doc>
<doc id="3970125" url="https://pl.wikipedia.org/wiki?curid=3970125" title="Lilia Ludan">
Lilia Ludan



</doc>
<doc id="3970126" url="https://pl.wikipedia.org/wiki?curid=3970126" title="Lilija Ludan">
Lilija Ludan



</doc>
<doc id="3970130" url="https://pl.wikipedia.org/wiki?curid=3970130" title="In Parenthesis (poemat Davida Jonesa)">
In Parenthesis (poemat Davida Jonesa)

In Parenthesis – obszerny poemat epicki brytyjskiego artysty plastyka i poety Davida Jonesa, opublikowany w 1937, stanowiący syntezę frontowych przeżyć autora i jego artystycznych i literackich wrażeń. Utwór jest pełen aluzji do wielkich dzieł literatury światowej, w tym między innymi do "Morte d’Arthur" Thomasa Malory’ego. Poemat zyskał uznanie poety i krytyka T.S. Eliota. Bohater utworu, John Ball, ginie w bitwie nad Sommą w 1916. Poemat jest napisany zarówno wierszem, jak i prozą. 
Na podstawie poematu Davida Jonesa oparta została opera z muzyką Iaina Bella i librettem Davida Antrobusa i Emmy Jenkins.

</doc>
<doc id="3970134" url="https://pl.wikipedia.org/wiki?curid=3970134" title="József Doncsecz">
József Doncsecz

József Doncsecz (ur. 16 stycznia 1950) – węgierski zapaśnik walczący w stylu klasycznym. Dwukrotny olimpijczyk. Czwarty w Monachium 1972 i siódmy w Montrealu 1976. Walczył w kategorii 52 – 57 kg.
Brązowy medalista mistrzostw świata w 1971 i piąty w 1973. Czwarty w mistrzostwach Europy w 1974 roku.
Przegrał z Gheorghe Stoiciu z Rumunii, pokonał Boško Marinko z Jugosławii, Fritza Hubera z RFN i Vasiliosa Ganotisa z Grecji, a w ostatniej walce uległ Japończykowi Koichiro Hirayamie.
Przegrał z Farkhatem Mustafinem z ZSRR i Pertti Ukkolą z Finlandii, a wygrał z Ivicą Frgićiem z Jugosławii i Szwedem Perem Lindholmem.

</doc>
<doc id="3970136" url="https://pl.wikipedia.org/wiki?curid=3970136" title="Ferenc Toma">
Ferenc Toma

Ferenc Toma (ur. 22 marca 1949; zm. 14 grudnia 2011) – węgierski zapaśnik walczący w stylu klasycznym. Olimpijczyk z Montrealu 1976, gdzie zajął trzynaste miejsce w kategorii 68 kg.
Szósty w mistrzostwach Europy w 1976 roku.
Wygrał z Sergio Fiszmanem z Argentyny, a przegrał z Surenem Nałbandjanem z ZSRR i Szwedem Larsem Skiöldem.

</doc>
<doc id="3970139" url="https://pl.wikipedia.org/wiki?curid=3970139" title="István Séllyei">
István Séllyei

István Séllyei (ur. 8 czerwca 1950 w Egerze, zm. 19 lipca 2020) – węgierski zapaśnik walczący w stylu klasycznym. Olimpijczyk z Montrealu 1976, gdzie zajął szóste miejsce w kategorii 90 kg.
Szósty na mistrzostwach świata w 1975 roku.
Wygrał z Petre Dicu z Rumunii i Fredem Theobaldem z RFN, a przegrał z Darko Nišavićem z Jugosławii i Stojanem Iwanowem z Bułgarii.

</doc>
<doc id="3970148" url="https://pl.wikipedia.org/wiki?curid=3970148" title="Pola Lipińska">
Pola Lipińska

Pola Lipińska – polska śpiewaczka operowa (mezzosopran), solistka Teatru Wielkiego – Opery Narodowej, pedagog wokalny.
Życiorys i przebieg kariery.
Początkowo planowała być pianistką, uczyła się także gry na akordeonie. Po kontuzji dłoni, która uniemożliwiła realizację tych planów, postanowiła szkolić swój głos i rozpoczęła studia w PWSM w Warszawie (obecnie Uniwersytet Muzyczny Fryderyka Chopina) pod kierunkiem prof. Grzegorza Orłowa.
Zaangażowana przez Bohdana Wodiczkę, ówczesnego dyrektora Opery Warszawskiej, zadebiutowała w małej roli Inez w "Trubadurze" G. Verdiego. Prawdziwy debiut śpiewaczki nastąpił 7 września 1962, jako Amneris w "Aidzie" G. Verdiego, śpiewaczka była wtedy na III roku studiów.
3 lutego 1963 roku wzięła udział w pierwszym przedstawieniu "Aptekarza" J. Haydna przygotowanym przez Scenę Kameralną Filharmonii Narodowej, która z czasem stała się Warszawską Opera Kameralną.
W 1964 roku otrzymała, po przesłuchaniu, stypendium Akademii Muzycznej w Los Angeles, gdzie przez rok pracowała pod kierunkiem Jana Poppera. Zaśpiewała też koncert w San Francisco (pieśni słowiańskie i francuskie), jednak nie skorzystała z otrzymanych propozycji występów w Waszyngtonie i Dallas, wróciła do Teatru Wielkiego w Warszawie.
W repertuarze operowym ma ponad 40 partii. Na warszawskiej scenie zaśpiewała m.in.: Jadwigę w "Strasznym dworze", Jasia w "Jasiu i Małgosi", Cherubina w "Weselu Figara", Eboli w "Don Carlosie", Olgę w "Eugeniuszu Onieginie", tytułową Carmen, Rozynę w "Cyruliku sewilskim", Marynę w "Borysie Godunowie," Wenus w" Tannhäuserze" oraz Santuzzę w "Rycerskości wieśniaczej" Mascagniego.
Wystąpiła też polskich prapremierach: była pierwszą Sekretarką w "Konsulu" G. Menottiego, Judytą w "Judith" A. Honeggera, Margaret w "Wozzecku" A. Berga.
W operze telewizyjnej Marty Ptaszyńskiej "Oskar z Alwy "wykonywała rolę tytułową, kreowała też Brangenę w koncertowym wykonaniu "Tristana i Izoldy" w Filharmonii Narodowej na początku lat 80.
Wykonywała również muzykę baroku i muzykę współczesną. W swoim repertuarze posiadała również wszystkie większe mezzosopranowe i altowe pozycje z repertuaru oratoryjnego, od Bacha, Vivaldiego, Mozarta, Beethovena przez dzieła Mahlera, Liszta i Szymanowskiego aż do muzyki współczesnej (Strawiński, Penderecki, Perkowski, Bargielski). Śpiewała partie altowe i mezzosopranowe w takich dziełach jak: "Requiem" G. Verdiego, "Stabat mater" A. Vivaldiego, G. Rossiniego i G. Pergolesiego.
Wykonywała również bogaty repertuar pieśniarski. Jako śpiewaczka koncertowa współpracowała z większością polskich filharmonii.
Przedstawienia z jej udziałem zawsze ściągały do teatru rzesze wielbicieli artystki, otrzymywała znakomite recenzje. Ceniono pięknie brzmienie jej ciemnego głosu o dużej mocy i dramatycznym zabarwieniu, którym gdy tego wymagała prezentowana partia nabierał ruchliwości i elastyczności. Szczególny podziw budziła zawsze „wspaniała interpretacja i cudowne, aksamitne doły ("z brzmieniem rejestru piersiowego śpiewaczki mało czyj może się równać").
W 1987 roku, będąc jeszcze w pełni formy wokalnej, artystka podejmuje decyzję o zakończeniu kariery artystycznej i odejściu z zespołu Teatru Wielkiego.
Nadal jednak koncertuje, współpracuje z Koncertową Orkiestrą Wojskową prowadzoną przez prof. Arnolda Rezlera, występuje na festiwalach w Krynicy, Sanoku i Wrocławiu (Wratislawia Cantans). Na początku lat dziewięćdziesiątych śpiewa koncert arii starowłoskich i barokowych w Łazienkach, co przynosi jej kolejny sukces.
W latach 1991–2001 uczyła śpiewu w Szkole Muzycznej im. Józefa Elsnera w Warszawie.

</doc>
<doc id="3970151" url="https://pl.wikipedia.org/wiki?curid=3970151" title="János Rovnyai">
János Rovnyai

János Rovnyai (ur. 28 czerwca 1951) – węgierski zapaśnik walczący w stylu klasycznym. Olimpijczyk z Montrealu 1976, gdzie zajął szóste miejsce w kategorii plus 100 kg.
Brązowy medalista mistrzostw świata w 1974, a czwarty w 1981. Mistrz Europy w 1975 i drugi w 1982. Czwarty w Pucharze świata w 1982 roku.
Wygrał z Richardem Wolffem RFN, a przegrał z Romanem Codreanu z Rumunii i Aleksandyrem Tomowem z Bułgarii.

</doc>
<doc id="3970156" url="https://pl.wikipedia.org/wiki?curid=3970156" title="Mihály Gyulai">
Mihály Gyulai

Mihály Gyulai (ur. 2 listopada 1953) – węgierski zapaśnik walczący w stylu wolnym. Olimpijczyk z Montrealu 1976, gdzie zajął dwunaste miejsce w kategorii 48 kg.
Piąty na mistrzostwach świata w 1974. Wicemistrz Europy w 1976 i trzeci w 1978 roku.
Przegrał z Rayem Takahashim z Kanady i Romanem Dmitrijewem z ZSRR.

</doc>
<doc id="3970157" url="https://pl.wikipedia.org/wiki?curid=3970157" title="Henrik Gál">
Henrik Gál

Henrik Gál (ur. 5 marca 1947) – węgierski zapaśnik walczący przeważnie w stylu wolnym. Dwukrotny olimpijczyk. Siódmy w Monachium 1972 i czwarty w Montrealu 1976. Walczył w kategorii 52 kg.
Czwarty na mistrzostwach świata w 1975. Mistrz Europy w 1976, drugi w 1970 i trzeci w 1973 roku.
Wygrał z Willim Bockiem z NRD i Mario Sabatinim z RFN, a przegrał z Kim Gwong-hyongiem z Korei Północnej i Sudeshem Kumarem z Indii.
Wygrał z Fritzem Nieblerem z RFN, Diego Lo Brutto z Francji i Habibem Fattahim z Iranu, a przegrał z Jeon Hae-seopem z Korei Południowej i Yūji Takadą z Japonii.

</doc>
<doc id="3970159" url="https://pl.wikipedia.org/wiki?curid=3970159" title="László Klinga">
László Klinga

László Klinga (ur. 9 lipca 1947) – węgierski zapaśnik walczący w stylu wolnym. Brązowy medalista olimpijski z Monachium 1972 i szesnasty w Montrealu 1976. Walczył w kategorii 57 kg.
Piąty na mistrzostwach świata w 1974. Wicemistrz Europy w 1973 i 1976 roku.
Wygrał z Arturo Tanaquinem z Filipin, Kazımem Yıldırımem z Turcji, Ivanem Kuleshovem z ZSRR, Ramezanem Chederem z Iranu i Horstem Mayerem z NRD, a przegrał z Megdijnem Chojlogdordżem z Mongolii.
Pokonał Kubańczyka Jorge Ramosa i przegrał z Hansem Brüchertem z NRD i Megdijnem Chojlogdordżem z Mongolii.

</doc>
<doc id="3970162" url="https://pl.wikipedia.org/wiki?curid=3970162" title="Mihály Fodor">
Mihály Fodor

Mihály Fodor (ur. 8 czerwca 1950) – węgierski zapaśnik walczący w stylu wolnym. Olimpijczyk z Montrealu 1976, gdzie zajął czternaste miejsce w kategorii 62 kg.
Czwarty na mistrzostwach Europy w 1976 roku.
Przegrał z Eduardem Girayem z RFN i Dzewegijnem Ojdowem z Mongolii.

</doc>
<doc id="3970164" url="https://pl.wikipedia.org/wiki?curid=3970164" title="Géza Molnár">
Géza Molnár

Géza Molnár (ur. 29 września 1953) – węgierski zapaśnik walczący w stylu wolnym. Olimpijczyk z Montrealu 1976, gdzie zajął osiemnaste miejsce w kategorii 90 kg.
Czwarty na mistrzostwach świata w 1977 i na mistrzostwach Europy w 1981 roku.
Przegrał z Pawłem Kurczewskim i Horstem Stottmeisterem z NRD.

</doc>
<doc id="3970165" url="https://pl.wikipedia.org/wiki?curid=3970165" title="Oskar Stankowiak">
Oskar Stankowiak

Oskar Stankowiak (ur. 26 lutego 1995) – polski futsalista, zawodnik z pola, obecnie zawodnik Red Dragons Pniewy.

</doc>
<doc id="3970166" url="https://pl.wikipedia.org/wiki?curid=3970166" title="Ferenc Kiss (zapaśnik)">
Ferenc Kiss (zapaśnik)

Ferenc Kiss (ur. 5 stycznia 1942; zm. 8 września 2015) – węgierski zapaśnik walczący w stylu klasycznym. Brązowy medalista olimpijski z Monachium 1972, piąty w Tokio 1964 i dziesiąty w Meksyku 1968. Walczył w kategorii 97 – 100 kg.
Wicemistrz świata w 1965 i 1970. Trzykrotny medalista mistrzostw Europy w latach 1967 - 1970 roku.
Pokonał Maruti Mane z Indii i Petara Cucića a Jugosławii, a przegrał Rostomem Abashidze z ZSRR i Perem Svenssonem ze Szwecji.
Pokonał Jürgena Klinge z NRD i Heinza Kiehla z RFN, a przegrał z Rumunem Nicolae Martinescu.
Pokonał Fredi Albrechta z NRD, Lorenza Hechera z RFN, Andrzeja Skrzydlewskiego i przegrał z Rumunem Nicolae Martinescu.

</doc>
<doc id="3970169" url="https://pl.wikipedia.org/wiki?curid=3970169" title="József Csatári">
József Csatári

József Csatári (ur. 17 grudnia 1943 w Budapeszcie, zm. 30 stycznia 2021) – węgierski zapaśnik walczący w obu stylach. Brązowy medalista olimpijski z Meksyku 1968 i Monachium 1972 w stylu wolnym i czwarty w 1972 roku w stylu klasycznym. Walczył w kategorii 97 kg – open.
Wicemistrz świata w 1970 i 1973. Srebrny medalista mistrzostw Europy w 1973 i brązowy w 1966 roku.
Pokonał Petera Jutzelera ze Szwajcarii, Eda Millarda z Kanady i Chorloogijna Bajanmöncha z Mongolii, a przegrał dwukrotnie z Szotą Lomidze z ZSRR i Ahmetem Ayıkiem z Turcji.
Wygrał z Henkiem Schenkiem z USA, Ryszardem Długoszem, Alfonsem Hecherem z RFN i Bułgarem Wasiłem Todorowem, a przegrał z Mongołem Chorloogijnem Bajanmönchem i Iwanem Jaryginem z ZSRR.
Pokonał Tomomiego Tsurute z Japonii i Miguela Zambrano z Peru, a przegrał z Ištvanem Semeredim z Jugosławii i Rumunem Victorem Dolipschim.

</doc>
<doc id="3970172" url="https://pl.wikipedia.org/wiki?curid=3970172" title="József Pércsi">
József Pércsi

József Pércsi (ur. 19 marca 1942; zm. 4 czerwca 2011) – węgierski zapaśnik walczący w stylu klasycznym. Olimpijczyk z Monachium 1972, gdzie zajął czwarte miejsce w kategorii 90 kg.
Piąty na mistrzostwach świata w 1971 roku.
Wygrał ze Stojanem Iwanowem z Bułgarii, Wayne Baughmanem z USA, Håkonem Øverbym z Norwegii, a przegrał z Czesławem Kwiecińskim

</doc>
<doc id="3970174" url="https://pl.wikipedia.org/wiki?curid=3970174" title="Miklós Hegedűs">
Miklós Hegedűs

Miklós Hegedűs (ur. 2 grudnia 1946) – węgierski zapaśnik walczący w stylu klasycznym. Olimpijczyk z Monachium 1972, gdzie zajął piętnaste miejsce w kategorii 74 kg.
Piąty na mistrzostwach świata w 1974 i na mistrzostwach Europy w 1974 roku.
Jest bratem Csaby Hegedűsa, zapaśnika i złotego medalisty z tych samych igrzysk.
Wygrał z Wernerem Schröterem z RFN, a przegrał z Jiichiro Date z Japonii.

</doc>
<doc id="3970176" url="https://pl.wikipedia.org/wiki?curid=3970176" title="Antal Steer">
Antal Steer

Antal Steer (ur. 10 października 1943) – węgierski zapaśnik walczący w stylu klasycznym. Dwukrotny olimpijczyk. Ósmy w Meksyku 1968 i szósty w Monachium 1972. Walczył w kategorii 68 – 70 kg.
Wicemistrz świata w 1967. Trzykrotny medalista mistrzostw Europy w latach 1966 – 1972 roku.
Pokonał Stojana Apostołowa z Bułgarii, Eliseo Salugta z Filipin i Eero Tapio z Fnlandii, a przegrał z Munji Munemurą z Japonii.
Wygrał z Alberto Bremauntzem z Meksyku, Takashi Tanoue z Japonii i Manfredem Schöndorferem z RFN, a przegrał z Sretenem Damjanovićem z Jugosławii.

</doc>
<doc id="3970179" url="https://pl.wikipedia.org/wiki?curid=3970179" title="Károly Bajkó">
Károly Bajkó

Károly Bajkó (ur. 1 sierpnia 1944; zm. 9 czerwca 1997) – węgierski zapaśnik walczący w obu stylach. Brązowy medalista olimpijski z Meksyku 1968 i Monachium 1972, jedenasty w Tokio 1964 i dziesiąty w Meksyku w stylu wolnym. Walczył w kategorii 78 – 90 kg.
Piąty na mistrzostwach świata w 1971. Czterokrotny medalista mistrzostw Europy w latach 1967 - 1970 roku.
Pokonał Pakistańczyka Muhammada Afzala, a przegrał z Petko Dermendzhievem z Bułgarii i Mohammadem Sanatkaranem z Iranu.
Wygrał z Tonym Shackladym z Wielkiej Brytanii i Martinem Heinze z NRD, a przegrał z Ali Momenim z Iranu i Tömörijnem Artagiem z Mongolii.
Zwyciężył Fina Pentti Salo, Daniel Albę z Meksyku i Rudolfa Vespera z NRD, a przegrał z Francuzem Danielem Robinem.
Pokonał Makoto Kamadę z Japonii, Ernsta Knolla z RFN, Étienne Martinettiego ze Szwajcarii i Mehmeta Güçlü z Turcji, a przegrał z Rezą Chorramim z Iranu.

</doc>
<doc id="3970180" url="https://pl.wikipedia.org/wiki?curid=3970180" title="David Jones (poeta)">
David Jones (poeta)

David Jones (ur. 1 listopada 1895, zm. 28 października 1974) – brytyjski artysta plastyk i poeta.
Życiorys.
David Jones (w pełnym brzmieniu David Michael Jones) urodził się w Brockley, obecnym przedmieściu Londynu. Jego ojciec był Walijczykiem, matka Angielką. Miał dwoje rodzeństwa, brata Harolda i siostrę Alice. Od najmłodszych lat wykazywał talent artystyczny w dziedzinie sztuk plastycznych. W latach 1909-1915 uczęszczał do Camberwell School of Art w Londynie. Jego edukację przewał wybuch I wojny światowej. W jej trakcie Jones służył w jednostce fizylierów (Royal Welsh Fusiliers). Po powrocie z frontu w latach 1919-1922 studiował w Westminster School of Art. W 1921 przeszedł na katolicyzm. Zmarł w Londynie. 
Twórczość.
Jako malarz David Jones był przede wszystkim akwarelistą. Zajmował się także grafiką. W 1937 wydał swoje najważniejsze dzieło literackie, poemat "In Parenthesis". W 1952 opublikował poemat religijny "The Anathemata". Jest uważany za jednego z najważniejszych modernistów zarówno w malarstwie, jak i poezji.

</doc>
<doc id="3970181" url="https://pl.wikipedia.org/wiki?curid=3970181" title="Attila Laták">
Attila Laták

Attila Laták (ur. 9 września 1945; zm. 8 grudnia 1991) – węgierski zapaśnik walczący w stylu wolnym. Olimpijczyk z Monachium 1972, gdzie zajął jedenaste miejsce w kategorii 48 kg.
Brązowy medalista mistrzostw Europy w 1970 roku.
Wygrał z Gadem Zobarim z Izraela, a przegrał z Seferem Baygınem z Turcji i Ognjanem Nikołowem z Bułgarii.

</doc>
<doc id="3970182" url="https://pl.wikipedia.org/wiki?curid=3970182" title="József Rusznyák">
József Rusznyák

József Rusznyák (ur. 6 stycznia 1947) – węgierski zapaśnik walczący w stylu wolnym. Dwukrotny olimpijczyk. Dziesiąty w Meksyku 1968 i ósmy w Monachium 1972. Walczył w kategorii 63 – 68 kg.
Wicemistrz Europy w 1970; czwarty w 1968, 1972 i 1974 roku.
Przegrał z Jamesem Hazewinkelem z USA i Sretenem Damjanovićem z Jugosławii.
Wygrał z Patem Bolgerem z Kanady i Johnem McCourtneym z Wielkiej Brytanii, a przegrał z Enju Todorowem z Bułgarii i Ismailem Al-Karaghoulim z Iraku.
Pokonał Eliezera Chalfina z Izraela, a przegrał z Cedendambynem Nacagdordżem z Mongolii i Ali Şahinem z Turcji.

</doc>
<doc id="3970183" url="https://pl.wikipedia.org/wiki?curid=3970183" title="Miklós Urbanovics">
Miklós Urbanovics

Miklós Urbanovics (ur. 28 lutego 1942) – węgierski zapaśnik walczący w stylu wolnym. Olimpijczyk z Monachium 1972, gdzie zajął ósme miejsce w kategorii 74 kg.
Czwarty na mistrzostwach Europy w 1969 roku.
Wygrał Muhammadem Yaghoubem z Pakistanu, a przegrał z Mansurem Barzegarem z Iranu i Adolfem Segerem z RFN.

</doc>
<doc id="3970185" url="https://pl.wikipedia.org/wiki?curid=3970185" title="István Maróthy">
István Maróthy

István Maróthy (ur. 20 kwietnia 1943) – węgierski zapaśnik walczący w stylu wolnym. Olimpijczyk z Monachium 1972, gdzie zajął dwunaste miejsce w kategorii plus 100 kg.
Czwarty na mistrzostwach Europy w 1969 roku.
Przegrał z Wilfriedem Dietrichem z RFN i Osmanem Duraliewem z Bułgarii.

</doc>
<doc id="3970194" url="https://pl.wikipedia.org/wiki?curid=3970194" title="Imre Alker">
Imre Alker

Imre Alker (ur. 1 grudnia 1941) – węgierski zapaśnik walczący w stylu klasycznym. Dwukrotny olimpijczyk. Czwarty w Meksyku 1968 i szesnasty w Tokio 1964. Walczył w kategorii 52 kg.
Brązowy medalista mistrzostw świata w 1967. Piąty na mistrzostwach Europy w 1968 roku.
Przegrał z Tsutomu Hanahare z Japonii i Grekiem Vasiliosem Ganotisem.
Wygrał z Rolfem Lacourem z RFN, Sudeshem Kumarem z Indii, Boško Marinkowem z Jugosławii, Enriquem Jiménezen z Meksyku i Jussi Vesterinenem z Finlandii, a przegrał z Władimirem Bakulinem z ZSRR.

</doc>
<doc id="3970195" url="https://pl.wikipedia.org/wiki?curid=3970195" title="László Sillai">
László Sillai

László Sillai (ur. 2 czerwca 1943; zm. 21 czerwca 2007) – węgierski zapaśnik walczący w stylu klasycznym. Olimpijczyk z Meksyku 1968, gdzie zajął trzynaste miejsce w kategorii 87 kg.
Mistrz świata w 1967 i czwarty na mistrzostwach Europy w 1970 roku.
Wygrał z Gadem Zobarim z Izraela, a przegrał z Seferem Baygınem z Turcji i Ognjanem Nikołowem z Bułgarii.

</doc>
<doc id="3970198" url="https://pl.wikipedia.org/wiki?curid=3970198" title="Márton Erdős">
Márton Erdős

Márton Erdős (ur. 17 września 1944, zm. 25 listopada 2020) – węgierski zapaśnik walczący w stylu wolnym. Olimpijczyk z Meksyku 1968, gdzie zajął jedenaste miejsce w kategorii 52 kg.
Czwarty na mistrzostwach Europy w 1968 roku.
Wygrał z Florentino Martínezem z Meksyku i Wanelgem Castillo z Panamy, a przegrał z Czimedbadzarynem Damdinszarawem z Mongolii i Paulem Neffem z RFN.

</doc>
<doc id="3970199" url="https://pl.wikipedia.org/wiki?curid=3970199" title="Károly Buzás">
Károly Buzás

Károly Buzás (ur. 26 lutego 1945) – węgierski zapaśnik walczący w stylu wolnym. Olimpijczyk z Meksyku 1968, gdzie zajął 21 miejsce w kategorii 70 kg.
Przegrał z Iwao Horiuchim z Japonii, a w pojedynku z Afgańczykiem Aka-Jahanem Dastagirem obaj zawodnicy zostali zdyskwalifikowani za unikanie walki.

</doc>
<doc id="3970200" url="https://pl.wikipedia.org/wiki?curid=3970200" title="Géza Hollósi">
Géza Hollósi

Géza Hollósi (ur. 2 maja 1938; zm. 6 września 2002) – węgierski zapaśnik walczący przeważnie w stylu wolnym. Trzykrotny olimpijczyk. Piąty w Rzymie 1960; czwarty w Tokio 1964 w stylu klasycznym i piąty w stylu wolnym; czternasty w Meksyku 1968. Walczył w kategorii 79 – 87 kg.
Wicemistrz świata w 1959 i 1961. Czwarty na mistrzostwach Europy w 1967 roku.
Wygrał z Prodanem Gardżewem z Bułgarii, Ronaldem Huntem z Australii i Takashi Nagaiim z Japonii, a przegrał z Hasanem Güngörem z Turcji.
Pokonał Theunisa van Wyka z Zambii i Muhammada Faiza z Pakistanu, a przegrał z Mansurem Mahdizade z Iranu i Tatsuo Sasaki z Japonii.
Zwyciężył Lee Gi-yeola z Korei Południowej, Maxa Kobelta ze Szwajcarii i Krali Bimbałowa z Bułgarii, a przegrał z Branislavem Simićem z Jugosławii i Jiří Kormaníkiem z Czechosłowacji.
Wygrał z Umberto Marcheggianim z Włoch i Franciscem Ballą z Rumunii.

</doc>
<doc id="3970202" url="https://pl.wikipedia.org/wiki?curid=3970202" title="László Nyers">
László Nyers

László Nyers (ur. 14 kwietnia 1934; zm. 29 stycznia 2013) – węgierski zapaśnik walczący w stylu wolnym. Olimpijczyk z Meksyku 1968, gdzie zajął dziewiąte miejsce w kategorii 97 kg.
Brązowy medalista mistrzostw Europy w 1968 roku.
Przegrał z Abolfazlem Anvarim z Iranu i Larry Kristoffem z USA.

</doc>
<doc id="3970205" url="https://pl.wikipedia.org/wiki?curid=3970205" title="Antal Rizmayer">
Antal Rizmayer

Antal Rizmayer (ur. 5 września 1939) – węgierski zapaśnik walczący w stylu klasycznym. Dwukrotny olimpijczyk. Siódmy w Rzymie 1960 i piąty w Tokio 1964. Walczył w kategorii 73 – 78 kg.
Wygrał z Ángelem Cuetosem z Hiszpanii i Haraldem Barlie z Norwegii, a przegrał z Stevanem Horvatem z Jugosławii i Mithatem Bayrakiem z Turcji.
Pokonał Carlosa Alberto Vario z Argentyny i Haralda Barlie z Norwegii, a przegrał z Sadao Kazamą z Japonii i Bolesławem Dubickim.

</doc>
<doc id="3970206" url="https://pl.wikipedia.org/wiki?curid=3970206" title="János Reznák">
János Reznák

János Reznák (ur. 12 grudnia 1930; zm. 11 czerwca 1988) – węgierski zapaśnik walczący w stylu wolnym. Dwukrotny olimpijczyk. Szósty w Rzymie 1960 i dziesiąty w Tokio 1964. Walczył w kategorii 87 kg- open.
Brązowy medalista mistrzostw świata w 1963, czwarty w 1961 roku.
Wygrał z Williamem Kerslake z USA, Rayem Mitchellem z Australii, Kenem Richmondem z Wielkiej Brytanii i zremisował z Ljutwim Achmedowem z Bułgarii.
Pokonał Cerendonojna Sandżaa z Mongolii, a przegrał Ljutwim Achmedowem z Bułgarii i Aleksandrem Iwanickim z ZSRR.

</doc>
<doc id="3970207" url="https://pl.wikipedia.org/wiki?curid=3970207" title="Imre Vígh">
Imre Vígh

Imre Vígh (ur. 3 kwietnia 1938 w Székesfehérvárze, zm. 23 kwietnia 2001 tamże) – węgierski zapaśnik walczący w stylu wolnym. Olimpijczyk z Tokio 1964, gdzie zajął ósme miejsce w kategorii 97 kg.
Czwarty na mistrzostwach świata w 1963 roku.
Wygrał z Marutim Mane z Indii, a przegrał z Shunichi Kawano z Japonii i Gholamem Rezą Tachtim z Iranu.

</doc>
<doc id="3970208" url="https://pl.wikipedia.org/wiki?curid=3970208" title="György Gurics">
György Gurics

György Gurics (ur. 27 stycznia 1929; zm. 10 września 2013) – węgierski zapaśnik walczący w obu stylach. Trzykrotny olimpijczyk. Brązowy medalista z Helsinek 1952 w stylu wolnym; piąty w Melbourne 1956 w stylu klasycznym; ósmy w Rzymie 1960 w stylu wolnym i dwudziesty czwarty w stylu klasycznym. Walczył w kategorii 79 – 87 kg.
Mistrz świata w 1961; srebrny medalista w 1955 i 1958, a trzeci w 1963 roku.
Pokonał Augustusa Everaertsa z Belgii, Bengta Lindblada ze Szwecji i Callie Reitza z RPA, a przegrał z Dawidem Cimakuridze z ZSRR i Gholam Rezą Tachtim z Iranu.
Pokonał Jima Peckhama z USA, a przegrał z İsmetem Atlım z Turcji i Giwi Kartoziją z ZSRR.
Przegrał z Albertem Michielsem z Belgii.
Pokonał Roberta Steckle z Kanady i Sajana Singha z Indii, a przegrał z Vikingiem Palmem ze Szwecji i Gholam Rezą Tachtim z Iranu.

</doc>
<doc id="3970210" url="https://pl.wikipedia.org/wiki?curid=3970210" title="Przegląd Socjologii Jakościowej">
Przegląd Socjologii Jakościowej

Przegląd Socjologii Jakościowej – elektroniczne pismo naukowe dostępne w systemie open-access o międzynarodowym zasięgu, publikowane w nim są prace empiryczne, teoretyczne i metodologiczne dotyczące wszystkich dziedzin i specjalności w ramach socjologii.
O czasopiśmie.
Przegląd Socjologii Jakościowej to ogólnodostępne, międzynarodowe pismo naukowe, w którym publikowane są prace empiryczne, teoretyczne i metodologiczne dotyczące wszystkich dziedzin i specjalności w ramach socjologii. Kwartalnik afiliowany jest przy Wydziale Ekonomiczno-Socjologicznym Uniwersytetu Łódzkiego. Wydawcą jest Wydawnictwo Uniwersytetu Łódzkiego. Każdy artykuł jest anonimowo recenzowany przez dwóch recenzentów, a nad wysokim poziomem merytorycznym pisma czuwa Zespół Redakcyjny i Rada Naukowa.

</doc>
<doc id="3970211" url="https://pl.wikipedia.org/wiki?curid=3970211" title="Péter Piti">
Péter Piti

Péter Piti (ur. 4 czerwca 1935; zm. 31 stycznia 1978) – węgierski zapaśnik walczący w stylu klasycznym. Olimpijczyk z Rzymu 1960, gdzie zajął czwarte miejsce w kategorii 87 kg.
Pokonał Antonio Cerroniego z Włoch, Kurta Rusterholza ze Szwajcarii i José Panizo z Hiszpanii, a przegrał z Giwi Kartoziją z ZSRR i Krali Bimbałowem z Bułgarii.

</doc>
<doc id="3970215" url="https://pl.wikipedia.org/wiki?curid=3970215" title="József Kellermann">
József Kellermann

József Kellermann (ur. 5 stycznia 1937) – węgierski zapaśnik walczący w stylu wolnym. Olimpijczyk z Rzymu 1960, gdzie zajął dwunaste miejsce w kategorii 62 kg.
Pokonał Ernsta Meinharda ze Szwajcarii, a przegrał z Erkkim Penttilą z Finlandii i Mustafą Dağıstanlım z Turcji.

</doc>
<doc id="3970216" url="https://pl.wikipedia.org/wiki?curid=3970216" title="Gyula Tóth (zapaśnik)">
Gyula Tóth (zapaśnik)

Gyula Tóth (ur. 16 kwietnia 1927; zm. 18 marca 2001) – węgierski zapaśnik walczący w obu stylach. Dwukrotny olimpijczyk. Brązowy medalista z Melbourne 1956 w stylu klasycznym i czwarty w stylu wolnym; dwudziesty w Rzymie 1960 w stylu wolnym. Walczył w kategorii 67 kg.
Brązowy medalista mistrzostw świata w 1958; czwarty w 1957 i 1959 roku.
Pokonał Dumitru Gheorghe z Rumunii, Władimira Rosina z ZSRR i Bartla Brötznera z Austrii, a przegrał z Rıza Doğanem z Turcji i Kyösti Lehtonenem z Finlandii.
Pokonał Juana Rolóna z Argentyny, Alimbiega Biestajewa z ZSRR i Thomasa Evansa z USA, a przegrał z Emamem Habibim z Iranu.
Przegrał z Kazuo Abe z Japonii i Władimirem Sinjawskijm z ZSRR.

</doc>
<doc id="3970219" url="https://pl.wikipedia.org/wiki?curid=3970219" title="Ten szósty">
Ten szósty

Ten szósty (org. "Шестой") – radziecki dramat kryminalny z 1981 roku w reż. Samwieła Gasparowa. Film poświęcony jest "radzieckiej milicji i jej pierwszym, bohaterskim krokom". 
Opis fabuły.
Rosja radziecka tuż po zakończeniu wojny domowej. Do niedużego miasteczka (swoich rodzinnych stron) przyjeżdża nowy komendant miejscowego posterunku Roman Głodow. Jest szóstym z kolei milicjantem na tym stanowisku (stąd tytuł filmu) – dwaj jego poprzednicy zostali zabici, kolejni dwaj uciekli, a jeszcze kolejny po prostu zniknął. Zadanie ma nie łatwe – byli milicjanci ulegli rozproszeniu, w miasteczku szerzy się anarchia i bezprawie, a mieszkańcy są zastraszeni. Głodowowi z trudem udaje się skompletować obsadę posterunku – są to: fryzjer Pawlik, młody milicjant Łyszkow (jako jedyny pozostał na posterunku), lekarz Aleksandr, cyrkowy siłacz Nikita, pasterz Ochrim. 
Głównym przeciwnikiem nowej władzy radzieckiej i źródłem wszelkiego zła w okolicy jest lokalna banda koczująca w nieodległym lesie. To ona zastrasza mieszkańców miasteczka, morduje i grabi. Z czasem Głodow przekonuje się, że bandyci są dobrze poinformowani – dokonują napadu na lokalną siedzibę Komsomołu akurat w czasie gdy Głodow i jego ludzie są nieobecni w miasteczku, mordują informatora Głodowa, który pomaga mu ująć jednego z członków bandy. Dochodzi do wniosku, że informatorem bandytów jest miejscowy farmaceuta i zarazem były śledczy kryminalny Danilewski, z którym konsultuje się we wszelkich swoich poczynaniach. Pewności, co do roli dwulicowego farmaceuty nabiera z chwilą gdy w jego domu natrafia na ręcznej roboty zegar. Dokładnie taki sam, unikalny czasomierz był własnością bliskiego przyjaciela Głodowa, który zginął wraz z rodziną bestialsko zamordowany przez bandytów. Głodow postanawia urządzić prowokację celem wywabienia bandytów z lasu i skończyć z nimi raz na zawsze. W tym celu, w porozumieniu z szefem obwodowej milicji organizuje przejazd pociągu z "cennym ładunkiem" przez podległy mu rejon. Ów "cenny ładunek" to czysta fikcja, jednak Głodow i jego milicjanci robią wszystko aby wieść o nim rozeszła się po okolicy. Podstęp udaje się – w dniu przejazdu pociągu zostaje on zaatakowany przez liczną grupę bandytów, a większość z nich gnie zastrzelona przez ukrytych w pociągu milicjantów Głodowa i wspierających ich mieszkańców miasteczka pod przywództwem Mironycza. Sami milicjanci również ponoszą straty – giną niemal wszyscy ludzie Głodowa z wyjątkiem jego samego i Łyszkowa.
Po całym zajściu Głodow udaje się do Danilewskiego i demaskuje go, powołując się na wspomniany, unikalny zegar. Kiedy Danilewski sięga po ukrytą broń, Głodow strzela, zabijając go w obronie własnej. Nie jest jednak w stanie przewidzieć reakcji wychowanki Danilewskiego – Olgi, która sięga po upuszczony przez niego rewolwer i ciężko rani Głodowa. Głodowow unika jednak śmierci – w ostatniej scenie filmu przechodzi rekonwalescencję w miejscowym szpitalu, odwiedzany przez Łyszkowa i jego świeżo poślubioną żonę wraz z nowo narodzonym dzieckiem. 
Obsada aktorska.
i inni.

</doc>
<doc id="3970250" url="https://pl.wikipedia.org/wiki?curid=3970250" title="Gibraltar Stock Exchange">
Gibraltar Stock Exchange

Gibraltar Stock Exchange – giełda papierów wartościowych mająca siedzibę w Gibraltarze. Giełda została założona w 2014 roku, a pierwsze operacje na niej przeprowadzono na początku 2015 roku.

</doc>
<doc id="3970257" url="https://pl.wikipedia.org/wiki?curid=3970257" title="Lorca FC">
Lorca FC

Lorca Fútbol Club, S.A.D. – hiszpański klub piłkarski, grający w Tercera División, mający siedzibę w mieście Lorce, grający na Estadio Francisco Artés Carrasco mieszczącym osiem tysięcy widzów.

</doc>
<doc id="3970263" url="https://pl.wikipedia.org/wiki?curid=3970263" title="UE Rapitenca">
UE Rapitenca

Unió Esportiva Rapitenca – hiszpański klub piłkarski, grający w Tercera División, mający siedzibę w mieście Sant Carles de la Ràpita.

</doc>
<doc id="3970266" url="https://pl.wikipedia.org/wiki?curid=3970266" title="Bruno Perone">
Bruno Perone

Bruno Caldini Perone (ur. 6 lipca 1987 w São Paulo) – brazylijski piłkarz występujący na pozycji obrońcy w Extremadura UD.

</doc>
<doc id="3970267" url="https://pl.wikipedia.org/wiki?curid=3970267" title="Okręgowe rozgrywki w piłce nożnej woj. podlaskiego (2015/2016)">
Okręgowe rozgrywki w piłce nożnej woj. podlaskiego (2015/2016)

82. Edycja okręgowych rozgrywek w piłce nożnej województwa podlaskiego
Okręgowe rozgrywki w piłce nożnej województwa podlaskiego prowadzone są przez Podlaski Związek Piłki Nożnej, rozgrywane są w trzech ligach z podziałem na grupy. Najwyższym poziomem okręgowym jest IV liga, następnie Klasa Okręgowa (2 grupy) oraz Klasa A (2 grupy).
Mistrzostwo Okręgu zdobyła drużyna Ruchu Wysokie Mazowieckie.
Okręgowy Puchar Polski zdobyła drużyna ŁKS 1926 Łomża.
Drużyny z województwa podlaskiego występujące w centralnych i makroregionalnych poziomach rozgrywkowych:
Klasa Okręgowa - VI poziom rozgrywkowy.
Grupa I
Grupa II
Klasa A - VII poziom rozgrywkowy.
Grupa I
Grupa II
Puchar Polski - rozgrywki okręgowe.
Drużyna z Dąbrowy zrezygnowała z gry.

</doc>
<doc id="3970275" url="https://pl.wikipedia.org/wiki?curid=3970275" title="Przejście graniczne Zbereże-Adamczuki">
Przejście graniczne Zbereże-Adamczuki

Przejście graniczne Zbereże-Adamczuki – planowane polsko-ukraińskie przejście graniczne położone w województwie lubelskim, w powiecie włodawskim.
Od 2010 do 2019 regularnie w sierpniu odbywała się impreza „Europejskie Dni Dobrosąsiedztwa”. Dzięki tymczasowemu przejściu granicznemu można było przejść przez most na rzece Bug.
Według danych Nadbużańskiego Oddziału Straży Granicznej w ciągu 4 dni od 7 do 10 sierpnia 2014 r. odprawiono ponad 19 tys. osób.

</doc>
<doc id="3970285" url="https://pl.wikipedia.org/wiki?curid=3970285" title="Buszraja Hammudi Bajun">
Buszraja Hammudi Bajun

Buszraja Hammudi Bajun, także Bouchraya Hammoudi Bayoun (ar. بوشراية حمودي بيون) – saharyjski polityk i dyplomata, premier Sahary Zachodniej w strukturach Saharyjskiej Arabskiej Republiki Demokratycznej (RASD) od 19 września 1993 do 8 września 1995 i ponownie od 10 lutego 1999 do 29 października 2003.
Studiował ekonomię na Uniwersytecie w Hawanie. W 1985 został ministrem handlu i rozwoju, gdy premierem został Mahfud Ali Bajba. Dwukrotnie pełnił funkcję premiera, dodatkowo podczas drugiej kadencji od sierpnia 1999 jednocześnie ministrem spraw wewnętrznych. Od 1995 do 1999 ponownie pełnił funkcję ministra handlu i rozwoju ekonomicznego. Walczył o przeprowadzenie przez ONZ referendum niepodległościowego w Saharze Zachodniej, nawet gdyby miało to skutkować przyłączeniem do Maroka. Podejmował rozmowy z przedstawicielami ONZ i Maroka w tym celu. Krytykował też nowego króla Maroka Muhammada VI za łamanie praw Saharyjczyków. Po zakończeniu pełnienia funkcji premiera w 2003 został gubernatorem wilajetu Smara. W 2008 roku został przedstawicielem Sahary Zachodniej w Hiszpanii. W 2016 zakończył pełnienie funkcji i rozpoczął reprezentowanie państwa w Algierii (gdzie znajduje się siedziba rządu na uchodźstwie), gdy dotychczasowy reprezentant Ibrahim Ghali został wybrany prezydentem.

</doc>
<doc id="3970287" url="https://pl.wikipedia.org/wiki?curid=3970287" title="Bouchraya Hammoudi Bayoun">
Bouchraya Hammoudi Bayoun



</doc>
<doc id="3970303" url="https://pl.wikipedia.org/wiki?curid=3970303" title="Ahmad wuld Busajf">
Ahmad wuld Busajf

Ahmad wuld Busajf, Ahmed Ould Bouceif (ur. 1934, zm. 27 maja 1979) – mauretański wojskowy, premier Mauretanii od 6 kwietnia do 27 maja 1979.
Życiorys.
Uczył się w Senegalu, później przez 7 lat podróżował po kraju. Od 1960 był żołnierzem, początkowo francuskim, a od 1962 mauretańskim. W armii dosłużył się stopnia podpułkownika. Brał udział w zamachu stanu z 1978 roku, który obalił dotychczasowego prezydenta Moktar uld Daddaha. W kwietniu 1979 uczestniczył w kolejnym zamachu stanu, zorganizowanym razem z podpułkownikiem Muhammadem Chuna uld Hajdallą, mającym na celu obalenie nowego prezydenta Mustafy uld Saleka. Gdy przewrót się powiódł, Busajf został powołany na reaktywowane stanowisko premiera, a uld Salek pozostał na stanowisku prezydenta do czerwca, pozbawiony realnej władzy. Ahmad wuld Busajf zginął jednak niecałe dwa miesiące później, gdy samolot z wieloma politykami na pokładzie rozbił się na morzu w pobliżu Dakaru, wpadłszy w burzę piaskową. Po jego śmierci Muhammad Chuna uld Hajdalla został główną postacią rządzącej junty wojskowej.
Miał trzech synów i trzy córki.

</doc>
<doc id="3970304" url="https://pl.wikipedia.org/wiki?curid=3970304" title="Ahmed Ould Bouceif">
Ahmed Ould Bouceif



</doc>
<doc id="3970312" url="https://pl.wikipedia.org/wiki?curid=3970312" title="Kościół ewangelicki w Kisielowie">
Kościół ewangelicki w Kisielowie

Kościół ewangelicki w Kisielowie – kościół ewangelicko-augsburski w Kisielowie, w województwie śląskim w Polsce. Należy do parafii ewangelicko-augsburskiej w Goleszowie.
Historia.
Do czasu powstania cmentarza ewangelickiego w Kisielowie, mieszkańcy organizowali pogrzeby na cmentarzu w Godziszowie, tam też posyłano dzieci do szkoły. W 1911 r. właściciel wsi podarował teren pod założenie nekropolii w Kisielowie, działka została ogrodzona i postawiono na niej krzyż. Pierwszy pochówek miał miejsce w 1912 r.
Na cmentarzu w 1914 r. poświęcono budynek kaplicy. Nazywana była ona marownią i służyła do przechowywania zwłok oraz sprawowania nabożeństw pogrzebowych. Na jej wieży umieszczono dwa dzwony.
Po 1960 r. w kaplicy rozpoczyna się regularne prowadzenie nabożeństw. Kaplica została rozbudowana na kościół w 1986 r.

</doc>
<doc id="3970313" url="https://pl.wikipedia.org/wiki?curid=3970313" title="Foulehaio">
Foulehaio

Foulehaio – rodzaj ptaka z rodziny miodojadów (Meliphagidae).
Zasięg występowania.
Rodzaj obejmuje gatunki występujące na Fidżi, Samoa i Tonga.
Morfologia.
Długość ciała 16–31 cm; masa ciała 25,2–45,4 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3970315" url="https://pl.wikipedia.org/wiki?curid=3970315" title="Okręgowe rozgrywki w piłce nożnej woj. podlaskiego (2014/2015)">
Okręgowe rozgrywki w piłce nożnej woj. podlaskiego (2014/2015)

81. Edycja okręgowych rozgrywek w piłce nożnej województwa podlaskiego
Okręgowe rozgrywki w piłce nożnej województwa podlaskiego prowadzone są przez Podlaski Związek Piłki Nożnej, rozgrywane są w trzech ligach z podziałem na grupy. Najwyższym poziomem okręgowym jest IV liga, następnie Klasa Okręgowa (2 grupy) oraz Klasa A (2 grupy).
Mistrzostwo Okręgu zdobyła drużyna Wissy Szczuczyn.
Okręgowy Puchar Polski zdobyła drużyna ŁKS 1926 Łomża.
Drużyny z województwa podlaskiego występujące w centralnych i makroregionalnych poziomach rozgrywkowych:
Klasa Okręgowa - VI poziom rozgrywkowy.
Grupa I
Grupa II
Klasa A - VII poziom rozgrywkowy.
Grupa I
Grupa II

</doc>
<doc id="3970323" url="https://pl.wikipedia.org/wiki?curid=3970323" title="Łany (Wola Murowana)">
Łany (Wola Murowana)

Łany – część wsi Wola Murowana w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 Łany administracyjnie należały do województwa kieleckiego.

</doc>
<doc id="3970325" url="https://pl.wikipedia.org/wiki?curid=3970325" title="Karol Alexandrowicz">
Karol Alexandrowicz

Karol Alexandrowicz (ur. 18 czerwca 1855 w Suczawie, zm. 1 grudnia 1921 w Wiedniu) – generał major cesarskiej i królewskiej armii.
Życiorys.
Był synem lekarza wojskowego, starszym bratem generała Franciszka Alexandrowicza. Ukończył kolegium wojskowe w St. Pölten i Terezjańską Akademię Wojskową w Wiener Neustadt. 1 września 1876 został mianowany podporucznikiem i wcielony do Galicyjskiego Pułku Piechoty Nr 24, który wówczas stacjonował w Budapeszcie, i w którym służył jego brat. W 1878 uczestniczył w okupacji Bośni i Hercegowiny.
W 1887 przeniesiony został do c. k. Obrony Krajowej do 63 batalionu piechoty do Lwowa pozostał tutaj do 1895 awansując na stopień kapitana doszkalając się na kursach pułkowych. Latem 1895 przejął od podpułkownika Adama Dembickiego obowiązki adiutanta Komendy Obrony Krajowej w Przemyślu. Na tym stanowisku 1 maja 1898 otrzymał awans na stopień majora. W listopadzie 1900 powrócił do służby liniowej w 7 Pułku Piechoty Obrony Krajowej w Pilźnie. W październiku 1902 został przeniesiony do 9 Pułku Piechoty Obrony Krajowej w Litomierzycach na stanowisko komendanta batalionu. Tutaj 1 listopada 1903 awansował na podpułkownika. 24 października 1905 został dowódcą 18 Pułku Piechoty Obrony Krajowej w Przemyślu. Na tym stanowisku otrzymał awans na pułkownika 1 maja 1906. 1 maja 1909 otrzymał półroczny urlop zdrowotny, a 1 grudnia w wyniku superarbitracji przeszedł w stan spoczynku i zamieszkał w Wiedniu.
19 listopada 1911 został mianowany tytularnym generał majorem. W 1917 został reaktywowany i pozostawał w służbie lokalnej. Nie jest jednak znany jego zakres obowiązków.
Po odzyskaniu przez Polskę niepodległości podjął bezskuteczne starania o przyjęcie do Wojska Polskiego. Nie założył rodziny, pozostał w Wiedniu, gdzie zmarł w 1921.

</doc>
<doc id="3970326" url="https://pl.wikipedia.org/wiki?curid=3970326" title="Kazimierz Paprocki (malarz)">
Kazimierz Paprocki (malarz)

Kazimierz Paprocki (ur. 28 maja 1917 w Stryju, zm. 23 sierpnia 2001 w Gliwicach) – polski malarz, artysta plastyk, wykładowca na Politechnice Śląskiej.
Życiorys.
W 1936 ukończył gimnazjum w rodzinnym mieście i wyjechał do Krakowa, gdzie rozpoczął studia na Wydziale Malarstwa Akademii Sztuk Pięknych pod kierunkiem Władysława Jarockiego. Równocześnie pobierał lekcje rysunku i malarstwa u Kazimierza Sichulskiego i Ignacego Pieńkowskiego, naukę przerwał wybuch II wojny światowej. Po 1945 kontynuował studia pod kierunkiem Xawerego Dunikowskiego, dyplom otrzymał w 1948, a następnie wyjechał do Zakopanego, gdzie pracował jako nauczyciel w Zespole Szkół Budowlanych. W 1950 wstąpił do Związku Polskich Artystów Plastyków, wyjechał wówczas do Gliwic, gdzie został wykładowcą rysunku odręcznego na Wydziale Architektury Politechniki Śląskiej. Równolegle do pracy zawodowej był czynnym artystą, jego prace wielokrotnie wystawiano w kraju i zagranicą. Tworzył portrety m.in. poczet rektorów Politechniki Śląskiej, obrazy i polichromie o tematyce sakralnej. W 1982, w 300-lecie odsieczy wiedeńskiej stworzył tryptyk "Jan III w drodze na Wiedeń", który znajduje się w Sali Rajców gliwickiego ratusza. Poza malarstwem sztalugowym zajmował się medalierstwem i rzeźbą. Spoczywa na Cmentarzu Lipowym w Gliwicach (kw. F1-5-1).

</doc>
<doc id="3970328" url="https://pl.wikipedia.org/wiki?curid=3970328" title="Triglav Trophy 2017">
Triglav Trophy 2017

Triglav Trophy 2017 – międzynarodowy turniej seniorów w łyżwiarstwie figurowym w sezonie 2016/2017. Został rozegrany w dniach 5 – 9 kwietnia 2017 roku w słoweńskich Jesenicach.
Wśród solistów triumfował reprezentant Rosji Aleksandr Pietrow, natomiast w rywalizacji solistek najlepsza okazała się również reprezentantka Rosji Alina Sołowjowa.

</doc>
<doc id="3970329" url="https://pl.wikipedia.org/wiki?curid=3970329" title="Kaplica ewangelicka w Godziszowie">
Kaplica ewangelicka w Godziszowie

Kaplica ewangelicka w Godziszowie – kaplica ewangelicko-augsburska w Godziszowie, w województwie śląskim w Polsce. Należy do parafii ewangelicko-augsburskiej w Goleszowie.
Historia.
W 1849 r. w Godziszowie założony zostaje cmentarz, będący własnością Ewangelickiej Gminy Cmentarnej Godziszów-Kisielów. Zmarli z obu wiosek byli tam chowani do otwarcia w Kisielowie własnego cmentarza w 1911 r..
Decyzję o budowie kolejnego cmentarza w Godziszowie razem z kaplicą podjęto w 1925 r., kiedy to zawiązano Ewangelicką Gminę Cmentarną w Godziszowie oraz Komitet Budowy Kaplicy. Nekropolię otwarto rok później, końcem 1926 r. ukończono też budowę kaplicy cmentarnej. 
Kaplica posiadała trzy dzwony do 1945 r. Wtedy zbór z Drogomyśla zwrócił się o wypożyczenie jednego z nich. Dzwon został zwrócony do Godziszowa, jednak przekazano go później do kaplicy w Kozakowicach Dolnych.
W latach 1998–2001 świątynię wyremontowano.

</doc>
<doc id="3970332" url="https://pl.wikipedia.org/wiki?curid=3970332" title="Podgatcze">
Podgatcze

Podgatcze – część wsi Wola Murowana w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 Podgatcze administracyjnie należało do województwa kieleckiego.

</doc>
<doc id="3970336" url="https://pl.wikipedia.org/wiki?curid=3970336" title="Sołtysy (Wola Murowana)">
Sołtysy (Wola Murowana)

Sołtysy – część wsi Wola Murowana w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 Sołtysy administracyjnie należały do województwa kieleckiego.

</doc>
<doc id="3970338" url="https://pl.wikipedia.org/wiki?curid=3970338" title="Kaplica ewangelicka w Kozakowicach Dolnych">
Kaplica ewangelicka w Kozakowicach Dolnych

Kaplica ewangelicka w Kozakowicach Dolnych – kaplica ewangelicko-augsburska w Kozakowicach Dolnych, w województwie śląskim w Polsce. Należy do parafii ewangelicko-augsburskiej w Goleszowie.
Historia.
Cmentarz ewangelicki w Kozakowicach Dolnych powstał w latach 1848-1849. Pole na cmentarz podarował Jerzy Źlik (†1876).
Podczas zebrania 19 sierpnia 1934 r. Większego Zastępstwa Cmentarnego podjęto inicjatywę budowy kaplicy cmentarnej. Potrzebne środki gromadzone były ze składek mieszkańców oraz darowizn sąsiednich zborów. Pod koniec tego roku rozpoczęto gromadzenie materiałów na budowę, potrzebne drewno zostało przekazane przez parafian z Wisły. 
Kaplica została poświęcona 29 września 1935 r. przez ks. Karola Kulisza. Prace wykończeniowe trwały w dalszym ciągu, a 1 sierpnia 1937 r. odbyła się uroczystość poświęcenia dzwonu z Odlewni Dzwonów Karola Schwabe z Białej. Podczas II wojny światowej dzwon został zabrany na cele wojenne.
W latach 1966-1976 odbył się remont kaplicy. W 1968 r. przekazano jeden z dzwonów z kaplicy ewangelickiej w Godziszowie, uprzednio wypożyczony do Dorgomyśla. W 1975 r. zakupiono elektryczne organy, które zastąpiły fisharmonię.
W 1990 r. budynek świątyni podłączono do sieci gazowej, a w 1994 r. wyremontowano jej dach.
W kaplicy w każdą niedzielę odbywają się nabożeństwa.

</doc>
<doc id="3970340" url="https://pl.wikipedia.org/wiki?curid=3970340" title="Trzcianki (Wola Murowana)">
Trzcianki (Wola Murowana)

Trzcianki – część wsi Wola Murowana w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 Trzcianki administracyjnie należały do województwa kieleckiego.

</doc>
<doc id="3970342" url="https://pl.wikipedia.org/wiki?curid=3970342" title="Zagórze (Wola Murowana)">
Zagórze (Wola Murowana)

Zagórze – część wsi Wola Murowana w Polsce położona w województwie świętokrzyskim, w powiecie kieleckim, w gminie Nowiny.
W latach 1975–1998 Zagórze administracyjnie należało do województwa kieleckiego.

</doc>
<doc id="3970346" url="https://pl.wikipedia.org/wiki?curid=3970346" title="Ahmad Salim uld Sidi">
Ahmad Salim uld Sidi

Ahmad Salim uld Sidi, Ahmed Salim ould Sidi (ur. 1939, zm. po 16 marca 1981) – mauretański wojskowy, tymczasowy premier Mauretanii od 27 do 31 maja 1979 roku.
Uczestniczył w zamachu stanu z kwietnia 1979, który pozbawił realnej władzy wojskowego dyktatora Mustafę uld Saleka i wyniósł na stanowisko premiera Ahmada wuld Busajfa. Gdy 27 maja 1979 roku zginął w katastrofie lotniczej pod Dakarem dotychczasowy szef rządu, Ahmad Salim uld Sidi przejął jego obowiązki do czasu powołania kolejnego premiera. 31 maja na szefa rządu został powołany Muhammad Chuna uld Hajdalla, któremu wkrótce udało się zgromadzić władzę w swoich rękach.
Sidi był wiceprzewodniczącym Wojskowego Komitetu Zbawienia Narodowego. Stanowisko to utracił na początku 1980, gdy Hajdalla wyeliminował wszystkich zagrażających jego pozycji polityków. Sidi dołączył do AMD (Alians dla Demokratycznej Mauretanii), opozycyjnej grupy skupionej wokół byłego prezydenta Muchtara wuld Daddy i wspieranej przez państwa arabskie sprzeciwiające się antymarokańskiej polityce Hajdalli. 16 marca 1981 stanął na czele zamachu stanu, wspierany przez promarokańskich polityków i byłego dowódcę lotnictwa wojskowego Mohameda Abdelkadera. Pucz nie odniósł skutku i zachęcił Hajdallę do powrotu do wojskowej formy rządów. Obydwaj przywódcy przewrotu zostali skazani na śmierć i straceni.

</doc>
<doc id="3970348" url="https://pl.wikipedia.org/wiki?curid=3970348" title="Federico Chiesa">
Federico Chiesa

Federico Chiesa (ur. 25 października 1997 w Genui) – włoski piłkarz występujący na pozycji napastnika we włoskim klubie Juventus oraz w reprezentacji Włoch.
Kariera klubowa.
Fiorentina.
Chiesa jest wychowankiem ACF Fiorentina, choć w dzieciństwie trenował także w innym klubie z Florencji – U.S. Settignanese. Do pierwszej drużyny Fiorentiny został włączony przez Paulo Sousę przed rozpoczęciem sezonu 2016/2017. 18-latek zadebiutował już w pierwszej kolejce Serie A, w meczu z Juventusem. Chiesa znalazł się w wyjściowym składzie, a w przerwie zmienił go Cristian Tello. 14 stycznia 2017 podpisał z Fiorentiną czteroipółletni kontrakt. Pierwszego ligowego gola Chiesa strzelił 21 stycznia 2017 w wygranym 3:0 wyjazdowym meczu z Chievo Werona.
29 września 2016 Federico Chiesa zadebiutował w europejskich pucharach. W 61. minucie wygranego 5:0 meczu Ligi Europy z Qarabağem Ağdam zmienił na boisku Federico Bernardeschiego. W meczu z tym samym rywalem, ale już w Azerbejdżanie, Chiesa zdobył pierwszą bramkę w rozgrywkach UEFA i w oficjalnym meczu pierwszego zespołu w ogóle. W meczu tym (wygranym przez Włochów 2:1) został także ukarany czerwoną kartką.
Juventus.
W trakcie sezonu 2020/21 Chiesa przeniósł się na zasadzie wypożyczenia do Juventusu. PO udanych 2 sezonach, zespół z Turynu zdecydował się go kupić za 40 milionów euro.
Kariera reprezentacyjna.
Chiesa od listopada 2015 do listopada kolejnego roku grał najpierw w reprezentacji Włoch do lat 19, a następnie w kadrze U-20. 23 marca 2017 Chiesa zadebiutował w młodzieżowej reprezentacji Włoch. W Krakowie goście pokonali Polskę 2:1, a Chiesa, który rozegrał całą pierwszą połowę, asystował przy golu Lorenzo Pellegriniego.
9 kwietnia 2017 Chiesa został po raz pierwszy powołany do seniorskiej reprezentacji Włoch. 19-latek został zaproszony na trzydniowe zgrupowanie konsultacyjne, w trakcie którego nie rozegrano żadnego meczu.
Życie prywatne.
Federico Chiesa jest synem Enrico, byłego napastnika reprezentacji Włoch i m.in. Sampdorii, Fiorentiny, S.S. Lazio i Sieny.

</doc>
<doc id="3970349" url="https://pl.wikipedia.org/wiki?curid=3970349" title="Sugomel">
Sugomel

Sugomel – rodzaj ptaka z rodziny miodojadów (Meliphagidae).
Zasięg występowania.
Rodzaj obejmuje gatunki występujące w Australii i na Małych Wyspach Sundajskich.
Morfologia.
Długość ciała 10–14,5 cm; masa ciała samców 9,5–11 g, samic 8,5–12 g.
Systematyka.
Etymologia.
"Sugomel": "sug-" – razem, pokrewny, od συγγινομαι "sunginomai" – powiązać; rodzaj "Myzomela" , miodówka (por. – ssać; "mel" – miód).
Podział systematyczny.
Do rodzaju należą następujące gatunki:

</doc>
<doc id="3970353" url="https://pl.wikipedia.org/wiki?curid=3970353" title="Kościół Jana Chrzciciela w Cisownicy">
Kościół Jana Chrzciciela w Cisownicy

Kościół Jana Chrzciciela w Cisownicy – kościół ewangelicko-augsburski w Cisownicy, w województwie śląskim w Polsce. Należy do parafii ewangelicko-augsburskiej w Cisownicy.
Historia.
Cisownica należała pierwotnie do parafii ewangelicko-augsburskiej w Ustroniu. W 1952 ustrońska Rada Parafialna utworzyła Komitet Budowy Kościoła w Cisownicy. Rozpoczęta została zbiórka funduszy, jak również poszukiwanie działki, a także czynności w celu pozyskania pozwolenia na budowę.
Kolejne zabiegi w celu otrzymania zezwolenia na powstanie świątyni rozpoczęto w 1967. Prace ruszyły w 1976 i prowadzone były przez mieszkańców miejscowości, a źródłem ich finansowania były składki miejscowych wiernych.
Projektantem kościoła był inż. Karol Kozieł, a autorem wnętrza był artysta Jan Herma. Uroczystość poświęcenia nowego kościoła miała miejsce 21 czerwca 1981 r. w obecności ks. biskupa Janusza Narzyńskiego, ks. Jana Szarka oraz proboszczów ks. Pawła Bocka i ks. Stanisława Dordy. Świątynia otrzymała imię Jana Chrzciciela.
Organy znajdujące się w kościele zostały zainstalowane w 1983 r. jako dar Światowej Federacji Luterańskiej. Dzwony zostały przekazane z opuszczonego kościoła w Warpunach przez diecezję mazurską.
Filiał parafii ustrońskiej funkcjonował do 1986 r., kiedy to powołano samodzielną parafię w Cisownicy.
Nabożeństwa w kościele odbywają się w każdą niedzielę i święta.
Architektura.
Kościół jest budowlą o dwóch kondygnacjach, zaprojektowaną na rzucie równoległoboku, o kubaturze 3100 m³. Poprzeczne, monolityczne ramy żelbetowe o różnej rozpiętości stanowią główny ustrój konstrukcyjny. Między ramami użyto stropów żelbetowych płytowych i gęstożebrowych Ackermana.
Na parterze znajduje się hol, pomieszczenia magazynowe, kancelaria oraz sala nabożeństw na 210 miejsc siedzących. Ołtarz położony jest w jej węższej części. W części wieżowej sali umieszczony został balkon z chórem. 
Wieża ma charakter dzwonnicy, została zbudowana jako konstrukcja szkieletowo-murowana i stanowi dominantę wysokościową okolicy. 
Poniżej parteru mieszczą się sale katechetyczne, pomieszczenia sanitarne i kotłownia.

</doc>
<doc id="3970360" url="https://pl.wikipedia.org/wiki?curid=3970360" title="Olejek eukaliptusowy">
Olejek eukaliptusowy

Olejek eukaliptusowy – nazwa rodzajowa określająca olej destylowany z liści "eukaliptusa", który należy do rodziny roślin mirtowatych. Eukaliptus to wiele gatunków roślin, pochodzących z Australii, Nowej Gwinei oraz południowo-wschodniej Indonezji, jednak obecnie uprawiany jest w wielu miejscach na świecie. Olejek eukaliptusowy cechuje się szerokim zastosowaniem, głównie w przemyśle farmaceutycznym i kosmetycznym, ze względu na naturalne właściwości antyseptyczne, aromatyzujące i lecznicze. Wytwarza się go w procesie destylacji liści rośliny z parą wodną.
Zastosowania.
Zawarty w olejku eukaliptusowym cyneol to chętnie stosowany w wielu preparatach farmaceutycznych składnik, przyczyniający się do łagodzenia objawów grypy i przeziębienia. Można go spotkać w takich produktach jak lekarstwa na kaszel, pastylki do ssania, maści i środki do inhalacji górnych dróg oddechowych. Olejek eukaliptusowy posiada cenne właściwości przeciwbakteryjne, pozwalające przeciwdziałać chorobom gardła i oskrzeli. Bardzo skuteczna w tym przypadku jest metoda wziewna, zmniejszająca przekrwienie tkanek wewnętrznych, a tym samym poprawiająca komfort i uczucie ulgi.
Jeden z głównych składników chemicznych olejku eukaliptusowego to alfa-terpineol, zapewniający właściwości chłodzące i kojące, szczególnie przydatne w preparatach do masażu ciała.
Wstępne badania wykazały, że olejek eukaliptusowy może zapewniać naturalne właściwości przeciwzapalne i przeciwbólowe, które można wykorzystywać w postaci środków miejscowego zastosowania, takich jak kremy, maści czy balsamy.
Olejek eukaliptusowy stosowany jest często do produkcji preparatów do higieny osobistej, takich jak płyny do płukania ust czy pasty do zębów. Zapewniają one naturalną ochronę przeciwbakteryjną, zapobiegającą rozwojowi infekcji i zakażeń.

</doc>
<doc id="3970363" url="https://pl.wikipedia.org/wiki?curid=3970363" title="Cmentarz na Białej Górze w Poznaniu">
Cmentarz na Białej Górze w Poznaniu

Cmentarz na Białej Górze – zlikwidowany cmentarz w Poznaniu, znajdujący się na Białej Górze, we wschodnim klinie zieleni, nieco na północ od ul. Walentego Dymka, przy leśnej drodze łączącej ulicę Dymka z ulicą Krańcową.
Historia.
Cmentarz na odkrytym, piaszczystym terenie założono w latach 30. XX wieku z przeznaczeniem dla mieszkańców Głównej, Zawad i Śródki. Na nekropolię wchodziło się przez bramę z sentencją: "Byliśmy kim jesteście, będziecie kim jesteśmy". Cmentarz otoczono płotem z kutych, metalowych prętów. W centrum stał krzyż, do którego prowadziła jedna główna aleja. 
Cmentarz zlikwidowano najprawdopodobniej w okresie II wojny światowej.

</doc>
<doc id="3970366" url="https://pl.wikipedia.org/wiki?curid=3970366" title="Ballada o więzieniu w Reading">
Ballada o więzieniu w Reading

Ballada o więzieniu w Reading ("The Ballad of Reading Gaol") – poemat irlandzkiego poety, prozaika i dramaturga Oscara Wilde’a, zainspirowany przeżyciami autora z pobytu w zakładzie karnym, opublikowany w 1898. Tematem utworu jest egzekucja byłego żołnierza. Bohater w rzeczywistości nazywał się Charles Thomas Wooldridge. Za zbrodnię popełnioną na własnej żonie został skazany na powieszenie. Utwór został napisany strofą sześciowersową z rymami wewnętrzno-zewnętrznymi w niektórych wersach ("In Debtors' Yard the stones are hard"). Na język polski utwór tłumaczyli między innymi Jan Kasprowicz i Adam Włodek.

</doc>
<doc id="3970368" url="https://pl.wikipedia.org/wiki?curid=3970368" title="Daniel Barringer">
Daniel Barringer

Daniel Barringer (ur. 25 maja 1860, zm. 1929) – amerykański geolog i przemysłowiec.  
Życiorys.
Był pierwszą osobą, która udowodniła, że Krater (35°01′38″N 111°01′21″W) powstał od uderzenia meteorytu.  Jego rodzina jest obecnie właścicielem terenu, na którym leży krater i dlatego miejsce nie ma statusu Pomnika Narodowego USA, gdyż takowy musi być własnością federalną. 
W latach 60. XX wieku amerykańscy astronauci z NASA na dnie krateru przeprowadzali treningi przed misją na Księżyc w ramach Programu Apollo.

</doc>
<doc id="3970374" url="https://pl.wikipedia.org/wiki?curid=3970374" title="Augustus Kenworthy">
Augustus Kenworthy



</doc>
<doc id="3970375" url="https://pl.wikipedia.org/wiki?curid=3970375" title="Jonathan Moseley">
Jonathan Moseley



</doc>
<doc id="3970376" url="https://pl.wikipedia.org/wiki?curid=3970376" title="Dziergacze">
Dziergacze

Dziergacze (Plocepasserinae) – podrodzina ptaków z rodziny wikłaczowatych (Ploceidae).
Zasięg występowania.
Podrodzina obejmuje gatunki występujące w Afryce.
Systematyka.
Do podrodziny należą następujące rodzaje:

</doc>
<doc id="3970377" url="https://pl.wikipedia.org/wiki?curid=3970377" title="Kościół Zmartwychwstania Pańskiego w Pruchnej">
Kościół Zmartwychwstania Pańskiego w Pruchnej

Kościół Zmartwychwstania Pańskiego w Pruchnej – kościół ewangelicko-augsburski w Pruchnej, w województwie śląskim w Polsce. Należy do parafii ewangelicko-augsburskiej w Drogomyślu.
Historia.
Kaplica ewangelicka na cmentarzu w Pruchnej została wybudowana w latach 1892-1893. W ołtarzu umieszczono obraz przedstawiający Zmartwychwstanie Jezusa. Uroczystość poświęcenia odbyła się 17 września 1893 r. Dzwony na wieży zainstalowano w 1923 r.
W czasie II wojny światowej świątynia uległa zniszczeniu. Została odbudowana w 1945 r. Podczas odbudowy dodano balkon, który pozwolił na zwiększenie liczby miejsc.
Od 1952 r. przy kościele rozpoczęło się prowadzenie zajęć szkółki niedzielnej. 
W 1973 r. przeprowadzono generalny remont kaplicy i budowę chóru. Kolejny remont i przebudowa wnętrza miał miejsce w 1987 r.
1 kwietnia 1991 ks. biskup Jan Szarek podniósł kaplicę do rangi kościoła. W tym samym roku zainstalowano nowe organy elektryczne.
Z okazji stulecia kościoła, świątynia została ponownie wyremontowana w 1992 r. Zamontowano oświetlenie ołtarza, podgrzewanie ławek i nowe gzymsy. Fasadę kościoła odnowiono w 1999 r. Trzy lata później zainstalowano nowy zegar oraz mechanizm dzwonów, a w 2004 r. wymieniono okna.
W 2000 r. w pobliżu kościoła rozpoczęto budowę nowego domu parafialnego, w którym od 2005 r. zamieszkał proboszcz pomocniczy. W domu prowadzone są szkółki niedzielne, godziny biblijne, spotkania młodzieżowe i próby chóru dziecięcego.

</doc>
<doc id="3970378" url="https://pl.wikipedia.org/wiki?curid=3970378" title="Mandalaj (miasto)">
Mandalaj (miasto)



</doc>
<doc id="3970382" url="https://pl.wikipedia.org/wiki?curid=3970382" title="Mapa drzewa">
Mapa drzewa

Mapa drzewa – wykres pozwalający wyświetlać hierarchiczne dane za pomocą zagnieżdżonych kwadratów.
Wykres tego typu wyświetla hierarchiczne dane (w strukturze drzewa) w postaci zestawu zagnieżdżonych kwadratów. Każda gałąź drzewa to prostokąt, który następnie jest dzielony na  mniejsze prostokąty, przedstawiające podgałęzie. Każdy prostokąt (węzeł) ma powierzchnię proporcjonalną do zadanego rozmiaru danych. Często węzły są kolorowane dla ich odróżnienia.
Jeśli kolory i rozmiary węzłów są w jakiś sposób skorelowane ze strukturą drewna, to często jest łatwiej niż w inny sposób zlokalizować konkretny węzeł, zwłaszcza gdy niektóre kolory są szczególnie istotne. Drugą zaletą mapy jest to, że ze względu na swoją konstrukcję pozwala efektywnie wykorzystać obszar wykresu, co pozwala wyraźnie wyświetlać na ekranie tysiące elementów w tym samym czasie.
Idea takiego wykresu została wymyślona przez profesora Bena Schneidermana w uniwersytecie Maryland (laboratorium interakcji człowieka i komputera) na początku lat 90. XX w.

</doc>
<doc id="3970386" url="https://pl.wikipedia.org/wiki?curid=3970386" title="Parafia Niepokalanego Serca Najświętszej Maryi Panny w Polance Górnej">
Parafia Niepokalanego Serca Najświętszej Maryi Panny w Polance Górnej



</doc>
<doc id="3970389" url="https://pl.wikipedia.org/wiki?curid=3970389" title="Ewangelicki Dom Modlitwy w Bąkowie">
Ewangelicki Dom Modlitwy w Bąkowie

Ewangelicki Dom Modlitwy w Bąkowie – kaplica ewangelicko-augsburska w Bąkowie, w województwie śląskim, w Polsce. Należy do parafii ewangelicko-augsburskiej w Drogomyślu.
Historia.
Pierwsze zajęcia szkółki niedzielnej w Bąkowie miały miejsce 1954 r. w prywatnym mieszkaniu. W latach 1960–1976 przeniesiono je do budynku starego dworu, później lekcje religii i szkółka niedzielna zaczęły się na powrót odbywać w domach prywatnych. W późniejszym czasie po raz kolejny korzystano z dworu, do czasu wznowienia lekcji religii w miejscowej szkole podstawowej. 
Od 1994 r. szkółki niedzielne i godziny biblijne prowadzono w nowo powstałym domu prywatnym. Na spotkaniach Rady Parafialnej i godziny biblijnej zrodziła się idea powstania kaplicy. Działkę pod budowę zakupiono w styczniu 1998, a prace rozpoczęto 25 marca 2000 roku.
Kamień węgielny pod budowę kaplicy został wmurowany i poświęcony przez księdza biskupa Pawła Anweilera 3 czerwca 2000 r. Prace prowadzone były przez cztery lata, a 13 czerwca 2004 r. odbyła się uroczystość poświęcenia Ewangelickiego Domu Modlitwy.

</doc>
<doc id="3970400" url="https://pl.wikipedia.org/wiki?curid=3970400" title="Symphony In Yellow">
Symphony In Yellow

Symphony In Yellow – wiersz brytyjskiego (irlandzkiego) poety, prozaika i dramaturga Oscara Wilde’a napisany w 1889. Utwór ma charakter opisowy i stanowi impresję w stylu malarskim. Mógł być zainspirowany wierszem francuskiego parnasisty Théophile’a Gautiera "Symphonie en blanc majeur", który Wilde nazwał "that flawless masterpiece of colour and music". Utwór składa się z trzech strof czterowersowych rymowanych abba. Wilde stosuje też aliterację: Big barges", silken scarf", fade/And flutter", rod of rippled". Słowo "yellow" ("żółty") pojawia się w tekście cztery razy. 
Kolor żółty w twórczości Wilde’a symbolizuje dekadencję.

</doc>
<doc id="3970408" url="https://pl.wikipedia.org/wiki?curid=3970408" title="Maraton we Frankfurcie nad Menem">
Maraton we Frankfurcie nad Menem

Maraton we Frankfurcie nad Menem – maratoński bieg uliczny rozgrywany co roku na ulicach Frankfurtu nad Menem, w Niemczech. Pierwsza edycja maratonu we Frankfurcie nad Menem odbyła się 17 maja 1981 roku. Od początku w zawodach uczestniczyli zarówno mężczyźni, jak i kobiety. Impreza odbywa się co roku (jedynie w roku 1986 maraton nie odbył się) w październiku, z wyjątkiem pierwszych pięciu edycji które rozegrano w maju.
Lista zwycięzców.
Lista zwycięzców maratonu we Frankfurcie nad Menem:

</doc>
<doc id="3970411" url="https://pl.wikipedia.org/wiki?curid=3970411" title="National Museum of Woman in the Arts">
National Museum of Woman in the Arts



</doc>
<doc id="3970416" url="https://pl.wikipedia.org/wiki?curid=3970416" title="Kościół Apostoła Pawła w Bładnicach">
Kościół Apostoła Pawła w Bładnicach

Kościół Apostoła Pawła w Bładnicach – kościół ewangelicko-augsburski w Bładnicach, w województwie śląskim w Polsce. Należy do parafii ewangelicko-augsburskiej w Bładnicach.
Historia.
Bładnice należały do parafii ewangelickiej w Ustroniu. Pierwsza kaplica na terenie miejscowości została wybudowana w 1900 r. na cmentarzu. W kaplicy zawieszono w 1924 r. dwa dzwony wyprodukowane w zakładach w Bochum.
Od 1873 r. we wsi działała szkoła ewangelicka, zamieniona w 1875 r. w szkołę publiczną. Nowy budynek szkolny powstał w 1950 r. w wyniku przebudowy pensjonatu wypoczynkowego w Nierodzimiu, gdzie przeniesiono uczniów z Bładnic. Budynek starej szkoły zaczął funkcjonować jako kaplica, gdzie prowadzone były nabożeństwa. 13 czerwca 1992 r. poświęcono nowo wybudowany budynek parafialny znajdujący się obok szkoły, w którym zamieszkał wikariusz parafii ustrońskiej ks. Adrian Korczago. W 1993 r. został on proboszczem pomocniczym.
Zbór bładnicki zdecydował o budowie kościoła, w związku z czym wyburzono połowę starej szkoły. Projektantem budynku świątyni został Edward Kisiel, natomiast wystroju wnętrza - Karol Kubala. Pierwsze wykopy pod fundamenty wykonano 18 kwietnia 1993 r., a kamień węgielny wmurowano 27 czerwca 1993 r.
W ramach pierwszego etapu ukończono "dolny kościół", poświęcony 9 kwietnia 1995 r. Kolejne pomieszczenia tam się znajdujące otwarto 5 kwietnia 1998 r. Całą świątynię oddano do użytku 11 września 1999 r., a budynek szkoły całkowicie rozebrano.
Bładnice stały się samodzielną parafią w 2000 r.

</doc>
<doc id="3970420" url="https://pl.wikipedia.org/wiki?curid=3970420" title="Wskrzeszenie Łazarza (obraz Jana Matejki)">
Wskrzeszenie Łazarza (obraz Jana Matejki)

Wskrzeszenie Łazarza – obraz olejny autorstwa Jana Matejki, namalowany na płótnie w 1867, będący własnością Parafii Najświętszej Maryi Panny Wniebowziętej w Nowym Wiśniczu.
Historia.
Rok przed powstaniem obrazu zmarł szwagier Matejki ks. Stanisław Giebułtowski. Wydarzenie miało miejsce 13 kwietnia 1866 w domu Matejków na ul. Krupniczej w Krakowie. Łazarz wstający z grobu ma rysy ks. Giebułtowskiego. U dołu dzieła znajduje się napis dedykacyjny: "Pamięci ukochanego Brata i Przyjaciela Księdza Stanisława Giebułtowskiego zmarłego w d. 13 kwietnia r.p. 1866 J.M. 1867". Prawdopodobnie Maria, siostra Łazarza, ma na obrazie Matejki rysy Marii Walerii Golichowskiej, rodzonej siostry malarza.
Obecnie obraz jest własnością Parafii Najświętszej Maryi Panny Wniebowziętej w Nowym Wiśniczu w województwie małopolskim.
Opis.
Artysta przedstawił znaną z Nowego Testamentu scenę wskrzeszenia Łazarza – jeden z cudów Jezusa. Ekspresywny Chrystus Matejki przedstawiony został jako taumaturg z wyciągniętą prawą ręką, w geście mocy. Maria, siostra wskrzeszanego, trzyma Chrystusa za nadgarstek lewej ręki, obserwując zjawisko. Nad Marią zdumieni gapie, może przybyli do Betanii żydowscy żałobnicy, wspominani w Ewangelii wg św. Jana. Za głową Łazarza, przedstawionego w dolnej części obrazu, siwowłosy mężczyzna, który co dopiero zdjął umarłemu z twarzy chustę. Łazarz ma zamknięte oczy, ale już się podnosi, obiema rękami trzymając się ram grobowca. Jego ciało jeszcze spowija biały całun. Chrystus jest centralną postacią przedstawionej sceny, ma głowę otoczoną nimbem Zbawiciela. Ubrany jest zgodnie z kanonem chrześcijańskim w czerwoną szatę i granatowy płaszcz, symbole krwi i wody, które wypłyną z jego boku po przebiciu go przez Longinusa na skale Golgoty.
Temat wskrzeszenia Łazarza był już wielokrotnie wykorzystywany przez malarzy europejskich z kręgu Kościoła katolickiego (m.in. Giotto, Caravaggio, Rembrandt, Tintoretto, Fabritius, Van Ouwater). Wersja Matejki zdaje się nawiązywać do obrazu Rembrandta, naśladowanego później przez Fabritiusa.

</doc>
<doc id="3970421" url="https://pl.wikipedia.org/wiki?curid=3970421" title="Olejek szałwiowy">
Olejek szałwiowy

Olejek szałwiowy – środek wytwarzany najczęściej z ziela szałwii lekarskiej "Salvia officinalis". Oprócz charakterystycznych i cenionych właściwości smakowo-zapachowych, cechuje się znaczną ilością związku organicznego o nazwie tujon. Jego zawartość w dużej mierze zależy od okresu zbioru surowca oraz stosowanych części rośliny.
Przeciwwskazania.
Olejek szałwiowy może być toksyczny i powodować poronienia, a także przyczyniać się do pojawiania się zawrotów głowy, szybszego bicia serca, a nawet napadów padaczkowych.

</doc>
<doc id="3970422" url="https://pl.wikipedia.org/wiki?curid=3970422" title="Ośrodek duszpasterski św. Stanisława Biskupa Męczennika w Osieku Górnym">
Ośrodek duszpasterski św. Stanisława Biskupa Męczennika w Osieku Górnym



</doc>
<doc id="3970430" url="https://pl.wikipedia.org/wiki?curid=3970430" title="Kościół Apostoła Bartłomieja w Brennej">
Kościół Apostoła Bartłomieja w Brennej

Kościół Apostoła Bartłomieja w Brennej – kościół ewangelicko-augsburski w Brennej, w województwie śląskim w Polsce. Należy do parafii ewangelicko-augsburskiej w Brennej-Górkach.
Historia.
Początkowo ewangelicy z Brennej należeli do parafii ewangelicko-augsburskiej w Ustroniu oraz parafii ewangelicko-augsburskiej w Skoczowie.
Kościół Apostoła Bartłomieja wybudowano w latach 1985-1988 i poświęcono 7 sierpnia 1988 r. Projektantem świątyni został Edward Kisiel. 
Kościół posiada 300 miejsc siedzących, jest budynkiem dwukondygnacyjnym na planie prostokąta. Na głównym poziomie znajduje się sala nabożeństw z emporą, chórem i organami. W niskim parterze zlokalizowane są sale katechetyczne oraz kuchnię i pomieszczenia sanitarne.
Samodzielna parafia obejmująca Brenną oraz Górki Małe i Górki Wielkie została utworzona w 1992 r.

</doc>
<doc id="3970433" url="https://pl.wikipedia.org/wiki?curid=3970433" title="Opalenicka Kolej Wąskotorowa">
Opalenicka Kolej Wąskotorowa

Opalenicka Kolej Wąskotorowa zwana też "Opalenicką Koleją Dojazdową" służyła pierwotnie jako kolejka buraczana do transportu buraków cukrowych do Cukrowni „Opalenica”.
Historia.
Pierwszy odcinek o dł. 10,7 km uruchomiono 23.10.1886 r. z Opalenicy do Głuponii. 14 stycznia 1896 r. przekształcono ją w odrębne przedsiębiorstwo o nazwie "Opalenitzaer Kleinbahn-Gesellschaft GmbH" (z niem. Towarzystwo Wąskotorowej Kolejki Opalenickiej Sp. z o.o.). Udziałowcami zostali: Cukrownia „Opalenica”, okoliczni ziemianie i przedsiębiorcy, a także ówczesny powiat grodziski. Do I wojny światowej do sieci przyłączono Brody, Lwówek, Wąsowo, Nowy Tomyśl, Rudniki, Sędziny i Duszniki. W 1911 r. spółka dysponowała 10 parowozami i 281 wagonami (w tym 9 pasażerskimi) oraz zatrudniała 102 pracowników. W rekordowym roku 1913 przewieziono 164 542 osoby i 175 394 ton towarów.
Popularność kolejki spowodowana była słabą siecią dróg w tym rejonie. W okresie szczytowego jej rozwoju sieć torów osiągnęła całkowitą długość 88,4 km. Wraz z rozwojem sieci dróg znaczenie kolejki spadało.
W 1948 r. nastąpiło włączenie Opalenickiej Kolei Wąskotorowej do PKP. Zatrudnienie wynosiło wtedy 135 pracowników stałych i 20 sezonowych. Kolej otrzymała nazwę Opalenickiej Kolei Dojazdowej. Po 99 latach użytkowania parowozów w 1985 r. sprowadzono lokomotywy spalinowe. W 1990 r. przewozy osobowe spadły o 28%, a towarowe o 48%. Rozwój transportu samochodowego i PKS spowodowały marginalizację tej kolei i stopniową likwidację jej kolejnych odcinków. W czerwcu 1994 roku podczas przebudowy stacji w Opalenicy odcięto możliwość załadunku wagonów normalnotorowych na transportery, co przyspieszyło likwidację kolei. 1 września 1995 roku zakończono planowy ruch pociągów na kolei, zastępując go komunikacją autobusową. W miejscu rozebranych torów budowane są ścieżki rowerowe, jak np. na odcinku Nowy Tomyśl – Stary Tomyśl.

</doc>
<doc id="3970440" url="https://pl.wikipedia.org/wiki?curid=3970440" title="Kościół Apostoła Jana w Górkach Wielkich">
Kościół Apostoła Jana w Górkach Wielkich

Kościół Apostoła Jana w Górkach Wielkich – kościół ewangelicko-augsburski w Górkach Wielkich, w województwie śląskim w Polsce. Należy do parafii ewangelicko-augsburskiej w Brennej-Górkach.
Historia.
Cmentarz ewangelicki w Górkach Wielkich na "Kępce Prochaskowej" powstał w 1858 r., a w 1883 r. postawiono na nim krzyż. Nekropolię poświęcono w 1892 r.
W 1908 r. na cmentarzu wybudowano dzwonnicę, na której umieszczono dwa dzwony. Dzwonnica została później przebudowana na kaplicę, jednak do 1970 r. nie odbywały się w niej nabożeństwa pogrzebowe.
W okresie PRL nauczanie religii odbywało się w domach prywatnych, a po zakazaniu tego przez władzę, funkcje punktu katechetycznego zaczęła pełnić kaplica.
W latach 70. XX wieku rozpoczęto prowadzenie nabożeństw w kaplicy, a w 1984 r. przeprowadzono jej rozbudowę na kościół projektu Edwarda Kisiela. Z dawnej kaplicy pozostawiono jedynie dzwonnicę, do której dostawiono nowy budynek, poświęcony 10 czerwca 1984 r. jako kościół Apostoła Jana.
Przed 1992 r. i utworzeniem parafii Brenna-Górki, Górki Wielkie należały do parafii ewangelicko-augsburskiej w Ustroniu.

</doc>
<doc id="3970442" url="https://pl.wikipedia.org/wiki?curid=3970442" title="Wiesław Latała">
Wiesław Latała

Wiesław Latała (ur. 17 kwietnia 1965) – polski piłkarz, grający na pozycji pomocnika.
Kariera.
Seniorską karierę rozpoczynał w 1982 roku w Lechii Dzierżoniów, występującej wówczas w IV lidze. W klubie z Dzierżoniowa Latała występował do 1985 roku, po czym przeszedł do Zagłębia Wałbrzych. W sezonie 1985/1986 wałbrzyski klub spadł z II ligi, ale powrócił do niej rok później. Latem 1990 roku został piłkarzem Pogoni Szczecin. W sezonie 1991/1992 Latała awansował wraz z klubem do I ligi. Na najwyższym szczeblu rozgrywkowym zawodnik w latach 1992–1994 rozegrał 62 mecze. W styczniu 1995 roku został zawodnikiem Stilonu Gorzów Wielkopolski.

</doc>
<doc id="3970444" url="https://pl.wikipedia.org/wiki?curid=3970444" title="Reykjanesbær">
Reykjanesbær

Reykjanesbær – gmina w południowo-zachodniej Islandii, położone na półwyspie Reykjanes, w regionie Suðurnes. Rozciąga się między północnym wybrzeżem półwyspu nad zatoką Stakksfjörður (część zatoki Faxaflói) a wschodnim wybrzeżem półwyspu. 
Gmina powstała 11 czerwca 1994 roku z połączenia gmin Keflavíkurbær, Njarðvíkurbær i Hafnahreppur obejmujących miejscowości Keflavík, Njarðvík i Hafnir. 
Na początku 2018 r. zamieszkiwało ją 17,8 tys. mieszk. - stanowi piątą pod względem liczby ludności gminę kraju. Ludność gminy koncentruje się w położonych w północnej części gminy miejscowościach Keflavík i Njarðvík, uznawanych w statystykach islandzkich za jeden organizm osadniczy, zamieszkiwany przez 17555 osób (2018). Jedyną większą osadą w pozostałej części gminy jest położona na wschodnim wybrzeżu miejscowość Hafnir (110 mieszk., 2018). W statystyce gminnej przedstawiony jest podział na 4 części (liczba ludności wg stanu na VIII 2018): Keflavík - 8915 mieszk., Njarðvík - 6232 mieszk., Ásbrú - 3382 mieszk. oraz Hafnir - 107 mieszk. Ásbrú to nowa rozwijająca się część gminy, która powstaje na terenie dawnej amerykańskiej bazy wojskowej przy lotnisku w Keflavíku, która została przekształcona w centrum edukacji i rozwoju technologii.
Reykjanesbær należy do islandzkich gmin o znaczącym przyroście ludności - na początku 2015 zamieszkiwało ją 14,9 tys. osób), zatem w ciągu 3 lat przybyło blisko 2,9 tys. mieszk., z czego najwięcej w Ásbrú (około 1,5 tys.). Wzrost ludności związany jest też z napływem obcokrajowców do gminy. W okresie 2015 odsetek cudzoziemców w gminie wzrósł z około 10,7% (marzec 2015) do 23,6% (sierpień 2018). Atrakcyjność gminy wynika z jej korzystnego położenia - w sąsiedztwie głównego międzynarodowego portu lotniczego kraju (jego terminale zlokalizowane są na terenie gminy) oraz bliskości stolicy kraju Reykjavíku, z którą połączona jest drogą nr 41.

</doc>
<doc id="3970445" url="https://pl.wikipedia.org/wiki?curid=3970445" title="Spell">
Spell

Spell – drugi minialbum południowokoreańskiej grupy DIA, wydany cyfrowo 13 września 2016 roku przez wytwórnię MBK Entertainment i fizycznie 26 września. Płytę promował singel „Mr. Potter”. Sprzedał się w nakładzie egzemplarzy (stan na październik 2016). Ukazał się w trzech edycjach: cyfrowej i dwóch fizycznych (regularnej i limitowanej).
Tło i promocja.
11 sierpnia MBK Entertainment wypuściła zdjęcia promujące singel „Mr. Potter” będący głównym utworem z minialbumu, który ukaże się 12 września. Oficjalnym tematem comebacku utworu jest „Harry Potter”, główny utwór został wyprodukowany przez Shaun Kim. 30 sierpnia MBK Entertainment ogłosiło, że data wydania albumu zostanie przesunięta na późniejszy termin, a nowy album zostanie wydany 13 września).
2 i 3 września DIA publikowały zdjęcia promujące zwiastuny grupę i poszczególne członkinie. 2 września ukazał się pierwszy teaser „Mr. Potter”. W piosence "Kkoc, Baram Geurigo Neo" wystąpiły Jeon Somi, Choi Yoojung i Kim Chungha z I.O.I.
Lista utworów.
Edycja cyfrowa
Edycja fizyczna

</doc>
<doc id="3970446" url="https://pl.wikipedia.org/wiki?curid=3970446" title="Pułapki umysłu (Nat Geo)">
Pułapki umysłu (Nat Geo)



</doc>
<doc id="3970447" url="https://pl.wikipedia.org/wiki?curid=3970447" title="Pułapki umysłu (program telewizyjny)">
Pułapki umysłu (program telewizyjny)

Pułapki umysłu (ang. Brain Games – "gry logiczne") – popularnonaukowy program telewizyjny stacji National Geographic Channel, polegający na prezentowaniu widzom gier umysłowych, a także iluzji i przykładów psychologii eksperymentalnej oraz tłumaczeniu, na jakich zasadach działa ludzki mózg.
Każdemu odcinkowi poświęcony jest inny temat; składa się z kilku zabaw aktywizujących widzów oraz komentarzy zaproszonych gości – psychologów, neurobiologów czy iluzjonistów. Program prowadzi Jason Silva.
Narratorem pierwszego sezonu, składającego się z trzech godzinnych wydań, był aktor Neil Patrick Harris (nie pojawił się jednak na ekranie). Gościem w każdym z odcinków był iluzjonista Apollo Robbins. W Polsce pierwsza odsłona emitowana jest pod nazwą Rusz głową.

</doc>
<doc id="3970450" url="https://pl.wikipedia.org/wiki?curid=3970450" title="Olejek sosnowy">
Olejek sosnowy

Olejek sosnowy (łac. "Pini sylvestris aetheroleum") – olejek eteryczny uzyskiwany w procesie destylacji z parą wodną igieł, szczytowych gałązek i szyszek sosny zwyczajnej ("Pinus sylvestris"). Jest on bezbarwną i nierozpuszczalną w wodzie cieczą. Nie należy go mylić z olejkami pozyskiwanymi z innych gatunków z rodzaju "Pinus" np. olejkiem z orzeszków piniowych ("Pini pineae aetheroleum") czy olejkiem kosodrzewinowym ("Pini pumilionis aetheroleum").
Skład chemiczny.
W skład olejku sosnowego wchodzą głównie monoterpeny:
Zastosowanie.
W medycynie alternatywnej olejek sosnowy stosowany jest często w zabiegach aromaterapii, a także środek zapachowy do kąpieli oraz preparat oczyszczający.
Olejku sosnowego używa się do inhalacji w chorobach górnych dróg oddechowych. Wchodzi w skład maści i mazideł rozgrzewających. Jest również często stosowany jako naturalny środek dezynfekujący i odkażający, neutralizujący bakterie, wirusy i grzyby. Może być skuteczny m.in. w przypadku grzybów i bakterii "Candida albicans", "Enterobacter aerogenes", "Escherichia coli", "Klebsiella pneumoniae", "Pseudomonas aeruginosa", "Salmonella choleraesuis", "Salmonella typhi", "Salmonella typhosa", "Serratia marcescens", "Shigella sonnei", "Staphylococcus aureus", "Streptococcus faecalis", "Streptococcus pyogenes" i "Trichophyton mentagrophytes".
Dawkowanie.
Olejek należy zakraplać pod bieżącym strumieniem wody, co pozwoli uniknąć ewentualnych podrażnień.
Przeciwwskazania.
Olejek sosnowy cechuje się stosunkowo niską toksycznością i ograniczoną trwałością. Może powodować podrażnienia skóry i błon śluzowych, a także przyczyniać się do problemów z oddychaniem. Duże dawki olejku mogą powodować problemy z pracą ośrodkowego układu nerwowego, i wywoływać stany depresyjne.

</doc>
<doc id="3970457" url="https://pl.wikipedia.org/wiki?curid=3970457" title="Kościół ewangelicki w Istebnej">
Kościół ewangelicki w Istebnej

Kościół ewangelicki w Istebnej – kościół ewangelicko-augsburski w Istebnej, w województwie śląskim w Polsce. Należy do parafii ewangelicko-augsburskiej w Istebnej.
Historia.
Mieszkańcy Istebnej zadeklarowali pomoc przy budowie Kościoła Jezusowego w Cieszynie. Tam uczęszczali na nabożeństwa, jednak wysoki stopień analfabetyzmu i znaczne oddalenie miejscowości od świątyni skutkowało małym przywiązaniem ludności do wiary i uczestnictwa w życiu kościelnym.
W 1785 r. postanowiono o przyłączeniu mieszkańców Istebnej, Jaworzynki i Koniakowa do nowo powstałego zboru w Nawsiu, gdzie w 1791 r. przystąpiono do budowy drewnianego kościoła, zastąpionego w 1820 r. murowaną świątynią. Zborownicy z Trójwsi należeli do najpilniejszych parafian.
Kiedy Śląsk Cieszyński został przedzielony granicą w 1920 r., członkowie zboru, którzy pozostali po polskiej stronie otrzymali przepustki graniczne, jednak nie było to dla nich sytuacją komfortową. Podczas poświęcenia cmentarza w Koniakowie w 1924 r. przez ks. Karola Krzywonia, proboszcza zboru w Nawsiu, zrodził się pomysł budowy nowego kościoła. Zawiązano komitet budowy, a ziemię pod świątynię ofiarował Jakub Śliwka z Istebnej. Autorem planu budowy został architekt Tadeusz Michejda.
Uroczyste poświęcenie kamienia węgielnego miało miejsce 7 sierpnia 1927 r. przez biskupa Juliusza Burschego przy udziale osiemnastu księży i 6000 wiernych. Fundusze na budowę kościoła pochodziły ze składek parafian, członków okolicznych zborów w Polsce i Czechosłowacji oraz partnerów zewnętrznych. Poświęcenie kościoła przez biskupa Juliusza Burschego odbyło się 3 sierpnia 1930 r.
1 października 1932 r. Istebna stała się filiałem parafii ewangelicko-augsburskiej w Wiśle, a nabożeństwa odbywały się co dwa tygodnie. 6 marca 1939 r. na mocy głosowania członkowie zboru zdecydowali o powrocie pod administrację parafii w Nawsiu, co formalnie uczyniono 1 maja 1939 r.
Podczas II wojny światowej w wieżę kościoła uderzył pocisk. Dzwony zarekwirowano na cele wojskowe.
Po wojnie zarząd nad zborem wrócił do parafii w Wiśle. Wieżę naprawiono w 1945 r. Rok później zelektryfikowano świątynię i zakupiono nowe organy, a w 1949 r. zainstalowano nowy ołtarz z obrazem Jezusa podczas modlitwy w Getsemani autorstwa Czesława Kuryatto z Wisły. Na wieży założono nowe dzwony.
W 1967 r. powołano samodzielną parafię w Istebnej.
Dom parafialny znajdujący się przy kościele został wybudowany w 1984 r.
Nabożeństwa w kościele odbywają się w każdą niedzielę i święta, a w okresie adwentu i pasyjnym prowadzone są także nabożeństwa tygodniowe.

</doc>
<doc id="3970462" url="https://pl.wikipedia.org/wiki?curid=3970462" title="Maria Jezierska-Madziar">
Maria Jezierska-Madziar

Maria Anna Jezierska-Madziar (ur. 26 marca 1940 w Bochum, zm. 15 maja 2012 w Poznaniu) – polska hydrobiolożka i ichtiolożka.
Życiorys.
W 1959 ukończyła Liceum Pedagogiczne w Lesznie, a w 1965 studia na Wydziale Biologii i Nauk o Ziemi UAM (praca magisterska: "Wpływ moczenia nasion bobiku na zawartość w wodzie kwasu mlekowego i alfaketokwasów"). W latach 1969-1971 studiowała na studium podyplomowym "Ochrona wód przed zanieczyszczeniem" (Politechnika Wrocławska). Doktorem została w 1976 na Wyższej Szkole Rolniczej w Poznaniu (praca: "Autekologia larw Chironomidae w litoralu jezior konińskich"), a habilitowała się w 1996 na podstawie rozprawy "Wpływ sposobu wytwarzania pasz i poziomów intensyfikacji produkcji karpia na stopień zanieczyszczenia wód produkcyjnych", a także ogólnego dorobku naukowego. 22 stycznia 2007 została profesorem nauk rolniczych. 
Od 1966 do 1972 pracowała w Laboratorium Badania Wody i Ścieków w Poznaniu. Kierowała tam pracownią hydrobiologiczno-bakteriologiczną. W latach 1976-1977 kierowała Oddziałem Ochrony Wód w Ośrodku Badań i Kontroli Środowiska w Poznaniu. Od 1977 do 2007 pracowała w Katedrze Rybactwa Śródlądowego i Akwakultury Akademii Rolniczej w Poznaniu. Odbywała staże w Niemczech i Szwajcarii, gdzie zapoznawała się z intensywnym chowem ryb, zwłaszcza karpi i pstrągów. 
Zmarła po długiej chorobie. Pochowana została na cmentarzu parafialnym św. Jana Vianneya w Poznaniu.
Zainteresowania.
Do jej głównych zainteresowań należała następująca tematyka:
Osiągnięcia.
Wydała około sto pozycji naukowych, w tym książkę naukową, 47 oryginalnych prac twórczych, osiem monografii, dwa patenty i 21 opracowań wdrożeniowych. Szczególnie cenna była monografia z 2005 – "Starorzecza jako istotny element ekosystemu rzecznego". W 2004 była inicjatorką zwołania Krajowej Konferencji Naukowej dotyczącej starorzeczy.
Otrzymała Nagrodę Zespołową Ministra Nauki, Szkolnictwa Wyższego i Techniki, Nagrodę Zespołową Wojewody Poznańskiego i trzy nagrody rektora Akademii Rolniczej w Poznaniu.

</doc>
<doc id="3970465" url="https://pl.wikipedia.org/wiki?curid=3970465" title="Técnico Universitario">
Técnico Universitario



</doc>
<doc id="3970466" url="https://pl.wikipedia.org/wiki?curid=3970466" title="Jurek Bryła">
Jurek Bryła

Jurek Bryła (ur. 17 kwietnia 1956) – polski piłkarz, grający na pozycji obrońcy lub napastnika.
Kariera.
Na początku seniorskiej kariery grał w Retmanie Ulanów. W 1977 roku przeszedł do Stali Stalowa Wola, grającej w II lidze. W sezonie 1981/1982 z 12 golami został wicekrólem strzelców II ligi. W 1982 roku został piłkarzem Zagłębia Sosnowiec. W barwach tego klubu rozegrał 67 meczów w I lidze. W styczniu 1985 roku odszedł z klubu. Na dalszym etapie kariery grał również w Przemszy Siewierz.
Po zakończeniu kariery piłkarskiej był m.in. trenerem w Przemszy Siewierz. 

</doc>
<doc id="3970467" url="https://pl.wikipedia.org/wiki?curid=3970467" title="Kliny (Nowy Franciszków)">
Kliny (Nowy Franciszków)

Kliny – część wsi Nowy Franciszków w Polsce, położona w województwie lubelskim, w powiecie opolskim, w gminie Opole Lubelskie.
W latach 1975–1998 Kliny położone były w województwie lubelskim.

</doc>
<doc id="3970469" url="https://pl.wikipedia.org/wiki?curid=3970469" title="Kościół Zmartwychwstania Pańskiego w Jasienicy">
Kościół Zmartwychwstania Pańskiego w Jasienicy

Kościół Zmartwychwstania Pańskiego w Jasienicy – kościół ewangelicko-augsburski w Jasienicy, w województwie śląskim w Polsce. Należy do parafii ewangelicko-augsburskiej w Jaworzu.
Historia.
Cmentarz ewangelicki w Jasienicy został założony w 1857 r.. Do budowy kaplicy cmentarnej przystąpiono w 1890 r., a ukończona i poświęcona została 8 września 1891 r.
W 1899 r. w kaplicy zawieszono dzwony, wstawiono również ołtarz, ambonę i organy, będące darem zboru w Opawie.
W czasie I wojny światowej dzwony zostały zabrane i przetopione na cele wojskowe. Nowe dzwony zakupiono w 1921 r.
Do rozbudowy kaplicy na kościół doszło w 1934 r. Przedłużono wtedy jej nawę oraz podwyższono wieżę.
Podczas II wojny światowej świątynia została zdewastowana, zabrano dzwony oraz zniszczono organy.
Do odbudowy kościoła doszło w 1959 r.. Przeprowadzono też remont wieży, fasady i dachu. Ponownego poświęcenia dokonał 6 września 1987 r. biskup Janusz Narzyński, wtedy też nadano mu imię Zmartwychwstania Pańskiego

</doc>
<doc id="3970471" url="https://pl.wikipedia.org/wiki?curid=3970471" title="Robert Dalban">
Robert Dalban

Robert Dalban; "właściwie" Gaston Barré (ur. 19 lipca 1903 w Celles-sur-Belle; zm. 3 kwietnia 1987 w Paryżu) – francuski aktor filmowy.
Dalban w ciągu przeszło 50 lat aktorskiej kariery zagrał w ponad 200 filmach tworząc zwykle charakterystyczne role drugoplanowe i epizodyczne. Występował m.in. w roli redaktora naczelnego gazety, w której pracuje dziennikarz Fandor w komediowym cyklu o Fantomasie: "Fantomas" (1964), "Fantomas wraca" (1965) i "Fantomas kontra Scotland Yard" (1967).
Zmarł nagle w paryskiej restauracji podczas kolacji z przyjaciółmi. Pochowany na cmentarzu w miejscowości Jouars-Pontchartrain.

</doc>
<doc id="3970477" url="https://pl.wikipedia.org/wiki?curid=3970477" title="Hackney Central">
Hackney Central



</doc>
<doc id="3970481" url="https://pl.wikipedia.org/wiki?curid=3970481" title="Komandorie Zakonu Joannitów">
Komandorie Zakonu Joannitów

Od późnego średniowiecza aż po czasy nowożytne Zakon św. Jana (Rycerze Maltańscy, Rycerze Szpitalnicy) był zorganizowany w system komandorii (komturii w części języka niemieckiego), które do pewnego stopnia przetrwały jako struktura organizacyjna kilku późniejszych zakonów rycerskich, powstałych po Reformacji.
W późnym średniowieczu znaczna część posiadłości Zakonu znajdowała się w Świętym Cesarstwie Rzymskim, Francji, Kastylii, Aragonii oraz Portugalii, ale również w Polsce, na Węgrzech, w południowych Włoszech, Anglii oraz Danii, z pojedynczymi posiadłościami w Irlandii, Szkocji, Szwecji oraz Grecji (główna siedziba Zakonu znajdowała się na Rodos od roku 1310 do 1522, oraz na Malcie od roku 1530 do 1798).
Czasy przed Reformacją.
Przed protestancką Reformacją Zakon podzielony był na siedem języków ("langues"). "Langues" z kolei dzieliły się na wielkie przeoraty, z których część później podzielono na przeoraty i baliwaty, te zaś na (komandorie, komturie).
Największym z tych "langues" był "język Niemiec", w skład którego wchodziło nie tylko całe Święte Cesarstwo Rzymskie, lecz również nie-niemiecko-języczne (Słowianie i Węgrzy) terytoria wschodnich Niemiec. Był on podzielony na pięć wielkich przeoratów, z których największymi były Przeorat Czesko-Austriacki oraz Niemcy, z kolei podzielone na mniejsze przeoraty oraz baliwaty; jeden z największych uniezależnił się po Reformacji jako Zakon Świętego Jana (Baliwat Brandenburski).
Z drugiej strony część Europy łacińskiej była bardziej rozdrobniona, na "langues" Hiszpanii (półwysep Iberyjski, początkowo znany jako "langue" Aragonii, lecz w roku 1462 rozdzielony na "języki" Aragonii oraz Kastylii, z których ostatni zawierał terytoria Kastylii, Léon i Portugalii), Włoch, Prowansji, Owernii i Francji.
Na koniec "langue" Anglii, obejmujący posiadłości Zakonu na terenie Wysp Brytyjskich.
Czasy po Reformacji.
"Wielki Przeorat Rosji” z ilością komandorii nie mniejszą niż 118, został ustanowiony przez cara Pawła I po zajęciu Malty przez Francuzów w roku 1798, inicjując . Wybór cara Pawła I na Wielkiego Mistrza nie był nigdy ratyfikowany przez rzymskokatolickie prawo kanoniczne, więc był on Wielkim Mistrzem Zakonu "de facto" raczej, niż "de jure".
System komandorii przetrwał do czasów dzisiejszych, lecz od czasów protestanckiej Reformacji zakon podzielony jest na cztery "Zakony sojusznicze": niemiecki Baliwat Brandenburski, brytyjski Najczcigodniejszy Zakon Szpitala Świętego Jana z Jerozolimy, szwedzki "Johanniterorden i Sverige", i holenderski "Johanniter Orde in Nederland", które tworzą Przymierze Zakonów św. Jana Jerozolimskiego, oraz rzymskokatolicki Suwerenny Rycerski Zakon Szpitalników Świętego Jana, z Jerozolimy, z Rodos i z Malty.
Zakon niemiecki (Brandenburgia) jednoczy siedemnaście komturii w Niemczech, po jednej w Austrii, Finlandii, Francji, na Węgrzech i w Szwajcarii, oraz komandorie w dwunastu innych krajach (Australia, Belgia, Kanada, Kolumbia, Dania, Włochy, Namibia, Polska, RPA, Wielka Brytania, USA i Wenezuela).
Po zmianach konstytucyjnych dokonanych w roku 1999 utworzony został Przeorat Anglii i Wysp (z włączeniem komandorii Ards w Irlandii Północnej), na równi z istniejącymi już przeoratami Walii, Szkocji, Kanady, Australii (z włączeniem komandorii Australii Zachodniej), Nowej Zelandii, RPA oraz USA. W roku 2013 utworzony został przeorat Kenii, a w 2014 przeorat Singapuru. Każdy kraj spoza przeoratu lub komandorii jest przyjęty do „home priory” Anglii i Wysp, wiele z nich to małe kraje brytyjskiej Wspólnoty Narodów, w których Zakon jest obecny w bardzo małym stopniu

</doc>
<doc id="3970485" url="https://pl.wikipedia.org/wiki?curid=3970485" title="Mastorawa">
Mastorawa

Mastorawa – mordwiński epos spisany przez rosyjskiego filologa Aleksandra Markowicza Szaronowa we współpracy z innymi osobami na podstawie mitologii mordwińskiej i pieśni ludowych. 
W 1994 powstała pierwsza wersja językowa – w języku erzja, w 2001 roku w języku moksza, a w 2004 w języku rosyjskim, która została poszerzona w 2010 roku.
Nazwa.
"Mastorawa" to połączenie słów „awa” – „matka, kobieta” i „mastor” – „ziemia, kraj”, co tłumaczone jest jako „Matka Ziemia”, „Ojczyzna”. 
Opis.
"Mastorawa" została napisana na podstawie mitologii mordwińskiej i pieśni ludowych w trzech językach: języku erzja (1994), języku moksza (2001) i języku rosyjskim (2004, wersja poszerzona w 2010 roku). Epos jest bogato ilustrowany przez N.S. Makuszyna. 
Podczas gdy sam epos ukształtował się w IX–XIII w. przed inwazją tatarsko-mongolską, narracja "Mastorawy" jest kontynuowana i odnosi się również do okresu interakcji z państwem rosyjskim. "Mastorawa" dzieli się na następujące części: wiek bogów i stworzenia, zwyczaje i tradycje wieku antycznego, wiek Tuszjana i jego odejście, wiek wrogów, nowy wiek rosyjskiej autokracji, prognoza przyszłości Rosjan i ludu Erzja.

</doc>
<doc id="3970487" url="https://pl.wikipedia.org/wiki?curid=3970487" title="Ahmed Salim Ould Sidi">
Ahmed Salim Ould Sidi



</doc>
<doc id="3970488" url="https://pl.wikipedia.org/wiki?curid=3970488" title="Wiktor Zakliński">
Wiktor Zakliński

Wiktor Antoni Franciszek Zakliński (ur. 14 stycznia 1893, zm. ?) – kapitan żandarmerii Wojska Polskiego i inspektor Straży Granicznej.
Życiorys.
Od 12 czerwca 1921 roku pełnił służbę w Dywizjonie Żandarmerii Wojskowej Nr 3 na stanowisku dowódcy Plutonu Kielce, a jego oddziałem macierzystym był 70 pułk piechoty. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 39. lokatą w korpusie oficerów żandarmerii, a jego oddziałem macierzystym był wówczas 10 dywizjon żandarmerii w Przemyślu. W następnych latach kontynuował służbę w przemyskim dywizjonie. 17 marca 1927 roku został przeniesiony do Korpusu Ochrony Pogranicza z równoczesnym przeniesieniem do kadry oficerów żandarmerii. Pełnił służbę w dywizjonie żandarmerii KOP. Z dniem 28 lutego 1928 roku został przeniesiony do rezerwy. W 1934 roku, jako kapitan rezerwy żandarmerii, pozostawał w ewidencji Powiatowej Komendy Uzupełnień Stryj. Posiadał przydział do Oficerskiej Kadry Okręgowej Nr VI. Był wówczas w grupie oficerów „pełniących służbę w Straży Granicznej”.
Od marca 1929 roku był kierownikiem Ekspozytury Inspektoratu Ceł w Gdańsku. W następnym roku został komendantem Inspektoratu Granicznego „Stryj”. Od czerwca 1933 roku do 23 stycznia 1935 roku był komendantem Małopolskiego Inspektoratu Okręgowego Straży Granicznej w Sanoku, a następnie komendantem Inspektorat Graniczny „Bielsko”.

</doc>
<doc id="3970489" url="https://pl.wikipedia.org/wiki?curid=3970489" title="Wiesława Mikoś-Rytel">
Wiesława Mikoś-Rytel

Wiesława Małgorzata Mikoś-Rytel (ur. 8 kwietnia 1959 w Gliwicach, zm. 28 grudnia 2007 tamże) – polska architekt, wykładowca akademicki na Politechnice Śląskiej.
Życiorys.
W 1984 ukończyła studia na Wydziale Architektury Politechniki Śląskiej, a następnie pozostała na uczelni jako pracownik naukowy i wykładowca. W 1995 przedstawiła pracę doktorską pt. „Podstawy kształtowania architektonicznego niskich budynków mieszkalnych wykorzystujących energię słoneczną”, a następnie jako adiunkt organizowała seminaria, warsztaty i konferencje naukowe. W 2003 została odznaczona Brązowym Krzyżem Zasługi. W latach 2005-2006 była prodziekanem ds. studenckich.
Spoczywa na Cmentarzu Lipowym w Gliwicach (kw. B4-17-18).

</doc>
<doc id="3970492" url="https://pl.wikipedia.org/wiki?curid=3970492" title="Kaplica ewangelicka w Ustroniu-Dobce">
Kaplica ewangelicka w Ustroniu-Dobce

Kaplica ewangelicka w Ustroniu-Dobce – kaplica ewangelicko-augsburska w Ustroniu-Dobce, w województwie śląskim, w Polsce. Należy do parafii ewangelicko-augsburskiej w Ustroniu i pełni funkcję świątyni jej filiału Ustroń-Dobka, który w 2018 liczył 153 wiernych. 
Historia.
Do czasu wybudowania szkoły w Dobce, miejscowe dzieci uczyły się w budynku położonym w Polanie. W 1876 r. została utworzona w prywatnym budynku klasa szkolna, w któren zajęcia odbywały się raz w tygodniu. 
Decyzją Rady Szkolnej i Wydziału Gminnego w Ustroniu postanowiono o budowie szkoły ludowej. Budynek otwarto 9 października 1903 r. Po zakończeniu II wojny światowej przystąpiono do jego rozbudowy. Prace zakończono 12 września 1948 r. W nowej siedzibie działała Publiczna Szkoła Powszechna nr 4 w Ustroniu-Dobce, przekształcona w 1974 r. w filię Szkoły Podstawowej nr 3 w Ustroniu-Polanie. 
Szkoła została zlikwidowana w 2000 r., a budynek po niej przejęło szkolne schronisko młodzieżowe, przeniesione w 2009 r. do Wisły-Malinki. Siedziba dawnej szkoły została zakupiona w 2010 r. przez parafię ewangelicko-augsburską w Ustroniu. Parafia po przeprowadzeniu prac adaptacyjnych, otworzyła tutaj kaplicę filiarną, poświęconą 11 czerwca 2010 r. przez ks. biskupa Pawła Anweilera.
W 2018 r. podczas rocznicy otwarcia kaplicy odbyła się uroczystość poświęcenia dzwonnicy przeniesionej w pobliże kaplicy.
Nabożeństwa w kaplicy odbywają się w każdą niedzielę i w święta.

</doc>
<doc id="3970497" url="https://pl.wikipedia.org/wiki?curid=3970497" title="Żegota Krówczyński">
Żegota Krówczyński

Żegota Krówczyński (ur. 17 lipca 1848 we Lwowie, zm. 1 lutego 1893 we Lwowie) – lekarz i działacz społeczny, propagator wychowania fizycznego, współzałożyciel Towarzystwa Gimnastycznego „Sokół”.
Życiorys.
Urodził się jako syn rzemieślnika. We Lwowie ukończył szkołę ludową i średnią. W 1865 rozpoczął studia prawnicze na Uniwersytecie we Lwowie, lecz po dwóch latach porzucił prawo i zapisał się na Wydział Lekarski Uniwersytetu Jagiellońskiego. W 1873 ukończył studia i rozpoczął pracę na Oddziale Chorób Skórnych i Wenerycznych w Szpitalu Św. Ducha w Krakowie. 28 lutego 1874 został doktorem wszech nauk lekarskich, a w kwietniu przeniósł się do Lwowa, gdzie otworzył prywatną praktykę, a jednocześnie pracował jako lekarz na Kobiecym Oddziale Chorób Wenerycznych i Skórnych Szpitala Powszechnego, którego prymariuszem został w 1879.
Opublikował około 60 prac naukowych o chorobach skórno-wenerycznych i wiele artykułów na temat kultury fizycznej w pismach, między innymi Przewodniku Gimnastycznym i Przeglądzie Lekarskim.
Działalność społeczna.
Studiując we Lwowie działał w środowisku akademickim, między innymi był współzałożycielem Towarzystwa Gimnastycznego „Sokół”. W latach 1986-1893 był jego prezesem oraz członkiem honorowym kół we Lwowie, Cieszynie i Krakowie.
Prowadził odczyty na temat kultury fizycznej i propagował działalność Towarzystwa. Jako uznany autorytet w sprawach higieny społecznej, był członkiem Krajowej Rady Zdrowia (w latach 1879-1892), przewodniczącym lwowskiej Sekcji Sanitarnej Rady Miejskiej (1886-1892) oraz rzecznikiem zagadnień sanitarno-higienicznych miasta w Wiedniu.
Należał między innymi do Towarzystwa Pedagogicznego, Towarzystwa Lekarzy Galicyjskich i Towarzystwa Higienistów.
Zmarł na gruźlicę. Pochowany w rodzinnym grobowcu na cmentarzu łyczakowskim. Grobowiec rodzinny Krówczyńskich jest dziełem Tadeusza Barącza.
Rodzina.
Ojcem Żegoty Krówczyńskiego był rzemieślnik Wojciech, matką Maria (z domu Baraniecka). Żegota Krówczyński był dwukrotnie żonaty. Pierwszą żoną była Ludwika Piotrowska, drugą Irena Makarewicz. Miał czworo dzieci.

</doc>
<doc id="3970498" url="https://pl.wikipedia.org/wiki?curid=3970498" title="Quercus sinuata">
Quercus sinuata

Quercus sinuata Walter – gatunek rośliny z rodziny bukowatych ("Fagaceae" Dumort.). Występuje naturalnie w Meksyku (w stanach Coahuila, Nuevo León i Tamaulipas) oraz południowych i południowo-wschodnich Stanach Zjednoczonych (w Oklahomie, Teksasie, Alabamie, Arkansas, na Florydzie, w Georgii, Luizjanie, Missisipi, Południowej Karolinie i Północnej Karolinie). 
Biologia i ekologia.
Rośnie w widnych lasach, suchych zaroślach, na łąkach oraz brzegach rzek. Występuje na wysokości do 600 m n.p.m. 
Zmienność.
W obrębie tego gatunku wyróżniono jedną odmianę:

</doc>
<doc id="3970509" url="https://pl.wikipedia.org/wiki?curid=3970509" title="SunTrust Park">
SunTrust Park

SunTrust Park – stadion baseballowy w Atlancie w stanie Georgia, na którym swoje mecze rozgrywa zespół Atlanta Braves.
Budowę obiektu rozpoczęto w lutym 2015, a pierwszy mecz miał miejsce 31 marca 2017, gdy Braves, w obecności 21 392 widzów, podejmowali New York Yankees w spotkaniu przedsezonowym. Oficjalne otwarcie stadionu odbyło się 8 kwietnia 2017 podczas meczu college baseball pomiędzy Georgia Bulldogs a Missouri Tigers. Mecz obejrzało 33 025 kibiców i była to druga najwyższa frekwencja w historii baseballu akademickiego. 
Pierwszy mecz sezonu zasadniczego Major League Baseball rozegrano 14 kwietnia 2017, a przeciwnikiem Braves był zespół San Diego Padres. Przed rozpoczęciem spotkania miała miejsce ceremonia, w której udział wzięli między innymi Hank Aaron, Bobby Cox, Tom Glavine, Chipper Jones, Dale Murphy, Phil Niekro i John Smoltz. Pierwszy uroczysty rzut wykonał Hank Aaron do Bobby’ego Coksa. Mecz obejrzało 41 149 widzów.

</doc>
<doc id="3970518" url="https://pl.wikipedia.org/wiki?curid=3970518" title="Sonnet on Hearing the Dies Irae Sung in the Sistine Chapel">
Sonnet on Hearing the Dies Irae Sung in the Sistine Chapel

Sonnet on Hearing the Dies Irae Sung in the Sistine Chapel – wiersz brytyjskiego (irlandzkiego) poety, prozaika i dramaturga Oscara Wilde’a napisany w 1877. Stanowi zapis wrażenia wysłuchania hymnu "Dies irae" w "Kaplicy Sykstyńskiej" w Watykanie. Utwór jest napisany, zgodnie z tradycją angielską, pentametrem jambicznym, i rymuje się abbaaccadefdef.

</doc>
<doc id="3970519" url="https://pl.wikipedia.org/wiki?curid=3970519" title="Kaplica ewangelicka w Świętoszówce">
Kaplica ewangelicka w Świętoszówce

Kaplica ewangelicka w Świętoszówce – kaplica ewangelicko-augsburska w Świętoszówce, w województwie śląskim w Polsce. Należy do parafii ewangelicko-augsburskiej w Jaworzu.
Historia.
Teren pod budowę kaplicy ewangelickiej w Świętoszówce został poświęcony 11 września 1955 r. Miesiąc później odbyła się uroczystość wmurowania kamienia węgielnego. Środki na budowę pochodziły ze składek wiernych, Funduszu Bratniej Pomocy im. Gustawa Adolfa Kościoła Ewangelicko-Augsburskiego, a drewno zostało przekazane przez wiernych z Brennej.
Poświęcenie przez ks. biskupa Karola Kotulę miało miejsce 23 września 1956 r. Towarzyszyli mu księża Paweł Bociek oraz proboszcz Jan Lasota. 
W późniejszych latach kompletowany był wystrój kaplicy. W 1958 r. stół wymieniono na ołtarz z obrazem "Ukrzyżowanie" , ufundowanym przez ks. dr Martina Niemrllera z Darmstadtu. Założono żyrandol, świeczniki i klinkiety.
W 1959 r. wymieniono ławki na nowe, rok później poświęcono abonę, a w 1962 r. zawieszono dzwon, znajdujący się uprzednio w kościele w Jasienicy. W 1964 r. wymieniono dach kaplicy i wieży, dwa lata później wyremontowano elewację, co uczyniono ponownie w 1978 r. Wnętrze kaplicy poddano remontom w 1973 i 1991 r., kiedy pomalowano ściany oraz wymieniono posadzkę i boazerię. Ogrzewanie elektryczne zamontowano w 1985 r., a w 1999 r. po raz kolejny wymieniono pokrycie dachu.
W latach 1961-1989 w kaplicy odbywały się lekcje religii. Obecnie prowadzone tam są regularne nabożeństwa, szkółki niedzielne oraz nabożeństwa pogrzebowe.

</doc>
<doc id="3970523" url="https://pl.wikipedia.org/wiki?curid=3970523" title="Giro del Trentino">
Giro del Trentino



</doc>
<doc id="3970525" url="https://pl.wikipedia.org/wiki?curid=3970525" title="Ebrahim Soltan">
Ebrahim Soltan

Ebrahim Soltan, pers. ابراهيم سلطان (w formie czagatajskiej Ibrahim Sultan; ur. 26 sierpnia 1394 roku w pobliżu Karsu, zm. 3 maja 1435 roku w Szirazie) – książę z rodu Timurydów, namiestnik Farsu w latach 1414 – 1435, znany przede wszystkim jako mecenas kultury i kaligraf.
Był drugim synem Szahrucha (1405 – 1447). Jego matką była Tuti Chatun, mająca należeć do mongolskiego klanu Naryn. Urodził się podczas kampanii Timura (1370 – 1405) w Gruzji, nieopodal miasta Kars. Wczesne lata spędził na dworze dziadka, wraz z jego żonami i młodszymi dziećmi oraz żonami i dziećmi jego potomstwa. Latem 1404 roku był jednym z siedmiu wnuków Timura, których w Samarkandzie z wielką pompą ożeniono z ich żeńskimi krewnymi i oczekiwano, że weźmie udział w planowanej przez jego dziadka wyprawie na Chiny.
Był nominalnym zastępcą ("na'eb") Szahrucha w Heracie w roku 1407/1408 i 1409 jednak pierwszym samodzielnie piastowanym przez niego stanowiskiem było namiestnictwo Balchu. Po tym jak w roku 1414 Szahruch pokonał Eskandara Soltana (1405 – 1415) Ebrahim Soltan został namiestnikiem Farsu. Na tym stanowisku w następnym roku musiał zmierzyć się z rebelią swojego rządzącego w Hamadanie kuzyna Bajkary, który pokonał syna Szahrucha w bitwie nieopodal Szirazu i zdobył miasto. Ebrahim Soltan uciekł do Abarkuhu, zaś jego ojciec odbił Sziraz w grudniu 1415 roku i stłumił rebelię Bajkary, przywracając rządy swojego syna w regionie. Pozostały okres rządów Ebrahima Soltana w Szirazie był raczej spokojny. Będąc namiestnikiem Farsu Ebrahim Soltan brał także udział w kampaniach swojego ojca i odegrał znaczącą rolę w pokonaniu Iskandara (1421 – 1438) Kara Kojunlu w bitwie pod Salmas 17 września 1429 roku.
Ebrahim Soltan został zapamiętany przede wszystkim jako kaligraf i mecenas kultury. Miał studiować kaligrafię pod kierunkiem niejakiego Mira (lub Pira) Mohammada Sziraziego, ale najwidoczniej zmierzał do kontynuowania tradycji wielkiego XIII-wiecznego irackiego kaligrafa Jakuta al-Mustasimiego. Podobno kaligrafie Ebrahima miały być nawet sprzedawane na bazarze Szirazu jako dzieła Jakuta. Ebrahim kopiował "Koran" oraz przygotowywał monumentalne inskrypcje następnie wykuwane w kamieniu lub przyjmujące formę mozaiki. Jego inskrypcje można było znaleźć na różnych budynkach Szirazu, które kazał zbudować lub odnowić, takich jak Meczet Atigh, Brama Koranu, grób Sadiego, medresa Dar as-Safa oraz szkoła dla osieroconych chłopców. Ebrahim Soltan kontynuował także tradycję zapoczątkowaną przez poprzednich władców Szirazu pozostawiając po sobie ślad w ruinach Persepolis w postaci inskrypcji sporządzonych w jego imieniu na ruinach pałacu Dariusza (521 – 485 p.n.e.) upamiętniających jego wizytę w roku 1422. Najdłuższa inskrypcja, sporządzona w piśmie "naschi", zawiera wyjątek z "Ogrodu Różanego" Sadiego przywołujący ulotną chwałę dawnych władców Iranu. W roku 1431/1432 Ebrahim Soltan zaprojektował także inskrypcję gazelu Sadiego na temat równości wielkich i małych wobec śmierci, która została wykonana w formie mozaiki na grobie poety.
Za największe osiągnięcia Ebrahima Soltana jako kaligrafa uważa się jednak sporządzone przez niego w różnych rodzajach pisma manuskrypty "Koranu", datowane od roku 1422/23 do 1430/31. Jeden z nich (Medina 6) znajduje się obecnie w bibliotece Pałacu Topkapı w Stambule, przy czym zawiera on zarówno tekst sporządzony ręką Ebrahima jak i XIV-wiecznego kaligrafa Pir Jahji Sufiego. Inny, datowany na Ramadan 830 (czerwiec 1427), jest przechowywany w Metropolitan Museum of Art w Nowym Jorku (zobacz ilustracja). Największe wrażenie spośród manuskryptów Ebrahima robi jednak tom zawierający wyjątki z "Koranu" (ms. no. 414), napisany w większości złotem i gustownie iluminowany. Został on sporządzony w trakcie pielgrzymki do Meszhedu i jest przechowywany w bibliotece Astan-e Ghods przy Sanktuarium Imama Rezy. Dwa tomy wyjątków z "Koranu" (ms. no. 430), sporządzone w roku 1430/1431, aż do roku 1936 znajdowały się w niewielkim pomieszczeniu na górze Bramy Koranu w Szirazie i wiązano z nimi cechy talizmanu. Obecnie znajdują się one w Muzeum Farsu w Szirazie.
Intelektualnym mentorem Ebrahima Soltana podczas jego rządów w Szirazie był historyk Szarafoddin Ali Jazdi. To za zachętą Ebrahima Soltana i przy jego udziale Jazdi napisał swoją słynną biografię Timura "Zafarname". Pod patronatem Ebrahima sporządzono także wiele innych manuskryptów, w których tworzeniu nie brał on osobistego udziału. Dwa najsłynniejsze z nich to ilustrowany manuskrypt "Szahname" (Ousley Add. 176), obecnie znajdujący się w Bodleian Library w Oksfordzie oraz rozproszona obecnie edycja "Zafarname" Jazdiego, ukończona w Szirazie w roku 1436, już po śmierci Ebrahima.
Ebrahim Soltan pozostawił po sobie dwuletniego syna, Abdallaha (1450 – 1451), który został jego następcą na stanowisku namiestnika Farsu.

</doc>
<doc id="3970526" url="https://pl.wikipedia.org/wiki?curid=3970526" title="Okręgowe rozgrywki w piłce nożnej woj. podlaskiego (2013/2014)">
Okręgowe rozgrywki w piłce nożnej woj. podlaskiego (2013/2014)

80. Edycja okręgowych rozgrywek w piłce nożnej województwa podlaskiego
Okręgowe rozgrywki w piłce nożnej województwa podlaskiego prowadzone są przez Podlaski Związek Piłki Nożnej, rozgrywane są w trzech ligach z podziałem na grupy. Najwyższym poziomem okręgowym jest IV liga, następnie Klasa Okręgowa oraz Klasa A (3 grupy).
Mistrzostwo Okręgu zdobyła drużyna KS Wasilków.
Okręgowy Puchar Polski zdobyła drużyna Wissa Szczuczyn.
Drużyny z województwa podlaskiego występujące w centralnych i makroregionalnych poziomach rozgrywkowych:
Klasa A - VII poziom rozgrywkowy.
Grupa I
Grupa II
Grupa III

</doc>
<doc id="3970529" url="https://pl.wikipedia.org/wiki?curid=3970529" title="Cynthia Pratt">
Cynthia Pratt

Cynthia A. "Mother" Pratt (ur. 5 listopada 1945 na wyspie New Providence) – bahamska pielęgniarka, nauczycielka, sportowiec, polityk, od 2002 do 2007 wicepremier kraju, w 2005 pełniąca obowiązki premiera Bahamów.
Jej rodzicami byli Herman and Rose Moxey. W 1963 ukończyła szkołę pielęgniarską i przez kolejne czternaście lat pracowała jako pielęgniarka. Pracowała w ministerstwie zdrowia, a następnie edukacji, a także jako nauczycielka wychowania fizycznego. Od 1980 studiowała na St. Augustine’s College w Raleigh, gdzie zdobyła BSc z nauk o zdrowiu i socjologii. Podczas studiów była trenerką drużyny softballu. Grała także w narodowych bahamskich drużynach koszykówki, netballu i softballu. Jako członek kadry w ostatniej dyscyplinie brała udział w World Games 1981 i to właśnie tam zyskała swój przydomek "Mother". Od 1980 pracowała jako rekruter dla swojego uniwersytetu, później do 1997 jako wykładowca na College of The Bahamas. W 1992 otrzymała doktorat honoris causa na swojej Alma Mater.
W 1997 po raz pierwszy dostała się do parlamentu z ramienia Postępowej Partii Liberalnej. W 2002 ponownie została wybrana i objęła funkcję wicepremiera oraz ministra obrony w rządzie Perry Christiego. 4 maja 2005 została tymczasowo pełniącą obowiązki szefa rządu po tym, jak Christie doznał udaru. Funkcję pełniła do 22 czerwca. W 2007 uzyskała reelekcję do parlamentu, lecz jej partia tym razem przegrała wybory.
Cynthia Pratt jest wdową, ma szóstkę dzieci, w tym jedno adoptowane. Obecnie służy jako minister w zborze protestanckim.

</doc>
<doc id="3970531" url="https://pl.wikipedia.org/wiki?curid=3970531" title="Sonnets and a Dream (tomik Williama Reeda Huntingtona)">
Sonnets and a Dream (tomik Williama Reeda Huntingtona)

Sonnets and a Dream – tomik amerykańskiego duchownego anglikańskiego, teologa i poety Williama Reeda Huntingtona, opublikowany w 1903 Nowym Jorku nakładem oficyny Thomasa Whittakera. Tomik zawiera cykl sonetów, który dzieli się na "Sonnets of Earth and Sky", "Sonnets of Country", "Sonnets of Doubt and Faith" i "Sonnets of Friendship", poemat "Christmas Island. A Dream" i "Additional Verse". Wśród tych ostatnich znalazł się wiersz "The Burial of Lincoln".

</doc>
<doc id="3970532" url="https://pl.wikipedia.org/wiki?curid=3970532" title="William Reed Huntington">
William Reed Huntington

William Reed Huntington (ur. 20 sierpnia 1838 w Lowell w stanie Massachusetts, zm. 26 lipca 1909 w Nahant) – amerykański duchowny anglikański i poeta.
Życiorys.
Był synem lekarza. Studiował na Uniwersytecie Harvarda. W 1862 został ordynowany na pastora. Brał udział w trzynastu konwencjach generalnych swojego kościoła. Chociaż nigdy nie został biskupem, miał na niego wielki wpływ.
Twórczość.
Jako teolog duchowny wydał "The Church Idea, an Essay toward Unity" (1870), "Conditional Immortality" (1878), "The Book Annexed: Its Critics and its Prospects" (1886), "Short History of the Book of Common Prayer" (1893), "A National Church" (1898) i "A Good Shepherd and Other Sermons" (1906). Jako poeta Huntington wydał w 1903 tomik "Sonnets and a Dream".

</doc>
<doc id="3970533" url="https://pl.wikipedia.org/wiki?curid=3970533" title="Ibrahim Sultan">
Ibrahim Sultan



</doc>
<doc id="3970535" url="https://pl.wikipedia.org/wiki?curid=3970535" title="Kościół św. Mikołaja w Wilkowie">
Kościół św. Mikołaja w Wilkowie

Kościół pw. św. Mikołaja – rzymskokatolicki kościół parafialny w Wilkowie. Świątynia należy do parafii św. Mikołaja w Wilkowie w dekanacie Namysłów zachód, archidiecezji wrocławskiej. Dnia 13 listopada 1959 roku pod numerem 650/59, kościół został wpisany do rejestru zabytków województwa opolskiego
Historia kościoła.
Pierwsze historyczne wzmianki o kościele pochodzą z 1290 roku. Wzniesiony został na przełomie XIII/XIV wieku. Kościół murowany w stylu gotyckim. Rozbudowany został na przełomie wieków XV i XVI, choć niektóre jego elementy dobudowano jeszcze później m.in. wieżę kościelną, którą wzniesiono w 1564. W czasie działań wojennych w 1945 roku kościół został w 80% zniszczony. W latach 1957-1959 został odbudowany i powiększony, jednak już bez wieży. Kościół wymurowany jest z cegły w układzie gotyckim. Krótkie jednoczęściowe prezbiterium zamknięte jest prostą ścianą. Wśród zabytków wewnątrz kościoła szczególnie warto zobaczyć rzeźbę Chrystusa „Ecce Homo” z XV w., oraz rzeźbę Chrystusa na Górze Oliwnej z I poł. XVI wieku.

</doc>
<doc id="3970536" url="https://pl.wikipedia.org/wiki?curid=3970536" title="Kościół Zbawiciela w Mazańcowicach">
Kościół Zbawiciela w Mazańcowicach

Kościół Zbawiciela w Mazańcowicach – kościół ewangelicko-augsburski w Mazańcowicach, w województwie śląskim w Polsce. Należy do parafii ewangelicko-augsburskiej w Międzyrzeczu Górnym.
Historia.
Cmentarz ewangelicki w Mazańcowicach został założony w 1859 r. na działce zakupionej przez Józefa Fendera. Cmentarz został powiększony, w związku z czym teren został dokupiony, co zwiększyło powierzchnię cmentarza dwukrotnie. Natomiast bezpłatnie została oddana parcela pod budowę kaplicy cmentarnej.
Pomysł budowy kaplicy w Mazańcowicach powstał przed I wojną światową, jednak fundusze zebrane na ten cel zostały przeznaczone na potrzeby wojenne.
Po zakończeniu wojny powstał komitet budowy kaplicy. Kamień węgielny położono 15 sierpnia 1928 r. Kaplica została ukończona i poświęcona 21 kwietnia 1930 r., odbyły się z tej okazji trzy nabożeństwa, w których udział wzięło 4000 wiernych.
W czasie II wojny światowej zniszczona została wieża. Pierwsze powojenne nabożeństwo odbyło się 21 maja 1945 r. Na zebraniu w dniu 1 lutego 1948 r. postanowiono o odbudowie kaplicy, którą rozpoczęto w 1949 r. nakładami finansowymi zborowników i Funduszu Bratniej Pomocy Gustawa Adolfa. Budowa była prowadzona nieodpłatnie przez członków zboru. Wieża została odbudowana, świątynię otynkowano i pomalowano wnętrze.
Kolejne remonty odbywały się w latach 60. i 70. Kapitalne odnowienie wieży miało miejsce w 1994 r., nowy dach założono w 1999 r., a rok później przed kościołem ułożono kostki chodnikowe.
Nabożeństwa w kościele odbywają się w co drugą niedzielę miesiąca oraz w święta.

</doc>
<doc id="3970537" url="https://pl.wikipedia.org/wiki?curid=3970537" title="Christmas Island. A Dream">
Christmas Island. A Dream

Christmas Island. A Dream – poemat amerykańskiego duchownego anglikańskiego, teologa i poety Williama Reeda Huntingtona, opublikowany w tomiku "Sonnets and a Dream" wydanym 1903 Nowym Jorku nakładem oficyny Thomasa Whittakera. Poemat jest napisany przy użyciu różnych form wiersza, w tym siedmiowersowej strofy królewskiej (rhyme royal). Zwrotka ta ma w tradycji poezji angielskiej bardzo długą tradycję, sięgającą XIV wieku. Została do niej wprowadzona przez Geoffreya Chaucera. W Anglii używali jej między innymi Thomas Wyatt, Edmund Spenser, William Szekspir, John Milton, William Wordsworth, William Morris i John Masefield, a za oceanem Margaret Agnew Blennerhassett i Emma Lazarus.

</doc>
<doc id="3970541" url="https://pl.wikipedia.org/wiki?curid=3970541" title="Frans Ali Krogius">
Frans Ali Krogius



</doc>
<doc id="3970542" url="https://pl.wikipedia.org/wiki?curid=3970542" title="Włodzimierz Anioł">
Włodzimierz Anioł

Włodzimierz Krzysztof Anioł – polski politolog, profesor nauk humanistycznych, profesor zwyczajny na Wydziale Nauk Politycznych i Studiów Międzynarodowych Uniwersytetu Warszawskiego.
Życiorys.
W 1978 ukończył studia na Wydziale Dziennikarstwa i Nauk Politycznych UW. Tam też w 1982 uzyskał stopień naukowy doktora oraz – na podstawie dorobku naukowego i rozprawy pt. "Geneza i rozwój procesu globalizacji" – w 1990 otrzymał stopień doktora habilitowanego nauk humanistycznych w zakresie nauk o polityce. Profesorem nadzwyczajnym UW został w 1992. W 2003 prezydent RP Aleksander Kwaśniewski nadał mu tytuł naukowy profesora nauk humanistycznych. W 2009 został profesorem zwyczajnym UW.
W latach 1995–1996 jako Mellon Research Fellow prowadził badania w (NIAS). Pracował też w Instytucie Studiów Politycznych Polskiej Akademii Nauk, wykładał w Szkole Nauk Społecznych PAN (GSSR) i w Szkole Wyższej Psychologii Społecznej (SWPS) w Warszawie. Od roku 2011 do 2015 był przewodniczącym Rady Naukowej Instytutu Zachodniego w Poznaniu. Pełnił też rolę eksperta i doradcy w Ministerstwie Spraw Zagranicznych i w Kancelarii Prezydenta RP, a także był członkiem Rady Integracji Europejskiej przy Prezesie Rady Ministrów.
Został wybrany członkiem Centralnej Komisji do Spraw Stopni i Tytułów na kadencję 2013–2016 oraz 2017–2020. Wcześniej był członkiem Komitetu Nauk Politycznych PAN oraz Komitetu Prognoz „Polska w XXI w.” przy Prezydium PAN. 
Zajmuje się teoretycznymi i praktycznymi zagadnieniami polityki publicznej, problematyką rozwoju i modernizacji w ujęciu porównawczym, międzynarodową polityką społeczną, globalizacją, integracją europejską, skandynawskimi welfare states, procesami migracyjnymi.
Jest autorem 15 książek oraz blisko 300 rozdziałów w pracach zbiorowych i artykułów w periodykach naukowych. Jego publikacje były wielokrotnie nagradzane w konkursach na najlepszą monografię roku, organizowanych m.in. przez Polski Instytut Spraw Międzynarodowych oraz Komitet Nauk o Pracy i Polityce Społecznej PAN. W 2021 r. praca „Trzecia Rzeczpospolita w trzech opowieściach” została uhonorowana politologiczną Nagrodą im. Profesora Jana Baszkiewicza. Artykuły publicystyczne i reportaże publikował w „Polityce”, „Tygodniku Powszechnym”, „Gazecie Wyborczej” i nieistniejącym już tygodniku „itd”.
Wybrane publikacje.
W dorobku publikacyjnym W. Anioła znajdują się m.in. takie pozycje jak:

</doc>
<doc id="3970546" url="https://pl.wikipedia.org/wiki?curid=3970546" title="Memoriał Janusza Kusocińskiego 1958">
Memoriał Janusza Kusocińskiego 1958

5. Memoriał Janusza Kusocińskiego – mityng lekkoatletyczny, który odbył się 14 i 15 czerwca 1958 na Stadionie Dziesięciolecia w Warszawie. Główny bieg memoriałowy był rozgrywany na dystansie 3000 metrów. Zwyciężył w nim Jerzy Chromik. Najlepszym wynikiem memoriału było wyrównanie własnego rekordu świata w biegu na 400 metrów przez Mariję Itkinę czasem 53,6. Rekordy Polski ustanowili: Józef Szmidt w trójskoku (16,06), Beata Żbikowska w biegu na 400 metrów (57,4) i Helena Dmowska w rzucie dyskiem (50,22).

</doc>
<doc id="3970549" url="https://pl.wikipedia.org/wiki?curid=3970549" title="Nicole Stone">
Nicole Stone



</doc>
<doc id="3970550" url="https://pl.wikipedia.org/wiki?curid=3970550" title="Haribon Chebani">
Haribon Chebani

Haribon Chebani – komoryjski prawnik, tymczasowy prezydent Komorów od 26 do 27 listopada 1989.
Życiorys.
Chebani był przewodniczącym Sądu Najwyższego, który w momencie opróżnienia urzędu prezydenta przejmował jego funkcję. Pozostawał także członkiem rządzącej Unii na rzecz Republiki. W nocy z 26 na 27 listopada 1989 w tajemniczych okolicznościach zamordowano rządzącego autorytarnie prezydenta Ahmeda Abdallaha, w związku z czym Haribon Chebani rozpoczął pełnienie jego obowiązków. Jednakże już kolejnej nocy (27/28 listopada) rozpoczął się wojskowy przewrót dowodzony przez francuskiego awanturnika i najemnego żołnierza Boba Denarda. Ten autorytarnie mianował Saida Mohameda Djohara na Przewodniczącego Sądu Najwyższego, a następnie zainstalował go jako marionetkowego prezydenta, faktycznie sprawując władzę poprzez swoich najemników.

</doc>
<doc id="3970556" url="https://pl.wikipedia.org/wiki?curid=3970556" title="Puchar Liechtensteinu w piłce nożnej (2016/2017)">
Puchar Liechtensteinu w piłce nożnej (2016/2017)

Sezon 2016/17 – 72. edycja piłkarskiego Pucharu Liechtensteinu. 
Trofeum zdobył .
Uczestnicy.
Do rozgrywek przystąpiło 7 klubów z Liechtensteinu:
oraz ich drużyny rezerwowe.
Rozgrywki.
Pierwsza runda
Druga runda

</doc>
<doc id="3970557" url="https://pl.wikipedia.org/wiki?curid=3970557" title="Jak osiołek rozchorował się ze smutku">
Jak osiołek rozchorował się ze smutku

Jak osiołek rozchorował się ze smutku (ros. Как ослик грустью заболел) – radziecki krótkometrażowy film animowany z 1987 roku w reżyserii Jurija Prytkowa.
Wersja polska.
Źródło:

</doc>
<doc id="3970563" url="https://pl.wikipedia.org/wiki?curid=3970563" title="Kościół ewangelicki w Międzyrzeczu Górnym">
Kościół ewangelicki w Międzyrzeczu Górnym

Kościół ewangelicki w Międzyrzeczu Górnym – kościół ewangelicko-augsburski w Międzyrzeczu Górnym, w województwie śląskim w Polsce. Należy do parafii ewangelicko-augsburskiej w Międzyrzeczu Górnym.
Historia.
W okresie Reformacji większość mieszkańców Międzyrzecza przyjęła wyznanie ewangelickie. W latach 1565-1654 jako ewangelicki służył drewniany kościół znajdujący się we wsi.
Kiedy w 1814 r. rozpoczęto budowę kościoła w Starym Bielsku, większość ewangelików przyłączyła się do tamtejszej parafii.
W 1863 r. Jan Fuchs przekazał część swojego terenu pod budowę kościoła wraz z plebanią i szkołą w Międzyrzeczu. 23 kwietnia 1864 powstała Rada Kościelna, która ustaliła granice nowej parafii i włączyła do niej miejscowości: Bronów, Landek, Ligota, Mazańcowice, Międzyrzecze Dolne, Międzyrzecze Górne i Zabrzeg. Uroczystość poświęcenia kamienia węgielnego miała miejsce 8 września 1864 r.
Kościół poświęcono 1 listopada 1866 r. Kazanie wygłosili księża Theodor Haase i Julian Kotschy. Neogotycka świątynia projektu Szulca z Bielska posiadała neobarokowe wyposażenie.
Budynek kościoła został dwukrotnie uszkodzony. Pierwszy raz miało to miejsce w 1888 r., kiedy burza z gradem rozbiła wszystkie okna od strony północno-zachodniej. Kolejny raz świątynia uległa zniszczeniu podczas II wojny światowej. Dzięki działaniom księdza proboszcza Gustawa Molina, po zakończeniu działań wojennych kościół wyremontowano. Elewacja została odnowiona w 1982 r.
Z powodu pożaru międzyrzeckiego kościoła rzymskokatolickiego, w latach 1993-2000 w kościele ewangelickim odprawiano również msze katolickie.
W 2016 r. doszło do pożaru w zakrystii kościoła.
Wyposażenie kościoła.
Ołtarz wykonano w II połowie XIX wieku z drewna pomalowanego na biało i ze złotymi elementami. W jego środkowej części umieszczono obraz "Ostatnia Wieczerza", a także drewniane figury świętego Piotra i Pawła. Ponad ołtarzem znajduje się ambona, na którą prowadzą schody rozpoczynające się za prezbiterium. Obok ołtarza ustawiono chrzcielnicę z pokrywą w kształcie odwróconego kielicha z elementami pąków kwiatów. W nawie zawieszono trzy kryształowe żyrandole.
W kościele umieszczono 48 ław na dziewięć osób, rozmieszczonych w nawie głównej oraz na emporach.
Zegar na wieży z czterema srebrnymi tarczami pochodzi z 1866 r.
Siedemnastogłosowe organy znajdujące się w kościele zostały zamówione w firmie "Kuttler" z Opawy. W 2004 r. poddano je generalnemu remontowi.

</doc>
<doc id="3970567" url="https://pl.wikipedia.org/wiki?curid=3970567" title="Kościół Pojednania w Wieszczętach">
Kościół Pojednania w Wieszczętach

Kościół Pojednania w Wieszczętach – kościół ewangelicko-augsburski w Wieszczętach, w województwie śląskim w Polsce. Należy do parafii ewangelicko-augsburskiej w Wieszczętach-Kowalach.
Historia.
W 1912 r. w Skoczowie odbyło się posiedzenie gminy szkolno-cmentarnej Kowale-Bielowicko, w którym podjęto decyzję o konieczności budowy kaplicy położonej przy cmentarzu ewangelickim działającym w Bielowicku. Jednak w związku z jego niekorzystnym położeniem, zdecydowano się na zakupienie miejsca pod nowy cmentarz na granicy Wieszcząt i Kowali, gdzie miała zostać wybudowana kaplica.
Działka została zakupiona w 1913 r., wtedy też przystąpiono do budowy kaplicy. Prace ukończono trzy lata później, a uroczystość poświęcenia nekropolii i kaplicy odbyła się 22 czerwca 1916 r.
Na wieży kaplicy zawieszono początkowo jeden dzwon wypożyczony z Jaworza. 18 września 1932 r. poświęcono dwa nowe dzwony, które zostały zakupione ze składek parafian. W 1938 r. zawieszono kolejny, największy dzwon o wadze 400 kg, poświęcony 7 sierpnia tego samego roku. Wszystkie dzwony zostały skonfiskowane na cele wojenne 20 kwietnia 1942 r.
Świątynia została wysadzona w powietrze w nocy z 28 na 29 marca 1945 r. przez wojska niemieckie podczas ich wycofania się. Kaplicę odbudowano w 1949 r. i ponownego jej poświęcenia dokonano 11 września 1949 r.
Dom katechetyczny położony w pobliżu kaplicy został wzniesiony w latach 1981–1983.
W 1983 r. do kaplicy przeniesiono organy z Kościoła Zmartwychwstania Pańskiego w Jasienicy, wybudowane na przełomie lat 30. i 40. XX wieku i pochodzące z kaplicy położonej w domu parafialnym w Opawie. Po remoncie organy poświęcono 11 września 1988 r.
1 lipca 1992 r. z połączenia części terenów parafii w Skoczowie i Jaworzu utworzono nową parafię ewangelicko-augsburską w Wieszczętach-Kowalach. W dniu 9 maja 1994 r. kaplica, dzięki staraniom rady parafialnej, została podniesiona do rangi kościoła na mocy decyzji Konsystorza.

</doc>
<doc id="3970574" url="https://pl.wikipedia.org/wiki?curid=3970574" title="Kościół Zesłania Ducha Świętego w Simoradzu">
Kościół Zesłania Ducha Świętego w Simoradzu

Kościół Zesłania Ducha Świętego w Simoradzu – kościół ewangelicko-augsburski w Simoradzu, w województwie śląskim w Polsce. Należy do parafii ewangelicko-augsburskiej w Skoczowie.
Historia.
W okresie Reformacji, około 1545 roku ludność Simoradza przyjęła w większości luteranizm. Ewangelickim stał się miejscowy kościół, który w 1611 został wyremontowany. 18 kwietnia 1654 świątynia została odebrana parafii ewangelickiej przez Komisję Religijną w wyniku działań kontrreformacji, która rozpoczęła okres ucisku mieszkańców wyznania protestanckiego.
Po wybudowaniu Kościoła Jezusowego w Cieszynie miejscowi wierni nadal byli zobowiązani do płacenia duchownym rzymskokatolickim za wydanie zgody na chrzest lub ślub luterański, prowadzili oni również nadal całą ewidencję chrztów, ślubów i pogrzebów. Kartoteki protestanckie nie były uznawane przez władze państwowe.
Na skutek ogłoszenia Patentu tolerancyjnego doszło do powstania nowych parafii w mniejszej odległości od wsi. W 1808 Simoradz został przyłączony do parafii w Drogomyślu. Pochówki wiernych z Simoradza odbywały się jednak na miejscowym cmentarzu katolickim. 
9 lutego 1858 miała miejsce uroczystość poświęcenia cmentarza ewangelickiego na terenie miejscowości, powiększanego w kolejnych latach. Powstała na nim również marownia, jednak z powodu jej niewielkich rozmiarów nabożeństwa pogrzebowe miały miejsce nad grobami. Po budowie kościoła w Skoczowie tamtejsza parafia objęła opieką duszpasterską simoradzkich wiernych. W 1890 miejscowość zamieszkiwały 372 osoby wyznania ewangelickiego, co stanowiło 68% ogółu mieszkańców.
W 1906 został założony fundusz w celu gromadzenia środków na budowę kaplicy cmentarnej. Podczas zebrania zorganizowanego 31 maja 1923 został powołany Komitet Budowlany Kaplicy. Latem tego samego roku doszło do kolejnego powiększenia nekropolii w celu pozyskania miejsca pod budowę kaplicy.
Projekt świątyni oraz plany zostały przygotowane przez Teleckiego z Cieszyna. Rozpoczęto również zbiórkę środków, która miała miejsce od 6 września 1924 do 26 kwietnia 1927 i była prowadzona przez tzw. zbieraczy, którzy odwiedzili ewangelickie domy w 63 miejscowościach. Zbiórki pieniędzy prowadzone były również w samym Simoradzu, 21% kosztów zostało pokryte przez przewodniczącego komitetu budowlanego, Karola Uhliga. Fundusze napłynęły również z dotacji Ewangelickego Kościoła Unijnego na polskim Górnym Śląsku, Bratniej Pomocy im. Gustawa Adolfa, a także ofiar zebranych podczas nabożeństw i wesel.
Podczas święta Wniebowstąpienia Pańskiego w dniu 13 maja 1926 miało miejsce poświęcenie kamienia węgielnego pod budowę kaplicy. 
Pierwsze nabożeństwo po ukończeniu prac miało miejsce 17 maja 1928 i połączone było z poświęceniem obiektu przez ks. Pawła Nikodema, proboszcza parafii w Ustroniu. Na uroczystości obecny był również ks. proboszcz Józef Gabryś z parafii w Skoczowie. Budowla miała 115 m² powierzchni i wymiary 15 x 8,5 m. Posiadała 126 miejsc siedzących, z czego 86 w głównej nawie, a 40 na emporze organowej. 
W kaplicy miały miejsce nabożeństwa pogrzebowe. Poza pogrzebowymi, prowadzone było jedynie nabożeństwo w uroczystość Pamiątki Założenia kaplicy, obchodzonej w drugim dniu święta Zesłania Ducha Świętego. W budynku miały miejsce również posiedzenia zarządu gminy cmentarnej oraz prezbiterstwa, a także spotkania koła Związku Polskiej Młodzieży Ewangelickiej, które organizowało również prelekcje wygłaszane przez odwiedzających je gości.
Zaraz po zakończeniu II wojny światowej do kaplicy został doprowadzony prąd. W końcu lat 40. rozpoczęto prowadzenie zajęć szkółki niedzielnej.
W latach 50. XX wieku dokonano prac odwadniających teren wokół kaplicy. Od 1951 uroczystość Pamiątki Założenia została przeniesiona na niedzielę Zesłania Ducha Świętego.
W 1955 rozpoczęto organizowanie regularnych Godzin Biblijnych. Miały one miejsce raz lub dwa razy w miesiącu. 
W latach 60. XX wieku drewniane ogrodzenie zostało zastąpione płotem z plecionej siatki, wymiana była jednak rozłożona na okres kilku lat z powodów finansowych. Od 1961 w kaplicy odbywały się lekcje religii dla miejscowych dzieci. Z powodu braku ogrzewania budynku, w okresie zimowym miały one miejsce w domach prywatnych. Dopiero w 1984 zamontowane zostało ogrzewanie gazowe jako dar wiernych niemieckich.
W 1962 z jednego z nieczynnych kościołów na Mazurach sprowadzone zostały własne naczynia komunijne dla kaplicy, we wcześniejszym okresie były one przywożone ze Skoczowa przez księży.
Pomimo przyjęcia w 1965 Zasadniczego Prawa Wewnętrznego Kościoła Ewangelicko-Augsburskiego w Polskiej Rzeczypospolitej Ludowej znoszącego filiały i wprowadzającego w ich miejsce stacje kaznodziejskie, w Simoradzu nie wybierano dozoru stacji kaznodziejskiej, a zarząd gminy cmentarnej. Posiadała ona skarbnika i komisję rewizyjną, co nie było zawarte w ustawie kościelnej. Następowało powiększanie się częstotliwości sprawowania nabożeństw w kaplicy, w latach 60. odbywały się one średnio raz w miesiącu. Nabożeństwa komunijne miały miejsce dwa razy w roku, raz w czasie pasyjnym i raz w adwencie.
W latach 1976-1979 w pobliżu świątyni powstał budynek mieszczący salkę do nauki religii, prowadzenia szkółki niedzielnej oraz innych spotkań, a także pomieszczenia gospodarcze.
Na początku lat 80. XX wieku liczba nabożeństw wzrosła do dwóch w miesiącu.
Do remontu kaplicy doszło w latach 1983–1984, kiedy to położony został tynk zawierający wielobarwne kruszywo, wymienione zostały rynny i dach, pomalowano budowlę wewnątrz i z zewnątrz. W nabożeństwie z okazji Pamiątki Założenia po zakończeniu remontu udział wziął ks. biskup Janusz Narzyński.
W 1995 r. kaplica została przemianowana na kościół Zesłania Ducha Świętego. Częstotliwość sprawowania nabożeństw w latach 90. XX wieku wynosiła trzy w miesiącu, a od 2000 zaczęto je prowadzić w każdą niedzielę i święta. W adwencie i czasie pasyjnym wprowadzone zostały ponadto nabożeństwa tygodniowe.
W 2009 kościół został wyposażony w chrzcielnicę wykonaną przez Andrzeja Klimowskiego z Łączki. W 2010 oddano do użytku parking, co poprzedzone zostało przesunięciem płotu oraz nagrobka Pawła Cywki. W 2016 wymienione zostały okna kościoła, a końcem 2017 zakupiono nowe pianino elektryczne.
W 2017 Simoradz zamieszkiwało około 420 ewangelików, co stanowiło około 41% całej ludności miejscowości.

</doc>
<doc id="3970575" url="https://pl.wikipedia.org/wiki?curid=3970575" title="Premiership Rugby (1998/1999)">
Premiership Rugby (1998/1999)

English Premiership 1998/1999 – dwunasta edycja Premiership, najwyższego poziomu rozgrywek w rugby union w Anglii. Organizowane przez Rugby Football Union zawody odbyły się w dniach 5 września 1998 – 20 maja 1999 roku, a tytułu bronił zespół .
W porównaniu do poprzedniego sezonu – z uwagi na brak występów angielskich zespołów w europejskich pucharach – liczba uczestników została zwiększona do czternastu. Zawody toczyły się systemem ligowym w okresie jesień-wiosna, a tytuł mistrzowski zdobył zespół . Po zakończonych rozgrywkach, gdy angielskie władze ogłosiły powrót do europejskiej rywalizacji od nowego sezonu, zaoferowano 500 tysięcy funtów za dobrowolną relegację z ligi. Klub Richmond ogłosił zatem upadłość i wraz ze Scottish został następnie włączony do zespołu London Irish.

</doc>
<doc id="3970579" url="https://pl.wikipedia.org/wiki?curid=3970579" title="Sonnets and Other Poems (tomik Williama Lisle’a Bowlesa)">
Sonnets and Other Poems (tomik Williama Lisle’a Bowlesa)

Sonnets and Other Poems – tomik wierszy angielskiego duchownego i poety Williama Lisle’a Bowlesa (1762–1850), opublikowany w Londynie w 1898. Zbiorek zawiera sonety i inne utwory, w tym poemat "Hope, an Allegorical Sketch". W zbiorze znalazł się także wiersz "On Shakespeare". Sonety Bowlesa były wysoko cenione przez Samuela Taylora Coleridge’a. Ten sonet realizuje schemat barnfieldowski (abba cddc effe gg).
W przytoczonym powyżej sonecie można zaobserwować rozbudowaną aliterację: "Sooth'd by the scene, thus on tir'd Nature's breast/A stillness slowly steals, and kindred rest;/While sea-sounds lull her, as she sinks to sleep".

</doc>
<doc id="3970583" url="https://pl.wikipedia.org/wiki?curid=3970583" title="Hope, an Allegorical Sketch (poemat Williama Lisle’a Bowlesa)">
Hope, an Allegorical Sketch (poemat Williama Lisle’a Bowlesa)

Hope, an Allegorical Sketch – poemat angielskiego duchownego i poety Williama Lisle’a Bowlesa (1762–1850), opublikowany w tomiku "Sonnets and Other Poems", wydanym w Londynie w 1898. Utwór jest napisany przy użyciu strofy dziesięciowersowej. Stanowi nawiązanie do utworu Williama Collinsa "The Passions. An Ode for Music".

</doc>
<doc id="3970585" url="https://pl.wikipedia.org/wiki?curid=3970585" title="On Shakespeare (wiersz Williama Lisle’a Bowlesa)">
On Shakespeare (wiersz Williama Lisle’a Bowlesa)

On Shakespeare – wiersz angielskiego duchownego i poety Williama Lisle’a Bowlesa (1762–1850), opublikowany w tomiku "Sonnets and Other Poems", wydanym w Londynie w 1898.

</doc>
<doc id="3970586" url="https://pl.wikipedia.org/wiki?curid=3970586" title="Karl Folwarczny">
Karl Folwarczny

Karl Folwarczny (ur. 1832, zm. 4 października 1875 w Gries-Quirein) – austriacki lekarz.
Życiorys.
Studiował medycynę w Wiedniu pod kierunkiem Johanna Floriana Hellera, od 1860 był starszym lekarzem w 55 pułku piechoty, a następnie w Szpitalu Wojskowym nr. 1. Później przyjął stanowisko asystenta w laboratorium medyczno-chemicznym Uniwersytetu Wiedeńskiego, którym kierował J.F. Heller. W 1863 został mianowany profesorem, wykładał chemię fizjologiczną i patologiczną. Od 1864 był adiunktem na Uniwersytecie w Grazu, walczył podczas wojny francusko-pruskiej, a po jej zakończeniu został dyrektorem sanatorium w Gries. 
Od 1858 prowadził badania nad zawartością kwasu mlekowego w krwi, a także nad ilością litu zawartego w ludzkich prochach pozostałych po kremacji ciała. 

</doc>
<doc id="3970588" url="https://pl.wikipedia.org/wiki?curid=3970588" title="The Grave of the Last Saxon; or, The Legend of the Curfew, a Poem (poemat Williama Lisle’a Bowlesa)">
The Grave of the Last Saxon; or, The Legend of the Curfew, a Poem (poemat Williama Lisle’a Bowlesa)

The Grave of the Last Saxon; or, The Legend of the Curfew, a Poem – utwór angielskiego duchownego i poety Williama Lisle’a Bowlesa (1762–1850), opublikowany w Londynie w 1822. Utwór jest napisany wierszem białym, czyli nierymowanym dziesięciozgłoskowcem. Ma około dwóch tysięcy linijek.
Zobacz też: "The Spirit of Discovery; or, the Conquest of Ocean. A Poem, in Five Books (poemat Williama Lisle’a Bowlesa)".

</doc>
<doc id="3970589" url="https://pl.wikipedia.org/wiki?curid=3970589" title="Polskie Normy Zdrowia">
Polskie Normy Zdrowia

Polskie Normy Zdrowia (oznaczane symbolem PL-NZ) – normy o zasięgu krajowym dla wyrobów, usług oraz systemów, stosowane dobrowolnie. Organem tworzącym i odpowiadającym za organizację całego krajowego systemu Polskich Norm Zdrowia jest Centralny Ośrodek Normalizacyjny (CON), nad którym nadzór sprawuje Narodowe Centrum Zdrowia Publicznego i Higieny – Instytut Zdrowia w Warszawie. Normy PL-NZ są zindywidualizowane, co oznacza, iż oprócz obowiązkowego zakresu atestacyjnego (specyficznego dla danego wyrobu, usługi lub systemu) może on zostać rozszerzony o dodatkowe badania, których przeprowadzeniem zainteresowana jest strona atestowana. 
Opracowana przez CON dokumentacja tworzy normę odniesienia w zakresie kryteriów bezpieczeństwa dla zdrowia i życia użytkownika/konsumenta, które musi spełniać dany wyrób, usługa lub system.
Wyroby, usługi lub systemy spełniające kryteria bezpieczeństwa otrzymują atest PL-NZ (świadectwo zgodności) i mogę być oznaczane Znakiem PL-NZ.
Polskie Normy Zdrowia nie są tożsame z Polską Normą (norma techniczna) za którą odpowiada Polski Komitet Normalizacyjny.
Dyrektywy Unii Europejskiej.
Centralny Ośrodek Normalizacyjny jest jedyną krajową jednostką normalizacyjną działającą zgodnie z wymogami europejskiego prawa w zakresie niezależności administracyjnej i finansowej od jakiejkolwiek grupy interesów, w tym administracji rządowej.
Podstawa prawna: art. 15, ust. 2,6

</doc>
<doc id="3970590" url="https://pl.wikipedia.org/wiki?curid=3970590" title="Maraton w Kijowie">
Maraton w Kijowie

Maraton w Kijowie – maratoński bieg uliczny rozgrywany co roku w Kijowie, na Ukrainie. Pierwsza edycja maratonu odbyła się 16 października 2010 roku. Od początku w zawodach uczestniczyli zarówno mężczyźni, jak i kobiety.
Lista zwycięzców.
Lista zwycięzców maratonu w Kijowie:

</doc>
<doc id="3970600" url="https://pl.wikipedia.org/wiki?curid=3970600" title="Radio Plus Lublin">
Radio Plus Lublin

Radio Plus Lublin – katolicka stacja radiowa archidiecezji lubelskiej, należąca do sieci Radia Plus.
Radio Plus Lublin powstało w 1998 roku na bazie Katolickiego Radia Lublin powstałego w 1994 z inicjatywy abp Bolesława Pylaka. 1 października 2005, decyzją abp Józefa Życińskiego rozgłośnia została wyłączona z sieci i zmieniła nazwę na Radio eR. W 2017, decyzją abp Stanisława Budzika stacja ponownie znajduje się w sieci Radia Plus, na podstawie umowy podpisanej pomiędzy Porozumieniem Radiowym Plus a archidiecezją lubelską.
Historia.
Korzenie Radia Plus Lublin sięgają Katolickiego Radia Lublin. Rozgłośnia powstała w wyniku dekretu wydanego 28 marca 1994 przez arcybiskupa metropolitę lubelskiego Bolesława Pylaka. Stacja radiowa rozpoczęła swoją działalność 3 kwietnia 1994 na częstotliwości 87,9 MHz. Pierwszym dyrektorem radia był ks. prof. Tadeusz Zasępa. 1 września 1998, Katolickie Radio Lublin przyłączyło się do nowo powstałej sieci Radio Plus, zmieniając nazwę na "Radio Plus Lublin".
W 2005 doszło do podziału sieci – spółki obsługujące sieć upadły. Diecezje mogły zdecydować z kim chcą współpracować – czy ze spółką Ad.point (wybraną przez ks. Kazimierza Sowę, ówczesnego prezesa Radia Plus) czy z Grupą Radiową Time (wybraną przez Episkopat Polski). Archidiecezja lubelska postanowiła o emisji własnego programu – decyzją abpa Józefa Życińskiego lubelska rozgłośnia wystąpiła z sieci. 1 października 2005, Radio Plus Lublin zostało przekształcone w Radio eR.
17 listopada 2010, Archidiecezja lubelska wystąpiła do Krajowej Rady Radiofonii i Telewizji z wnioskiem o zmianę nazwy programu z "Radio eR" na "Radio Plus Lublin". Miesiąc później, KRRiT postanowiła wydać zgodę, a program miał ruszyć w styczniu 2011. W późniejszym czasie, strona kościelna zgłaszała zastrzeżenia co do umowy, ponadto abp Józef Życiński chciał renegocjacji umowy. Ta sytuacja oraz zawirowania w sieci spowodowały, iż nie doszło do planowanej zmiany.
1 marca 2017, w liście pasterskim do diecezjan z okazji Wielkiego Postu, abp Stanisław Budzik poinformował o przekształceniu Radia eR w Radio Plus Lublin. W nocy z 15 na 16 kwietnia 2017 rozpoczęto emisję Radia Plus. Od 18 kwietnia 2017 emitowane są programy i wiadomości lokalne – pasmo jest nadawane w godzinach 16:00-20:00. Rozgłośnia posiada również lokalny serwis informacyjny na stronie internetowej stacji.
Dyrektorem programowym rozgłośni od 2017 jest ks. Krzysztof Podstawka. Siedziba rozgłośni znajduje się przy ul. Krakowskie Przedmieście 56 (W siedzibie grupy ZPR).
Zasięg.
W latach 1998-2003 rozgłośnia nadawała z anteny nadawczej umieszczonej na maszcie zlokalizowanym przy RTCN Boży Dar. Od 30 grudnia 2003, program nadawany jest z anteny nadawczej umieszczonej na wieży w Piotrkowie Pierwszym. Moc nadajnika wynosi 25 kW. Zmiana lokalizacja podyktowana była zmniejszeniem kosztów emisji programu. Od dnia 29 kwietnia 2020 roku program jest również nadawany z anteny nadawczej umieszczonej na wieży Kościoła pw. św. Alberta Chmielowskiego w Puławach na częstotliwości 91,2 MHz otrzymanej w dniu 26 października 2010 roku na mocy decyzji KRRiT. Moc nadajnika wynosi 0,5 kW. 

</doc>
<doc id="3970603" url="https://pl.wikipedia.org/wiki?curid=3970603" title="Kościół ewangelicki w Pierśćcu">
Kościół ewangelicki w Pierśćcu

Kościół ewangelicki w Pierśćcu – kościół ewangelicko-augsburski w Pierśćcu, w województwie śląskim w Polsce. Należy do parafii ewangelicko-augsburskiej w Skoczowie.
Historia.
Pierwsza kaplica ewangelicka w Pierśćcu istniała do 28 października 1616 r., kiedy to uległa spaleniu. Nową świątynię wybudowano w 1618 r. na terenie obecnego cmentarza katolickiego. Funkcjonowała ona do czasu jej odebrania w 1654 r. Kaplica wróciła jednak tymczasowo do ewangelików, odebrano im ją ponownie w 1718 r. Po tej dacie luteranie spotykali się potajemnie w domach prywatnych oraz w leśnych kościołach. Po wybudowaniu kościoła ewangelickiego w Drogomyślu mieszkańcy wsi uczęszczali tam na nabożeństwa.
W 1865 r. Pierściec przyłączono do parafii ewangelicko-augsburskiej w Skoczowie. Nowa kaplica na terenie miejscowości powstała w 1914 r. na działającym od 1858 r. cmentarzu ewangelickim. 11 października 1914 r. odbyło się jej poświęcenie. Kaplica została rozebrana po 1994 r.
Kościół ewangelicki wybudowano w latach 1984-1989. Poświęcenia dokonał 15 października 1989 r. ksiądz biskup Janusz Narzyński razem z proboszczem skoczowskim Janem Nogą i księdzem Andrzejem Czyżem. Towarzyszyli im również księża Ryszard Janik z Jaworza, Karol Macura z Drogomyśla oraz Jan Gross z Mikołowa.

</doc>
<doc id="3970604" url="https://pl.wikipedia.org/wiki?curid=3970604" title="Howard Quayle">
Howard Quayle

Robert Howard Quayle (ur. 1967?) – polityk Wyspy Man (dependencja korony brytyjskiej), szef ministrów od 4 października 2016. 
Po raz pierwszy wybrany do parlamentu wyspy Man w 2011. Od 2014 do 2016 pełnił funkcję ministra zdrowia i opieki społecznej. Ponownie wybrany w skład House of Keys w okręgu (shedding) Middle w wyborach z sierpnia 2016. Nie należy do żadnej partii.
Jest żonaty z Lorraine, z którą ma trójkę dzieci.

</doc>
<doc id="3970611" url="https://pl.wikipedia.org/wiki?curid=3970611" title="Jurij Kowal (pisarz)">
Jurij Kowal (pisarz)

Jurij Iosifowicz Kowal (ros. Ю́рий Ио́сифович Кова́ль; ur. 9 lutego 1938, zm. 2 sierpnia 1995) – radziecki pisarz, autor książek dla dzieci oraz scenarzysta filmów rysunkowych. 

</doc>
<doc id="3970612" url="https://pl.wikipedia.org/wiki?curid=3970612" title="Kościół Zbawiciela w Dębowcu">
Kościół Zbawiciela w Dębowcu

Kościół Zbawiciela w Dębowcu – kościół ewangelicko-augsburski w Dębowcu, w województwie śląskim w Polsce. Należy do parafii ewangelicko-augsburskiej w Skoczowie.
Historia.
Po powstaniu cmentarza katolickiego w Dębowcu, wśród miejscowych ewangelików powstało pragnienie posiadania własnej nekropolii. Zawiązano Ewangelicką Gminę Cmentarną, która zajęła się wyznaczeniem miejsca pod cmentarz, gdzie w 1869 r. wybudowano niewielką kaplicę, a na jej wieży zawieszono dzwon.
W kaplicy nie odbywały się nabożeństwa z uwagi na jej małą powierzchnię. W 1912 r. zastąpiono ją więc nową, trzykrotnie większą, gdzie odbywały się nabożeństwa pogrzebowe. Nabożeństwa niedzielne prowadzono w niej dwa razy do roku. Na wieży kaplicy umieszczono trzy dzwony.
W 1937 r. w budynku kaplicy wstawiono organy, sfinansowane przez Koło Związku Polskiej Młodzieży Ewangelickiej.
Kaplica została rozbudowana na kościół w 2000 r. Powiększono liczbę miejsc z 170 do 230. W 2006 r. oddano do użytku nowy dom zborowy.
Od 2001 r. nabożeństwa odbywają się we wszystkie niedziele i święta.

</doc>
<doc id="3970613" url="https://pl.wikipedia.org/wiki?curid=3970613" title="Richard Corkill">
Richard Corkill

Richard Corkill (ur. 1951 w Douglas) – polityk Wyspy Man (dependencja korony brytyjskiej), szef ministrów od 4 grudnia 2001 do 14 grudnia 2004.
Był członkiem niższej izby parlamentu House of Keys od 1996 do 2006 roku. Od 1995 do 1996 był ministrem spraw wewnętrznych, następnie do 2001 piastował funkcję ministra skarbu. 4 grudnia 2001 został wybrany przez Tynwald na premiera, uzyskując 21 i pokonując kontrkandydata Edgara Quine (10 głosów). W grudniu 2004 został aresztowany pod zarzutem wykorzystywania rządowych grantów na cele turystyczne do remontu własnego domu. Corkill sam zrezygnował z funkcji premiera, po czym zastąpił go poprzednik Donald Gelling.

</doc>
<doc id="3970614" url="https://pl.wikipedia.org/wiki?curid=3970614" title="Symphony (singel Clean Bandit)">
Symphony (singel Clean Bandit)

Symphony – trzeci singel brytyjskiego zespołu Clean Bandit, promujący ich drugi album studyjny, zatytułowany "What Is Love?". Powstały przy gościnnym udziale szwedzkiej piosenkarki Zary Larsson. Piosenka została wydana również jako szósty singel z drugiej płyty Larsson, "So Good". Singel został wydany 17 marca 2017. Twórcami tekstu utworu są Jack Patterson, Ina Wroldsen, Steve McCutcheon i Ammar Malik, natomiast jego produkcją zajął się zespół Clean Bandit oraz Mark Ralph.
„Symphony” jest utrzymany w stylu muzyki poważnej i pop. Utwór był notowany na 1. miejscu na liście najlepiej sprzedających się singli w Szwecji, stając się piątym „numerem jeden” Larsson w swoim kraju, oficjalnej liście sprzedaży w Norwegii i liście najlepiej sprzedających się singli w Wielkiej Brytanii, stając się trzecią piosenką w karierze zespołu, która dotarła na szczyt tego notowania.
Aby promować piosenkę artyści wykonali ją w programach "The Voice UK" i "The Tonight Show Starring Jimmy Fallon".

</doc>
<doc id="3970620" url="https://pl.wikipedia.org/wiki?curid=3970620" title="Sid Ahmed Ould Bneijara">
Sid Ahmed Ould Bneijara

Sid Ahmed Ould Bneijara (ur. 1947, zm. 30 sierpnia 2017 w Hiszpanii) – mauretański polityk. W latach 1980–1981 premier Mauretanii.
12 grudnia 1980 jako pierwszy od 1978 cywil został powołany na stanowisko premiera przez prezydenta Muhammada Chunę uld Hajdallę. Hajdalla tym samym sam zrzekł się funkcji premiera i wprowadził cywilne rządy. 16 marca 1981 doszło do nieduanego zamachu stanu zorganizowanego przez AFD (Alians dla Demokratycznej Mauretanii), skupionego wokół byłego przywódcy Mauretanii Muchtara wuld Daddy. 25 kwietnia Hajdalla zdecydował się powrócić do wojskowych rządów i odwołał Bneijarę. Jego następcą został wojskowy Maawija uld Sid’Ahmad Taja, który, jak się okazało, już w grudniu 1984 obalił prezydenta. W lutym 1982 sam Bneijara uczestniczył w nieudanym spisku mającym na celu obalenie prezydenta.

</doc>
<doc id="3970621" url="https://pl.wikipedia.org/wiki?curid=3970621" title="Marianna Janion">
Marianna Janion

Marianna Janion (ur. 16 stycznia 1953 w Wólce Milanowskiej) – polska lekarz kardiolog, profesor nauk medycznych, profesor zwyczajna Uniwersytetu Jana Kochanowskiego w Kielcach, dziekan Wydziału Lekarskiego i Nauk o Zdrowiu tej uczelni w kadencji 2016–2020.
Życiorys.
W 1977 ukończyła z wyróżnieniem studia na Wydziale Lekarskim Akademii Medycznej im. Mikołaja Kopernika w Krakowie. Po odbyciu staży w 1981 i 1984, uzyskała specjalizacje I i II stopnia w zakresie chorób wewnętrznych. Doktoryzowała się w 1988 na uczelni macierzystej w oparciu o pracę zatytułowaną "Analiza przyczyn zgonów u chorych w szpitalnej fazie zawału serca i po przebytym zawale w regionie kieleckim". Stopień doktora habilitowanego uzyskała w 2002 w Collegium Medicum Uniwersytetu Jagiellońskiego na podstawie rozprawy pt. "Historia naturalna zawału serca – ocena zmian w rokowaniu – wieloletnia obserwacja". Tytuł naukowy profesora nauk medycznych otrzymała 13 stycznia 2009.
W latach 1989–2001 była ordynatorem Klinicznego Oddziału Kardiologii w Wojewódzkim Szpitalu Zespolonym w Kielcach, następnie została ordynatorem Świętokrzyskiego Centrum Kardiologii (2001–2006) i w 2006 ordynatorem II Klinicznego Oddziału Kardiologii ŚCK w Kielcach. W 2001 podjęła pracę na Akademii Świętokrzyskiej, przekształconej następnie w Uniwersytet Jana Kochanowskiego w Kielcach. W latach 2012–2016 była prodziekanem Wydziału Lekarskiego i Nauk o Zdrowiu UJK. W kwietniu 2016 została wybrana na dziekana tego wydziału na kadencję 2016–2020 (od 1 września 2016).
Członkini Polskiego Towarzystwa Lekarskiego i Polskiego Towarzystwa Kardiologicznego (w 1994 powołała oddział kielecki tego towarzystwa, w latach 1995–2006 była jego przewodniczącą). Autorka ponad 380 prac.
Odznaczona Złotym Krzyżem Zasługi (2004) oraz Krzyżem Kawalerskim Orderu Odrodzenia Polski (2020).

</doc>
<doc id="3970623" url="https://pl.wikipedia.org/wiki?curid=3970623" title="Dam Ci gwiazdkę z nieba">
Dam Ci gwiazdkę z nieba

Dam Ci gwiazdkę z nieba (ros. Дарю тебе звезду) – radziecki krótkometrażowy film animowany z 1974 roku w reżyserii Fiodora Chitruka. Humorystyczna historia roli kobiety i mężczyzny w rodzinie na przełomie epok i na przestrzeni wieków.

</doc>
<doc id="3970624" url="https://pl.wikipedia.org/wiki?curid=3970624" title="Nagroda Roku SARP">
Nagroda Roku SARP

Nagroda Roku SARP – nagroda przyznawana przez Stowarzyszenie Architektów Polskich autorowi lub autorom za wybudowany na terytorium Rzeczypospolitej Polskiej i oddany do użytku w danym roku kalendarzowym obiekt lub zespół obiektów o znaczących wartościach architektonicznych. Uważana za najbardziej prestiżowe wyróżnienie architektoniczne przyznawane obiektom w Polsce.
Nagroda została ustanowiona w 1983 roku. W zamyśle miała być co roku przyzywana w dniu 15 maja, w rocznicę utworzenia SARP-u.
Laureaci.
Lista laureatów Nagrody Roku SARP, uwzględniono także nagrody równorzędne:

</doc>
<doc id="3970625" url="https://pl.wikipedia.org/wiki?curid=3970625" title="Foto Odlot">
Foto Odlot

Foto Odlot – Międzynarodowy Niekonwencjonalny Konkurs Fotograficzny organizowany pod patronatem FIAP, Fotoklubu Rzeczypospolitej Polskiej oraz Fundacji Fotografia dla Przyszłości. Organizatorem konkursu jest Wojewódzki Dom Kultury w Rzeszowie.
Charakterystyka.
Jest to jeden z najważniejszych konkursów fotograficznych w Polsce. Potwierdzeniem wysokiego poziomu przedsięwzięcia jest przyznanie mu brązowego medalu organizacji FIAP.
Od 1992 roku konkurs ma charakter ogólnopolski, od 1998 roku konkurs ma charakter międzynarodowy i jest objęty patronatem Międzynarodowej Federacji Sztuki Fotograficznej FIAP. W XVII edycji konkursu „Foto Odlot” (2016) uczestniczyli fotografowie z 18 krajów świata. Cechą charakterystyczną konkursu jest dowolna, niekonwencjonalna interpretacja słowa: „odlot”. Prace są eksponowane na wystawie pokonkursowej w Galerii WDK w Rzeszowie, a następnie w innych miastach na terenie Polski (m.in. Warszawa, Radom). Komisarzem i kuratorem konkursu jest Adam Kus, Kierownik Działu Multimedialnych Technik Upowszechniania Kultury w WDK w Rzeszowie. 
W ostatniej XIX edycji konkursu (2021) w pracach jury uczestniczyli – Małgorzata Dołowska (Prezes Zarządu Fotoklubu RP), Cezary Dubiel (artysta fotograf, członek rzeczywisty i Artysta Fotoklubu Rzeczypospolitej Polskiej), Janusz Wojewoda (artysta fotograf, członek rzeczywisty i Artysta Fotoklubu Rzeczypospolitej Polskiej).

</doc>
<doc id="3970626" url="https://pl.wikipedia.org/wiki?curid=3970626" title="Ludomir Janowski">
Ludomir Janowski

Ludomir Antoni Janowski (ur. 1 grudnia 1862 we wsi Kurianowszczyzna na Wileńszczyźnie, zm. w październiku 1939 w Warszawie) – polski malarz portrecista.
Życiorys.
Syn Wilhelma i Julii z Tomkowiczów. Ukończył szkołę średnią w Wilnie. W latach 1878–1880 studiował w Wileńskiej Szkole Rysunku u Iwana Trutniewa. Następnie przebywał w Petersburgu (1880–1896), gdzie kontynuował naukę jako wolny słuchacz w Akademii Sztuk Pięknych. Po powrocie do kraju osiadł w Warszawie.
Tworzył głównie portrety, rzadziej malował pejzaże, martwe natury i akty. Posługiwał się obok techniki olejnej także akwarelą, rzadziej pastelami i kredką. Wystawiał w Petersburgu (1887–1889), Paryżu (1904–1905), Monachium, Berlinie, Wilnie, Łodzi i Krakowie. Później głównie w Warszawie m.in. w Towarzystwie Zachęty Sztuk Pięknych, salonach Aleksandra Krywulta i Czesława Garlińskiego. 
Był aktywnym członkiem Towarzystwa Zachęty Sztuk Pięknych, organizatorem Kolonii Malarskiej w Nowym Mieście nad Pilicą w 1935 oraz wystawy prac Józefa Pankiewicza w 1933 w Instytucie Propagandy Sztuki.
Zmarł w październiku 1939 na Starym Mieście w Warszawie.

</doc>
<doc id="3970628" url="https://pl.wikipedia.org/wiki?curid=3970628" title="Kaplica ewangelicka w Czechowicach-Dziedzicach">
Kaplica ewangelicka w Czechowicach-Dziedzicach

Kaplica ewangelicka w Czechowicach-Dziedzicach – kaplica ewangelicko-augsburska w Czechowicach-Dziedzicach, w województwie śląskim w Polsce. Należy do parafii ewangelicko-augsburskiej w Czechowicach-Dziedzicach.
Historia.
Obecność ewangelików na terenie obecnego miasta Czechowice-Dziedzice związana jest przede wszystkim z emigracją niemieckojęzycznych pracowników do budowy kolei oraz zakładów przemysłowych w końcu XIX wieku. Utworzenie filiału parafii ewangelickiej w Bielsku i pierwsze nabożeństwo odbyło się w 1896 r. Od 1907 r. wynajmowano na ten cel salę w restauracji Gebauera w Dziedzicach. W pierwszym nabożeństwie tam odbywającym się, z racji miejsca jego prowadzenia uczestniczyło jedynie siedem osób, a obrzędy były zakłócane przez gości restauracji.
Postanowiono o budowie własnego obiektu sakralnego. Na działce obok niemieckiej szkoły podstawowej, podarowanej przez Leona Zipsera, rozpoczęto w 1910 r. budowę kaplicy, poświęconej 17 grudnia 1911 r. W budynku tym znajdowała się kaplica, zakrystia oraz mieszkania. Początkowo placówka działała jako stacja kaznodziejska, od 1915 r. podniesiono ją do rangi filiału parafii ewangelicko-augsburskiej w Bielsku. Wydzielono też kwaterę ewangelicką na cmentarzu w Dziedzicach.
W okresie II Rzeczypospolitej nabożeństwa odbywały się w co drugą niedzielę, w języku niemieckim i polskim.
Podczas II wojny światowej budynek kaplicy został trafiony przez pocisk artyleryjski. W wyniku tego zniszczone zostały wszystkie szyby oraz ściana. Kaplica została splądrowana przez żołnierzy i szabrowników. Zniszczenia zostały jednak usunięte i 3 maja 1945 r. odbyło się nabożeństwo dziękczynne.
Kaplica stała się świątynią samodzielnej parafii w Czechowicach-Dziedzicach w 1969 r.
Nabożeństwa w kaplicy prowadzone są w każdą niedzielę oraz święta.

</doc>
<doc id="3970637" url="https://pl.wikipedia.org/wiki?curid=3970637" title="Miguel de Múzquiz y Goyeneche, hrabia de Gausa">
Miguel de Múzquiz y Goyeneche, hrabia de Gausa

Miguel de Múzquiz y Goyeneche, hrabia de Gausa – obraz olejny hiszpańskiego malarza Francisca Goi (1746–1828), przedstawia hiszpańskiego polityka Miguela de Múzquiz y Goyeneche.
Okoliczności powstania.
Miguel de Múzquiz y Goyeneche (1719–1785), hiszpański polityk oświeceniowy i reformator, pochodził ze szlacheckiej rodziny z Navarry. Zdobył szerokie wykształcenie, które nieustannie uzupełniał; swoją wiedzą i inteligencją wyróżniał się na królewskim dworze, gdzie cieszył się poważaniem. Po buncie mieszczan Madrytu w 1766 Karol III mianował go ministrem skarbu państwa; stanowisko to piastował przez 19 lat. Wspierał rozwój rolnictwa i rozbudowę sieci kanałów żeglownych. Współpracował przy założeniu Banku Narodowego San Carlos, z jego inicjatywy wprowadzono niższe podatki stymulujące handel. Za swoje osiągnięcia otrzymał tytuł hrabiego de Gausa.
Kiedy zamówiono jego portret w latach 1783–1785, Múzquiz pełnił funkcję pierwszego sekretarza stanu i znajdował się u szczytu kariery. Możliwe, że on sam zamówił portret u Goi, lub zlecił go ktoś podziwiający jego osobę. Obraz mógł także powstać krótko po jego śmierci w 1785, na zamówienie ministerialnego następcy Múzquiza, hrabiego de Lerena. Goya znał Múzquiza osobiście, gdyż ten był odpowiedzialny za wynagrodzenie malarza za pracę dla Królewskiej Manufaktury Tapiserii Santa Bárbara.
Opis obrazu.
Polityk został przedstawiony w całej postaci; jego strój odzwierciedla sprawowaną funkcję ministerialną. W klapie kaftana widoczne są Order Karola III i Zakonu Santiago. Pod lewym ramieniem trzyma kapelusz, a w prawej ręce list. Elegancki stół i zielona zasłona nadają kompozycji powagi odpowiedniej dla statusu postaci, Goya podkreśla hierarchię na wzór swojego mistrza Velázqueza. Twarz portretowanego ujmuje jego charakter i inteligencję.
Proweniencja.
Obraz pojawia się w katalogu hrabiego de la Viñaza (1887) i Arauja Sáncheza (1896), mimo to jego istnienie i atrybucja były podawane w wątpliwość. Możliwe, że autorzy tych katalogów zakładali istnienie portretu na podstawie rysunku popiersia hrabiego de Gausa, który Goya wykonał jako wzór do litografii. Obraz należał do malarza Pabla Milá y Fontanals, a po jego śmierci w 1883 trafił do kolekcji markiza de Casa Torres. Pod koniec XIX w. portret został sfotografowany. W 1993 Bank Hiszpanii zakupił portret od spadkobierców markiza.

</doc>
<doc id="3970641" url="https://pl.wikipedia.org/wiki?curid=3970641" title="Bank Pekao">
Bank Pekao



</doc>
<doc id="3970646" url="https://pl.wikipedia.org/wiki?curid=3970646" title="Kościół ewangelicki w Wiśle Malince">
Kościół ewangelicki w Wiśle Malince

Kościół ewangelicki w Wiśle Malince – kościół ewangelicko-augsburski w Wiśle Malince, w województwie śląskim w Polsce. Należy do parafii ewangelicko-augsburskiej w Wiśle Malince.
Historia.
Pierwotnie ewangelicy z Malinki uczęszczali na nabożeństwa do Kościoła w Wiśle Centrum, a godziny biblijne odbywały się w domach.
Z inicjatywy proboszcza parafii w Wiśle oraz miejscowych zborowników, na zebraniu Rady Kościelnej 26 lipca 1953 r. postanowiono o budowy kościoła w Malince. Budowę rozpoczęto w 1954 r. na działce ofiarowanej przez Andrzeja Sikorę. Sprawami organizacyjnymi i prowadzeniem prac zajmował się komitet budowy kościoła, powołany przez radę parafialną, a środki pieniężne pochodziły ze składek wiślańskich parafian.
Kościół został poświęcony przez ks. biskupa Karola Kotulę z towarzyszeniem księży Wiktora Niemczyka, Andrzeja Wantuły i proboszcza Adolfa Franka.
W latach 1985–1989 dobudowano dom parafialny, a wnętrze kościoła było kilkukrotnie remontowane i przebudowywane.
1 stycznia 1995 r. kościół stał siedzibą samodzielnej parafii ewangelicko-augsburskiej w Wiśle Malince. Od 5 września 2021 nabożeństwa i inne spotkania parafialne zostały przeniesione do nowo wybudowanego Centrum Parafialnego Malinka, położonego naprzeciwko dotychczasowego kościoła.

</doc>
<doc id="3970647" url="https://pl.wikipedia.org/wiki?curid=3970647" title="Stasys Baranauskas">
Stasys Baranauskas

Stasys Baranauskas (ur. 7 maja 1962 w Kownie) – litewski piłkarz występujący na pozycji pomocnika.
Kariera klubowa.
Baranauskas karierę rozpoczynał w 1980 roku w Žalgirisie Wilno, grającym w drugiej lidze ZSRR. W 1982 roku awansował z nim do pierwszej ligi. W 1987 roku wraz z zespołem zajął 3. miejsce w tych rozgrywkach. W 1989 roku przeszedł do izraelskiego Hapoelu Petach Tikwa, z którym w 1990 roku wywalczył wicemistrzostwo Izraela.
Na początku 1991 roku Baranauskas wyjechał do Austrii, gdzie rozpoczął grę dla ASKÖ Pasching, występującego w piątej lidze. W połowie 1991 roku został zawodnikiem drugoligowego klubu Favoritner AC. Spędził tam rok, a potem grał w innych drugoligowych drużynach – First Vienna FC 1894 oraz Wiener SC.
W 1995 roku Baranauskas przeszedł do litewskiego Ekranasa Poniewież. Następnie grał w Karedzie, z którą w 1997 roku zdobył mistrzostwo Litwy. W 1998 roku odszedł do Panerysu Wilno, gdzie rok później zakończył karierę.
Kariera reprezentacyjna.
W reprezentacji Litwy Baranauskas zadebiutował 25 marca 1992 w przegranym 0:2 towarzyskim meczu z Polską. 14 kwietnia 1993 w wygranym 3:1 towarzyskim pojedynku z Albanią strzelił swojego jedynego gola w kadrze. W latach 1992-1993 w drużynie narodowej rozegrał 14 spotkań i zdobył 1 bramkę.

</doc>
<doc id="3970650" url="https://pl.wikipedia.org/wiki?curid=3970650" title="Papuga rodrigueska">
Papuga rodrigueska

Papuga rodrigueska († "Necropsittacus rodricanus") – gatunek wymarłego ptaka z rodziny papug wschodnich (Psittaculidae), endemicznego dla maskareńskiej wyspy Rodrigues. Nie jest jasne, z jakim gatunkiem była najbliżej spokrewniona, ale podobnie jak inne maskareńskie papugi umieszczana jest w plemieniu Psittaculini. Wykazywała podobieństwo do papug maurytyjskich ("Lophopsittacus mauritianus") i możliwe, że była z nimi spokrewniona. Bazując na opisach papug z innych wysp Maskarenów, do rodzaju "Necropsittacus" przyłączano również dwa inne gatunki ("N. francicus" i "N. borbonicus"), jednak ich odrębność była kwestionowana.
Papuga rodrigueska miała zielone upierzenie, głowa i dziób były stosunkowo duże, zaś ogon długi. Dokładny jej rozmiar jest nieznany. Możliwe, że osiągała około 50 cm długości. Była to największa papuga na wyspie Rodrigues, do tego miała największą głowę spośród wszystkich maskareńskich papug. Możliwe, że przypominała papugę wielkodziobą ("Tanygnathus megalorynchos"). Przed odkryciem papugi te odwiedzały również wysepki u południowych wybrzeży Rodrigues, które były wolne od szczurów; żywiły się nasionami krzewów "Fernelia buxifolia". Gatunek znany jest z subfosylnych szczątków i doniesień z czasów historycznych. Po raz ostatni została wspomniana w 1761 i najprawdopodobniej wymarła niedługo potem, najpewniej wskutek drapieżnictwa ze strony szczurów, wycinki lasów i polowań.
Taksonomia.
Ptaki, które mogły być papugami rodrigueskimi, po raz pierwszy wspomniał François Leguat w jego wspomnieniu z 1708, "A New Voyage to the East Indies". Leguat był przywódcą grupy dziewięciu hugenotów, którzy skolonizowali Rodrigues w latach 1691–1693 po tym, jak zostali wygnani z Francji. Kolejnych opisów dostarczył w 1726 francuski oficer Julien Tafforet w jego "Relation de l'Île Rodrigue", a następnie francuski matematyk Alexandre Pingré, który przybył na Rodrigues celem obejrzenia tranzytu Wenus w 1761.
Papuga rodrigueska została po raz pierwszy naukowo opisana i nazwana "Psittacus rodricanus" w 1867 przez francuskiego ornitologa Milne-Edwardsa w oparciu o szczątki subfosylne części dzioba. Epitet gatunkowy odnosi się do wyspy Rodrigues, nazwanej tak na cześć jej odkrywcy, portugalskiego żeglarza Diogo Rodriguesa. Milne-Edwards zmienił epitet gatunkowy na "rodericanus" w 1873 (w opracowaniu swoich artykułów o wymarłych ptakach); od tamtego czasu właśnie ten epitet był używany w literaturze, dopóki Międzynarodowy Komitet Ornitologiczny nie zmienił go z powrotem na "rodricanus" w 2014. Milne-Edwards wydzielił gatunek do własnego rodzaju "Necropsittacus" w 1874; jego nazwa pochodzi od greckich słów "necros" – „martwy” i "psittakos" – „papuga”, w odniesieniu do wymarcia gatunku.
Obecna lokalizacja holotypu (w tym przypadku dzioba papugi) pozostaje nieznana. Możliwe, że jest to okaz UMZC 575, przesłany przez Milne-Edwardsa do angielskiego zoologa Alfreda Newtona po 1880, którego wygląd zgadza się z rysunkiem i opisem w artykule Milne-Edwardsa, jednak nie jest to pewne. W 1893 Edward Newton (brat Alfreda) i Hans Gadow opisali więcej szczątków kopalnych papugi rodrigueskiej, w tym czaszkę i kości kończyn. Pozostałości tych papug są nieliczne, szczątki subfosylne odnaleziono w jaskiniach Plaine Corail i Caverne Tortue.
W przypisach do opracowania z 1873 Milne-Edwards powiązał znane szczątki subfosylne papug z opisem Leguata. W 1875 Alfred Newton przeanalizował świeżo odkryte notatki Tafforeta i zidentyfikował opisane papugi jako rodrigueskie. W komentarzu do wydanej w 1891 edycji wspomnienia Leguata angielski autor Samuel Pasfield Oliver wyraził wątpliwość, jakoby wspomniane papugi były papugami rodrigueskimi ze względu na ich mniejszy rozmiar. Zasugerował, że mogły to być aleksandretty maskareńskie ("Psittacula exsul"). Leguat wspomniał w jednym zdaniu zarówno papugi zielone, jak i niebieskie; angielski paleontolog Julian Hume w 2007 zaproponował, że może to być interpretowane zarówno jako odniesienie do aleksandretty maskareńskiej lub papugi rodrigueskiej albo do dwóch odmian barwnych drugiego z tych gatunków.
Ewolucja.
Wiele endemicznych ptaków Maskarenów, w tym dront dodo ("Raphus cucullatus"), wywodzi się od południowoazjatyckich przodków. Hume zasugerował, że tyczy się to również wszystkich maskareńskich papug. W plejstocenie poziom morza był niższy, więc ptaki mogły skolonizować wówczas mniej odizolowane od siebie wyspy. Choć większość wymarłych papug Maskarenów jest słabo poznana, szczątki subfosylne wskazują na występowanie wspólnych cech, takich jak stosunkowo duże głowy i dzioby, zredukowane kości obręczy kończyny górnej i mocno zbudowane kości nóg. Newton i Gadow uznali papugę rodrigueską za blisko spokrewnioną z papugą maurytyjską ("Lophopsittacus mauritianus") ze względu na duży dziób i inne cechy budowy szkieletu. Nie byli jednak w stanie określić, czy te dwa gatunki należały do jednego, czy odrębnych rodzajów, ponieważ czub na głowie miały tylko papugi maurytyjskie. W 1987 brytyjski ornitolog Graham S. Cowles uznał czaszki za zbyt różniące się, by obydwa te gatunki mogły należeć do jednego rodzaju.
Hume przypuszczał, że papugi z Maskarenów mają wspólne pochodzenie z radiacji ewolucyjnej plemienia Psittaculini, ze względu na ich cechy morfologiczne i fakt, że papugi z rodzaju "Psittacula" skolonizowały wiele odizolowanych wysp Oceanu Indyjskiego. Papugi z plemienia Psittaculini mogły zasiedlać ten teren kilkukrotnie, ponieważ wiele z gatunków jest tak wyspecjalizowanych, że mogły ewoluować na wyspach na plamach gorąca, zanim jeszcze Maskareny wynurzyły się z morza. Badanie genetyczne z 2011 (Kundu "et al".) wykazało, że papuga maskareńska ("Mascarinus mascarin") z wyspy Reunion była najbliżej spokrewniona z papuzicą małą ("Coracopsis nigra") z Madagaskaru i pobliskich wysp, nie zaś z papugami z rodzaju "Psittacula", co zaprzecza teorii o ich wspólnym pochodzeniu.
Hipotetyczne spokrewnione gatunki.
Brytyjski zoolog Walter Rothschild przypisał do rodzaju "Necropsittacus" dwa hipotetyczne gatunki z pozostałych wysp Maskarenów: "N. francicus" w 1905 i "N. borbonicus" (nazwana od "Bourbon", wcześniejszej nazwy Reunionu) w 1907. "N. borbonicus" znany był z pojedynczego opisu francuskiego podróżnika Sieur Dubois, który wspomniał "zielone papugi tego samego rozmiaru [najprawdopodobniej: co aleksandretty krótkosterne] z głowami, wierzchem skrzydeł i ogonami o kolorze ognia" występujące na Reunionie. Rothschild uznał, że należały do "Necropsittacus" ponieważ Dubois porównał je do przedstawicieli spokrewnionego rodzaju "Psittacula". Rothschild opisał upierzenie "N. francicus" następująco: "głowa i ogon ognistopomarańczowe, reszta ciała i ogon zielone"; twierdził, że swój opis oparł na wspomnieniach z podróży na Mauritius w XVII i na początku XVIII wieku.
Te dwa gatunki przypisane do "Necropsittacus" stały się przyczyną licznych sprzeczności w systematyce, a ich tożsamość była kwestionowana. "N. borbonicus" otrzymały później angielskie nazwy zwyczajowe, takie jak "Réunion red and green parakeet" lub "Réunion parrot", a "N. francicus" nazywano "Mauritian parrot". Japoński ornitolog Masauji Hachisuka uznał "N. borbonicus" za gatunek w 1953 i opublikował rekonstrukcję jego wyglądu na podstawie opisu upierzenia Dubois i budowy ciała papugi rodrigueskiej. Nie uznał nazwania "N. francicus" za konieczne; wyraził nadzieję, że odnajdzie się więcej dowodów na istnienie gatunku. W 1967 amerykański ornitolog James Greenway zasugerował, że "N. borbonicus" mógł w istocie być damą, która uciekła z niewoli i została zaobserwowana przez Dubois; XVI-wieczne holenderskie malowidła przedstawiają bowiem ptaki podobne do damy gwarliwej ("Lorius garrulus"), najprawdopodobniej przetrzymywane w niewoli. Greenway nie był w stanie znaleźć żadnych informacji, które pasowałyby do opisu "N. francicus" wspomnianego przez Rothschilda.
W 1987 brytyjski ekolog Anthony S. Cheke opisał wzór upierzenia "N. borbonicus" jako podobny do ptaków z rodzaju "Psittacula" i uznał opisanie "N. francicus" za oparte na mylnych doniesieniach. W 2001 brytyjski pisarz Errol Fuller zasugerował, że opis Dubois mógł się odnosić do nieopisanego gdzie indziej gatunku lub był błędny, a "N. francicus" określił mianem "jednego z najbardziej wątpliwych hipotetycznych gatunków". Zdaniem Hume’a (2007) Rothschild skojarzył "N. borbonicus" z papugą rodrigueską, ponieważ błędnie uznał opis Dubois za opis papugi maskareńskiej; twierdził, że papuga maskareńska również miała czerwone upierzenie (choć było ono całkowicie zielone) i została wspomniana przez Dubois (który Rodriguesu nigdy nie odwiedził). Rothschild przypisał również obserwacje "N. francicus" Dubois, powtarzając jego opis upierzenia papugi rodrigueskiej; Hume stwierdził, że nazwa "N. francicus" jest oparta jedynie na "mętnym wyobrażeniu Lorda Rothschilda". Hume dodał, że jeśli opis "N. borbonicus" autorstwa Dubois był oparty na papudze endemicznej dla Reunionu, to dotyczył raczej aleksandretty większej ("Psittacula eupatria") o podobnym upierzeniu, jedynie z wyjątkiem czerwonego ogona.
Morfologia i anatomia.
Papugi rodrigueskie zostały opisane jako największe papugi na wyspie, z dużymi głowami i długimi ogonami. Ich upierzenie miało być jednolicie zielone. W porównaniu do innych papug miały stosunkowo płaskie i wgniecione czaszki, podobne do ar. Czaszka miała 50 mm długości, 38 mm szerokości i 24 mm wysokości. Kość krucza liczyła 35 mm długości, kość ramienna 53 mm, kość łokciowa 57 mm, kość udowa 49 mm, tibiotarsus 63 mm, a skok 22 mm. Długość ciała jest nieznana, mogła wynosić około 50 cm, podobnie jak u większych kakadu. Jej tibiotarsus był o 32% mniejszy niż u samicy papugi maurytyjskiej, kości obręczy kończyny górnej były jednak mniejsze, zaś głowa największa ze wszystkich maskareńskich papug.
Układ kostny papugi rodrigueskiej wykazywał podobieństwa do szkieletu ptaków z rodzaju "Tanygnathus" i "Psittacula". Kości obręczy kończyny górnej i miednica były pod względem rozmiarów podobne do tych u nestora kaka ("Nestor meridionalis"). Papugi rodrigueskie mogły być podobne do papug wielkodziobych ("Tanygnathus megalorynchos"), ale z większymi głowami i ogonami. Kilka cech szkieletu różniło je od innych maskareńskich papug, między innymi ich nozdrza układały się w poprzek, a nie wzdłuż dzioba. Żadne elementy budowy czaszki nie wskazują na obecność czuba, występującego u papugi maurytyjskiej, nie wiadomo również, czy występował dymorfizm płciowy. W poszczególnych elementach szkieletu występują również okazy pośrednie, co wskazuje na brak wyraźnie wyodrębnionych pod względem wielkości ptaków.
Ekologia i zachowanie.
Opis Tafforeta z 1726 dostarcza jedynych szczegółowych informacji na temat żywych papug rodrigueskich:
Tafforet wspomniał również, że papugi rodrigueskie jadły nasiona krzewu "Fernelia buxifolia" („bois de buis”), dziś zagrożonego, ale pospolitego na całym Rodriguesie w tamtych czasach. Ze względu na liczną populację szczurów na Rodriguesie, żyjące na wyspie papugi, szpaki maskareńskie ("Necropsar rodericanus") i synogarlice maskareńskie ("Streptopelia rodericana") gniazdowały na przybrzeżnych, wolnych od szczurów wysepkach.
Wiele innych endemicznych ptaków z Rodriguesu wymarło po nadejściu ludzi, a ekosystem wyspy został poważnie naruszony. Cała wyspa była zalesiona przed nadejściem człowieka, ale w czasach współczesnych pozostało już niewiele obszarów leśnych. Papuga rodrigueska współwystępowała z innymi wymarłymi już zwierzętami, jak dront samotny ("Pezophaps solitaria"), chruścielowiec rodrigueski ("Aphanapteryx leguati"), aleksandretta maskareńska, szpak maskareński, uszatnik średni ("Mascarenotus murivorus"), ślepowron wielkogłowy ("Nycticorax megacephalus") i synogarlica maskareńska.
Wymarcie.
Z około 8 gatunków papug endemicznych dla Maskarenów nie wymarła jedynie aleksandretta krótkosterna. Pozostałe wymarły najpewniej przez połączenie nadmiernego odłowu z wylesianiem. Podobnie jak Rodrigues, przybrzeżne wysepki również zostały zasiedlone przez szczury, co przyczyniło się do wymarcia. Szczury najprawdopodobniej zjadały ptasie jaja i pisklęta. Pingré odnotował, że lokalne gatunki papug były traktowane jako zwierzyna łowna, a papugi maskareńskie były rzadkie:
Pingré odnotował, że wyspa była wylesiana przez łowców żółwi, którzy wzniecali pożary celem przerzedzenia roślinności. To w połączeniu z odławianiem tych papug mogło doprowadzić do ich wymarcia. Opis Pingré z 1761 jest ostatnim znanym, najprawdopodobniej papugi rodrigueskie wymarły niedługo potem.

</doc>
<doc id="3970655" url="https://pl.wikipedia.org/wiki?curid=3970655" title="RROD">
RROD



</doc>
<doc id="3970656" url="https://pl.wikipedia.org/wiki?curid=3970656" title="Gabriel Matei">
Gabriel Matei

Gabriel Matei (ur. 26 lutego 1990 w Curtea de Argeș) – rumuński piłkarz występujący na pozycji obrońcy w rumuńkim klubie Concordia Chiajna.
Wychowanek Internaţional Curtea de Argeş, w swojej karierze grał także w Steaule Bukareszt. Były reprezentant Rumunii do lat 21.

</doc>
<doc id="3970663" url="https://pl.wikipedia.org/wiki?curid=3970663" title="Piszczyki">
Piszczyki



</doc>
<doc id="3970670" url="https://pl.wikipedia.org/wiki?curid=3970670" title="Jurgis Kairys">
Jurgis Kairys

Jurgis Kairys (ur. 6 maja 1952 w Krasnojarsku) – litewski pilot akrobacyjny i inżynier lotnictwa. Laureat wielu nagród i wynalazca kilku manewrów lotniczych, między innymi koła Kairysa. Uczestniczył w ulepszaniu akrobacji na samolotach Suchoj: Su-26, Su-29 i Su-31, a także stworzył własny samolot do akrobacji o nazwie „Juka”.
Najważniejsze osiągnięcia.
18 września 1999 przeleciał pod każdym mostem nad rzeką Wilią w Wilnie, co zostało nazwane "Lotem Stulecia". Jego najsłynniejszym numerem kaskaderskim był przelot 2 września 2000 do góry nogami pod mostem dla pieszych w Kownie, nad Niemnem (na wysokości siedmiu metrów). Wyczyn otrzymał nazwę "Ultralot".
Biografia.
Jurgis Kairys urodził się 6 maja 1952 w Krasnojarsku, dokąd władze radzieckie przesiedliły jego rodziców. Rodzina dostała jednak zezwolenie na powrót na Litwę, kiedy Kairys był jeszcze małym chłopcem. We wczesnym wieku zaczął interesować się lataniem, widząc samoloty lądujące i wznoszące się nad lotniskiem w pobliżu jego domu.
W młodości uzyskał tytuł inżyniera płatowca, co pozwoliło mu rozpocząć akrobacje lotnicze w Klubie Lotniczym w Kownie. Jego talent i ambicja stały się dla wszystkich dostrzegalne. Wkrótce stał się członkiem elity drużyny narodowej.
Styl akrobatyczny widoczny dzisiaj został rozwinięty ponad dwadzieścia lat temu przez Litwinów: Stepasa Artiškevičiusa i właśnie Jurgisa Kairysa, którzy rywalizowali ze sobą i wzajemnie się trenowali, należąc do radzieckiej drużyny. Obecnie każdy pilot akrobacyjny przy stylu dowolnym lata właśnie w stylu rozpowszechnianym przez środowisko radzieckich akrobatów w latach siedemdziesiątych.
Jego umiejętności inżynierskie i pilota zostały docenione, kiedy starał się o pracę w biurze Suchoj. Rozwijał tam manewry na modelach Su-26, Su-29 i Su-31, tworząc zupełnie nowe akrobacje, co pozwoliło mu wygrać Mistrzostwa Świata w Akrobacjach Lotniczych FAI. Udało się to osiągnąć przy pomocy samolotu, którym wygrywano już wiele zawodów – od mistrzostw Europy po mistrzostwa świata. Tradycję podtrzymuje się do dziś – na przykład samolotem Su-31 wygrano w 2003 Mistrzostwa Świata w Lakeland na Florydzie.
Mocną stroną Kairysa były zawsze akrobacje w stylu dowolnym, co pozwoliło mu rozwinąć nowe pomysły w lataniu – nowe zarówno dla niego samego, jak i dla samolotu, którym się posługiwał. W ostatnim czasie lata samolotem „Juka” według własnych pomysłów, próbując dostosować maszynę do przyszłych pokazów i zawodów.
Jest wynalazcą kilku manewrów akrobatycznych, takich jak koło Kairysa i mała pętla. Jest także pierwszą osobą, której udało się wykonać kobrę Pugaczowa w maszynie napędzanej śmigłami.

</doc>
<doc id="3970674" url="https://pl.wikipedia.org/wiki?curid=3970674" title="Krystyna Rorbach">
Krystyna Rorbach

Krystyna Rorbach (ur. 12 kwietnia 1948 w Ełku) – polska śpiewaczka operowa (sopran), solistka Teatru Wielkiego w Warszawie i Teatru Wielkiego w Łodzi, pedagog wokalny, profesor tytularny.
Życiorys.
Ukończyła Wyższą Szkołę Muzyczną w Łodzi (obecnie Akademia Muzyczna), Wydział Wokalno-Aktorski w klasie śpiewu solowego prof. Olgi Olginy.
Podczas studiów (1969-1975) dwukrotnie uczestniczyła w Festiwalu Młodzieżowym w Bayreuth.
Ukończyła Kurs Mistrzowski w Weimarze prowadzony przez Hannę Lhore Cuse w 1974 roku.
Laureatka III nagrody Konkursu Wokalnego w Łodzi (1975), finalistka konkursów wokalnych w 's-Hertogenbosh (1975) oraz Busseto (1978).
Przebieg kariery.
Po ukończeniu studiów, w roku 1976, była solistką Capelli Bydgostiensis przy Filharmonii Pomorskiej w Bydgoszczy.
W latach 1976-1985 była solistką Teatru Wielkiego w Łodzi (gdzie debiutowała rolą Cherubina w "Weselu Figara" W.A. Mozarta).
W latach 1985-1991 związała się z Teatrem Wielkim w Warszawie.
W latach 1991-2004 ponownie została solistką Teatru Wielkiego w Łodzi.
Na początku swojej kariery występowała w partiach mezzosopranowych, poza Cherubinem śpiewała m.in. Laurę w "Jolancie" P. Czajkowskiego.
Od roku 1979 zaczęła wykonywać partie sopranowe (początkowo liryczne: m.in. Norina w "Don Pasquale" G. Donizettiego, Rozyna w "Cyruliku Sewilskim", Łucja w "Łucji z Lammermoor" G. Donizettiego, Szemachańska Królowa w "Złotym Koguciku" M. Rimskiego-Korsakowa, następnie bardziej dramatyczne: m.in. tytułowa "Aida" i Abigaille w "Nabuccu" G. Verdiego, Leonora w "Fideliu" L. van Beethovena).
Z twórczością G. Verdiego związała się szczególnie, śpiewała w wielu jego dziełach (m.in. Markiza del Poggio w "Dniu królowania", Violetta w "Traviacie", Giseldę w "Lombardczykach""," Lady Makbet w "Makbecie", Amelia w "Balu maskowym", Leonora w "Trubadurze", śpiewała także partię sopranową w "Requiem").
Wykonywała także m.in. tytułową Normę w dziełach V. Belliniego, Donnę Annę i Donnę Elwirę w "Don Giovannim" W.A. Mozarta, Królową Rozamundę w "Ubu Rex" K. Pendereckiego, Elżbietę w "Tannhäuserze" R. Wagnera, Jarosławnę w "Kniaziu Igorze" A. Borodina, Mimi w "Cyganerii" G. Pucciniego czy Madame Lidoine w "Dialogach karmelitanek" F. Poulenca.
Współpracowała z wieloma filharmoniami i operami w Polsce (m.in. Operą Bałtycką). Występowała też za granicą: w Arena di Verona, Teatro Filarmonico w Weronie, Operą w Daegu w Korei Południowej.
W śpiewie posługiwała się sopranem o niepowtarzalnej barwie, lekko nosowym brzmieniu i piękną, aksamitną barwą, przedstawiając emocjonalną, bardzo poruszającą interpretację.
Kariera pedagogiczna.
Od roku 1995 jest pedagogiem śpiewu solowego na Wydziale Wokalno-Aktorskim Akademii Muzycznej w Łodzi, gdzie w 2005 r. uzyskała tytuł profesora sztuk muzycznych. Obecnie pracuje na stanowisku prof. zwyczajnego.
Do grona jej najwybitniejszych studentów należą m. in: Olga Maroszek i Alina Adamska-Raitarovskyi.
Jest organizatorem i opiekunem artystycznym wielu koncertów studenckich oraz autorem recenzji w przewodach doktorskich, habilitacyjnych i profesorskich.

</doc>
<doc id="3970676" url="https://pl.wikipedia.org/wiki?curid=3970676" title="Suzuki Ignis III">
Suzuki Ignis III



</doc>
<doc id="3970677" url="https://pl.wikipedia.org/wiki?curid=3970677" title="Élodie Clouvel">
Élodie Clouvel

Élodie Clouvel (ur. 14 stycznia 1989 w Saint-Priest-en-Jarez) – francuska pięcioboistka, srebrna medalistka Igrzysk Olimpijskich (2016), wicemistrzyni świata.
W 2012 roku po raz pierwszy startuje na igrzyskach olimpijskich zajmując 31. miejsce. W 2016 roku ponownie kwalifikuje się na Letnie Igrzyska Olimpijskie w Rio de Janeiro, na których zdobywa srebrny medal. Jest to pierwszy indywidualny medal w pięcioboju nowoczesnym w dorobku Francji.

</doc>
<doc id="3970679" url="https://pl.wikipedia.org/wiki?curid=3970679" title="Årne Michael Tallgren">
Årne Michael Tallgren



</doc>
<doc id="3970680" url="https://pl.wikipedia.org/wiki?curid=3970680" title="Mihail Moruzov">
Mihail Moruzov

Mihail Moruzov (ur. 16 września 1887 – zm. 27 listopada 1940) – szef rumuńskiego wywiadu wojskowego.
Po skończeniu 3 klas liceum wstąpił do tajnej policji w Dobrudży. Posługiwał się językiem ukraińskim, tureckim oraz tatarskim. Był oskarżony o szpiegostwo oraz o udział w aferze przemytniczej w Besarabii i delcie Dunaju. Został aresztowany i wydalony z Specjalnych Służb Informacyjnych. Przeniósł się do Bukaresztu, gdzie żył w biedzie. Był dwukrotnie żonaty. Podczas I wojny światowej awansował na stanowisko szefa wywiadu Dobrudży. W latach 1924-1940 służył jako dyrektor Królewskiej Policji Bezpieczeństwa. W 1936 Moruzov zaczął organizować edukację szpiegów między innymi sekretarek, kierowców, fotografów oraz specjalistów z dziedziny daktyloskopii. Gabinet Moruzova został wyposażony w liczne urządzenia rejestrujące, lustra weneckie, przyrządy obserwacyjne i czujniki fotoelektryczne. Latem 1939 internował w monastyrze Bistrița generała Iona Antonescu. Został zamordowany w więzieniu Jilava.

</doc>
<doc id="3970682" url="https://pl.wikipedia.org/wiki?curid=3970682" title="Kazimierz Albiński">
Kazimierz Albiński

Kazimierz Władysław Albiński (ur. 19 września 1920 w Dobromilu, zm. 26 września 1997 w Warszawie) – polski technolog maszyn, prof. dr hab. budowy i eksploatacji maszyn.
Życiorys.
Syn Władysława Albińskiego i Elżbiety z Wingertów. W 1949 ukończył studia na Politechnice Krakowskiej, a następnie pozostał na uczelni jako pracownik naukowo-dydaktyczny. Od 1950 pracował w Instytucie Obróbki Skrawaniem. Od 1960 był członkiem Międzynarodowego Sympozjum Metod Obróbki Erozyjnej przy Komitecie Budowy Maszyn Polskiej Akademii Nauk. W 1961 uzyskał stopień doktora nauk technicznych i został adiunktem, powierzono mu wówczas stanowisko kierownika Zespołu Zakładów Technologii Erozyjnej. W 1969 przedstawił pracę habilitacyjną, został wówczas docentem. W 1971 został profesorem nadzwyczajnym inżynierii mechanicznej, dwa lata później członkiem Komitetu Budowy Maszyn Polskiej Akademii Nauk. W 1976 został profesorem zwyczajnym. Od 1982 był zawodowo związany z Wydziałem Technologicznym Politechniki Warszawskiej, w latach 1983–1985 przewodniczył Zespołowi Metod i Treści Nauczania Technologów w PRL Sekcji Technologicznej. Pochowany na Cmentarzu Rakowickim (Kwatera LXV, rząd 11, grób 24).
Dorobek naukowy.
Kazimierz Albiński jest określany twórcą polskiej szkoły naukowo-technicznej w zakresie obrabiarek i technologii erozyjnej, opracował kryterium odporności elektroerozyjnej metali i stopów nazywane „kryterium Albińskiego”.
Dorobek naukowy obejmuje 14 pozycji normalizacyjnych, 12 patentów i wzorów użytkowych, 70 artykułów w czasopismach naukowych, 45 sprawozdań z prac naukowych, 5 rozpraw naukowych, 6 skryptów oraz 2 książki.

</doc>
<doc id="3970683" url="https://pl.wikipedia.org/wiki?curid=3970683" title="Włókniakowatość typu głębokiego">
Włókniakowatość typu głębokiego



</doc>
<doc id="3970684" url="https://pl.wikipedia.org/wiki?curid=3970684" title="Fibromatoza typu głębokiego">
Fibromatoza typu głębokiego



</doc>
<doc id="3970685" url="https://pl.wikipedia.org/wiki?curid=3970685" title="Agresywna fibromatoza">
Agresywna fibromatoza



</doc>
<doc id="3970687" url="https://pl.wikipedia.org/wiki?curid=3970687" title="Miguel Cordero">
Miguel Cordero

Miguel Ángel Cordero Sánchez (ur. 10 września 1987 w Lebrija) – hiszpański piłkarz występujący na pozycji pomocnika w Gimnàstic Tarragona.

</doc>
<doc id="3970692" url="https://pl.wikipedia.org/wiki?curid=3970692" title="Joseph Clarke">
Joseph Clarke

Joseph Clarke (ur. 3 listopada 1992 w Stoke-on-Trent) – brytyjski kajakarz górski, mistrz olimpijski Letnich Igrzysk Olimpijskich 2016 w Rio de Janeiro, dwukrotny brązowy medalista mistrzostw świata oraz dwukrotny srebrny medalista mistrzostw Europy.

</doc>
<doc id="3970694" url="https://pl.wikipedia.org/wiki?curid=3970694" title="Ričardas Zdančius">
Ričardas Zdančius

Ričardas Zdančius (ur. 17 stycznia 1967 w Gorżdach) – litewski piłkarz występujący na pozycji obrońcy.
Kariera klubowa.
Zdančius karierę rozpoczynał w 1988 roku w Žalgirisie Wilno, grającym w pierwszej lidze ZSRR. W 1990 roku grał w innym zespole tej ligi, Dinamo Zugdidi. W 1991 roku wrócił do Žalgirisu, który rozpoczął grę w lidze litewskiej. Dwukrotnie zdobył z nim mistrzostwo Litwy (1991, 1992).
W 1994 roku Zdančius przeszedł do estońskiej Flory Tallinn, z którą w 1995 roku zdobył mistrzostwo Estonii oraz Puchar Estonii. W tym samym roku odszedł do szwajcarskiego drugoligowca, FC Wil. W 1996 roku wrócił do Flory, a rok później wywalczył z nią wicemistrzostwo Estonii. W 1997 roku został zawodnikiem niemieckiego Sportfreunde Siegen z Regionalligi. Grał też w TuS Lingen oraz 1.SC Göttingen 05 (Oberliga).
W 2001 roku Zdančius przeniósł się do litewskiej Vėtry, jednak jeszcze w tym samym roku wrócił do 1.SC Göttingen 05, w którego barwach w 2002 roku zakończył karierę.
Kariera reprezentacyjna.
W reprezentacji Litwy Zdančius zadebiutował 25 marca 1992 w przegranym 0:2 towarzyskim meczu z Polską. 30 marca 1993 w zremisowanym 2:2 towarzyskim pojedynku ze Słowacją strzelił swojego pierwszego w kadrze. W latach 1992-1996 w drużynie narodowej rozegrał 23 spotkania i zdobył 4 bramki.

</doc>
<doc id="3970699" url="https://pl.wikipedia.org/wiki?curid=3970699" title="Ferrán Giner">
Ferrán Giner

Ferrán Giner Peris (ur. 27 września 1988 w Alboraya) – hiszpański piłkarz występujący na pozycji pomocnika w UD Ibiza.

</doc>
<doc id="3970704" url="https://pl.wikipedia.org/wiki?curid=3970704" title="Opalenicka Kolejka Wąskotorowa">
Opalenicka Kolejka Wąskotorowa



</doc>
<doc id="3970706" url="https://pl.wikipedia.org/wiki?curid=3970706" title="Okręgowe rozgrywki w piłce nożnej woj. białostockiego (1946)">
Okręgowe rozgrywki w piłce nożnej woj. białostockiego (1946)

12. Edycja okręgowych rozgrywek w piłce nożnej województwa białostockiego
Okręgowe rozgrywki w piłce nożnej województwa białostockiego prowadzone są przez Białostocki Okręgowy Związek Piłki Nożnej, rozgrywane są w jednej lidze z podziałem na trzy grupy. 
Mistrzostwo Okręgu zdobyła drużyna Motor Białystok.
Ich celem było wyłonienie zwycięzcy, który miał zagrać w Mistrzostwach Polski roku 1946 oraz 1947. Drugim celem tych "bezklasowych" rozgrywek było uformowanie klasy A i B.
Do rywalizacji zgłosiło się 15 drużyn z regionu, zostały one posegregowane w 3 grupach. Mistrzowie grup będą toczyć walkę o 1 miejsce, natomiast inne zespoły według zajętego przez nich miejsca od następnego sezonu wystąpią w rozgrywkach klasy A lub B.
Z uwagi na fakt, że w tym samym roku rozegrano nieligowe Mistrzostwa Polski to rozgrywki białostockiego okręgu możemy zaliczyć do II klasy rozgrywkowej.
Z uwagi na fakt, że rozgrywki białostockiego okręgu zakończyły się zbyt późno, Motor nie wziął udziału w pierwszych powojennych (nieligowych) Mistrzostwach Polski w roku 1946. Mistrzostwa te odbyły się jesienią 1946 roku. Drużyna Motoru wraz z innym zwycięzcami regionalnych rozgrywek zagrała w następnej edycji Mistrzostw i eliminacji do gry w 1 lidze.
Mistrzostwa Okręgu - II poziom rozgrywkowy.
GRUPA I
GRUPA II
GRUPA III
TABELA GRUPY FINAŁOWEJ
PKS Motor Białystok : WKS Piechur Białystok 2:1, bramki dla Jagiellonii: Wołoncewicz 57', Choroszucha 118'
OSTATECZNA KLASYFIKACJA

</doc>
<doc id="3970709" url="https://pl.wikipedia.org/wiki?curid=3970709" title="Jerzy Androsiuk">
Jerzy Androsiuk

Jerzy Aleksy Androsiuk (ur. 24 grudnia 1922 w Białowieży, zm. 24 marca 1995) – polski architekt, profesor nauk technicznych, nauczyciel akademicki Politechniki Warszawskiej.
Życiorys.
W 1951 ukończył studia na Wydziale Architektury Politechniki Warszawskiej, od 1957 był członkiem SARP o/Warszawa. W 1988 uzyskał tytuł profesora tytularnego, posiadał status architekta twórcy.
Pochowany na cmentarzu prawosławnym w Warszawie (kw. 44, rząd 4, miejsce 16).

</doc>
<doc id="3970721" url="https://pl.wikipedia.org/wiki?curid=3970721" title="Omega Herculis">
Omega Herculis

Omega Herculis ("Cujam", "ω Her") – gwiazda w gwiazdozbiorze Herkulesa (wielkość gwiazdowa 4,58), odległa o 250 lat świetlnych od Słońca.
Nazwa.
Gwiazda nosi tradycyjną nazwę Cujam, która wywodzi się z łaciny, od słowa (w bierniku "Caiam"), którym Horacy określał maczugę Herkulesa. Nazwa ta przylgnęła do gwiazdy w renesansie. Gwiazda ta ma także podwójne oznaczenie Flamsteeda: 24 Herculis oraz (nieużywane) 51 Serpentis, w związku z dawniej istniejącą niejasnością w przebiegu granic gwiazdozbiorów. Międzynarodowa Unia Astronomiczna zatwierdziła użycie nazwy Cujam dla określenia tej gwiazdy.
Charakterystyka.
Omega Herculis to biała gwiazda ciągu głównego, klasyfikowana do typu widmowego A2 lub B9. Klasyfikację utrudnia nietypowy skład chemiczny, związany z grawitacyjnym osiadaniem niektórych i radiacyjnym wynoszeniem innych pierwiastków, oraz silnym polem magnetycznym gwiazdy (do kilkuset razy silniejszym niż ziemskie). Jest to gwiazda typu Alfa² Canum Venaticorum, szczególnie wzbogacona w chrom i europ, a także w żelazo. Obszary wzbogacone w te pierwiastki koncentrują się w pobliżu biegunów gwiazdy, co pozwala wyznaczyć okres obrotu i nachylenie osi, równe około 63°. Promień gwiazdy to 3,2 promienia Słońca, a jej jasność jest 82 razy większa niż jasność Słońca. Masa Omega Herculis to 2,7 masy Słońca; takie gwiazdy spędzają na ciągu głównym około 450 milionów lat, a Cujam ma za sobą około 2/3 tego okresu.
Jest to prawdopodobnie gwiazda podwójna. W odległości 0,8 sekundy kątowej (w 2010 roku) znajduje się gwiazda Omega Herculis B, prawdopodobnie karzeł typu K5 V, o obserwowanej jasności 11,50. Jeśli faktycznie jest związany z główną gwiazdą, to znajduje się co najmniej 150 au od niej i okrąża ją w czasie co najmniej tysiąca lat. Cujam ma także dwóch wizualnych towarzyszy: składnik C jest odległy o 25,8″ od głównej gwiazdy (pomiar z 2014 roku) i ma jasność 11,76m, a składnik D o jasności 12,58m dzieli od głównej gwiazdy odległość 129,8″ (pomiar z 2010).

</doc>
<doc id="3970730" url="https://pl.wikipedia.org/wiki?curid=3970730" title="Aldobrandino I d’Este">
Aldobrandino I d’Este

Aldobrandino I d’Este (ur. ok. 1190 w Ferrarze, zm. 1215 w Ankonie) – markiz Ferrary i Este od 1212 do 1215, Ankony w 1212, markiz Mantui i podesta Werony od 1212 do 1213. 
Był najstarszym synem małżeństwa Azzo VI d'Este i jego pierwszej żony Zofii de Maurienne, córki Humberta III Sabaudzkiego i Klemencji z Zähringen. W listopadzie 1212 zmarł jego ojciec, a Aldobrandino jako najstarszy syn przejął po nim marchię esteńską i tytuł markiza Ankony, potwierdzony dla jego ojca przez Otto IV Welfa i papieża Innocentego III. W 1213 w wyniku wojny z Padwą utracił Este, Montagnanę i Scodosię.
W polityce zagranicznej był tak jak ojciec przeciwnikiem Otto IV i wspierał Innocentego III. Za jego rządów szczególnie zagrożona była Ankona, o którą starali się hrabiowie Celano, władcy Padwy oraz Ezzelino II da Romano. Jego walki z Padwą zakończyły się porażką. Warunki zmusiły go do wzięcia pożyczki, za zabezpieczenie której został wzięty jego przyrodni brat, przyszły markiz Azzo VII d’Este. Wkrótce potem pokonał wojska hrabiego Celano.
Aldobrandino I zmarł nagle w 1215 w wieku zaledwie 25 lat, prawdopodobnie otruty. W momencie jego śmierci ród Este utracił kontrolę nad Ankoną i tytuł markiza Ankony był aż do 1330 czysto tytularny. Dodatkowo w 1222 jego ród stracił kontrolę nad Ferrarą. Następcą Aldobrandina był przyrodni brat Azzo VII.
Z nieznaną żoną miał córkę Beatrycze (ur. ok. 1215, zm. 1245), która od 1234 była trzecią żoną króla Węgier Andrzeja II i miała z nim (ojcostwo niepewne) syna Stefana Pogrobowca. Po śmierci Andrzeja w 1235 Beatrycze powróciła do Włoch.

</doc>
<doc id="3970731" url="https://pl.wikipedia.org/wiki?curid=3970731" title="Čepkeliai">
Čepkeliai

Čepkeliai – największe bagno na Litwie, znajdujące się na terenie Dzukijskiego Parku Narodowego. Położone na południe od wsi Marcinkańce i na północ od rzeki Kotry, która w tym obszarze przepływa wzdłuż granicy białorusko-litewskiej.
Cały teren bagna jest chroniony jako rezerwat przyrody oraz część mokradeł o międzynarodowym znaczeniu: obszar Kotra i obszar Čepkeliai – obydwa będące częścią konwencji ramsarskiej.

</doc>
<doc id="3970737" url="https://pl.wikipedia.org/wiki?curid=3970737" title="Bagno Cepkeliai">
Bagno Cepkeliai



</doc>
<doc id="3970740" url="https://pl.wikipedia.org/wiki?curid=3970740" title="Kościół Św. Bartłomieja Apostoła w Nowogrodzie Bobrzańskim">
Kościół Św. Bartłomieja Apostoła w Nowogrodzie Bobrzańskim

Kościół pw. Świętego Bartłomieja Apostoła w Nowogrodzie Bobrzańskim – rzymskokatolicki kościół filialny należący do parafii Wniebowzięcia Najświętszej Maryi Panny w Nowogrodzie Bobrzańskim.
Historia.
Świątynia znajduje się na terenie najstarszej części dawnego miasta Nowogród Bobrzański. Wybudował ją zakon kanoników regularnych św. Augustyna sprowadzony w 1217 przez księcia Henryka Brodatego i jego żone̯ Jadwigę. Po raz pierwszy była wzmiankowana w 1277 roku. Początkowo spełniała rolę kościoła klasztornego, a następnie – po przeniesieniu zakonników do Żagania w roku 1284 – filialnego. W latach 1540-1568 budowla należała do gminy protestanckiej. 
Rozpoczynając od XV wieku ten kamienny kościół wielokrotnie ulegał przebudowom. Z gotyckiej budowli zachowały się mury obwodowe prostokątnej nawy i chóru oraz zakrystia nakryta sklepieniem kolebkowym. W XVII wieku od strony zachodniej została dobudowana czworokątna wieża, w 1723 roku nawa została przykryta stropem. 
Po 1945 roku przez wiele lat nieużytkowana świątynia popadła w ruinę. W latach 1981-1984 jednonawowy kościół został odbudowany i od strony południowej rozbudowany.

</doc>
<doc id="3970741" url="https://pl.wikipedia.org/wiki?curid=3970741" title="Podkarpackie Konfrontacje Fotograficzne">
Podkarpackie Konfrontacje Fotograficzne

Podkarpackie Konfrontacje Fotograficzne – cykliczna, coroczna impreza, organizowana przez Wojewódzki Dom Kultury w Rzeszowie pod patronatem Fotoklubu Rzeczypospolitej Polskiej i Marszałka Województwa Podkarpackiego.
Charakterystyka.
Celem Podkarpackich Konfrontacji Fotograficznych jest poznanie, pokazanie i rozpowszechnianie dorobku twórczego fotografów z Podkarpacia, jak również porównanie umiejętności artystów fotografii i amatorów fotografii. Udział w Konfrontacjach przewidziany jest wyłącznie dla grup, kół, klubów i stowarzyszeń fotograficznych, działających na terenie Województwa Podkarpackiego. Kluby, stowarzyszenia nadsyłają zestawy zdjęciowe wraz z opisem działalności grupy. Najciekawsze zestawy zdjęciowe otrzymują nagrody i wyróżnienia ufundowane przez Dyrektora Wojewódzkiego Domu Kultury w Rzeszowie. Wszystkie nadesłane fotografie są wystawione do ekspozycji, otwieranej wernisażem w Galerii WDK. Komisarzem i kuratorem Podkarpackich Konfrontacji Fotograficznych jest Adam Kus, Kierownik Działu Multimedialnych Technik Upowszechniania Kultury w WDK w Rzeszowie. 
Podczas XX jubileuszowej edycji Podkarpackich Konfrontacji Fotograficznych (w uznaniu działalności oraz twórczości fotograficznej) odznaczono przedstawicieli najstarszych grup fotograficznych uczestniczących w prezentacjach – srebrnymi oraz brązowym medalami Fotoklubu Rzeczypospolitej Polskiej („Za Fotograficzną Twórczość”). Srebrne Medale „Za Fotograficzną Twórczość” otrzymali – Jerzy Bobola (Grupa VIDI przy Klubie Kultury „Gwarek” w Rzeszowie), Paweł Matyka (Tarnobrzeskie Towarzystwo Fotograficzne), Jerzy Ślusarz (Klub Fotograficzny ATEST 70 w Jarosławiu), Zdzisław Świeca (Sekcja Fotograficzna Uniwersytetu Trzeciego Wieku w Rzeszowie). Brązowe Medale „Za Fotograficzną Twórczość” otrzymali – Krzysztof Antosz (Pracownia Fotograficzna Studium Animatorów Kultury w Krośnie), Anna Białowąs (Klub Fotograficzny ZOOM w Sanoku), Łukasz Gurdak (Mielecka Grupa Fotograficzna), Anna Panek (Sekcja Fotografii Krajoznawczej PTTK w Rzeszowie), Jerzy Skiba (Rzeszowskie Stowarzyszenie Fotograficzne), Tomasz Wajda (Krośnieńskie Kółko Fotograficzne Kuźnia Światła). Damian Drąg – dyrektor WDK w Rzeszowie został uhonorowany medalem specjalnym („Za Fotograficzną Twórczość”) – za promocję twórczości fotograficznej.
Stowarzyszenia uczestniczące w ostatniej XX edycji PKF.
Źródło.

</doc>
<doc id="3970752" url="https://pl.wikipedia.org/wiki?curid=3970752" title="Vladislovas Komaras">
Vladislovas Komaras



</doc>
<doc id="3970753" url="https://pl.wikipedia.org/wiki?curid=3970753" title="Vladislavs Komaras">
Vladislavs Komaras



</doc>
<doc id="3970754" url="https://pl.wikipedia.org/wiki?curid=3970754" title="Vladislavas Komaras">
Vladislavas Komaras



</doc>
<doc id="3970762" url="https://pl.wikipedia.org/wiki?curid=3970762" title="Mecz lekkoatletyczny Polska – Litwa 1939">
Mecz lekkoatletyczny Polska – Litwa 1939

Mecz lekkoatletyczny Polska – Litwa 1939 – zawody lekkoatletyczne, które odbyły się 10 i 11 czerwca 1939 roku w Warszawie.
Pierwotnie w podobnym terminie (17–18 czerwca) planowano w Warszawie mecz lekkoatletyczny Polski z Niemcami, jednak napięta sytuacja polityczna oraz brak potwierdzenia przyjazdu drużyny niemieckiej spowodował odwołanie spotkania. W związku z tym zdecydowano o organizacji meczu z Litwą.
Było to pierwsze spotkanie pomiędzy tymi państwami. Mecz rozegrano między reprezentacjami mężczyzn. Polska pokonała Litwę 105:59.

</doc>
<doc id="3970763" url="https://pl.wikipedia.org/wiki?curid=3970763" title="Gap Connah's Quay F.C. w europejskich pucharach">
Gap Connah's Quay F.C. w europejskich pucharach



</doc>
<doc id="3970764" url="https://pl.wikipedia.org/wiki?curid=3970764" title="Jerzy Kuźmienko">
Jerzy Kuźmienko

Jerzy Kuźmienko (ur. 17 lub 18 września 1931 w Warszawie, zm. 8 kwietnia 2017 tamże) – polski architekt, urbanista i wykładowca akademicki.
Życiorys.
W 1965 ukończył studia na Wydziale Architektury Politechniki Warszawskiej, zaś w latach 1967–1973 był jego pracownikiem dydaktycznym (Zakład Rysunku). Był projektantem w Zakładzie Projektowania Kombinatu Budownictwa Miejskiego–Warszawa Śródmieście. Od 1969 był członkiem Towarzystwa Urbanistów Polskich. Był również członkiem Stowarzyszenia Architektów Polskich (SARP) i Mazowieckiej Okręgowej Izby Architektów. Zajmował się między innymi projektowaniem dużych zespołów mieszkaniowych, był współautorem warszawskich osiedli Gocław i Służew nad Dolinką. Był również współautorem wraz z Piotrem Sembratem i zespołem budynku wielorodzinnego przy ul. Koziej 9 w Warszawie oraz wraz z Januszem Nowakiem, Adamem Snopkiem, Piotrem Sembratem i Henrykiem Dąbrowskim, budynku wielorodzinnego przy ul. Karowej 18a w Warszawie.
W 2009 w Muzeum Architektury we Wrocławiu odbyła się wystawa jego rysunków pt. "Jerzy Kuźmienko. 55 lat pracy twórczej".

</doc>
<doc id="3970767" url="https://pl.wikipedia.org/wiki?curid=3970767" title="Radosław Tyrała">
Radosław Tyrała

Radosław Tyrała – doktor socjologii, adiunkt w Katedrze Socjologii Ogólnej i Antropologii Społecznej Wydziału Humanistycznego Akademii Górniczo-Hutnicznej w Krakowie, przewodniczący Oddziału Krakowskiego Polskiego Towarzystwa Socjologicznego, autor badań nad osobami niewierzącymi. Ukończył studia magisterskie z socjologii i filozofii na Uniwersytecie Mikołaja Kopernika w Toruniu. Tytuł doktorski w dziedzinie socjologii otrzymał, broniąc pracy dyplomowej w Instytucie Socjologii Uniwersytetu Jagiellońskiego w Krakowie.

</doc>
