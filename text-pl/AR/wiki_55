<doc id="4062313" url="https://pl.wikipedia.org/wiki?curid=4062313" title="Baszta Bramy Lubańskiej">
Baszta Bramy Lubańskiej

Baszta Bramy Lubańskiej (niem. "Laubaner Turm", pot. "Baszta Lubańska, Wieża Bramy Lubańskiej, Wieża Lubańska") – zabytkowa, średniowieczna budowla o charakterze obronnym w Lwówku Śląskim. Zbudowana w XIII wieku jako jedna z trzech wież broniących bram miejskich. Najwyższa z zachowanych baszt miejskich. Zlokalizowana jest w zachodniej części starego miasta w pobliżu Urzędu Miasta i Gminy Lwówek Śląski (dawny Pałac Hohenzollernów) przy skrzyżowaniu ulic Kościelnej i Orzeszkowej. Wpisana do rejestru zabytków pod nr 8 z 11 czerwca 1954 roku.
Blisko baszty przebiegają ruchliwe arterie miejskie – Droga Powiatowa nr 2541D (część al. Wojska Polskiego), Droga Powiatowa nr 2496D (ul. Oświęcimska) i Droga Wojewódzka nr 364 (ulice Gryfowska i al. Wojska Polskiego). Nieopodal baszty znajduje się Kościół Wniebowzięcia Najświętszej Maryi Panny.
Nazwa.
Nazwa Baszty pochodzi od Lubania – miasta, do którego prowadzi droga od baszty, stąd też nazwa – Baszta Bramy Lubańskiej.
Symbol Lwówka Śląskiego.
Baszta Bramy Lubańskiej jest jednym z najbardziej rozpoznawalnych symboli miasta Lwówek Śląski. W formie stylizowanej chętnie jest umieszczana na: kartkach pocztowych, pamiątkach, monetach okolicznościowych, logach i symbolach.
Baszta Bramy Lubańskiej to jedna z wizytówek Lwówka Śląskiego.
Historia.
Średniowiecze.
Pierwotna, drewniana, Brama Baszty Lubańskiej, wg lwóweckich kronikarzy, wybudowana została wraz z innymi założeniami obronnymi w roku 1197. Murowane fortyfikacje powstały w połowie XIII w.
W XIII wieku po otrzymaniu praw miejskich dzięki Henrykowi Brodatemu w Lwówku Śląskim, rozpoczęło się wznoszenie obwarowań obronnych miasta. Baszta Bramy Lubańskiej stanęła obok bramy wjazdowej do miasta już w pierwszym etapie budowy obwarowań miejskich. Na fortyfikacje miejskie składały się: obiegające miasto kamienne mury obronne z licznymi bastejami, trzy bramy wjazdowe z basztami oraz poprzedzająca je głęboka fosa. Bramom nadano nazwy: Lubańska, Złotoryjska i Bolesławiecka. Nazwano je tak od miast, do których biegły trakty z Lwówka Śląskiego. W XV wieku zbudowano drugi pierścień murów obronnych. W związku z budową drugiego pierścienia obwarowań basztę wraz z bramą poddano modernizacji. Obecnie ukształtowany układ powstał już w połowie XV w.
Nowożytność.
Wieża była wielokrotnie przebudowywana. XVI-wieczne błędy konstrukcyjne sprawiły, że w 1616 r. runęła uszkadzając bramę. Odbudowano ją jeszcze tego samego roku, w ciągu następnych kilku miesięcy. Z tej okazji wieża udekorowana została piaskowcową płytą z wykutym lwem i napisem po łacinie: „"Justus quasi leo"” (sprawiedliwy jak lew) oraz gmerkami (herbami mieszczańskimi) burmistrza i urzędujących rajców miejskich. Remont wieży przerwała wojna trzydziestoletnia, więc dopiero w 1661 r. osadzono na niej barokowy hełm. Po kolejnych przebudowach, a nawet odbudowie po zawaleniu w XVII wieku służyła celom przechowywania archiwów. W 1752 r. wieżę strawił pożar, podobnie jak większą część miasta. Po 32 latach odbudowy uzyskała swój stan podobny do dzisiejszego.28 czerwca 1752 r. o godz. 14.00 w mieście wybuchł duży pożar, w którym spaliła się m.in. Baszta Lubańska. Jej odbudowa trwała dość długo. 19 października 1784 r. została zamontowana nowa gałka, a wieża otrzymała nowy, barokowy hełm z latarnią. Od XVIII wieku mury i baszty straciły swoje znaczenie obronne i zaczęto je stopniowo rozbierać. W latach 30. XX wieku część odcinków zrewitalizowano. Pośród najstarszych zachowanych elementów obwarowań miasta wyróżnia się Baszta Bramy Lubańskiej. W 1752 r. baszta uległa kolejnemu uszkodzeniu w wyniku pożaru. Odbudowa trwała do 1784 r., a w jej efekcie basztę nakrył barokowy hełm. Wnętrze budowli przez pewien czas służyło jako areszt, a do roku 1797 służyła jako prochownia.
XIX wiek.
W 1809 r. w basztę uderzył piorun – oszczędzając budowlę, zniszczył jedynie barokowy hełm, który szybko odrestaurowano. Generalną renowację baszty przeprowadzono w 1809 r. W poł. XIX w. ostatecznie rozebrano sypiące się elementy bramy, a do czasów współczesnych zachowała się jedynie Wieża Bramy Lubańska. Przebudowany wówczas obiekt zachował swój niezmieniony wygląd do dziś. Przylegająca do baszty brama została rozebrana w połowie XIX w.
XX wiek.
Przed II wojną światową w baszcie funkcjonowało schronisko.
Około 1935 r. dokonano kompleksowej, lecz niezbyt wiernej rekonstrukcji wieży i przybramnego odcinka murów, odtwarzając średniowieczny pomost i kryty ganek straży.
W czasie II wojny światowej przechowywano tu zbiory biblioteki wrocławskiej.
Po wojnie zabytkiem opiekowali się harcerze, a po remoncie z lat 1966-1977 utworzono tu Izbę Pamięci.
Baszta Barmy Lubańskiej wpisana została wraz z murami miejskimi do rejestru zabytków w listopadzie 1956 r. Identyfikator w ewidencji NID 596051.
Współczesność.
Teraźniejsza forma baszty pochodzi z XVII wieku. Obecnie wieża znajduje się pod opieką lwóweckiego Oddziału PTTK. Współcześnie Baszta Bramy Lubańskiej wykorzystywana jest jako atrakcja turystyczna. Baszta Bramy Lubańskiej jest udostępniona turystom do zwiedzania jedynie podczas Lwóweckiego Lata Agatowego. Przez pewien czas na najwyższym poziomie baszty znajdowała się kawiarnia, tak jak to miało miejsce w czasach przedwojennych. Na szczycie wieży znajduje się punkt widokowy, z którego można podziwiać panoramę Lwówka Śląskiego.
Brama Lubańska.
Brama Lubańska jaka przetrwała do początku XVIII w. składała się z baszty przybramnej (Baszta Bramy Lubańskiej), bramy wewnętrznej, następnie wąskiej (ok. 2,5 m szerokości), murowanej gardzieli, która przebijała się przez zewnętrzny pierścień murów miejskich, przechodziła przez wąski kamienny mostek przerzucony nad fosą do przedbramia (mały barbakan).

</doc>
<doc id="4062314" url="https://pl.wikipedia.org/wiki?curid=4062314" title="Superliga polska w piłce ręcznej mężczyzn (2017/2018) – wyniki rundy zasadniczej">
Superliga polska w piłce ręcznej mężczyzn (2017/2018) – wyniki rundy zasadniczej

Wszystkie mecze ułożone są chronologicznie, w przypadku rozgrywania meczów o tej samej godzinie wcześniejszym jest mecz o niższym numerze meczu.

</doc>
<doc id="4062315" url="https://pl.wikipedia.org/wiki?curid=4062315" title="Adam Stefan Dzwonkowski">
Adam Stefan Dzwonkowski

Adam Stefan Aleksander Dzwonkowski (ur. 1815 w Siennicy na Mazowszu, zm. 24 stycznia 1885 w Warszawie) – polski wydawca i księgarz.
Życiorys.
Mając 15 lat, wstąpił na ochotnika do 2 pułku Ułanów i brał udział w bitwach pod Olszynką Grochowską oraz Ostrołęką, podczas jednej z nich został poważnie ranny. Otrzymał później nominację na porucznika.
Po powstaniu listopadowym musiał wyjechać zagranicę, ukryty na duńskim żaglowcu popłynął z Gdańska do Kopenhagi. Poznał tam Carla Augusta Guldberga i po jego namowach przeniósł się w 1834 r. do Norwegii. Razem z Carlem Gulbergiem założył spółkę która wydawała pierwszy ilustrowany tygodnik w Norwegii Skillng Magazin. Szybko uruchomiano następne wydawnictwa, m.in. w 1835 miesięcznik „Bondevennen” („Przyjaciel chłopa”), w 1836 pismo „Sőndagens Intelligents-Sedlel” (niedzielny dziennik dla inteligencji). Wydawano pod redakcją Ola Hansena „Norweskie Wiadomości Parlamentarne”, a następnie rozpoczęto druk podręczników szkolnych. Przez lat 20, w latach 1835–1855, stał się jednym z najważniejszych w Norwegii wydawców prasy i książek, początkowo z Gulbergiem, później z Dybwadem, wreszcie sam. Jednak rozwinął działalność na zbyt dużą skalę i popadł w kłopoty finansowe. W rezultacie musiał sprzedać dom i drukarnię W. C. Fabritillsowi (obecnie największa firma wydawnicza w Norwegii). Niedługo potem Guldberg wystąpił ze spółki, a Dzwonkowski związał się na trzy lata z C. A. Dybwadem. W 1847 został spłacony przez tego ostatniego i założył własną księgarnię nakładową. W 1842 r. Dzwonkowski razem z innymi osobami z rady katolików mieszkających w owym czasie w stolicy Norwegii wystosował do króla Karla Johana list prośbą o oficjalne uznanie społeczności katolickiej. Pozwolenie na założenie kościoła i przybycie księży zostało udzielone w dekrecie królewskim w dniu 6 marca 1843 r. Wówczas przy ulicy Storgata 27 w domu Dzwonkowskiego urządzono kaplicę pod wezwaniem św.Olafa. W niedzielę Palmową 9 kwietnia 1843 r. odprawiono mszę świętą. Podczas wizyt w Christianii kaplicę tę odwiedzała szwedzka królowa. Przez cały czas utrzymywał kontakt z rodziną i krajem. W rezultacie w 1843 w trakcie pobytu u rodziców w Siennicy wciągnięty został przez swego brata Władysława do Związku Narodu Polskiego, w rezultacie 1844 musiał wraz z nim uciec z Królestwa Polskiego.
W 1852 roku zmarła jego żona. Kilkanaście lat później próbował wydawać jeszcze magazyn literacki, ale gdy mu się to nie powiodło sprzedał firmę i wyjechał do Francji, a następnie do Szwajcarii. Po powrocie do Warszawy założył przy ulicy Miodowej nr. 482 (nowy 6) Zakład Artystyczno – Litograficzny oraz księgarnię. W Gazecie Warszawskiej w numerze 280 z dnia 20 grudnia 1869 r. w artykule pt. Na Gwiazdkę informowano o tytułach książek które wyszły nakładem tego zakładu, zachęcając do ich nabycia dla dzieci, dorosłej młodzieży i osób starszych w podarunku przed zbliżającymi się świętami.
Rodzina.
Urodził się w rodzinie ziemiańskiej, syn właściciela majątku Nowy Dwór Stanisława (1779–1860) i Ludwiki z Czarnków (1881–1952). Miał trzy siostry: Stefanię (1820–1867), Annę (1813–1865) i Józefę Aleksandrę (1811–1853), żonę Erazma Dłużewskiego (1814–1856) oraz brata: Władysława (1818–1880). W latach 1835–1852 był mężem córki francuskiego konsula w Christianii Marii Teresy z domu de Serre. Miał z nią syna Stanisława (1845–1890) i trzy córki Marię (1837–1902) żonę Wincentego Kryńskiego (ur. 1828), Matyldę, żonę Franciszka Rugiewicza i Jadwigę. Po śmierci pierwszej żony ponownie się ożenił w 1867 z wdową po Kazimierzu Kellnerze (1811–1864) Marią z Zalewskich (ur. ok. 1825).

</doc>
<doc id="4062316" url="https://pl.wikipedia.org/wiki?curid=4062316" title="Telegram (komunikator internetowy)">
Telegram (komunikator internetowy)

Telegram – darmowy (niekomercyjny) bazujący na chmurze obliczeniowej komunikator internetowy. Posiada zbliżoną do mikroblogów funkcjonalność (kanały).
Telegram został stworzony w 2013 roku przez braci Nikołaja Durowa i Pawła Durowa, założycieli VKontakte. Telegram ma siedzibę w Dubaju. Korzysta z niego miesięcznie ponad 550 milionów użytkowników.. W rankingu liczby pobrań Telegram znajduje się w pierwszej dziesiątce sieci socjalnych na świecie.
Użytkownicy mogą wysyłać wiadomości, zdjęcia, filmy i pliki dowolnego typu, a także tworzyć grupy do 200 000 osób lub kanały do nadawania wiadomości do nieograniczonej liczby odbiorców. Kanały mogą być publiczne ze stałym adresem URL i mogą mieć nieograniczoną liczbę członków. Każdy post na kanale ma swój własny licznik wyświetleń. Telegram obsługuje szyfrowane metodą end-to-end połączenia głosowe i wideo, a także czaty głosowe w grupach do 200 000 uczestników. Można używać go na wszystkich urządzeniach jednocześnie – wiadomości są płynnie synchronizowane na dowolnej liczbie telefonów, tabletów lub komputerów.
Klient aplikacji dostępny jest na Androida, iOS, Windows Phone, Windows NT, macOS, Firefox OS oraz Linux. Telegram umożliwia również opcjonalne szyfrowanie wiadomości „punkt-punkt”, niedostępne jednak dla rozmów grupowych oraz wersji „Desktop” programu.
Model bezpieczeństwa Telegramu spotkał się z poważną krytyką ekspertów w dziedzinie kryptografii. Krytykowali oni trwałe przechowywanie wszystkich kontaktów, wiadomości i multimediów wraz z kluczami deszyfrującymi domyślnie na serwerach komunikatora, a także brak domyślnego szyfrowania typu „punkt-punkt” dla wiadomości. Rosyjski przedsiębiorca Pawieł Durow argumentował, że to właśnie dzięki temu można umożliwić użytkownikom dostęp do wiadomości i plików z dowolnego urządzenia. Eksperci w dziedzinie kryptografii skrytykowali ponadto użycie przez firmę Telegram autorskiego protokołu szyfrującego, który nie został sprawdzony jako niezawodny i bezpieczny.
W lutym 2016 roku z aplikacji korzystało ponad 100 mln użytkowników, którzy wysyłali 15 miliardów wiadomości. Nowe funkcje w Telegram 5.8 znacznie ułatwią dodawanie do kontaktów świeżo poznanych osób – rozwiązuje to problem wymieniania się numerami. Po zatrzymaniach protestujących w Hongkongu i sugestiach, że rząd chiński sprawdza użytkowników grup po numerach telefonu, zostały wprowadzone zmiany, które pozwalają ukryć swój numer telefonu w grupie.

</doc>
<doc id="4062317" url="https://pl.wikipedia.org/wiki?curid=4062317" title="Fondaco dei Tedeschi">
Fondaco dei Tedeschi

Fondaco dei Tedeschi (wen. "Fontego dei Tedeschi", pol. hotel Niemców) – budynek o charakterze pałacowym, położony w Wenecji, w dzielnicy ("sestiere") San Marco nad Canal Grande. Zbudowany pierwotnie w XIII wieku jako zajazd i magazyn dla kupców niemieckich, przybywających do Wenecji. Przebudowany gruntownie po pożarze w stylu renesansowym. W 1939 roku stał się siedzibą Poczty Włoskiej. W 2008 roku sprzedany grupie Benetton. Gruntownie odrestaurowany, jest od 2016 roku siedzibą luksusowego domu towarowego T Fondaco.
Historia.
Już w XIII wieku w Wenecji byli obecni bardzo liczni „Niemcy” (w szerokim rozumieniu – kupcy spoza Alp), którzy przybywali tu w celach handlowych. Senat Wenecji wyznaczył dla nich teren przy Canal Grande, tuż koło Rialto, kupieckiego serca miasta, aby móc lepiej sprawować kontrolę nad ich działalnością. Kupcy mieszkali w Fondaco w czasie swojego pobytu w Wenecji i składowali w nim towary, niezależnie od tego, czy były one przywiezione zza granicy, czy zakupione lokalnie. Na czele Fondaco stali trzej patrycjusze. Każdego roku, w wigilię Bożego Narodzenia i na Nowy Rok, Fondaco odwiedzali w uroczystej procesji duchowni z kościoła San Bartolomeo. W 1300 roku, wraz z przejęciem domów należących do rodziny Polani, obiekt został rozbudowany. W 1505 roku został zniszczony przez wielki pożar. Senat tymczasowo ulokował „niemieckich” kupców w domach Lippomano na Santa Fosca, zarządzając jednocześnie przebudowę zniszczonego budynku. Projekt przebudowy sporządzili Giorgio Spavento i Antonio Abbondi. W 1508 roku prace zostały zakończone.
Liczne remonty wnętrz przeprowadzono w XIX wieku oraz w latach 30. XX wieku w celu adaptacji budynku na urząd ceł. W 1939 roku w budynku ulokowano Pocztę Włoską, nie zmieniając jednak jego pierwotnego rozplanowania.
Dom towarowy T Fondaco.
Na początku XXI wieku postanowiono przekształcić Fondaco dei Tedeschi w centrum handlowe z panoramicznym widokiem (360°) na miasto; w 2008 roku zapadła decyzja o sprzedaży Fondaco dei Tedeschi grupie Benetton. Plan gruntownej przebudowy powierzono holenderskiemu architektowi Remowi Koolhaasowi. W 2012 roku rodzina Benetton za pośrednictwem swego holdingu Edizioni Holding al Demanio zapłaciła 54 miliony euro; 6 milionów zostało przekazanych miastu Wenecja w zamian za zniesienie ograniczeń dotyczących publicznego korzystania z budynku, co najmniej 40 milionów zostało wydanych na remonty i restauracje wykonane przez studio Oma architekta Rema Koolhassa, pewną sumę wydała też firma Dfs za projekt firmowany przez Jamiego Foberta, mający na celu przekształcenie dotychczasowego Fontego dei Tedeschi w T Fondaco, który, według słów zastępcy dyrektora Dfs, Roberta Meneghessa, ma w planach zatrudnienie 450 pracowników, głównie młodych, uruchomienie w perspektywie kilku lat sprzedaży z rocznym obrotem na poziomie 100 milionów euro i przyjęcie około 2 milionów odwiedzających. 1 października 2016 roku dom towarowy został otwarty.
Sklepy, sala wystawowa i taras widokowy.
Parter T Fondaco to obszerna przestrzeń, zapewniająca niezakłóconą widoczność we wszystkich kierunkach, udekorowana przez weneckich rzemieślników, z kawiarnią i restauracją prowadzoną przez szefa kuchni z Padwy, Massimiliana Alajma. Poza tym umieszczono tu sklepy z pamiątkami, włoskie marki spożywcze oraz sklepy oferujące wyroby weneckich rzemieślników. Pierwsze piętro przeznaczono dla kobiet, drugie – dla mężczyzn, a trzecie – dla firm obuwniczych. Piętro czwarte jest tworem nowym; poniżej starego świetlika zamontowano nowy sufit, wsparty na szklanej konstrukcji, który podtrzymuje salę konferencyjną i wystawową, „zawieszoną” nad dziedzińcem. Znalazła się tu również instalacja wizualna "UnderWater" Fabrizia Plessiego. Z sali schody prowadzą na taras na dachu z widokiem 360°. 
Architektura.
Fasada masywnego budynku na planie czworoboku, wychodząca na Canal Grande bardzo przypomina styl wenecko-bizantyński. Zdobi ją duży, centralny portyk wgłębny. Wewnątrz znajduje się obszerny, kwadratowy dziedziniec, otoczony czterema kondygnacjami, które tworzą wykwintne, przestronne loggie, coraz niższe na kolejnych kondygnacjach. Dziedziniec jest nieco podwyższony pośrodku, aby umożliwić spływ wody deszczowej do czterech narożników; rozwiązanie to pochodzi z czasów, kiedy był on odkryty. W 1937 roku budynek został zadaszony wielkim świetlikiem. Uwagę zwraca inskrypcja z 1506 roku, będąca świadectwem odbudowy gmachu: „principatus Leonardi Lauredani incliti ducis anno sexto”. Na jednej ze ścian umieszczono zegar słoneczny. Główne niegdyś wejście do budynku, dziś drugorzędne, znajduje się od strony calle del Fontego dei Tedeschi, pod numerem 5346. Stanowi je łukowo zamknięty portal, umieszczony pomiędzy dwoma spiralnymi półkolumnami z korynckimi kapitelami, zwieńczony herbem z lwem św. Marka na tle płaskorzeźby. W efekcie renowacji na fasadzie całkowicie zamalowano alegoryczne freski, wykonane w 1508 roku przez najsławniejszych wówczas malarzy, Giorgione i Tycjana. Nieliczne ocalałe fragmenty są obecnie eksponowane w Gallerie dell’Accademia. Po otwarciu w październiku 2016 roku pałac prezentuje się jako luksusowy dom towarowy z wewnętrznym dziedzińcem i elegancką czteropiętrową loggią, urządzoną w stylu włoskim, z licznymi, pomalowanymi na czerwono, ruchomymi schodami (kontestowanymi przez purystów). Rem Koolhaas dodał również nowe wejścia do budynku i spektakularny, stalowo-szklany sufit-posadzkę, zawieszony nad dziedzińcem, tworząc z wnętrza oazę przestrzenną, kontrastującą z zatłoczonymi zaułkami na zewnątrz. Sukces jego projektu polega na połączeniu przestrzeni publicznej (wewnętrzny dziedziniec) z przestrzenią handlową (sklepy na poszczególnych piętrach) i kulturalną (recitale i wystawy na ostatnim piętrze).

</doc>
<doc id="4062320" url="https://pl.wikipedia.org/wiki?curid=4062320" title="Ewa Knioła">
Ewa Knioła

Ewa Knioła (ur. 27 lipca 1987) – polska judoczka.
Była zawodniczka klubów: DKS Targówek Warszawa (2000), AZS UW Warszawa (2001-2004), WKS Gwardia Warszawa (2005-2009), KŚ AZS Gliwice (2010). Dwukrotna srebrna medalistka zawodów Pucharu Europy juniorek (2002, 2005). Dwukrotna brązowa medalistka mistrzostw Polski seniorek w wadze do 57 kg (2008, 2009). Ponadto m.in. dwukrotna młodzieżowa mistrzyni Polski (2007, 2008) i mistrzyni Polski juniorek 2005.

</doc>
<doc id="4062322" url="https://pl.wikipedia.org/wiki?curid=4062322" title="Baszta Bramy Bolesławieckiej">
Baszta Bramy Bolesławieckiej

Baszta Bramy Bolesławieckiej (również "Baszta Głodowa"; niem. "Bunzlauer Turm", pot. "Baszta Bolesławiecka, Wieża Bramy Bolesławieckiej, Wieża Bolesławiecka") – zabytkowa, średniowieczna budowla o charakterze obronnym w Lwówku Śląskim. Stanowi część dawnych fortyfikacji miejskich. Zlokalizowana jest w północnej części starego miasta, w pobliżu Lwóweckiego Ośrodka Kultury przy skrzyżowaniu ulic Bolesława Chrobrego, al. Wojska Polskiego i Przyjaciół Żołnierza.
Blisko baszty przebiegają ruchliwe arterie miejskie – Droga Powiatowa nr 2541D (część al. Wojska Polskiego) i Droga Wojewódzka nr 297 (ulice: Przyjaciół Żołnierza i al. Wojska Polskiego). Nieopodal baszty znajduje się Lwówecki Ośrodek Kultury.
Nazwa.
Nazwa obiektu pochodzi od Bolesławca – miasta, do którego prowadzi droga od baszty. W ten sam sposób nazwano także inne miejskie bramy i baszty.
Historia.
Średniowiecze.
Basztę Bramy Bolesławieckiej wzniesiono prawdopodobnie już na przełomie XIII i XIV wieku. Została przebudowana w XVI stuleciu. Baszta służyła przez długi czas jako loch głodowy, następnie magazyn lodu, by przed II wojną światową zostać ruiną bez dachu. Po II wojnie światowej wieżę odbudowano, a w latach 70. XX wieku baszta służyła jako pracownia lokalnego artysty Mieczysława Żołądzia. W 2018 r. wieża wraz z murami obronnymi przeszła kompleksową renowację polegającą na oczyszczeniu kamienia i wymianie pokrycia dachowego.
Symbol Lwówka Śląskiego.
Baszta Bramy Bolesławieckiej jest jednym z najbardziej rozpoznawalnych symboli miasta. W formie stylizowanej chętnie jest umieszczana na: kartkach pocztowych, pamiątkach, monetach okolicznościowych, logach i symbolach. Zabytkowy obiekt uznaje się za jedną z wizytówek Lwówka Śląskiego.

</doc>
<doc id="4062323" url="https://pl.wikipedia.org/wiki?curid=4062323" title="Monika Woźniak">
Monika Woźniak



</doc>
<doc id="4062324" url="https://pl.wikipedia.org/wiki?curid=4062324" title="Marian Mrozek">
Marian Mrozek

Marian Mrozek (ur. 1953) – polski matematyk, profesor nauk matematycznych. Specjalizuje się w dynamice topologicznej, dynamice i topologii obliczeniowej, algorytmice układów ciągłych oraz w programowaniu. Profesor zwyczajny Katedry Matematyki Obliczeniowej Instytutu Informatyki i Matematyki Komputerowej Wydziału Matematyki i Informatyki Uniwersytetu Jagiellońskiego.
Życiorys zawodowy.
Matematykę ukończył na Uniwersytecie Jagiellońskim w 1977, gdzie następnie rozpoczął pracę naukową. Stopień doktorski uzyskał w 1982 broniąc pracy przygotowanej pod kierunkiem prof. Stanisława Sędziwego. Habilitował się w 1990 na podstawie oceny dorobku naukowego oraz rozprawy pt. "O indeksie Conley'a". Tytuł naukowy profesora nauk matematycznych został mu nadany w 1999. Poza macierzystym Uniwersytetem Jagiellońskim wykłada także jako profesor w Wyższej Szkole Biznesu – National-Louis University w Nowym Sączu (od 1997).
Swoje prace publikował w takich czasopismach jak m.in. „Transactions of the American Mathematical Society”, „Computers &amp; Mathematics with Applications”, „Physical Review Letters”, „Topology and its Applications", „Journal of Differential Equations" oraz „Foundations of Computational Mathematics”. 
Członek Polskiego Towarzystwa Matematycznego. W 1996 "za prace z dziedziny układów dynamicznych" uhonorowany nagrodą im. Wacława Sierpińskiego. Promotor 11 doktoratów, m.in. Piotra Zgliczyńskiego oraz Daniela Wilczaka.

</doc>
<doc id="4062326" url="https://pl.wikipedia.org/wiki?curid=4062326" title="Katedra św. Józefa w Guwahati">
Katedra św. Józefa w Guwahati



</doc>
<doc id="4062332" url="https://pl.wikipedia.org/wiki?curid=4062332" title="Luiza Czakańska">
Luiza Czakańska

Luiza Czakańska (ur. 8 lutego 1990) – polska judoczka.
Była zawodniczka klubów: Pałac Młodzieży Katowice (2004-2007), GKS Czarni Bytom (2008-2009), KS AZS AWF Katowice (2011). Złota medalistka zawodów Pucharu Europy juniorek 2009. Brązowa medalistka mistrzostw Polski seniorek 2009 w wadze do 63 kg. Ponadto m.in. wicemistrzyni Polski juniorek 2009.

</doc>
<doc id="4062333" url="https://pl.wikipedia.org/wiki?curid=4062333" title="Skrova">
Skrova

Skrova (norw. "Skrova") – grupa wysp oraz miejscowość znajdująca się w Norwegii w regionie Nordland, w gminie Vågan. Znajduje się u brzegów Morza Północnego, nad cieśniną Vestfjorden w pobliżu górskiego archipelagu Lofotów.
Zgodnie z danymi na 2016 rok, miejscowość zamieszkują 192 osoby. Na jednej z wysp Skrovy znajduje się latarnia morska zbudowana w 1922 roku. Położona jest tu również stacja meteorologiczna.
Gospodarka.
W swojej historii Skrova była ważnym ośrodkiem rybołówstwa oraz wielorybnictwa. Główną przyczyną było usytuowanie pośród wód wyjątkowo obfitujących w ryby (zwłaszcza udające się na tarło dorsze) oraz wieloryby jak również dogodne położenie naturalnie ukształtowanego portu. Pod koniec lat 80, wraz z prawnym ograniczaniem połowu wielorybów, znaczenie wioski zmalało. Nadal jednak znajduje się tu jeden z niewielu w Norwegii zakładów zajmujących się przetwórstwem wielorybów - "Ellingsen Seafood". Obecnie, z racji malowniczego położenia oraz występowania zjawiska dnia polarnego, coraz ważniejszym źródłem dochodu wyspy staje się turystyka, m.in. zrewitalizowany były zakład rybny "Aasjordbruket" należący do malarza Hugo Aasjorda.
Linki zewnętrzne.
Strona internetowa

</doc>
<doc id="4062335" url="https://pl.wikipedia.org/wiki?curid=4062335" title="Puchar Pokoju i Przyjaźni 1984">
Puchar Pokoju i Przyjaźni 1984

Sezon 1984 Pucharu Pokoju i Przyjaźni – dwudziesty drugi sezon Pucharu Pokoju i Przyjaźni.
Mistrzostwo wśród samochodów turystycznych wywalczyli Vlastimil Tomášek i drużyna Czechosłowacji, a wśród samochodów wyścigowych Ulli Melkus i drużyna NRD.
Kalendarz wyścigów.
"Źródło: puru.de"

</doc>
<doc id="4062337" url="https://pl.wikipedia.org/wiki?curid=4062337" title="Macierewicz i jego tajemnice">
Macierewicz i jego tajemnice

Macierewicz i jego tajemnice – książka Tomasza Piątka z 2017. Jej tematem są domniemane powiązania polskiego ministra obrony narodowej Antoniego Macierewicza z ludźmi związanymi z Rosją i jej wywiadem (GRU).
Wydawcą książki jest – powstałe specjalnie na tę okazję – Wydawnictwo Arbitror, którego właścicielem jest Marcin Celiński. Jej premiera miała miejsce 26 czerwca 2017, a pierwszy nakład wynosił 10 tysięcy egzemplarzy.
W listopadzie 2017 Piątek otrzymał za napisanie książki Nagrodę Wolności Prasy, przyznawaną przez międzynarodową organizację Reporterzy bez Granic we współpracy z telewizją TV5 Monde, zaś w 2018 niemiecką Nagrodę za Wolność i Przyszłość Mediów, przyznawaną przez Media Foundation of Sparkasse Leipzig.
Tematyka i okoliczności powstania.
Autor zarzuca Macierewiczowi, że „jest osobą co najmniej uwikłaną w relacje z ludźmi, którym Rosja i jej służby specjalne są bliskie”. Opisane są liczne i długoletnie powiązania ludzi z otoczenia Antoniego Macierewicza z osobami związanymi z rosyjskim wywiadem i mafią. W książce pisze Piątek m.in. o gangsterze Siemionie Mogilewiczu, byłym amerykańskim senatorze Alfonsie D’Amato czy polskim pośle i tajnym współpracowniku Służby Bezpieczeństwa Robercie Luśni.
Książka zawiera m.in. teksty, które Piątek publikował wcześniej na łamach „Gazety Wyborczej”.
Prace nad materiałami do książki trwały półtora roku, natomiast cały tekst został napisany w ciągu miesiąca.
Odbiór i reakcje.
W oparciu o dane od autora i wydawcy, media informowały, że cały pierwszy nakład został sprzedany w ciągu pierwszego dnia. W kilku drukarniach wykonano dodruki i w ciągu pierwszego miesiąca od premiery sprzedano ok. 100 tysięcy egzemplarzy książki. Zapowiedziany został kolejny dodruk. 25 sierpnia łączny nakład wyniósł 130 tysięcy egzemplarzy. W lutym 2018 książka została ogłoszona Bestsellerem Empiku w kategorii „literatura faktu”.
Antoni Macierewicz uznał, że publikacja książki to „zamach na funkcjonariusza publicznego”, za co grozi kara pozbawienia wolności do trzech lat i złożył zawiadomienie do prokuratury, by ścigała autora za „przemoc i groźby wobec funkcjonariusza państwowego”. W reakcji na to przedstawiciele dziesięciu międzynarodowych organizacji działających na rzecz wolności słowa, m.in. Reporterzy bez Granic, Freedom House, International Press Institute i Global Editors Network nazwali takie działanie elementem kampanii dławienia wolności wypowiedzi w Polsce i zaapelowali do Macierewicza, aby odstąpił od ścigania Piątka. W obronie Piątka stanęło także Amnesty International, które zaapelowało, by pisać listy „do polskich władz, by te natychmiast zaniechały działań wobec Tomasza Piątka i wycofały kryminalne oskarżenia związane z jego książką lub pracą dziennikarza śledczego”, pod petycją w jego obronie podpisało się ponad 11 tysięcy osób. Przedstawiciel do spraw wolności mediów Organizacji Bezpieczeństwa i Współpracy w Europie Harlem Désir napisał w sprawie Piątka list do polskiego ministra spraw zagranicznych. W marcu 2018 roku warszawska Prokuratura Okręgowa odmówiła wszczęcia dochodzenia w sprawie książki.
Ukazanie się książki skłoniło różne zagraniczne media do zajęcia się tematem „rosyjskich powiązań” Antoniego Macierewicza. Własne śledztwo zapowiedział w 2017 Frankfurter Allgemeine Zeitung. Tomasz Piątek natomiast zapowiadzał drugą obszerniejszą książkę na ten temat.
Autor twierdził, że od czasu publikacji książki otrzymuje dziwne, niepokojące wiadomości i uważa, że jego telefon jest prawdopodobnie podsłuchiwany.
Krytyka.
Wiceminister obrony narodowej Michał Dworczyk stwierdził, że „książka zawiera kłamstwa i pomówienia oraz stała się asumptem do tego, żeby ministra obrony narodowej zaatakowali parlamentarzyści PO”. Z kolei Dominik Smyrgała, szef gabinetu politycznego w MON zwracał uwagę na absurdalne – jego zdaniem – łączenie faktów. Liczne błędy merytoryczne można, zdaniem Smyrgały przedstawić na podstawie „wątków amerykańskich” książki. Według Smyrgały książka może podważyć zaufanie do polskiego ministra obrony, co jego zdaniem jest szczególnie niekorzystne „w czasie intensywnej wojny informacyjnej”. Książkę i jej autora krytykowali także prawicowi publicyści – Piotr Gontarczyk w tygodniku „Sieci” twierdził, Piątek nie ma elementarnej wiedzy o służbach specjalnych, w książce często, jego zdaniem, przytaczane są niesprawdzone i nieprawdziwe informacje, zaś autor często podaje dwie sprzeczne wersje. Uznał publikację za „klasyczny przykład grafomanii i hochsztaplerki, przy tym podręcznikowy przypadek pospolitego paszkwilanctwa”. Wojciech Wybranowski w tygodniku „Do Rzeczy" przyznawał autorowi talent literacki, ale zgłaszał zastrzeżenia do metodologii badawczej i sposobu prezentacji teorii. Piątek według Wybranowskiego, dobudowuje do znanych faktów absurdalne tezy, które przegrywają konfrontację z faktami, zaś książka jest zbiorem mocno groteskowych spekulacji autora. Sławomir Cenckiewicz napisał: „Gdybym coś takiego napisał, za stawianie tez wyssanych z palca, dziennikarze słusznie nie daliby mi spokoju (...) To jest niepoważna książka. To nie trzyma żadnej dyscypliny wywodu czy przedstawiania faktów. Ona jest nieprofesjonalna, więc jest tym samym niegroźna (...) książka Piątka pełna jest kłamstw i wyssanych z palca hipotez”. Paweł Reszka w „Newsweeku” wskazywał na błędy Piątka i naciągane tezy, mające uderzyć w szefa MON; uznał też, że książka ma wiele twardych tez, ale niekoniecznie dobrze udowodnionych. Zdaniem Reszki znajomości Macierewicza z amerykańskimi politykami, którzy jawnie sympatyzują z Kremlem nie są dowodami na szpiegostwo. W reakcji na tekst Reszki Tomasz Piątek napisał list otwarty do naczelnego „Newsweeka” Tomasza Lisa zarzucając Reszce brak rzetelności i niedotrzymanie umowy związanej z autoryzacją wypowiedzi.
W listopadzie 2017 Ministerstwo Obrony Narodowej opublikowało raport, opracowany przez Cenckiewicza i Smyrgałę, w którym odniosło się do tez zawartych w książce. Zawarto w niej opinie, że „skala manipulacji, braków metodologicznych oraz niekompetencji jej Autora (...) jest tak duża, że można postawić tezę o świadomie dezinformacyjnym charakterze publikacji” oraz że „w całej książce Autor stosuje charakterystyczną i skrajnie nieuczciwą metodę, polegającą na formułowaniu nieuprawnionych tez (bez przeprowadzenia procesu dowodowego) i przedstawianiu ich w dalszej części pracy jako dowiedzionych”. W odpowiedzi Piątek, w publikacji "Tomasz Piątek odpowiada", ustosunkował się do nieprawdziwych, w jego opinii, zarzutów współpracowników ministra Macierewicza.

</doc>
<doc id="4062338" url="https://pl.wikipedia.org/wiki?curid=4062338" title="Słoneczna przygoda">
Słoneczna przygoda

Słoneczna przygoda / Kosmiczna przygoda (, "Roboteuwang sseonsyakeu", ang. "Solar Adventure") – koreański film animowany z 1985 roku.
W Ameryce film ten został wydany w języku angielskim przez "Adda Audio Visual Ltd." – przez hongkońskiego producenta Josepha Lai pod nazwą "Solar Adventure", wersja ta trafiła do Europy i na niej oparte były późniejsze tłumaczenia na inne języki, m.in. francuski ("Les Aventuriers du système solaire"). W Polsce wersja amerykańska została wydana na kasetach VHS z lektorem i angielskim dubbingiem pod tytułem "Słoneczna przygoda". W USA film został wydany także na DVD przez "Digiview Entertainment".
Film obejmuje sceny mieszane – nakręcone z prawdziwymi aktorami oraz sceny animowane.
Część materiału filmowego została wykorzystana do stworzenia anime "Żołnierze kosmicznej błyskawicy" ("Space Thunder Kids") (1991).
Fabuła.
W Korei Południowej grupa dzieci i ich nauczyciel spotykają pozaziemskich przyjaznych cudzoziemców, którzy ostrzegają ich przed niebezpieczeństwem zagrażającym ich krajowi: wrodzy najeźdźcy sprzymierzyli się z komunistyczną Koreą Północną, dostarczając nową broń dla Kim Il Sung.
Wersja polska.
"Słoneczna przygoda" (ang. "Solar Adventure") – wersja wydana na VHS z angielskim dubbingiem i polskim lektorem.

</doc>
<doc id="4062340" url="https://pl.wikipedia.org/wiki?curid=4062340" title="Karta praw podstawowych">
Karta praw podstawowych



</doc>
<doc id="4062343" url="https://pl.wikipedia.org/wiki?curid=4062343" title="Józef Wełniak">
Józef Wełniak

Józef Wełniak (ur. 12 marca 1907 w Pałuczynie, zm. 15 kwietnia 1969 w Gdańsku) – polski matematyk, nauczyciel i wychowawca młodzieży w Gimnazjum Polskim Macierzy Szkolnej w Wolnym Mieście Gdańsku i w gdańskich szkołach średnich od 1945 roku. Dyrektor Conradinum, wykładowca Państwowej Wyższej Szkoły Pedagogicznej w Gdańsku, członek Polskiego Towarzystwa Matematycznego.
Życiorys.
Urodził się 12 marca 1907 roku we wsi Pałuczyna w powiecie mogileńskim (obecnie w powiecie inowrocławskim), jako drugie z czworga dzieci rolnika Władysława i Salomei z Malińskich. W 1915 rodzice sprzedali gospodarstwo i przenieśli się do Gniezna.
Rozpoczętą w 1913 naukę w szkole wiejskiej kontynuował w Gnieźnie, gdzie w 1926 roku ukończył Państwowe Gimnazjum Gnieźnieńskie (obecnie I Liceum Ogólnokształcące im. Bolesława Chrobrego), zdając egzamin dojrzałości.
W tym samym roku zaczął studia na Wydziale Matematyczno-Przyrodniczym Uniwersytetu Poznańskiego (obecnie Uniwersytet im Adama Mickiewicza w Poznaniu). Ukończył je w roku 1930 i uzyskał tytuł magistra filozofii w zakresie matematyki. Jego praca magisterska nosiła tytuł "Równania różniczkowe Picarda, w szczególności całkowanie równania Lame'go".
Pracę w zawodzie nauczycielskim rozpoczął w roku szkolnym 1930/31 w Gimnazjum Państwowym w Nakle (obecnie Liceum Ogólnokształcące im. Bolesława Krzywoustego w Nakle nad Notecią), a po roku wrócił do Gniezna i w r.szk. 1931/32 uczył tam w swej macierzystej szkole, która w międzyczasie zmieniła nazwę na Państwowe Gimnazjum Męskie im. Bolesława Chrobrego. W roku 1932, wskutek reformy szkolnictwa i likwidacji dwóch pierwszych klas ośmioletniego gimnazjum, został z powodu braku etatu z pracy zwolniony. Przez rok pozostawał bez stałego zajęcia.
W tym czasie dyrektor Gimnazjum Polskiego Macierzy Szkolnej w Wolnym Mieście Gdańskuzwrócił się do Uniwersytetu Poznańskiego z prośbą o wskazanie kandydata na nauczyciela matematyki – władze uniwersyteckie poleciły na to stanowisko Józefa Wełniaka.
Jako nauczyciel matematyki rozpoczął pracę w Gimnazjum Polskim z dniem 20 października 1933 r., a w roku 1935 objął dodatkowo opiekę nad zajęciami z modelarstwa lotniczego, w ramach Ligi Obrony Powietrznej i Przeciwgazowej.
W ramach działalności społecznej w Związku Polaków w Wolnym Mieście Gdańsku prowadził na kursach repolonizacyjnych naukę języka polskiego. W maju 1939 r. został członkiem Tajnej Organizacji do Walki Zbrojnej z Niemcami na terenie Wolnego Miasta, a w czerwcu zlecono mu zorganizowanie w Gimnazjum grupy młodzieży w ramach tej organizacji. Zobowiązany do zgłoszenia się w Gdańsku w dniu rozpoczęcia wojny pozostał w mieście, a wobec trudności w nawiązaniu kontaktu z ośrodkiem dyspozycyjnym akcji zbrojnej zabezpieczył broń i amunicję, a młodzież doprowadził do granicy polsko-gdańskiej, sam zostając na terenie Gdańska. Podczas ponad miesiąca pobytu mieszkał w dzielnicy Wrzeszcz u nauczycielki byłego już Gimnazjum Polskiego, Heleny Rakowskiej, chroniąc się przed aresztowaniem. Nauczyciele Gimnazjum Polskiego byli bowiem przez Niemców przeznaczeni na zagładę i od pierwszego dnia wojny poszukiwani i aresztowani. Wielu zginęło w Stutthofie (obecnie Sztutowo) i Piaśnicy. W dniu 7 października 1939 Józef Wełniak przekroczył granicę i przez Gdynię udał się do domu rodzinnego w Gnieźnie.
Od października 1939 r. mieszkał niezameldowany u rodziców, od września 1940 r. pracował w powiecie gnieźnieńskim jako doradca hodowlany. W lipcu 1942 r. gestapo, podczas likwidacji tajnej organizacji na terenie Gniezna, wpadło na jego trop i był zmuszony uchodzić z miasta. Schronił się w Częstochowie, gdzie pod nazwiskiem Józef Kwaśnicki pracował do końca wojny w Spółdzielni Rolniczo-Handlowej, jako pomocnik magazyniera.
Po wyzwoleniu wrócił 8 kwietnia 1945 r., wraz z ekipą toruńską, do Gdańska i zajął się, z polecenia pełnomocnika Ministerstwa Oświaty, zabezpieczeniem mienia szkolnego. Był jednym z organizatorów pierwszych w powojennym Gdańsku szkół średnich – liceów ogólnokształcących nr I i II.
Od połowy kwietnia 1945 r. do końca sierpnia 1947 r. pracował w I Liceum Ogólnokształcącym(obecnie I Liceum Ogólnokształcące im. Mikołaja Kopernika w Gdańsku), jednocześnie od grudnia 1946 r. kierował Ogniskiem Metodycznym Matematyki przy gdańskim Kuratorium.
We wrześniu 1947 r. podjął pracę w Państwowym Liceum Budownictwa Okrętowego "Conradinum" w Gdańsku, na stanowisku inspektora nauk. W styczniu 1949 r. otrzymał nominację na wicedyrektora, a w październiku na dyrektora Conradinum.
We wrześniu 1951 r. odszedł na własną prośbę, nie mogąc się pogodzić z coraz większą ingerencją czynników politycznych w życie szkoły i podjął pracę wykładowcy matematyki w Uniwersyteckim Studium Przygotowawczym, przygotowującym opóźnioną w nauce młodzież do studiów wyższych.
W roku 1952, po likwidacji Studium, rozpoczął pracę jako wykładowca w Państwowej Wyższej Szkole Pedagogicznej w Gdańsku, pełniąc jednocześnie funkcję kierownika Zakładu Matematyki, a potem kierownika Katedry Geometrii.
W Wyższej Szkole Pedagogicznej w Gdańsku pracował nieprzerwanie przez 17 lat. W tym czasie pełnił szereg odpowiedzialnych funkcji na stanowisku zastępcy profesora, a później starszego wykładowcy. Był jednym z organizatorów Studium dla Pracujących i długoletnim kierownikiem tego Studium, najpierw na Wydziale, a potem – Uczelni.
Piastował wiele funkcji – brał udział w komisjach uczelnianych, był członkiem Senatu i Rady Wydziału, był także aktywnym członkiem Komisji Rzeczoznawców Programów Studiów dla Pracujących.
Wysokie walory dydaktyczne i organizacyjne a także życzliwy stosunek do młodzieży sprawiały, że cieszył się powszechnym szacunkiem i uznaniem.
Zmarł dnia 15 kwietnia 1969 roku w wieku 62 lat i został pochowany na gdańskim Cmentarzu Srebrzysko (rejon IX, kwatera profesorów-3-9).
Życie prywatne.
W maju 1945 r. Józef Wełniak poślubił w Częstochowie Urszulę Raczyńską. Po ślubie małżeństwo zamieszkało w Gdańsku. Początkowo w dzielnicy Wrzeszcz, przy ulicy Sienkiewicza, od wiosny 1951 roku na Głównym Mieście, przy ulicy Długiej. Mieli dwie córki – Ewę (1946) i Katarzynę (1949).
Po zawierusze wojennej rodzeństwo małżeństwa Wełniaków rozpierzchło się po kraju, ich miejsce na długie lata zajęło grono przyjaciół z okresu Gimnazjum Polskiego i pierwszych powojennych lat w Gdańsku. Częste spotkania towarzyskie i długie, interesujące rozmowy tworzyły atmosferę tego domu. Ojciec rodziny był domatorem, wolne od pracy chwile poświęcał czytaniu książek i spacerom, w ostatnich latach życia z ukochanym psem rasy collie.

</doc>
<doc id="4062349" url="https://pl.wikipedia.org/wiki?curid=4062349" title="Kosmiczna przygoda">
Kosmiczna przygoda



</doc>
<doc id="4062353" url="https://pl.wikipedia.org/wiki?curid=4062353" title="Medal Opiekuna Miejsc Pamięci Narodowej">
Medal Opiekuna Miejsc Pamięci Narodowej



</doc>
<doc id="4062355" url="https://pl.wikipedia.org/wiki?curid=4062355" title="Deepak Punia">
Deepak Punia

Deepak Punia (ur. 19 maja 1999) – indyjski zapaśnik startujący w stylu wolnym. Olimpijczyk z Tokio 2020, gdzie zajął piąte miejsce w kategorii 86 kg. 
Wicemistrz świata w 2019. Piąty w indywidualnym Pucharze Świata w 2020. Brązowy medalista halowych igrzysk azjatyckich w 2017. Wicemistrz Azji w 2021 i 2022; trzeci w 2019 i 2020. Triumfator igrzysk wspólnoty narodów w 2022. Mistrz Wspólnoty Narodów w 2016 i 2017. Ósmy w Pucharze Świata w 2017 i 2018. Mistrz świata juniorów w 2019, drugi w 2018. Mistrz Azji juniorów w 2016 i 2018. Mistrz świata kadetów w 2016 roku.
Służy w wojsku indyjskim. W roku 2021 został laureatem nagrody Arjuna Award.

</doc>
<doc id="4062363" url="https://pl.wikipedia.org/wiki?curid=4062363" title="Joseph Lai">
Joseph Lai

Joseph Lai (黎幸麟 / Lai San-lun) – reżyser i producent filmowy. Jest szefem hongkońskiej firmy "IFD Films &amp; Arts" zajmującej się produkucją oraz dystrybucją filmów. Dystrybuuje koreańskie filmy animowane w Ameryce, które zostały następnie wydane w Europie.
Joseph Lai założył firmę IFD Films &amp; Arts w 1976 roku. Jego współpracownikiem był reżyser Godfrey Ho. Od niego uzyskał prawa m.in. do filmu "Paris Killers". Firma IFD oprócz produkcji i dystrybucji, wydała m.in. filmy o ninja Godfreya Ho. Zarobiła sporo na tych filmach. Godfrey natomiast nie otrzymał dużo, co spowodowało, że opuścił firmę w 1993 roku. Po jego odejściu, Joseph Lai stosuje metodę wycinania, kopiowania i wklejania materiałów filmowych z różnych animacji. Metodę tę wykorzystał m.in. do stworzenia filmu animowanego "Żołnierze kosmicznej błyskawicy" (1991). Niestety pożar w budynku handlowo-biurowym w Hongkongu w 1996 roku zniszczył biura IFD Films &amp; Arts, w tym wszystkie dokumenty i wydruki wielu filmów. Joseph Lai przeżył pożar i ponownie otworzył IFD, chociaż firma nie wydała żadnych nowych filmów.

</doc>
<doc id="4062366" url="https://pl.wikipedia.org/wiki?curid=4062366" title="Tommy García Sánchez">
Tommy García Sánchez

Tommy Jesús García Sánchez (ur. 17 grudnia 1996) – dominikański zapaśnik startujący w stylu wolnym. Zajął 22 miejsce na mistrzostwach świata w 2016. Trzeci na mistrzostwach panamerykański w 2017 roku.

</doc>
<doc id="4062370" url="https://pl.wikipedia.org/wiki?curid=4062370" title="Harphool Gulia">
Harphool Gulia

Harphool Gulia (ur. 22 marca 1992) – indyjski zapaśnik startujący w stylu wolnym. Zajął szesnaste miejsce na mistrzostwach świata w 2017. Siódmy na mistrzostwach Azji w 2017. Mistrz Wspólnoty Narodów w 2016. Ósmy w Pucharze Świata w 2017 roku.

</doc>
<doc id="4062371" url="https://pl.wikipedia.org/wiki?curid=4062371" title="Pakt Stabilności i Wzrostu">
Pakt Stabilności i Wzrostu



</doc>
<doc id="4062373" url="https://pl.wikipedia.org/wiki?curid=4062373" title="Kiriłł Prigoda">
Kiriłł Prigoda

Kiriłł Giennadjewicz Prigoda (; ur. 29 grudnia 1995 w Petersburgu) – rosyjski pływak specjalizujący się w stylu klasycznym, czterokrotny mistrz świata na krótkim basenie i brązowy medalista mistrzostw świata na długim basenie, rekordzista świata na basenie 25-metrowym.
Kariera.
W 2015 roku na mistrzostwach świata w Kazaniu w półfinale 100 m stylem klasycznym czasem 59,60 s ustanowił rekord Rosji, a w finale tej konkurencji zajął siódme miejsce z wynikiem 59,84. Na dystansie dwukrotnie krótszym uplasował się na 11. pozycji (27,47). Prigoda płynął także w męskiej sztafecie zmiennej 4 × 100 m, która w finale była piąta. W wyścigu eliminacyjnym sztafet mieszanych 4 × 100 m stylem zmiennym wraz z Darją Ustinową, Daniiłem Pachomowem i Wieroniką Popową ustanowił rekord świata.
Podczas igrzysk olimpijskich w Rio de Janeiro w konkurencji 100 m żabką zajął 20. miejsce, uzyskawszy czas 1:00,37.
Kilka miesięcy później, na mistrzostwach świata na krótkim basenie w Windsorze zdobył złote medale w sztafetach 4 × 50 m stylem dowolnym oraz 4 × 50 i 4 × 100 m stylem zmiennym.
W 2017 roku podczas mistrzostw świata w Budapeszcie zdobył brązowy medal na dystansie 100 m stylem klasycznym, na każdym etapie tej konkurencji poprawiając rekord swojego kraju. W finale osiągnął czas 59,05. Brąz wywalczył także w męskiej sztafecie 4 × 100 m stylem zmiennym. W półfinale 50 m stylem klasycznym wynikiem 26,85 ustanowił nowy rekord Rosji i zakwalifikował się do finału, w którym zajął siódme miejsce (27,01).
Życie prywatne.
Ojciec Prigody, Giennadij był czterokrotnym medalistą igrzysk olimpijskich w pływaniu, a jego matka Jelena Wołkowa w 1991 roku zdobyła tytuł mistrzyni świata na dystansie 200 m stylem klasycznym.

</doc>
<doc id="4062375" url="https://pl.wikipedia.org/wiki?curid=4062375" title="Aleksandrs Jurkjans">
Aleksandrs Jurkjans

Aleksandrs Jurkjans (ur. 1 września 1995) – łotewski zapaśnik walczący w stylu klasycznym. Zajął jedenaste miejsce na mistrzostwach świata w 2022. Brązowy medalista mistrzostw Europy w 2021, a także mistrzostw nordyckich w 2017 roku.

</doc>
<doc id="4062376" url="https://pl.wikipedia.org/wiki?curid=4062376" title="Justas Petravičius">
Justas Petravičius

Justas Petravičius (ur. 25 stycznia 1995) – litewski zapaśnik walczący w stylu klasycznym. Zajął jedenaste miejsce na mistrzostwach świata w 2018. Siódmy na mistrzostwach Europy w 2019. Ósmy na igrzyskach wojskowych w 2019. Brązowy medalista wojskowych MŚ w 2017 i 2021. Mistrz nordycki w 2017. Trzeci na ME U-23 w 2017 roku.

</doc>
<doc id="4062378" url="https://pl.wikipedia.org/wiki?curid=4062378" title="Edgaras Voitechovskis">
Edgaras Voitechovskis

Edgaras Voitechovskis (ur. 8 marca 1986) – litewski zapaśnik walczący w stylu wolnym. Zajął czternaste miejsce na mistrzostwach świata w 2018. Ósmy na mistrzostwach Europy w 2007. Mistrz nordycki w 2017 roku.

</doc>
<doc id="4062379" url="https://pl.wikipedia.org/wiki?curid=4062379" title="Eerik Aps">
Eerik Aps

Eerik Aps (ur. 22 października 1987) – estoński zapaśnik walczący w stylu klasycznym. Zajął trzynaste miejsce na mistrzostwach świata w 2018. Piąty na mistrzostwach Europy w 2009, 2012 i 2017. Jedenasty na igrzyskach europejskich w 2015. Zdobył pięć medali na mistrzostwach nordyckich w latach 2010 - 2016 roku.

</doc>
<doc id="4062380" url="https://pl.wikipedia.org/wiki?curid=4062380" title="Ragnar Kaasik">
Ragnar Kaasik

Ragnar Kaasik (ur. 28 grudnia 1988) – estoński zapaśnik walczący w stylu wolnym. Zajął 26 miejsce na mistrzostwach świata w 2017. Dziesiąty na mistrzostwach Europy w 2017. Osiemnasty na igrzyskach europejskich w 2015. Mistrz nordycki w 2017 i drugi w 2018 roku.

</doc>
<doc id="4062381" url="https://pl.wikipedia.org/wiki?curid=4062381" title="Muzeum Pomnika Historii Frombork Zespół Katedralny">
Muzeum Pomnika Historii Frombork Zespół Katedralny

Muzeum Pomnika Historii Frombork Zespół Katedralny – muzeum we Fromborku, znajdujące się na Wzgórzu Katedralnym, prowadzone przez Archidiecezję warmińską w ramach pomnika historii „Frombork – zespół katedralny”.
Historia.
Zarządzeniem prezydenta Rzeczypospolitej Polskiej Lecha Wałęsy z 8 września 1994 zespół katedralny we Fromborku, z bazyliką archikatedralną Wniebowzięcia Najświętszej Maryi Panny i św. Andrzeja uznany został za pomnik historii. W dokumencie określono, że "celem ochrony pomnika jest zachowanie, ze względu na wartości historyczne, przestrzenne oraz wartości niematerialne, XIV-wiecznego zespołu obronnego i katedralnego, związanego z osobą Mikołaja Kopernika".
5 października 2009 arcybiskup warmiński Wojciech Ziemba powołał Muzeum Archidiecezji Warmińskiej. W 2016 powołano Muzeum Pomnika Historii Frombork Zespół Katedralny, które jest kontynuatorem dotychczasowej działalności Muzeum Archidiecezji Warmińskiej. 
Dyrektorem muzeum jest archidiecezjalny konserwator zabytków, wykładowca Uniwersytetu Warmińsko-Mazurskiego w Olsztynie, ks. dr Jacek Wojtkowski.
Udostępnienie.
Muzeum udostępnia zwiedzającym bazylikę archikatedralną Wniebowzięcia Najświętszej Maryi Panny i św. Andrzeja, z grobem Mikołaja Kopernika oraz wieżę Radziejowskiego (dawną dzwonnicą), z której można podziwiać widok Fromborka i okolic. 
Pozostałe obiekty zespołu katedralnego – pałac biskupi oraz planetarium – udostępniane są do zwiedzania przez Muzeum Mikołaja Kopernika, mieszczące się również w zespole katedralnym.
Festiwal organowy.
Muzeum Pomnika Historii Frombork Zespół Katedralny razem z parafią archikatedralną Wniebowzięcia Najświętszej Maryi Panny i św. Andrzeja Apostoła, Muzeum Mikołaja Kopernika oraz miastem i gminą Frombork jest organizatorem Międzynarodowego Festiwalu Muzyki Organowej.

</doc>
<doc id="4062383" url="https://pl.wikipedia.org/wiki?curid=4062383" title="Operacja „Wielka Niedźwiedzica”">
Operacja „Wielka Niedźwiedzica”

Operacja „Wielka Niedźwiedzica” (oryg. "Провал операции "Большая Медведица"") – radziecki film sensacyjny z 1983 roku w reżyserii Anatolija Bukowskiego.
Opis fabuły.
Zachodnia Ukraina roku 1947. NKWD przy pomocy swojej agentki podszywającej się pod kuriera z Monachium, próbuje unieszkodliwić szczególnie brutalny oddział UPA pod dowództwem „Rena” oraz przejąć kartotekę hitlerowskich agentów z czasów wojny, ukrytą w zamaskowanym bunkrze. Dzięki poświęceniu i opanowaniu kobiety cała operacja kończy się sukcesem, chociaż ona sama przypłaca to życiem, ginąc od kuli jednego z „upowców”.
Obsada.
i inni.
Odbiór.
W 1985 roku film został nagrodzony nagrodą KGB (za scenariusz, reżyserię i rolę Niny Antonowej) za najlepsze dzieło o czekistach i straży granicznej.

</doc>
<doc id="4062384" url="https://pl.wikipedia.org/wiki?curid=4062384" title="Walisko">
Walisko

Walisko – przysiółek wsi Jeżowe, położony w Polsce, w województwie podkarpackim, w powiecie niżańskim, w gminie Jeżowe. 
Przysiółek należy do sołectwa Jeżowe Kameralne.

</doc>
<doc id="4062385" url="https://pl.wikipedia.org/wiki?curid=4062385" title="Zagościniec">
Zagościniec



</doc>
<doc id="4062387" url="https://pl.wikipedia.org/wiki?curid=4062387" title="Mateusz Bernatek">
Mateusz Bernatek

Mateusz Lucjan Bernatek (ur. 12 stycznia 1994) – polski zapaśnik walczący w stylu klasycznym. Srebrny medalista mistrzostw świata w 2017. Wicemistrz Europy w 2021. Osiemnasty na igrzyskach europejskich w 2015 i dziewiąty w 2019. Mistrz Europy juniorów w 2013, a trzeci w 2014. Mistrz Europy U-23 (młodzieżowy) w 2016.
Mistrz Polski w 2015, drugi w 2016; trzeci w 2020 roku.

</doc>
<doc id="4062388" url="https://pl.wikipedia.org/wiki?curid=4062388" title="Kuty (miasto)">
Kuty (miasto)



</doc>
<doc id="4062394" url="https://pl.wikipedia.org/wiki?curid=4062394" title="Kuty (gmina w dystrykcie Galicja)">
Kuty (gmina w dystrykcie Galicja)

Gmina Kuty – dawna gmina wiejska funkcjonująca w latach 1941–1944 pod okupacją niemiecką w Polsce. Siedzibą gminy były pozbawione praw miejskich Kuty.
Gmina Słobódka Leśna została utworzona przez władze hitlerowskie z terenów okupowanych przez ZSRR w latach 1939–1941, stanowiących przed wojną miasto Kuty oraz zniesioną gminę Kuty Stare w powiecie kosowskim w województwa stanisławowskim (oprócz miejscowości Białoberezka, włączonej do gminy Jasienów Górny).
Gmina weszła w skład powiatu kołomyjskiego ("Kreishauptmannschaft Kolomea"), należącego do dystryktu Galicja w Generalnym Gubernatorstwie. W skład gminy wchodziły miejscowości: Kuty, Kuty Stare, Rostoki, Rożen Mały, Rożen Wielki i Tiudów.
Po wojnie obszar gminy włączono do ZSRR.

</doc>
<doc id="4062398" url="https://pl.wikipedia.org/wiki?curid=4062398" title="Gęsiówka (Cholewiana Góra)">
Gęsiówka (Cholewiana Góra)

Gęsiówka – przysiółek wsi Cholewiana Góra w Polsce położony w województwie podkarpackim, w powiecie niżańskim, w gminie Jeżowe.
W latach 1975–1998 przysiółek administracyjnie należał do województwa tarnobrzeskiego.

</doc>
<doc id="4062402" url="https://pl.wikipedia.org/wiki?curid=4062402" title="Wojciech Muszalski">
Wojciech Muszalski

Wojciech Teofil Muszalski (ur. 15 listopada 1929 w Warszawie, zm. 16 sierpnia 2022 tamże
) – polski prawnik, radca prawny, profesor nauk prawnych, profesor zwyczajny Uniwersytetu Warszawskiego, specjalista w zakresie prawa pracy, prawa ubezpieczeń społecznych i polityki społecznej.
Życiorys.
W 1952 ukończył studia prawnicze na Wydziale Prawa i Administracji Uniwersytetu Warszawskiego. Podjął pracę w zjednoczeniu budownictwa, a następnie w Centralnym Zarządzie Elektryfikacji Rolnictwa i w Zjednoczeniu Kruszyw i Surowców Mineralnych. Został radcą prawnym. W 1964 uzyskał stopień naukowy doktora. Rozpoczął pracę w Instytucie Pracy. W latach 1970–1974 był pracownikiem Centralnego Instytutu Ochrony Pracy. W 1973 na podstawie dorobku naukowego oraz rozprawy pt. "Czas pracy w rolnictwie" uzyskał stopień doktora habilitowanego. W 1975 został nauczycielem akademickim Wydziału Zarządzania Uniwersytetu Warszawskiego. W 1989 uzyskał tytuł naukowy profesora nauk prawnych. Został profesorem zwyczajnym UW.
Był nauczycielem akademickim Prywatnej Wyższej Szkoły Nauk Społecznych, Komputerowych i Medycznych w Warszawie.
W latach 1990–1993 był członkiem Rady Ochrony Pracy, a w 1978 został członkiem Komitetu Nauk o Pracy i Polityki Społecznej PAN.
Uhonorowano go publikacją pt. "Jedność w różnorodności. Studia z zakresu prawa pracy, zabezpieczenia społecznego i polityki społecznej. Księga pamiątkowa dedykowana profesorowi Wojciechowi Muszalskiemu", red. Krzysztof Walczak, C.H. Beck, Warszawa 2009 .

</doc>
<doc id="4062407" url="https://pl.wikipedia.org/wiki?curid=4062407" title="Upper Basildon">
Upper Basildon

Upper Basildon – wieś w Anglii, w hrabstwie Berkshire, w dystrykcie (unitary authority) West Berkshire. Leży 12 km od miasta Reading. W 2015 miejscowość liczyła 1505 mieszkańców.

</doc>
<doc id="4062409" url="https://pl.wikipedia.org/wiki?curid=4062409" title="Brian Head">
Brian Head

Brian Head – miasto w Stanach Zjednoczonych, w stanie Utah, w hrabstwie Iron.

</doc>
<doc id="4062411" url="https://pl.wikipedia.org/wiki?curid=4062411" title="Knowl Hill">
Knowl Hill

Knowl Hill – wieś w Anglii, w hrabstwie Berkshire, w dystrykcie (unitary authority) Wokingham. Leży 4,8 km od miasta Maidenhead, 13,2 km od miasta Reading i 50,2 km od Londynu. W 2015 miejscowość liczyła 908 mieszkańców.

</doc>
<doc id="4062412" url="https://pl.wikipedia.org/wiki?curid=4062412" title="Kościół Matki Bożej Częstochowskiej w Nurcu-Stacji">
Kościół Matki Bożej Częstochowskiej w Nurcu-Stacji

Kościół Matki Bożej Częstochowskiej – rzymskokatolicki kościół parafialny należący do dekanatu Siemiatycze diecezji drohiczyńskiej.
Obecna murowana świątynia została wzniesiona w latach 1982-1986, dzięki staraniom księdza Zenona Pietrzuczaka, proboszcza parafii w latach 1979-1986. W dniu 15 maja 1983 roku został poświęcony i wmurowany kamień węgielny przez księdza biskupa Władysława Jędruszuka, administratora apostolskiego diecezji pińskiej. Kościół zaprojektował białostocki architekt inżynier Jerzy Zgliczyński. Kolejni proboszczowie parafii – ksiądz Stanisław Kozłowski, ksiądz Roman Trusiak i ksiądz Jerzy Olszewski prowadzili prace wykańczające świątynię. W latach 1997-2001 ksiądz Jerzy Olszewski ukończył budowę wieży – dzwonnicy, zaprojektowanej przez inżyniera Michała Popławskiego z Płonowa. Projekt wnętrza świątyni został wykonany przez Grzegorza Łosia z Supraśla. Kościół został konsekrowany w dniu 11 listopada 2001 roku przez księdza Antoniego Dydycza, biskupa drohiczyńskiego.

</doc>
<doc id="4062416" url="https://pl.wikipedia.org/wiki?curid=4062416" title="Cheapside">
Cheapside



</doc>
<doc id="4062417" url="https://pl.wikipedia.org/wiki?curid=4062417" title="Cheapside (Berkshire)">
Cheapside (Berkshire)

Cheapside – osada w Anglii, w hrabstwie Berkshire, w dystrykcie (unitary authority) Windsor and Maidenhead. Leży 7,7 km od miasta Bracknell, 23,7 km od miasta Reading i 40 km od Londynu. W 2015 miejscowość liczyła 724 mieszkańców.

</doc>
<doc id="4062419" url="https://pl.wikipedia.org/wiki?curid=4062419" title="Upper Bucklebury">
Upper Bucklebury

Upper Bucklebury – wieś w Anglii, w hrabstwie Berkshire, w dystrykcie (unitary authority) West Berkshire. Leży 17 km od miasta Reading. W 2015 miejscowość liczyła 983 mieszkańców.

</doc>
<doc id="4062422" url="https://pl.wikipedia.org/wiki?curid=4062422" title="Wormington">
Wormington

Wormington – wieś w Anglii, w hrabstwie Gloucestershire, w dystrykcie Tewkesbury, w civil parish Dumbleton. Leży 14,6 km od miasta Tewkesbury, 26,9 km od miasta Gloucester i 140,7 km od Londynu. W 1931 roku civil parish liczyła 67 mieszkańców. Wormington jest wspomniana w Domesday Book (1086) jako "Wermentun".

</doc>
<doc id="4062424" url="https://pl.wikipedia.org/wiki?curid=4062424" title="Mistrzostwa Europy w Lekkoatletyce 1950 – dziesięciobój mężczyzn">
Mistrzostwa Europy w Lekkoatletyce 1950 – dziesięciobój mężczyzn

Dziesięciobój mężczyzn był jedną z konkurencji rozgrywanych podczas IV Mistrzostw Europy w Brukseli. Został rozegrany 24 i 25 sierpnia 1950 roku. Zwycięzcą tej konkurencji został Francuz Ignace Heinrich. W rywalizacji wzięło udział piętnastu zawodników z dziesięciu reprezentacji.

</doc>
<doc id="4062430" url="https://pl.wikipedia.org/wiki?curid=4062430" title="Great Washbourne">
Great Washbourne

Great Washbourne – wieś w Anglii, w hrabstwie Gloucestershire, w dystrykcie Tewkesbury, w civil parish Dumbleton. Leży 9,2 km od miasta Tewkesbury, 21,9 km od miasta Gloucester i 144,6 km od Londynu. W 1931 roku civil parish liczyła 65 mieszkańców. Great Washbourne jest wspomniana w Domesday Book (1086) jako "Waseburne".

</doc>
<doc id="4062432" url="https://pl.wikipedia.org/wiki?curid=4062432" title="Paragonah">
Paragonah

Paragonah – miasto w Stanach Zjednoczonych, w stanie Utah, w hrabstwie Iron.

</doc>
<doc id="4062433" url="https://pl.wikipedia.org/wiki?curid=4062433" title="Little Washbourne">
Little Washbourne

Little Washbourne – wieś w Anglii, w hrabstwie Gloucestershire, w dystrykcie Tewkesbury, w civil parish Dumbleton. Leży 10,4 km od miasta Tewkesbury, 22,5 km od miasta Gloucester i 143,2 km od Londynu. W 1931 roku civil parish liczyła 27 mieszkańców. Wormington jest wspomniana w Domesday Book (1086) jako "Waseburne".

</doc>
<doc id="4062436" url="https://pl.wikipedia.org/wiki?curid=4062436" title="Parowan">
Parowan

Parowan – miasto w Stanach Zjednoczonych, w stanie Utah, w hrabstwie Iron.

</doc>
<doc id="4062439" url="https://pl.wikipedia.org/wiki?curid=4062439" title="Jacek Karnowski (polityk)">
Jacek Karnowski (polityk)



</doc>
<doc id="4062440" url="https://pl.wikipedia.org/wiki?curid=4062440" title="Bilsham">
Bilsham

Bilsham – przysiółek w Anglii, w hrabstwie West Sussex. Leży 4,8 km od miasta Bognor Regis, 11,7 km od miasta Chichester i 86,7 km od Londynu. Bilsham jest wspomniana w Domesday Book (1086) jako "Bilesham".

</doc>
<doc id="4062441" url="https://pl.wikipedia.org/wiki?curid=4062441" title="Kanarraville">
Kanarraville

Kanarraville – miasto w Stanach Zjednoczonych, w stanie Utah, w hrabstwie Iron.

</doc>
<doc id="4062442" url="https://pl.wikipedia.org/wiki?curid=4062442" title="Flansham">
Flansham

Flansham – przysiółek w Anglii, w hrabstwie West Sussex. Leży 3,3 km od miasta Bognor Regis, 10,6 km od miasta Chichester i 88 km od Londynu. W latach 1870–1872 miejscowość liczyła 76 mieszkańców.

</doc>
<doc id="4062443" url="https://pl.wikipedia.org/wiki?curid=4062443" title="Enoch (Utah)">
Enoch (Utah)

Enoch – miasto w Stanach Zjednoczonych, w stanie Utah, w hrabstwie Iron.

</doc>
<doc id="4062444" url="https://pl.wikipedia.org/wiki?curid=4062444" title="Slindon (Staffordshire)">
Slindon (Staffordshire)

Slindon – wieś w Anglii, w hrabstwie Staffordshire. Leży 3,5 km od miasta Eccleshall, 13,2 km od miasta Stafford i 213,1 km od Londynu. W latach 1870–1872 miejscowość liczyła 135 mieszkańców. Slindon jest wspomniana w Domesday Book (1086) jako "Slindone".

</doc>
<doc id="4062447" url="https://pl.wikipedia.org/wiki?curid=4062447" title="Głębia (komiks)">
Głębia (komiks)

Głębia (ang.: "Low") – amerykańska seria komiksowa autorstwa Ricka Remendera (scenariusz) i Grega Tocchiniego (rysunki), wydawana w formie miesięcznika przez Image Comics od lipca 2014 do grudnia 2020. W Polsce ukazała się w formie tomów zbiorczych nakładem wydawnictwa Non Stop Comics w latach 2017–2021.
Fabuła.
Utrzymana w konwencji postapokaliptycznej science fiction akcja "Głebi" toczy się w odległej przyszłości na Ziemi, której powierzchnia stała się niemożliwa do zamieszkania z powodu przemian na Słońcu. Ludzie, którzy przetrwali, przenieśli się do podmorskiego miasta Salus. Komiks opowiada o Stel Caine i jej mężu Johlu oraz ich trojgu dzieciach. Choć ludzkość pogrążona jest w strachu i dekadencji, Stel jest optymistką i wierzy, że istnieją planety, które nadawałyby się do życia. Wkrótce wskutek napadu piratów jej rodzina zostaje rozdzielona, a Stel opuszcza podmorskie miasto i rozpoczyna wędrówkę, która doprowadzi ją w odległe zakątki kosmosu.

</doc>
<doc id="4062448" url="https://pl.wikipedia.org/wiki?curid=4062448" title="Westergate">
Westergate

Westergate – wieś w Anglii, w hrabstwie West Sussex. Leży 6,2 km od miasta Bognor Regis, 7,7 km od miasta Chichester i 85,4 km od Londynu. W 2015 miejscowość liczyła 9968 mieszkańców. W latach 1870–1872 miejscowość liczyła 260 mieszkańców.

</doc>
<doc id="4062450" url="https://pl.wikipedia.org/wiki?curid=4062450" title="Rangeela">
Rangeela



</doc>
<doc id="4062454" url="https://pl.wikipedia.org/wiki?curid=4062454" title="Shripney">
Shripney

Shripney – przysiółek w Anglii, w hrabstwie West Sussex. Leży 3,2 km od miasta Bognor Regis, 8 km od miasta Chichester i 88,1 km od Londynu. W latach 1870–1872 miejscowość liczyła 90 mieszkańców.

</doc>
<doc id="4062456" url="https://pl.wikipedia.org/wiki?curid=4062456" title="Flixton (The Saints Ward)">
Flixton (The Saints Ward)



</doc>
<doc id="4062457" url="https://pl.wikipedia.org/wiki?curid=4062457" title="Flixton (Lothingland Ward)">
Flixton (Lothingland Ward)



</doc>
<doc id="4062458" url="https://pl.wikipedia.org/wiki?curid=4062458" title="Charlton (Evesham)">
Charlton (Evesham)



</doc>
<doc id="4062459" url="https://pl.wikipedia.org/wiki?curid=4062459" title="Charlton (Pewsey)">
Charlton (Pewsey)



</doc>
<doc id="4062462" url="https://pl.wikipedia.org/wiki?curid=4062462" title="Choroby maliny i jeżyny">
Choroby maliny i jeżyny

Choroby maliny – choroby maliny i jeżyny wywoływane przez patogeny zaliczane do grzybów, bakterii, wirusów i fitoplazm.
Maliny i jeżyny atakowane są przez liczne choroby i szkodniki. Powodują one następujące skutki:
Najważniejsze choroby malin i jeżyn i ich szkodliwość.
Choroby opisane są w odrębnych artykułach. Wykaz chorób i szkodliwość w skali 1–3 według Instytutu Ogrodnictwa w Skierniewicach. 1 – choroba o znaczeniu lokalnym; 2 – choroba ważna; 3 – choroba bardzo ważna. Nazwy patogenów grzybowych według Index Fungorum.
Zapobieganie chorobom i zwalczanie ich.
Bardzo ważna jest jakość sadzonek użytych do zakładania plantacji. Powinny być zdrowe, wolne od chorób i szkodników. Szczególną uwagę trzeba zwracać na porażenia sadzonek przez choroby wirusowe, gdyż niemożliwe jest ich wyleczenie. Nie należy sadzić sadzonek, na których zaobserwowano nawet najmniejsze objawy chorób wirusowych. Bardzo istotna jest także ciągła lustracja plantacji w celu jak najwcześniejszego wykrycia choroby, czy szkodników. Tylko wczesnym rozpoczęciem zabiegów ochronnych można uratować rośliny. Podczas lustracji ogląda się pędy, pąki, liście i kwiaty, szczególną uwagę zwracając na dolną część pędów. Niezbędne jest użycie lupy o powiększeniu co najmniej 10 x.
Dla chorób malin i jeżyn nie istnieje próg szkodliwości – zabiegi ochronne wykonuje się przy najmniejszych nawet objawach choroby. Ze względu na dużą szkodliwość tych chorób i trudne ich zwalczanie, w praktyce stosuje się ochronę profilaktycznie, czyli jeszcze przed wystąpieniem objawów choroby. W przypadku, gdy krzewy porażone są chorobami niemożliwymi do wyleczenia, jak np. choroby wirusowe, zamieranie podstawy pędów maliny, wertycilioza maliny, czy zaawansowane przypąkowe zamieranie pędów, jedynym celowym działaniem jest usunięcie takich krzewów (najlepiej wraz z korzeniami) z plantacji i zniszczenie ich. Pozostałe choroby zwalcza się metodami agrotechnicznymi, biologicznymi i chemicznymi.
Można zastosować biologiczny preparat Polyversum WP przy następujących chorobach:
Należy stosować fungicydy dopuszczone do zwalczania chorób maliny. Ich co roku aktualizowany wykaz znajduje się na stronach MRiRW (zakładka: etykiety instrukcje stosowania środków ochrony roślin, internetowa wyszukiwarka środków ochrony roślin) lub w nowelizowanych corocznie Programach Ochrony Roślin Sadowniczych. Należy przemiennie stosować środki z różnych grup chemicznych, z zachowaniem okresu ich karencji.

</doc>
<doc id="4062463" url="https://pl.wikipedia.org/wiki?curid=4062463" title="Choroby malin">
Choroby malin



</doc>
<doc id="4062464" url="https://pl.wikipedia.org/wiki?curid=4062464" title="Mistrzostwa Europy w Lekkoatletyce 1950 – pięciobój kobiet">
Mistrzostwa Europy w Lekkoatletyce 1950 – pięciobój kobiet

Pięciobój kobiet był jedną z konkurencji rozgrywanych podczas IV Mistrzostw Europy w Brukseli. Był to debiut tej konkurencji podczas mistrzostw Europy. Został rozegrany 25 sierpnia 1950 roku. Zwyciężczynią tej konkurencji została Francuzka Arlette Ben Hamo. W rywalizacji wzięło udział jedenaście zawodniczek z dziewięciu reprezentacji.

</doc>
<doc id="4062468" url="https://pl.wikipedia.org/wiki?curid=4062468" title="Anti-Defamation League">
Anti-Defamation League



</doc>
<doc id="4062470" url="https://pl.wikipedia.org/wiki?curid=4062470" title="Liga Przeciw Zniesławieniu">
Liga Przeciw Zniesławieniu



</doc>
<doc id="4062476" url="https://pl.wikipedia.org/wiki?curid=4062476" title="Santaquin">
Santaquin

Santaquin – miasto w Stanach Zjednoczonych, w stanie Utah, w hrabstwie Juab.

</doc>
<doc id="4062478" url="https://pl.wikipedia.org/wiki?curid=4062478" title="Live to Rise">
Live to Rise

Live to Rise – singel amerykańskiego zespołu muzycznego Soundgarden, opublikowany 17 kwietnia 2012 nakładem wytwórni Hollywood. Czas trwania wynosi 4 minuty i 40 sekund. Autorem kompozycji jest wokalista i gitarzysta Chris Cornell. „Live to Rise” napisany został na potrzeby ścieżki dźwiękowej do filmu "Avengers" w reżyserii Jossa Whedona, która wydana została 1 maja 2012. 
Lista utworów na singlu.
singel CD :
Twórcy.
Opracowano na podstawie materiału źródłowego:
Soundgarden
Produkcja

</doc>
<doc id="4062480" url="https://pl.wikipedia.org/wiki?curid=4062480" title="Nephi">
Nephi

Nephi – miasto w Stanach Zjednoczonych, w stanie Utah, siedziba administracyjna hrabstwa Juab.

</doc>
<doc id="4062487" url="https://pl.wikipedia.org/wiki?curid=4062487" title="Google Hangouts">
Google Hangouts

Google Hangouts – komunikator internetowy amerykańskiej firmy Google. Służy do wysyłania wiadomości oraz telefonowania za pośrednictwem technologii VoIP. 
Historia.
Komunikator zastąpił trzy inne aplikacje Google′a służące do komunikacji: Google Talk, Google+ Messenger oraz Hangouts (wideo chat wbudowany w Google+). Do korzystania z aplikacji wymagane jest aktywne konto Google.
Zanim uruchomiono komunikator, Google rozwijał kilka podobnych platform komunikacyjnych. Obejmowały one: Google Talk, skierowane głównie do klientów biznesowych (oparte na XMPP), Google+ Messenger oraz funkcję Hangouts wbudowaną w portal społecznościowy Google+, oferującą czat oraz wideokonferencje. Jednak coraz bardziej rozdrobniony i niejednorodny pakiet usług komunikacyjnych nie stawał czoła rosnącej konkurencji ze strony Facebook Messenger, iMessage i WhatsApp. Podjęto decyzję o zamknięciu Google Talk i stworzeniu nowej usługi komunikacyjnej przy współpracy kilku zespołów programistycznych.
W dniu 15 maja 2013 roku podczas konferencji Google I/O komunikator został oficjalnie uruchomiony pod nazwą Google Hangouts, choć raporty sugerowały nazwę „Babel”.
16 lutego 2015 roku Google ogłosiło, że zaprzestanie rozwijania Google Talk, a jego użytkowników będzie zachęcał do migracji do Google Hangouts.
W styczniu 2016 roku Google usunęło możliwość wysyłania SMS-ów z poziomu komunikatora, a użytkownikom rekomendowało wysyłanie SMS-ów z odrębnej aplikacji „Messenger”.
W maju 2016 roku podczas konferencji Google I/O firma zapowiedziała dwie nowe aplikacje: Google Allo służącą do wysyłania wiadomości z wbudowanymi botami SI oraz Google Duo obsługującą tylko wideorozmowy. Ponadto Google potwierdziło, że aplikacje te nie zastąpią Google Hangouts, które nadal będzie rozwijane.
9 maja 2017 roku firma ogłosiła, że Hangouts zostanie podzielone na dwie odrębne aplikacje: Google Meet służące do wideokonferencji oraz Google Chat służące do wysyłania wiadomości z wbudowanymi botami.
Wyłączenie Hangouts dla wideokonferencji nastąpiło w listopadzie 2020 roku.
Google udostępniło jednocześnie dla wszystkich użytkowników Google Meet, które zawiera takie same funkcjonalności jak Google Hangouts.
Udostępnienie Google Chat dla użytkowników prywatnych nastąpiło dopiero w marcu 2021 roku.
27 czerwca 2022 roku Google oficjalnie ogłosiło, że 1 listopada 2022 roku zdezaktywuje Google Hangouts i przeniesie wszystkich użytkowników do Google Chat. 1 stycznia 2023 roku wszystkie dane z usługi zostaną usunięte.

</doc>
<doc id="4062489" url="https://pl.wikipedia.org/wiki?curid=4062489" title="Levan (Utah)">
Levan (Utah)

Levan – miasto w Stanach Zjednoczonych, w stanie Utah, w hrabstwie Juab.

</doc>
<doc id="4062492" url="https://pl.wikipedia.org/wiki?curid=4062492" title="Andrzej Plona">
Andrzej Plona

Andrzej Plona (ur. 28 stycznia 1938 w Stobychwie, pow. Kamień Koszyrski na Polesiu, zm. 1 września 2018 w Gdyni) – polski nauczyciel, funkcjonariusz partyjny, działacz gospodarczy i samorządowy.
Życiorys.
Urodził się w rodzinie nauczycielskiej jako syn Wacława i Janiny z d. Matuszewskiej. Ukończył Studium Nauczycielskie WF w Gdańsku-Oliwie oraz Studium Nauczycielskie w Gdańsku w zakresie rysunku i prac ręcznych. Został zatrudniony w Szkole Podstawowej nr 1 w Rumi. W 1963 wstąpił do PZPR, zostając zatrudniony w charakterze instruktora w Komitecie Miejskim PZPR w Gdyni (1966-1970). Pracował w Zakładach Radiowych „Radmor” w Gdyni i Morskiej Obsłudze Radiowej Statków „MORS” w Gdyni. W tym okresie ukończył studia na Wydziale Ekonomiki Transportu Morskiego na Uniwersytecie Gdańskim (1974). Powierzono mu funkcję sekretarza KM PZPR w Gdyni (1980-1981), kier. Wydziału Ogólnego KW PZPR w Gdańsku (1981-1984), następnie prezydenta Sopotu (1984-1990).

</doc>
<doc id="4062493" url="https://pl.wikipedia.org/wiki?curid=4062493" title="Been Away Too Long">
Been Away Too Long

Been Away Too Long – pierwszy singel amerykańskiego zespołu muzycznego Soundgarden, promujący szósty studyjny album "King Animal", opublikowany w listopadzie 2012. 
Czas trwania wynosi 3 minuty i 37 sekund. Autorami kompozycji są wokalista i gitarzysta Chris Cornell i basista Ben Shepherd. 
Lista utworów na singlu.
singel CD
Twórcy.
Opracowano na podstawie materiału źródłowego:
Soundgarden
Produkcja

</doc>
<doc id="4062496" url="https://pl.wikipedia.org/wiki?curid=4062496" title="Mona (Utah)">
Mona (Utah)

Mona – miasto w Stanach Zjednoczonych, w stanie Utah, w hrabstwie Juab.

</doc>
<doc id="4062499" url="https://pl.wikipedia.org/wiki?curid=4062499" title="Rocky Ridge (Utah)">
Rocky Ridge (Utah)

Rocky Ridge – miasto w Stanach Zjednoczonych, w stanie Utah, w hrabstwie Juab.

</doc>
<doc id="4062501" url="https://pl.wikipedia.org/wiki?curid=4062501" title="By Crooked Steps">
By Crooked Steps

By Crooked Steps – drugi singel amerykańskiego zespołu muzycznego Soundgarden, promujący szósty studyjny album "King Animal", opublikowany w listopadzie 2012. 
Czas trwania wynosi 4 minuty. Autorami kompozycji są wszyscy członkowie zespołu. 
Lista utworów na singlu.
digital download
Twórcy.
Opracowano na podstawie materiału źródłowego:
Soundgarden
Produkcja

</doc>
<doc id="4062504" url="https://pl.wikipedia.org/wiki?curid=4062504" title="Nepal na Letnich Igrzyskach Paraolimpijskich 2004">
Nepal na Letnich Igrzyskach Paraolimpijskich 2004

Nepal na Letnich Igrzyskach Paraolimpijskich 2004 w Atenach reprezentowała jedna zawodniczka – lekkoatletka. Był to debiut reprezentacji Nepalu na igrzyskach paraolimpijskich.

</doc>
<doc id="4062507" url="https://pl.wikipedia.org/wiki?curid=4062507" title="Nepal na Letnich Igrzyskach Paraolimpijskich 2016">
Nepal na Letnich Igrzyskach Paraolimpijskich 2016

Nepal na Letnich Igrzyskach Paraolimpijskich 2016 w Rio de Janeiro reprezentowało trzech zawodników, w tym dwóch mężczyzn i jedna kobieta. Nie zdobyli oni żadnego medali. Był to czwarty start reprezentacji tego kraju na igrzyskach paraolimpijskich.

</doc>
<doc id="4062508" url="https://pl.wikipedia.org/wiki?curid=4062508" title="Orderville">
Orderville

Orderville – miasto w Stanach Zjednoczonych, w stanie Utah, w hrabstwie Kane.

</doc>
<doc id="4062509" url="https://pl.wikipedia.org/wiki?curid=4062509" title="Big Water">
Big Water

Big Water – miasto w Stanach Zjednoczonych, w stanie Utah, w hrabstwie Kane.

</doc>
<doc id="4062511" url="https://pl.wikipedia.org/wiki?curid=4062511" title="Kanab">
Kanab

Kanab – miasto w Stanach Zjednoczonych, w stanie Utah, siedziba administracyjna hrabstwa Kane.

</doc>
<doc id="4062513" url="https://pl.wikipedia.org/wiki?curid=4062513" title="Ram Prasad Gurung">
Ram Prasad Gurung

Ram Prasad Gurung (ur. 14 listopada 1945 w Daraun-Sirubari) – nepalski bokser, uczestnik Letnich Igrzysk Olimpijskich 1964.
Na igrzyskach w Tokio startował w wadze lekkiej. W 1/32 finału miał wolny los. W pojedynku 1/16 finału poniósł porażkę z Węgrem Jánosem Kajdi (przez RSC). Na tych igrzyskach był także chorążym reprezentacji podczas ceremonii otwarcia igrzysk.
Służył w British Army. W 2014 roku został uhonorowany nagrodą Gajarat Joshi, którą przyznało mu Nepalskie Stowarzyszenie Zawodników Krajowych i Zagranicznych.

</doc>
<doc id="4062515" url="https://pl.wikipedia.org/wiki?curid=4062515" title="Om Prasad Pun">
Om Prasad Pun

Om Prasad Pun (ur. w 1942) – nepalski bokser, uczestnik Letnich Igrzysk Olimpijskich 1964.
Walki.
Na igrzyskach w Tokio startował w wadze lekkopółśredniej. W 1/32 finału miał wolny los. W 1/16 finału wygrał swój pojedynek z Etiopczykiem Tadesse Gebregiorgisem (poprzez dyskwalifikację). W spotkaniu o ćwierćfinał został znokautowany przez Tunezyjczyka Habiba Galhię, późniejszego brązowego medalistę tych zawodów.

</doc>
<doc id="4062520" url="https://pl.wikipedia.org/wiki?curid=4062520" title="Puchar Pokoju i Przyjaźni 1986">
Puchar Pokoju i Przyjaźni 1986

Sezon 1986 Pucharu Pokoju i Przyjaźni – dwudziesty czwarty sezon Pucharu Pokoju i Przyjaźni.
Mistrzostwo wśród samochodów turystycznych wywalczyli Vlastimil Tomášek i drużyna Czechosłowacji, a wśród samochodów wyścigowych Václav Lim i drużyna NRD.
Kalendarz wyścigów.
"Źródło: puru.de"

</doc>
<doc id="4062521" url="https://pl.wikipedia.org/wiki?curid=4062521" title="Bhim Bahadur Thapa">
Bhim Bahadur Thapa

Bhim Bahadur Thapa (ur. w 1944) – nepalski bokser, uczestnik Letnich Igrzysk Olimpijskich 1964.
Na igrzyskach w Tokio startował w wadze piórkowej. W 1/16 finału przegrał wyraźnie na punkty z Niemcem Heinzem Schulzem, późniejszym brązowym medalistą.

</doc>
<doc id="4062523" url="https://pl.wikipedia.org/wiki?curid=4062523" title="Dekanat grodzieński (eparchia grodzieńska i wołkowyska)">
Dekanat grodzieński (eparchia grodzieńska i wołkowyska)

Dekanat grodzieński – jeden z dziewięciu dekanatów wchodzących w skład eparchii grodzieńskiej i wołkowyskiej Egzarchatu Białoruskiego Patriarchatu Moskiewskiego.

</doc>
<doc id="4062525" url="https://pl.wikipedia.org/wiki?curid=4062525" title="Własność Schura">
Własność Schura

Własność Schura – w analizie funkcjonalnej, przestrzeń Banacha "X" ma "własność Schura", gdy każdy ciąg elementów przestrzeni "X" zbieżny w słabej topologii (słabo) jest zbieżny w topologii normy (mocno). Nazwa własności pochodzi od Issai Schura, który opublikował w 1921 dowód twierdzenia mówiącego, że przestrzeń ℓ1 ma tę własność (zob. dowód).
Związek z przestrzenią ℓ1.
Prototypicznym przykładem przestrzeni mającej własność Schura jest przestrzeń ℓ1. Każda domknięta podrzestrzeń przestrzeni ℓ1 ma własność Schura, jednak nie każda (ośrodkowa) przestrzeń o własności Schura zanurza się izomorficznie w ℓ1. Stosowny przykład podprzestrzeni przestrzeni przestrzeni "L"1 o własności Schura, która nie zanurza się w ℓ1 podali Jean Bourgain oraz Haskell Rosenthal. Bourgain podał przykład przestrzeni Banacha, której każda domknięta nieskończenie wymiarowa podprzestrzeń zawiera izomorficzną kopię przestrzeni ℓ1, która mimo to nie ma własności Schura (inne przykłady pochodzą od Azimiego i Haglera oraz Popowa.

</doc>
<doc id="4062527" url="https://pl.wikipedia.org/wiki?curid=4062527" title="Nam Singh Thapa">
Nam Singh Thapa

Nam Singh Thapa (ur. 8 sierpnia 1946 w Manakamana) – nepalski bokser, uczestnik Letnich Igrzysk Olimpijskich 1964.
Na igrzyskach w Tokio startował w wadze muszej. W 1/16 finału miał wolny los. W 1/8 finału przegrał z Robertem Carmodym przez nokaut.
W 2014 roku został uhonorowany nagrodą Gajarat Joshi, którą przyznało mu Nepalskie Stowarzyszenie Zawodników Krajowych i Zagranicznych.

</doc>
<doc id="4062530" url="https://pl.wikipedia.org/wiki?curid=4062530" title="Messenger (komunikator internetowy)">
Messenger (komunikator internetowy)

Messenger (poprzednio: Facebook Messenger) – komunikator internetowy stworzony przez Metę. Służy do wysyłania wiadomości, zdjęć, filmów, naklejek i innych plików, a także pozwala reagować na wiadomości znajomych i wchodzić w interakcje z botami. Usługa umożliwia również połączenia głosowe (w tym grupowe) oraz wideorozmowy. Aplikacja oferuje możliwość szyfrowania wiadomości oraz dostęp do minigier.
W kwietniu 2017 z usługi Facebook Messenger korzystało 1,2 mld użytkowników.
Od 2008 roku aplikacja była rozwijana jako Facebook Chat, później oddzielono ją od głównej aplikacji Facebooka oraz w 2011 przemianowano na Facebook Messenger. W 2015 r. wprowadzono możliwość korzystania z aplikacji bez rejestracji w serwisie Facebook. Opcja założenia konta w aplikacji bez posiadania konta w serwisie Facebook była dostępna do 2019 r. Pod koniec 2019 r. Facebook zmodyfikował regulamin, zmieniając sposób korzystania z komunikatora i narzucając wymóg posiadania konta w serwisie Facebook przy zakładaniu nowego konta w komunikatorze. Zmiany wprowadzone pod koniec 2019 r. nie dotyczą jedynie tych użytkowników, którzy już mają swoje konta w komunikatorze.
W październiku 2016 Facebook uruchomił usługę Messenger Lite, tj. wersję Messengera pozbawioną szeregu dodatkowych funkcji. W 2018 r. Facebook zauważył potrzebę wdrożenia ciemnego motywu w swoich aplikacjach, dlatego główna aplikacja, jak też Messenger dostępne są również w czarnej odsłonie. 15 sierpnia 2020 roku komunikator uruchomił możliwość komunikacji z użytkownikami aplikacji Instagram Direct należącej do serwisu społecznościowego Instagram.
Logo.
Od początku istnienia tego programu logo było białym piorunem na ciemnoniebieskiej, prostokątnej chmurce.
W 2013 roku zmieniony został odcień koloru tego logo na jasnoniebieski, a jego kształt – na okrągły.
W 2016 roku, gdy uruchomiono Messenger Lite, kolory logo tej wersji zostały zamienione, czyli powstał błękitny piorun na białym tle. Kolory się nie zmieniły.
W 2018 roku logo zostało zmienione na tę samą „chmurkę”, jednak z gładkimi końcówkami i nieznacznie zmienionym odcieniem.
W 2020 roku kolor błękitny został zmieniony na niebiesko-fioletowo-różowy w celu uczczenia uruchomienia możliwości komunikacji z użytkownikami Instagram Direct.

</doc>
<doc id="4062531" url="https://pl.wikipedia.org/wiki?curid=4062531" title="Kanosh">
Kanosh

Kanosh – miasto w Stanach Zjednoczonych, w stanie Utah, w hrabstwie Millard.

</doc>
<doc id="4062533" url="https://pl.wikipedia.org/wiki?curid=4062533" title="Lynndyl">
Lynndyl

Lynndyl – miasto w Stanach Zjednoczonych, w stanie Utah, w hrabstwie Millard.

</doc>
<doc id="4062534" url="https://pl.wikipedia.org/wiki?curid=4062534" title="Sosylos">
Sosylos

Sosylos ze Sparty (; ) – grecki historyk. Uczestniczył w kampaniach Hannibala przeciwko Rzymowi, jako naoczny świadek sporządził siedmiotomową historię II wojny punickiej. Do współczesności zachowała się jedynie w pojedynczym fragmencie, jednak jest możliwe, że służyła za źródło dotyczące dziejów militarnych wojny dla Polibiusza oraz innych historyków starożytnych.
Żadne z dzieł pisarskich Sosylosa nie zachowało się w całości do czasów współczesnych, wobec czego znany jest jedynie z przekazów autorów rzymskich. Korneliusz Nepos wspomina, że Sosylos miał być jednym z ostatnich, którzy pozostali w obozie Hannibala po jego klęsce. Miał także służyć kartagińskiemu wodzowi jako doradca i nauczyciel greki, towarzysząc mu od wczesnych lat, a w późniejszym okresie – także podczas wojen. Diodor Sycylijski przekazuje informacje o siedmiotomowej historii wojny jego autorstwa i nazywa go Sosylosem z Elei. Choć Polibiusz wspomina go tylko raz i dzieło Sosylosa przyrównuje do spisu „bredni z salonu fryzjera”, współcześni historycy przypuszczają, że w istocie Sosylos mógł być jednym ze źródeł Polibiusza, obok prac innego z weteranów strony punickiej, Chaireasza (którego ten również krytykuje). Istnieje wręcz przypuszczenie, że opis bitwy pod Kannami u Polibiusza jest w istocie echem jej opisu przez samego Hannibala, który opowiadał o niej Sosylosowi, a ten opis ten zawarł w swoim dziele. Wydaje się pewne, że opis ten wzorowany był na którymś z nieznanych współcześnie źródeł kartagińskich, być może właśnie na historii Sosylosa, choćby dlatego, że niewielu Rzymian przeżyło bitwę i mogło opowiedzieć o jej przebiegu.
Jedyny znany fragment dzieła Sosylosa zachował się w postaci pojedynczej karty papirusowej (tzw. "papirusu" "würzburskiego" lub papirusu Sosylosa). Opisuje ze szczegółami bitwę morską pomiędzy flotą Kartaginy a połączonymi flotami Massilii i Rzymu, dowodzonymi przez Scypiona. Prawdopodobnie dotyczy bitwy u ujścia Ebro, którą Rzymianie wygrali w 217 roku p.n.e. Fragment jest klarowny, dobrze napisany i zawiera wiele detali dotyczących sztuki wojennej, co zdaje się zadawać kłam twierdzeniom Polibiusza.
Zakres tematyczny dzieła Sosylosa nie jest znany, jednak zachowany fragment, przynależący do tomu czwartego, opisuje bitwę stoczoną we wczesnym okresie wojny. Może to sugerować, że oryginalne siedem tomów opisywało nie całą wojnę Kartaginy z Rzymem, a jedynie jej pierwszy okres. Z drugiej strony możliwe jest także, że Sosylos do opisania losów wojny użył klucza geograficznego, a nie chronologicznego. W każdym razie wydaje się pewne, że jego dzieło wykraczało dalece poza opis losów samego Hannibala. 
Niektóre współczesne źródła podają, że Sosylos również służył jako dowódca wojskowy w czasie bitwy pod Kannami, jednak nie ma na to dowodów i inni historycy podają ten fakt w wątpliwość.

</doc>
<doc id="4062537" url="https://pl.wikipedia.org/wiki?curid=4062537" title="Leamington (Utah)">
Leamington (Utah)

Leamington – miasto w Stanach Zjednoczonych, w stanie Utah, w hrabstwie Millard.

</doc>
<doc id="4062538" url="https://pl.wikipedia.org/wiki?curid=4062538" title="Kościół Zbawiciela we Wrocławiu">
Kościół Zbawiciela we Wrocławiu



</doc>
<doc id="4062540" url="https://pl.wikipedia.org/wiki?curid=4062540" title="Dekanat skidelski">
Dekanat skidelski

Dekanat skidelski – jeden z dziewięciu dekanatów wchodzących w skład eparchii grodzieńskiej i wołkowyskiej Egzarchatu Białoruskiego Patriarchatu Moskiewskiego.

</doc>
<doc id="4062541" url="https://pl.wikipedia.org/wiki?curid=4062541" title="Kotila">
Kotila



</doc>
<doc id="4062542" url="https://pl.wikipedia.org/wiki?curid=4062542" title="Meadow (Utah)">
Meadow (Utah)

Meadow – miasto w Stanach Zjednoczonych, w stanie Utah, w hrabstwie Millard.

</doc>
<doc id="4062543" url="https://pl.wikipedia.org/wiki?curid=4062543" title="Adelajda Sabaudzka">
Adelajda Sabaudzka



</doc>
<doc id="4062544" url="https://pl.wikipedia.org/wiki?curid=4062544" title="Allianz Stadium">
Allianz Stadium



</doc>
<doc id="4062545" url="https://pl.wikipedia.org/wiki?curid=4062545" title="Bhupendra Silwal">
Bhupendra Silwal

Bhupendra Bahadur Bahadur Silwal (ur. 17 listopada 1935 w Sankhu, zm. 20 września 2012 w Chhauni) – nepalski lekkoatleta (maratończyk), olimpijczyk.
Brał udział w Letnich Igrzyskach Olimpijskich 1964 w Tokio. Wystąpił w biegu maratońskim, którego nie ukończył.
Zajął siódme miejsce na Igrzyskach Azjatyckich 1958. Służył także w nepalskiej armii, za osiągnięcia sportowe otrzymał nagrodę przyznaną przez Forum Nepalskich Dziennikarzy Sportowych. Zmarł w 2012 roku (cierpiał m.in. na raka żołądka i na żółtaczkę).

</doc>
<doc id="4062546" url="https://pl.wikipedia.org/wiki?curid=4062546" title="Kim Eiden">
Kim Eiden

Kim Eiden (ur. 15 marca 1997) – luksemburska judoczka.
W 2017 roku zdobyła dwa srebrne medale igrzysk małych państw Europy: w zawodach indywidualnych w wadze do 52 kg i w zawodach drużynowych kobiet. W tym samym roku wystartowała na uniwersjadzie, na której przegrała w ⅛ finału z Włoszką Giulią Perrucci, jednakże kontynuowała rywalizację w repesażach, w których przegrała z Francuzką Laurą Holtzinger i ostatecznie odpadła.
W 2019 ponownie została srebrną medalistką igrzysk małych państw Europy w zawodach indywidualnych do 52 kg.

</doc>
<doc id="4062547" url="https://pl.wikipedia.org/wiki?curid=4062547" title="Scipio (Utah)">
Scipio (Utah)

Scipio – miasto w Stanach Zjednoczonych, w stanie Utah, w hrabstwie Millard.

</doc>
<doc id="4062549" url="https://pl.wikipedia.org/wiki?curid=4062549" title="Badagaun">
Badagaun

 

</doc>
<doc id="4062550" url="https://pl.wikipedia.org/wiki?curid=4062550" title="Michaela Stará">
Michaela Stará

Michaela Stará (ur. 16 lipca 1990) – czeska koszykarka występująca na pozycjach rozgrywającej oraz rzucającej.
18 sierpnia 2019 została zawodniczką JAS-FBG Zagłębia Sosnowiec.

</doc>
<doc id="4062551" url="https://pl.wikipedia.org/wiki?curid=4062551" title="Bahadurpur">
Bahadurpur



</doc>
<doc id="4062552" url="https://pl.wikipedia.org/wiki?curid=4062552" title="Ganga Bahadur Thapa">
Ganga Bahadur Thapa

Ganga Bahadur Thapa (ur. w 1935 w Pharping, zm. 25 stycznia 2011 w Katmandu) – nepalski lekkoatleta (maratończyk), olimpijczyk.
Brał udział w Letnich Igrzyskach Olimpijskich 1964 w Tokio. Wystąpił w biegu maratońskim, którego nie ukończył.
Służył w nepalskiej armii.

</doc>
<doc id="4062555" url="https://pl.wikipedia.org/wiki?curid=4062555" title="Banjariya">
Banjariya



</doc>
<doc id="4062558" url="https://pl.wikipedia.org/wiki?curid=4062558" title="Felicja Fornalska">
Felicja Fornalska



</doc>
<doc id="4062562" url="https://pl.wikipedia.org/wiki?curid=4062562" title="Aby śmierć miała znaczenie">
Aby śmierć miała znaczenie

Aby śmierć miała znaczenie – album studyjny polskiego rapera Bedoesa i producenta muzycznego Kubiego Producenta. Wydawnictwo ukazało się 17 lutego 2017 roku nakładem wytwórni muzycznej SB Maffija Label.
Album zadebiutował na 1 miejscu OLiS-u i uzyskał status złotej płyty.
Gościnnie na płycie udzielili się: Białas, Solar, Beteo, Kuqe i ReTo.

</doc>
<doc id="4062564" url="https://pl.wikipedia.org/wiki?curid=4062564" title="Septoria quercicola">
Septoria quercicola

Septoria quercicola Sacc. – gatunek grzybów z klasy "Dothideomycetes". Grzyb mikroskopijny, saprotrof i pasożyt wielu gatunków dębów. Jest rozprzestrzeniony na całym świecie, na obszarach o klimacie umiarkowanym jest pospolity. 
Systematyka i nazewnictwo.
Pozycja w klasyfikacji według Index Fungorum: "Septoria, Mycosphaerellaceae, Capnodiales, Dothideomycetidae, Dothideomycetes, Pezizomycotina, Ascomycota, Fungi".
Synonimy:
Jak dotąd znany jest wyłącznie w postaci bezpłciowej anamorfy. Wiadomo jednak, że teleomorfy w obrębie rodzaju "Septoria" należą do "Mycosphaerella". 
Morfologia.
Rozwija się jako endobiont w tkankach liści dębów. Na liściach dębów powoduje powstawanie plamistości. Plamy mają czerwono-brązową barwę. Ich środkowa część jest ciemniejsza, często widoczne są w niej martwicze tkanki liścia. Na dolnej stronie plam można dostrzec pyknidia o średnicy 50–150 μm. Powstają w nich bezbarwne i nieco zakrzywione konidia o wymiarach 42–49 × 3,6–4,5 μm, zazwyczaj posiadają 2 przegrody, czasami 3 lub 4. W miejscu przegród są zwężone.
Znaczenie.
Nie powoduje obumierania dużych drzew, ale je osłabia. Zagrożone obumarciem mogą być tylko młode, silnie porażone rośliny. Przy dużym nasileniu choroby następuje przedwczesne opadanie liści (defoliacja). Silnie porażone drzewa stają się mniej użyteczne gospodarczo i tracą wartość ozdobną, co ma znaczenie, w przypadku, gdy są uprawiane jako rośliny ozdobne. Chorobę zwalcza się tylko w szkółkach przez opryskiwanie fungicydami. Wykonuje się to wiosną, w trakcie rozwijania się liści.
W polskim piśmiennictwie mykologicznym opisano występowanie "Septoria quercicola" na terenie Polski na dębie bezszypułkowym i dębie szypułkowym

</doc>
<doc id="4062567" url="https://pl.wikipedia.org/wiki?curid=4062567" title="Bhakta Bahadur Sapkota">
Bhakta Bahadur Sapkota

Bhakta Bahadur Sapkota (ur. w 1947) – nepalski lekkoatleta (maratończyk), olimpijczyk.
Brał udział w Letnich Igrzyskach Olimpijskich 1972 w Tokio. Wystąpił w biegu maratońskim, w którym zajął 60. miejsce (z czasem 2:57:58,8). Wśród zawodników sklasyfikowanych wyprzedził jedynie Boliwijczyka Crispina Quispe i Haitańczyka Maurice'a Charlotina.
Służył w nepalskiej armii.

</doc>
<doc id="4062568" url="https://pl.wikipedia.org/wiki?curid=4062568" title="Babianka (Ukraina)">
Babianka (Ukraina)

 
Babianka (ukr. Баб'янка) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062570" url="https://pl.wikipedia.org/wiki?curid=4062570" title="Stal Stalowa Wola (hokej na lodzie)">
Stal Stalowa Wola (hokej na lodzie)

Stal Stalowa Wola – sekcja hokeja na lodzie klubu sportowego ZKS Stal Stalowa Wola. Sekcja została rozwiązana w 1960 roku.
Historia.
Sekcja została zorganizowana w grudniu 1951. W latach 50. drużyna brała udział w rozgrywkach ligi okręgowej rzeszowskiej. W swoim pierwszym sezonie Stal występowała w edycji 1951/1952, a 10 lutego 1952 Stal na obiekcie Spójni w Rzeszowie zajęła drugie miejsce w turnieju finałowym tych rozgrywek. Pod koniec 1952 rozpoczęto budową nowego lodowiska sekcji. Na początku lutego 1954 Stal wygrała te rozgrywki. W tym samym miesiącu bez powodzenia rywalizowała w turnieju półfinałowym w Lublinie o wejście do finałów mistrzostw Polski 1953/1954. W 1955 Stal obroniła tytuł mistrzowski w województwie, pokonując w decydującym meczu Spartę Rzeszów 5:1 (2:0, 1:0, 2:1). W 1956 Stal zajęła trzecie miejsce w turnieju finałowym w Rzeszowie, ulegając ekipom rzeszowskim: Stali i Resovii. Stal była awizowana do uczestnictwa w sezonie 1957/1958, jednak w jego trakcie została skreślona drużyna Stali Stalowa Wola z uwagi na niezgłoszenie drużyny do PZHL, nieuiszczenie opłat wpisowych oraz nierespektowanie decyzji ROZHL. Z uwagi na powyższe przed nowym sezonem 1958/1959 Stal została ulokowana w klasie B rozgrywek. W kolejnym sezonie 1959/1960 Stal została przyporządkowana do klasy A w jej Grupie I, jednak w styczniu 1960 drużyna wycofała się z rozgrywek. W 1960 drużyna hokejowa Stali przerwała działalność.
W styczniu 1954 w Krośnie zespół juniorski Stali zwyciężył mistrzostwach województwa rzeszowskiego. W lutym tego roku zajęli drugie miejsce w ogólnopolskim turnieju półfinałowym w Nowym Targu, awansując do finałów mistrzostw Polski, w których ostatecznie nie wystąpili. W 1956 juniorska Stal zajęła w turnieju finałowym drugie miejsce przegrywając z Resovią bilansem bramkowym.

</doc>
<doc id="4062574" url="https://pl.wikipedia.org/wiki?curid=4062574" title="Kolumna Aśoki w Lumbini">
Kolumna Aśoki w Lumbini

Kolumna Aśoki w Lumbini – pomnik z czerwonego piaskowca postawiony z polecenia cesarza Maurjów Aśoki (304–232 p.n.e.) dla upamiętnienia jego pielgrzymki do Lumbini – według tradycji buddyjskiej, miejsca narodzin Buddy.
W 1997 roku Lumbini zostało wpisane na listę światowego dziedzictwa UNESCO.
Historia.
W 249 p.n.e. cesarz Maurjów Aśoka (304–232 p.n.e.) odbył pielgrzymkę do Lumbini – według tradycji buddyjskiej, miejsca narodzin Buddy. By upamiętnić swoją wizytę, polecił postawienie kolumny. Na kolumnie zachowała się inskrypcja Aśoki identyfikująca Lumbini jako miejsce narodzin Buddy. W XIV w. król Khasy Ripu Malla upamiętnił swoją pielgrzymkę do Lumbini dodając swoją inskrypcję na kolumnie.
Z nieznanych przyczyn pielgrzymki do Lumbini ustały w XV w. Miejsce zostało opuszczone i zapomniane. Dopiero w 1896 roku niemiecki indolog Alois Anton Führer (1853–1930) wraz z gubernatorem Palpy Khadgą Samsherą odkryli kolumnę Aśoki.
W 1997 roku Lumbini zostało wpisane na listę światowego dziedzictwa UNESCO.
Opis.
Kolumna z wypolerowanego czerwonego piaskowca z Chunaru ma ponad 9 metrów, z czego ponad 4 metry znajdują się pod ziemią. Waży 73 tony. Kolumna ma kształt ściętego stożka – jej średnica przy bazie to ok. 80 cm a przy szczycie ok. 60 cm. Całość jest lekko odchylona od pionu a przez środek przebiega pękniecie. Szczyt jest uszkodzony – brakuje opisywanego w VII w. przez chińskiego podróżnika Xuanzanga (602–664) kapitelu.
Inskrypcje.
Na kolumnie znajdują się dwie inskrypcje: oryginalna, fundatora cesarza Aśoki, która upamiętnia jego pielgrzymkę do Lumbini, oraz dodany w XIV w. napis króla Khasy Ripu Malla.
Inskrypcja Aśoki.
Inskrypcja Aśoki składa się z 90 znaków w języku palijskim zapisanych pismem Brahmi:
Istnieją różne wersje tłumaczenia inskrypcji na język angielski, przy czym druga część napisu sprawia trudności w przekładzie. W wolnym tłumaczeniu na język polski pierwsze dwie linijki napisu brzmią: „Król Piyadasi, umiłowany przez bogów, osobiście przybył tu w dwudziestym roku panowania, by oddać cześć; ponieważ urodził się tu Budda Siakjamuni [...]”, a kolejne trzy linijki mówią, że król podarował różne obiekty z kamienia, ponieważ urodził się tu Budda Siakjamuni, i że wzniósł kolumnę, a także że wioska Lumbini została zwolniona z płacenia podatków i musi odprowadzać [jedynie] ósmą część [tego, co wytworzy].
Inskrypcja Ripu Malli.
W górnej części kolumny, po stronie wschodniej, znajduje się inskrypcja z początku XIV w. umieszczona dla upamiętnienia pielgrzymki króla Khasy – Ripu Malla:
Pierwsza część napisu to modlitwa, a po niej następuje zdanie „niech książę Malla będzie długo zwycięski”.

</doc>
<doc id="4062576" url="https://pl.wikipedia.org/wiki?curid=4062576" title="Zamach na Aleksandra II">
Zamach na Aleksandra II

Zamach na Aleksandra II – zamach bombowy na cara Aleksandra II dokonany przez anarchistyczno-rewolucyjną grupę terrorystyczną Narodnaja Wola w dniu w Petersburgu.
W miejscu zamachu w 1907 roku otwarto Sobór Zmartwychwstania Pańskiego, znany również pod nazwą Cerkwi na Krwi.
Sytuacja przed zamachem.
Próba zaniesienia ideałów socjalistycznych na wieś.
Wydana w 1861 roku reforma uwłaszczeniowa Aleksandra II wywołała w Rosji ruchy narodnickie. W latach 60. XIX wieku powstały grupy narodnickie, których celem było przekształcenie Rosji w republikę socjalistyczną. Wielu działaczy narodnickich, którzy prowadzili akcje rewolucyjne, konspiracyjne lub inne czekało aresztowanie, katorga lub więzienie w Szlisselburgu. Jednakże pomimo represji ze strony władz, młodzież narodnicka wierzyła, że uda się przeprowadzić przewrót na wsi nakłaniając tamtejszych chłopów do głoszenia idei rewolucyjnych, dlatego rewolucjoniści zaczęli właśnie tam prowadzić propagandę. Istniało wiele takich grup i filii, które postanowiły przenieść socjalistyczne ideały na wieś. Punkt kulminacyjny całej akcji przypadł na lato 1874 roku, kiedy to liczne grupy młodych kobiet i mężczyzn ruszyły do ośrodków wiejskich na Powołżu i Ukrainie. Wszystko zakończyło się fiaskiem; niepiśmienni, mało świadomi i nieufni chłopi głusi byli na słowa wypowiadane z pasją, lecz zwykle niezrozumiałe i tające w sobie niebezpieczeństwo. Trudno było to wszystko ukryć przed rządem – nastąpiła fala aresztowań, na wielką skalę. Wyroki zapadły akurat dość łagodne, ale wszystkie organizacje trzeba było rozwiązać.
Terror indywidualny.
Ani represje, ani niepowodzenie „wędrówki w lud” nie wstrzymały narodników od działania. W nowej sytuacji spontaniczny entuzjazm musiał jednak ustąpić zamiarom bardziej ostrożnym i obliczonym na dłuższe działanie. W 1876 roku powstała nowa organizacja narodnicka – Ziemla i Wola. Skupiono się na codziennych potrzebach i troskach pospolitego chłopa, nie zaś na abstrakcyjnych ideałach. Zaczęto się znowu stopniowo osiedlać na wsi, ale te wydarzenia spotkały się tym razem z o wiele mniejszym zapałem ze strony narodników. Nie można było też zbytnio szerzyć działalności propagandowo-agitacyjnej. W tych warunków zaczęła się szerzyć nowa koncepcja – prowadzenia walki z bronią, terroru indywidualnego. 5 lutego roku doszło do bezprecedensowego wydarzenia, kiedy to Wiera Zasulicz dokonała zamachu rewolwerowego na naczelnika miasta Petersburga Fiodora Trepowa. Wiera nie zrobiła tego będąc zwolenniczką terroryzmu, ani nie powiadomiła żadnej organizacji, działała sama. Chciała wyłącznie ukarać brutalnego i znienawidzonego naczelnika. Trepow w wyniku zamachu odniósł zaledwie niewielką ranę, dlatego też sąd ułaskawił Zasulicz.
To wydarzenie wywołało ogromną konsternację w kołach rządowych, a radość w kraju i za granicą. Czyn Wiery wywarł tak wielkie wrażenie, iż zwolennicy metod terrorystycznych zaczęli działać śmielej. Wkrótce, ofiarami zamachów stali się donosiciele i prowokatorzy, a także wyżej postawione osobistości z aparatu żandarmerii i prokuratury. Policja również nie próżnowała, zaczęto i wydawać wyroki śmierci zamachowcom. Podczas walki między rządem, a zamachowcami musiała się pojawić idea carobójstwa. Co prawda, już przed trzynastu laty na ten pomysł wpadł Dmitrij Karakozow, który dokonał nieudanego zamachu na cara.
Dyskusje na temat zamachu na cesarza w organizacjach narodnickich długo nie dochodziły do żadnych poważnych rezultatów. Na początku 1879 roku przybył do Petersburga Aleksandr Sołowiow (prowincjonalny nauczyciel), która po nawiązaniu kontaktu z Ziemią i Wolą, oddał w kierunku cesarza kilka kul z rewolweru. Aleksander II przeżył zamach, a Sołowiowa stracono. Po zamachu system represyjny jeszcze bardziej wzmożono, znacznie go poszerzając. Te wypadki wpłynęły na rozłam Ziemi i Woli, czego przyczyną była niezgoda w poglądach politycznych – część opowiadała się za kontynuowaniem pracy wśród ludu, a inni za dalszą działalnością terrorystyczną.
Powstanie Narodnej Woli.
Ostatecznie Ziemia i Wola rozpadła się na „Czarny Podział” oraz na organizację „Narodnaja Wola” (Wola Ludu). Pierwsza organizacja rozpadła się dość szybko, większość członków przeniosła się do organizacji marksistowskich. Druga, stosunkowo liczna, prężna, przystąpiła do zdecydowanej działalności terrorystycznej. Narodowolcy uważali, że jedyną drogą do sukcesu jest taktykę spiskową oraz terror indywidualny.
Od jesieni 1879 roku stale polowano na cara Aleksandra II. Próby nie ustawały pomimo uporczywych strat osobistych (działaczy wysyłano na katorgę lub aresztowano i przetrzymywano w twierdzy szlisselburskiej; większość z tych ludzi dożyło lat 40. XX wieku), a każdy nieudany atak motywował zamachowców do dalszego działania, wtedy to zamach na imperatora stał się fanatyzmem. Po nieudanym wysadzenia w powietrze pociągu carskiego, Narodowolcy przystąpili do realizacji wręcz fantastycznego planu – wysadzenia części Pałacu Zimowego. Tego zadania podjął się Stiepan Chałturin. Przez dłuższy czas przynosił dynamit do pałacu cesarskiego, aby 17 lutego 1880 r. go wysadzić; zginęło wiele osób. Jednakże Aleksander uniknął zamachu, bo wyjątkowo spóźnił się na obiad. Wywołało to powszechny zamęt w kołach dworskich, bo nigdy wcześniej nie posunięto się aż tak daleko.
Rząd Łoris-Mielikowa.
Przekonano się, że samymi represjami nie da się opanować sytuacji. Nie zrezygnowano z polityki represji, ale car przychylił się do wprowadzenia liberalizujących reform. Imperatorowi chodziło o zyskanie sobie przychylności nierewolucyjnego społeczeństwa. Do zajęcia się reformami powołano generała Michaiła Łoris-Mielikowa, który bardzo ochoczo zabrał się za powierzone zadanie. Nadane mu pełnomocnictwa były niezwykle szerokie, dlatego okres do marca 1881 nazwano okresem „dyktatury serca”. Odeszli najbardziej reakcyjni ministrowie, złagodzono cenzurę, poprawiono warunki w więziennictwie, zlikwidowano znienawidzony III Oddział (tajna policja), a Łoris-Mielikow objął stanowisko ministra spraw wewnętrznych. Generał zdawał sobie sprawę, że w ten sposób można lawirować bez końca, a reformy wprowadzane mają nieduże znaczenie, dlatego posunął się o krok dalej. Miał zamiar wprowadzić projekt, który potem nazwano „Konstytucją Łorisa-Mielikowa”. Konstytucja nie miała charakteru radykalnego, lecz można ją było wykorzystać w celu pokazania społeczeństwu zamierzeń rządu. Z różnych przyczyn Aleksandrowi zależało na zamanifestowaniu takiego projektu.
Rok 1880 był okresem wytężonej pracy, od połowy tego roku zaczęto stopniowo zwiększać zasięg partii w Petersburgu i na prowincji. Od 1879 r. zaczęto prowadzić periodyk „Narodnaja Wola”, przez co prowadzono pracę propagandową wśród robotników i w kołach wojskowych. Z drugiej strony, na Wolę Ludu spadały coraz większe ciosy; aresztowano wielu ważniejszych członków partii, notabene w czasie bardzo zaawansowanych przygotowań do kolejnego zamachu na głowę państwa. W wynajętym lokalu w Petersburgu otwarto sklep z serem, a w międzyczasie zaczęto robić podkopy, gdzie w odpowiednim czasie miano wysadzić minę. Plany pokrzyżowała carska policja, która w porę odkryła plany ataku. Wyznaczono kolejnych czterech zamachowców, którzy mieli dokonać następnego zamachu, który jak potem się okazało, udał się.
Przebieg zamachu.
13 marca Aleksander przyjął projekt konstytucji (projekt Łoris-Mielikowa), który później miał być zatwierdzony przez Radę Ministrów. Aleksander podpisując projekt złożył oświadczenie: Świadek tego zdarzenia pisał o nieskrywanej radości cesarza: Po śniadaniu cesarz udał się na odprawę wojskową, a później do Zamku Michajłowskiego. W drodze powrotnej do Pałacu Zimowego czekała na niego zastawiona pułapka. Przejeżdżając wzdłuż Kanału Jekateryńskiego (dziś Kanał Gribojedowa) Nikołaj Rysakow wrzucił bombę do karety władcy. Bomba raniła kilka osób, ale Aleksander ocalał. Zamachowca natychmiast schwytano. Cesarz ruszył w stronę Mostu Teatralnego, kiedy rozległ się drugi wybuch. Tym razem był to polski (zruszczony) anarchista Ignacy Hryniewiecki. Bomba oderwała carowi jedną nogę, a drugą zmiażdżyła. Wybuch zabił dwóch członków carskiej ochrony, a kilkadziesiąt osób było rannych. Na miejscu zamachu leżały kawałki szczątków ludzkich, zakrwawionej odzieży, szable, kawałki naramienników, lamp ulicznych. Na bruku leżał również śmiertelnie ranny Hryniewiecki. Przez długi czas nie wiedziano, kim był terrorysta. Kadeci Akademii Wojenno-Morskiej złożyli Aleksandra na nosze i zawieziono go do pałacu. W pałacu położono cesarza w jego gabinecie, gdzie zebrała się rodzina umierającego. Próbowano tamować wylew krwi, ale bezskutecznie, było już za późno. Aleksander II zmarł o godzinie 15:35.
Pogrzeb.
Cesarza ubrano w mundur pułku Preobrażenskiego, ale bez insygniów i medali, jak prostego żołnierza. Księżna Jekaterina Jurjewska włożyła do trumny kępkę swoich włosów. Pochowano go w Soborze Pietropawłowskim.
Po zamachu.
Zaraz po zamachu dało się słyszeć wszędzie zarzuty pod adresem Michaiła Łoris-Mielikowa oraz wszechobecne niezadowolenie w sprawie jego dyktatury oraz projektu konstytucji. Następca tronu, Aleksander III Romanow, odbył z nim rozmowę, podczas której minister poinformował nowego cesarza o stanie przygotowań do reorganizacji struktur państwa i o przygotowanym przez poprzednika manifeście. Nowy car zapewnił, że będzie kontynuować wolę ojca, jednakże odłożył publikację manifestu. Zdaniem Andrzeja Andrusiewicza, w nocy zebrało się konserwatywne towarzystwo wokół nowego cara i błagało go, aby nie wprowadzał reformy i zaostrzył dyscyplinę społeczną. 
Trzeba zaznaczyć, że carobójstwo było dziełem grupki fanatyków, szkodliwych marzycieli, pozbawionych większego poparcia społecznego. Z drugiej strony dokonał się przełom długotrwałej historii carobójstw. Zabójca pochodził z zewnątrz, spoza układu rządzącego i nie był motywowany walką o tron, ani zastąpienia władcy innym. Ignacy Hryniewiecki idąc zabić cesarza mówił, że „wspaniałe drzewo wolności domaga się ofiar”. Rosja podziemna natychmiast uznała zamachowca za bohatera, przypisując jego czynowi dziejowe znaczenie. Grupa narodowolska zawierała osoby niemalże ze wszystkich warstw społecznych, co przyczyniło się do uznania carobójstwa, przez pochlebców za sprawiedliwy wyrok dla całej Rosji. Narodowolcy głęboko wierzyli, że zamach wstrząśnie umysłami w całej Rosji i wywoła szeroko zakrojone ruchy społeczne i spowoduje przewrót. Rosja ani drgnęła. Mało tego, większość społeczeństwa rosyjskiego potępiła zamach, jako akt gwałtu na rzeczy dla Rosji najświętszej.
Procesy sprawców.
Ignacy Hryniewiecki, zamachowiec, który rzucił bombę, która uśmierciła cara, został bardzo poważnie ranny w wyniku eksplozji i niedługo umarł. Natomiast śledztwo dało rezultaty, aż nadto szybkie, bo młody Rysakow zdradził wszystkie znane mu nazwiska osób powiązanych z zamachem i organizacją Narodnaja Wola, myśląc że w ten sposób uratuje sobie życie. Niebawem aresztowano takie osoby jak: Sofja Pierowska, Nikołaj Kibalczicz, Andriej Żelabow, Timofiej Michajłow, Hesia Helfman. Wszyscy oni, wraz z Rysakowem zostali skazani na powieszenie. Wyroki wykonano z wyjątkiem Hesii Helfman, z uwagi na jej ciążę, jednak wkrótce zmarła w więzieniu.

</doc>
<doc id="4062578" url="https://pl.wikipedia.org/wiki?curid=4062578" title="Aleksander Tomaszewski (major)">
Aleksander Tomaszewski (major)



</doc>
<doc id="4062582" url="https://pl.wikipedia.org/wiki?curid=4062582" title="Małgorzata Górnicka">
Małgorzata Górnicka

Małgorzata Górnicka (ur. 16 września 1979) – polska judoczka, medalistka mistrzostw Europy.
Była zawodniczka KS AZS-AWF Wrocław (1992-2009). Dwukrotna brązowa medalistka mistrzostw Europy OPEN seniorek (Moskwa 2005, Warszawa 2007). Sześciokrotna medalistka zawodów Pucharu Świata seniorek w kategorii powyżej 78 kg (złoto: Tampere 2005, srebro: Warszawa 1999, Warszawa 2000, brąz: Warszawa 1998, Warszawa 2006, Praga 2007). Dwukrotna medalistka mistrzostw Europy juniorek (srebro: 1998, brąz: 1997). Mistrzyni i wicemistrzyni Uniwersjady (odpowiednio: 2006 i 2004). Siedemnastokrotna medalistka mistrzostw Polski seniorek: pięciokrotna złota (2004, 2005, 2006, 2007, 2009), czterokrotna srebrna (2000, 2002, 2003, 2008) i ośmiokrotna brązowa (1995, 1996, 1997, 1998, 1999 - kat. powyżej 78 kg, 1999 - kat. open, 2000 - mistrzostwa Polski OPEN, 2008). Ponadto m.in. czterokrotna mistrzyni Polski juniorek (1995, 1996, 1997, 1998).

</doc>
<doc id="4062583" url="https://pl.wikipedia.org/wiki?curid=4062583" title="Bednarówka (obwód iwanofrankiwski)">
Bednarówka (obwód iwanofrankiwski)

 
Bednarówka (ukr. Боднарів) – wieś na Ukrainie, w obwodzie iwanofrankiwskim, w rejonie kołomyjskim.
Do połowy XIX w. Bednarówka była przysiółkiem Majdanu Średniego.
W 1888 r. synowie Teodora Mrozowickiego, Justyn Franciszek Marceli i Jan Celestyn Wiktor Mrozowiccy ufundowali w Bednarówce rzymskokatolicki kościół parafialny pw. św. Teodora Męczennika.

</doc>
<doc id="4062585" url="https://pl.wikipedia.org/wiki?curid=4062585" title="Laxman Basnet">
Laxman Basnet

Laxman Basnet (ur. 21 lutego 1957) – nepalski lekkoatleta (długodystansowiec), olimpijczyk.
Brał udział w Letnich Igrzyskach Olimpijskich 1980 w Moskwie. Wystąpił w eliminacyjnym biegu na 5000 metrów, w którym zajął ostatnie 11. miejsce (z czasem 16:11,7). Jego rezultat był najgorszym wynikiem eliminacji.
Służył w nepalskiej armii.

</doc>
<doc id="4062586" url="https://pl.wikipedia.org/wiki?curid=4062586" title="Beremiany (obwód iwanofrankiwski)">
Beremiany (obwód iwanofrankiwski)

 
Beremiany (ukr. Берем'яни) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062588" url="https://pl.wikipedia.org/wiki?curid=4062588" title="Nara Bahadur Dahal">
Nara Bahadur Dahal

Nara Bahadur Dahal (ur. 17 sierpnia 1960) – nepalski lekkoatleta (długodystansowiec), olimpijczyk.
Brał udział w Letnich Igrzyskach Olimpijskich 1980 w Moskwie. Wystąpił w eliminacyjnym biegu na 10000 metrów, w którym zajął ostatnie 13. miejsce (z czasem 31:19,8). W eliminacjach gorszy czas uzyskał tylko Motlalepula Thabana z Lesotho.
Rekord życiowy w biegu na 10000 metrów – 31:19,8 (1980).

</doc>
<doc id="4062589" url="https://pl.wikipedia.org/wiki?curid=4062589" title="Head Lopper">
Head Lopper

Head Lopper – amerykańska seria komiksowa stworzona przez Andrew MacLeana, wydawana od 2013 – najpierw samodzielnie przez autora, a od 2015 w formie kwartalnika przez Image Comics. W Polsce ukazuje się w tomach zbiorczych nakładem wydawnictwa Non Stop Comics od 2017.
Fabuła.
Utrzymana w konwencji fantasy z elementami humorystycznymi, akcja serii "Head Lopper" (z ang.: „obcinacz głów”) opowiada o wyczynach wikinga imieniem Norgal, który walczy z ludźmi i potworami, a towarzyszy mu przytroczona do pasa gadająca głowa czarownicy Agaty.

</doc>
<doc id="4062591" url="https://pl.wikipedia.org/wiki?curid=4062591" title="Marysvale">
Marysvale

Marysvale – miasto w Stanach Zjednoczonych, w stanie Utah, w hrabstwie Piute.

</doc>
<doc id="4062592" url="https://pl.wikipedia.org/wiki?curid=4062592" title="Chorosno">
Chorosno

 
Chorosno (ukr. Хоросна) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062595" url="https://pl.wikipedia.org/wiki?curid=4062595" title="Parafia św. Antoniego Padewskiego w Przeźmierowie">
Parafia św. Antoniego Padewskiego w Przeźmierowie

Parafia Świętego Antoniego Padewskiego – rzymskokatolicka parafia znajdująca się we wsi Przeźmierowo, w gminie Tarnowo Podgórne, w powiecie poznańskim. Należy do dekanatu przeźmierowskiego.

</doc>
<doc id="4062596" url="https://pl.wikipedia.org/wiki?curid=4062596" title="Wojciech Dziwulski">
Wojciech Dziwulski

Wojciech Dziwulski (ur. 1951) – polski lektor filmowy oraz spiker. Przez 20 lat czytał reklamy Telezakupów Mango. Jego głos został wykorzystany także między innymi w utworze zespołu O.S.T.R. – „Introgliceryna”.
Życiorys.
Z wykształcenia inżynier mechanik. W 1978 roku ukończył studia na Wydziale Budowy Maszyn Politechniki Gdańskiej. Posiada bezterminową kartę mikrofonową. Pracę z mikrofonem zaczynał w latach 70. w radiowęźle swojego zakładu pracy. Współpracował m.in. z dystrybutorem "Videotechnika" oraz z Prywatną Telewizją "Elgaz" w Gdyni, gdzie pracował razem z takimi lektorami jak Marek Gajewski i Jan Suzin. Od początku lat 90. przez okres 20 lat był lektorem reklam Telezakupów Mango. Na początku lat 90. był też prezenterem w Telewizji Gdańsk oraz pracował także w Radiu Gdańsk. Jego głos brał udział w internetowej sondzie, w której wybierano najlepszy głos, który mógłby zapowiadać przystanki komunikacji miejskiej.

</doc>
<doc id="4062599" url="https://pl.wikipedia.org/wiki?curid=4062599" title="Czechowa">
Czechowa

Czechowa (ukr. Чехова) – wieś na Ukrainie, w obwodzie iwanofrankiwskim, w rejonie kołomyjskim.
Pod koniec XIX wieku zachodnia część wsi Ostapkowce nosiła nazwę Czechowa.

</doc>
<doc id="4062603" url="https://pl.wikipedia.org/wiki?curid=4062603" title="Czeremchów (obwód iwanofrankiwski)">
Czeremchów (obwód iwanofrankiwski)

 
Czeremchów (ukr. Черемхів) – wieś na Ukrainie, w obwodzie iwanofrankiwskim, w rejonie kołomyjskim.
Znajduje się tu przystanek kolejowy Czeremchów, położony na linii Lwów – Czerniowce.

</doc>
<doc id="4062606" url="https://pl.wikipedia.org/wiki?curid=4062606" title="Eglė Šikšniūtė">
Eglė Šikšniūtė

Eglė Šikšniūtė (ur. 16 maja 1991 w Kłajpedzie) – litewska koszykarka występująca na pozycjach silnej skrzydłowej lub środkowej.
22 sierpnia 2017 została zawodniczką JAS-FBG Zagłębia Sosnowiec.
Linki zewnętrzne.
 

</doc>
<doc id="4062607" url="https://pl.wikipedia.org/wiki?curid=4062607" title="Parafia Najświętszej Maryi Panny Nieustającej Pomocy w Biskupicach">
Parafia Najświętszej Maryi Panny Nieustającej Pomocy w Biskupicach

Parafia Najświętszej Maryi Panny Nieustającej Pomocy – rzymskokatolicka parafia znajdująca się we wsi Biskupice, w gminie Pobiedziska, w powiecie poznańskim. należy do dekanatu swarzędzkiego.

</doc>
<doc id="4062609" url="https://pl.wikipedia.org/wiki?curid=4062609" title="Dżubb Dukajla">
Dżubb Dukajla

Dżubb Dukajla (arab. جب دكيلة) – wieś w Syrii, w muhafazie Hama. W 2004 roku liczyła 200 mieszkańców.

</doc>
<doc id="4062610" url="https://pl.wikipedia.org/wiki?curid=4062610" title="Dukajla">
Dukajla

Dukajla (arab. دكيلة) – wieś w Syrii, w muhafazie Hama. W 2004 roku liczyła 561 mieszkańców.

</doc>
<doc id="4062611" url="https://pl.wikipedia.org/wiki?curid=4062611" title="Debesławce">
Debesławce

 
Debesławce (ukr. Дебеславці) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062612" url="https://pl.wikipedia.org/wiki?curid=4062612" title="Zulfija">
Zulfija



</doc>
<doc id="4062613" url="https://pl.wikipedia.org/wiki?curid=4062613" title="Junction (Utah)">
Junction (Utah)

Junction – miasto w Stanach Zjednoczonych, w stanie Utah, siedziba administracyjna hrabstwa Piute.

</doc>
<doc id="4062614" url="https://pl.wikipedia.org/wiki?curid=4062614" title="Rasm al-Ahmar">
Rasm al-Ahmar



</doc>
<doc id="4062615" url="https://pl.wikipedia.org/wiki?curid=4062615" title="Dżurków">
Dżurków

 
Dżurków (ukr. Джурків) – wieś na Ukrainie, w obwodzie iwanofrankiwskim, w rejonie kołomyjskim.
We wsi urodził się Władysław Przybysławski (1830–1908), c. k. konserwator zabytków archeologicznych i korespondent c. k. Komisji centralnej dla starożytności na powiaty Bohorodczany, Borszczów, Buczacz, Czortków, Horodenka, Husiatyn, Kołomyja, Kosów, Nadworna, Peczeniżyn, Podhajce, Skałat, Śniatyn, Tłumacz, Trembowla, Zaleszczyki w 1906.

</doc>
<doc id="4062616" url="https://pl.wikipedia.org/wiki?curid=4062616" title="Rasm al-Ahmar (Ukajribat)">
Rasm al-Ahmar (Ukajribat)

Rasm al-Ahmar (arab. رسم الأحمر) – wieś w Syrii, w muhafazie Hama. W 2004 roku liczyła 493 mieszkańców.

</doc>
<doc id="4062619" url="https://pl.wikipedia.org/wiki?curid=4062619" title="Dworiec Sporta w Kryłatskom">
Dworiec Sporta w Kryłatskom



</doc>
<doc id="4062620" url="https://pl.wikipedia.org/wiki?curid=4062620" title="Gwoździec Mały">
Gwoździec Mały

 
Gwoździec Mały (ukr. Малий Гвіздець) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062621" url="https://pl.wikipedia.org/wiki?curid=4062621" title="Ar-Ruwajda (Hama)">
Ar-Ruwajda (Hama)

Ar-Ruwajda (arab. الرويضة) – wieś w Syrii, w muhafazie Hama. W 2004 roku liczyła 266 mieszkańców.

</doc>
<doc id="4062622" url="https://pl.wikipedia.org/wiki?curid=4062622" title="Kościół Narodzenia Najświętszej Maryi Panny w Okrzeszynie">
Kościół Narodzenia Najświętszej Maryi Panny w Okrzeszynie

Kościół Narodzenia Najświętszej Maryi Panny w Okrzeszynie – rzymskokatolicki kościół filialny parafii Świętej Rodziny w Chełmsku Śląskim mieszczący się w Okrzeszynie w diecezji legnickiej.
Historia.
Pierwsza wzmianka o kościele pochodzi z 1352 r. Wybudowany został przez Cystersów z Krzeszowa, początkowo z drewna w 1690 r., a później z kamienia w 1724 r. Świątynia otrzymała tytuł: "Narodzenia Pańskiego". Jest to okazała budowla jednonawowa z pseudotranseptem i prezbiterium. Na osi wieża z zegarem z 1856 r. We wnętrzu oprócz bogatej snycerki, zwraca uwagę ołtarz główny i ambona z XVIII w., kamienna chrzcielnica z 1 poł. XVIII w. gotycki krucyfiks z XIV w.

</doc>
<doc id="4062623" url="https://pl.wikipedia.org/wiki?curid=4062623" title="Laketown (Utah)">
Laketown (Utah)

Laketown – miasto w Stanach Zjednoczonych, w stanie Utah, w hrabstwie Rich.

</doc>
<doc id="4062624" url="https://pl.wikipedia.org/wiki?curid=4062624" title="Gwoździec Stary">
Gwoździec Stary

 
Gwoździec Stary (ukr. Старий Гвіздець) – wieś na Ukrainie, w obwodzie iwanofrankiwskim, w rejonie kołomyjskim.
Historia.
Pod koniec lat 30. XX wieku właścicielem majątku Gwoździec Stary był Józef Horoch.
We wrześniu 1939 stacjonowały tu 211. i 212. eskadry bombowe.

</doc>
<doc id="4062625" url="https://pl.wikipedia.org/wiki?curid=4062625" title="Abu al-Faszafisz">
Abu al-Faszafisz

Abu al-Faszafisz (arab. أبو الفشافيش) – wieś w Syrii, w muhafazie Hama. W 2004 roku liczyła 480 mieszkańców.

</doc>
<doc id="4062628" url="https://pl.wikipedia.org/wiki?curid=4062628" title="Haddadż">
Haddadż

Haddadż (arab. هداج) – wieś w Syrii, w muhafazie Hama. W 2004 roku liczyła 418 mieszkańców.

</doc>
<doc id="4062629" url="https://pl.wikipedia.org/wiki?curid=4062629" title="Halban (Hama)">
Halban (Hama)



</doc>
<doc id="4062630" url="https://pl.wikipedia.org/wiki?curid=4062630" title="Fatowce">
Fatowce

 
Fatowce (ukr. Фатовець) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062632" url="https://pl.wikipedia.org/wiki?curid=4062632" title="Gwoździec Stary (Ukraina)">
Gwoździec Stary (Ukraina)



</doc>
<doc id="4062633" url="https://pl.wikipedia.org/wiki?curid=4062633" title="Gwoździec Mały (Ukraina)">
Gwoździec Mały (Ukraina)



</doc>
<doc id="4062634" url="https://pl.wikipedia.org/wiki?curid=4062634" title="Kuban (raper)">
Kuban (raper)

Kuban, właściwie Jakub Kiełbiński (ur. 4 lutego 1993 w Opocznie) – znany również jako Kubano – polski raper. Współpracował z takimi wykonawcami jak: Kuba Knap, Quebonafide, Dwa Sławy czy Smolasty.
Życiorys.
Debiutował już przed 2012 utworami na SoundCloud, potem nie rezygnował ze swojej koncepcji i wrzucał dalej w sieć luźne kawałki co zaowocowało, że w 2013 wziął udział w 3 edycji akcji „Młode wilki Popkiller”, która przyniosła mu sporą rozpoznawalność, a jego utwór „Nie ma jak” nagrany na potrzeby akcji został bardzo gorąco przyjęty co spowodowało, że nakręcono do niego teledysk wyreżyserowany przez Piotra Zajączkowskiego. W 2014 wypuścił mixtape „Co za mixtape”, który promowały teledyski do utworów „DOBzI LUDZIE”, „Myślałby kto”, "„Brednie”" oraz „W moim świecie”. Mixtape zyskał bardzo dużą popularność, uzyskując miliony wyświetleń na wielu utworach. Po wydaniu „Co za mixtape” Kuban pojawiał się wiele razy na featuringach, szczególną popularność zyskały „Żadnych zmartwień” Quebonafide z gościnnym udziałem Kiełbińskiego i Kuby Knapa, utwór Essexa pt. „Mała Mi”, oraz DJa Paszy pt. „Ta Dama”, do których teledyski pojawiły się na kanale rapera. W 2016 raper zapowiedział legalny debiut, do którego pojawił się pierwszy singiel pt. „Było, nie minęło”, później zaczęły pojawiać się kolejne utwory promujące materiał, odpowiednio „Jak gdyby nic”, „Jak na ironię”, „Flatera” oraz „Mamy swoje za uszami”, które były przeplatane luźnymi utworami. Ostatecznie legalny debiut Kubana o nazwie „Myślisz jeszcze?” ukazał się 7 kwietnia 2017 roku nakładem wytwórni Dobzi Ludzie debiutując na 3 miejscu oficjalnej listy sprzedaży OLiS.
Single.
Występy gościnne 

</doc>
<doc id="4062635" url="https://pl.wikipedia.org/wiki?curid=4062635" title="Głęboka (obwód iwanofrankiwski)">
Głęboka (obwód iwanofrankiwski)

 
Głęboka (ukr. Глибока) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062636" url="https://pl.wikipedia.org/wiki?curid=4062636" title="Aleksander Cybulski (żołnierz)">
Aleksander Cybulski (żołnierz)

Aleksander Antoni Cybulski (ur. 23 maja 1895 w Żarkach na Lubelszczyźnie, zm. wiosną 1940 w Katyniu) – major lekarz Wojska Polskiego, doktor nauk medycznych, ofiara zbrodni katyńskiej.
Życiorys.
Urodził się w rodzinie Michała i Anastazji z Dobrowolskich. Absolwent Szkoły Realnej Zrzeszenia Nauczycieli im. Hetmana Jana Zamoyskiego w Lublinie (1917) i Wydziału Lekarskiego Uniwersytetu Warszawskiego (1926). W latach 1915–1918 w Polskiej Organizacji Wojskowej. Od 1918 w Wojsku Polskim. Skierowany do 19 pułku ułanów. Podporucznikiem mianowany w 1919. Po ukończeniu oficerskiego kursu gospodarczego przeniesiony do Wojskowego Urzędu Gospodarczego w Dęblinie. Od lipca 1920 lekarz 12 pułku ułanów. Następnie służy w Stacji Sanitarnej Dworca Gdańskiego w Warszawie. W marcu 1921 skierowany przez Oddział II Sztabu Głównego na Górny Śląsk, brał udział w akcji plebiscytowej. W październiku 1921 odkomenderowany w celu ukończenia studiów.
W okresie międzywojennym pozostał w wojsku. Awansował do stopnia porucznika w 1922 (starszeństwo z dniem 1 czerwca 1919 i 92 lokatą w korpusie służby sanitarnej). W 1923 był kadrze II Batalionu Sanitarnego. Służył jako nadetatowy podlekarz w 8 pułku piechoty (odkomenderowany na studia na Uniwersytecie Warszawskim) a następnie w 7 pułku piechoty. W 1926 był młodszym ordynatorem Szpitala Wojskowego w Modlinie. Ukończył jednoroczny kurs w szkole higieny. 12 kwietnia 1927 roku został mianowany kapitanem ze starszeństwem z dniem 1 stycznia 1927 i 26. lokatą w korpusie oficerów sanitarnych. Do 1928 wykładowca w Szkole Podchorążych Sanitarnych. W latach 1928–1934 wykładowca a następnie (1934) kierownik naukowy Oddziału Higieny Szpitala Szkolnego Centrum Wyszkolenia Sanitarnego. Publikował artykuły w literaturze fachowej na temat problemów służby zdrowia w Wojsku Polskim. Opracował szczegółową analizę dotyczącą KOP: "Stan zdrowotny Korpusu Ochrony Pogranicza w latach 1925–1931". W marcu 1939, w stopniu majora, w dalszym ciągu pełnił służbę w Centrum Wyszkolenia Sanitarnego na stanowisku zastępcy kierownika naukowego oddziału higieny wojennej Szpitala Szkolnego.
W kampanii wrześniowej ewakuowany z CWSan. na wschód, wzięty do niewoli przez Sowietów, osadzony w Kozielsku. Figuruje na liście jeńców Kozielska z dnia 4.03.1940. 28 kwietnia 1940 przekazany do dyspozycji naczelnika smoleńskiego obwodu NKWD, lista wywózkowa 052/4 z 27.04.1940 poz. 102, nr akt 2868. Został zamordowany 30 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 22.05.1943, figuruje na liście AM-238-2705 i liście Komisji Technicznej PCK pod numerem 2705. W Archiwum dr Robla nazwisko Cybulskiego jest w spisie sporządzonym w kalendarzyku przez współjeńca Łukasza Zwierkowskiego (pakiet 03-04) oraz w kalendarzyku znalezionym przy szczątkach Floriana Nowakowskiego.
Życie prywatne.
Żonaty z Haliną Karozo, miał synów Zbigniewa i Janusza.

</doc>
<doc id="4062637" url="https://pl.wikipedia.org/wiki?curid=4062637" title="Dżubb Dakila">
Dżubb Dakila



</doc>
<doc id="4062638" url="https://pl.wikipedia.org/wiki?curid=4062638" title="Dakila">
Dakila



</doc>
<doc id="4062640" url="https://pl.wikipedia.org/wiki?curid=4062640" title="Herriman">
Herriman

Herriman – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062643" url="https://pl.wikipedia.org/wiki?curid=4062643" title="Gody-Dobrowódka">
Gody-Dobrowódka

 
Gody-Dobrowódka (ukr. Годи-Добровідка) – wieś na Ukrainie, w obwodzie iwanofrankiwskim, w rejonie kołomyjskim.
Składa się z dawniej samodzielnycj wsi Gody i Dobrowódka.
Znajduje się tu powstała w XIX w. stacja kolejowa Gody-Turka, położona na linii Lwów – Czerniowce.

</doc>
<doc id="4062644" url="https://pl.wikipedia.org/wiki?curid=4062644" title="Hadadż">
Hadadż



</doc>
<doc id="4062646" url="https://pl.wikipedia.org/wiki?curid=4062646" title="Gody Dobrowódka">
Gody Dobrowódka



</doc>
<doc id="4062647" url="https://pl.wikipedia.org/wiki?curid=4062647" title="Holladay">
Holladay

Holladay – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062648" url="https://pl.wikipedia.org/wiki?curid=4062648" title="Głęboka (rejon kołomyjski)">
Głęboka (rejon kołomyjski)



</doc>
<doc id="4062649" url="https://pl.wikipedia.org/wiki?curid=4062649" title="Puchar Pokoju i Przyjaźni 1987">
Puchar Pokoju i Przyjaźni 1987

Sezon 1987 Pucharu Pokoju i Przyjaźni – dwudziesty piąty sezon Pucharu Pokoju i Przyjaźni.
Mistrzostwo wśród samochodów turystycznych wywalczyli Petr Bold i drużyna ZSRR, a wśród samochodów wyścigowych Toomas Napa i drużyna ZSRR.
Kalendarz wyścigów.
"Źródło: puru.de"

</doc>
<doc id="4062654" url="https://pl.wikipedia.org/wiki?curid=4062654" title="Haniów">
Haniów

 
Haniów (ukr. Ганнів) – wieś na Ukrainie, w obwodzie iwanofrankiwskim, w rejonie kołomyjskim, położona na prawym brzegu rzeki Cuculin, prawym dopływie Prutu.

</doc>
<doc id="4062655" url="https://pl.wikipedia.org/wiki?curid=4062655" title="South Jordan">
South Jordan

South Jordan – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062657" url="https://pl.wikipedia.org/wiki?curid=4062657" title="Yui Ohashi">
Yui Ohashi



</doc>
<doc id="4062658" url="https://pl.wikipedia.org/wiki?curid=4062658" title="Galvarino">
Galvarino

Galvarino (zm. 30 listopada 1557) – wojownik z plemienia Mapuczy, który walczył przeciwko Hiszpanom w czasie wojen z Araukanami.
Walka przeciwko Hiszpanom.
Galvarino pochodził z plemienia Mapuczy zamieszkującego tereny dzisiejszego Chile. Wojownik brał udział w bitwie pod Lagunillas, która odbyła się 8 listopada 1557 roku. Hiszpanie, wspomagani przez wcielonych do swojej armii 4000 Indian, wygrali bitwę. W wyniku walki zginęło 300 Mapuczy, a 150 wzięto do niewoli. Galvarino został pojmany. Hiszpanie chcieli przestraszyć Indian, dlatego wziętym do niewoli Indianom poobcinali nosy oraz dłonie. Galvarino stracił obie dłonie. Po powrocie do swojego plemienia Galvarino namówił wodza, aby zaatakować wroga. Indianie postanowili zawalczyć z Europejczykami. Mężczyzna przywiązał sobie do rąk noże i stanął na czele jednej z atakujących grup. 30 listopada 1557 roku odbyła się bitwa pod Millaraupe. Wojskami Mapuczy dowodził Caupolican, a konkwistadorami Garcia Hurtado de Mendoza. Galvarino zabił 30 Hiszpanów. Udało mu się dostać do jednego z hiszpańskich generałów i za pomocą noży pozbawił go życia. Mimo przewagi liczebnej Indianie przegrali bitwę. Zginęło ponad 3000 Indian, a 800 trafiło do niewoli. Galvarino został pojmany. Hiszpanie byli pod wrażeniem waleczności mężczyzny, dlatego zaproponowali mu wolność. Galvarino miał powiedzieć, że jeśli Hiszpanie go puszczą, to zagryzie ich na śmierć, więc konkwistadorzy dokonali jego egzekucji. Zgodnie z popularną wersją wydarzeń rzucili wojownika psom na pożarcie, jednak Alonso de Ercilla y Zúñiga twierdzi w swoim eposie Araukana, iż Galvarino został powieszony. Plemię Mapuczy zostało podbite dopiero w 1881 roku przez chilijską armię

</doc>
<doc id="4062659" url="https://pl.wikipedia.org/wiki?curid=4062659" title="Muhammetkalij Abulgazjew">
Muhammetkalij Abulgazjew



</doc>
<doc id="4062660" url="https://pl.wikipedia.org/wiki?curid=4062660" title="Droga międzynarodowa T8">
Droga międzynarodowa T8

Droga międzynarodowa T8 – byłe oznaczenie drogi w Polsce, prowadzącej od Pniew przez Kwilcz i Gorzyń do Skwierzyny. Znajdowała się w województwach gorzowskim i poznańskim.
Droga T8 stanowiła połączenie drogi międzynarodowej E8 z drogą międzynarodową E14. Istniała od II połowy lat 60. do lat 80. XX wieku. Została wyodrębniona z przebiegu dawnej drogi państwowej nr 17. Oznaczenie T8 zostało zniesione wraz z reformą sieci drogowej w lutym 1986 roku. Od tamtej pory śladem dawnej trasy biegnie droga krajowa nr 24.

</doc>
<doc id="4062663" url="https://pl.wikipedia.org/wiki?curid=4062663" title="Wojciech Gąssowski (lektor)">
Wojciech Gąssowski (lektor)

Wojciech Krzysztof Gąssowski (ur. 7 kwietnia 1939 roku w Kielcach) – polski lektor, spiker oraz dziennikarz i komentator dokumentu filmowego. Wieloletni współpracownik Polskiego Radia i jego były Pełnomocnik Zarządu. Członek komisji do spraw Karty Mikrofonowej Polskiego Radia oraz laureat „Złotego Mikrofonu”.
Wykładowca retoryki, techniki i estetyki żywego słowa. Działacz Klubu Publicystyki Kulturalnej Stowarzyszenia Dziennikarzy Polskich. Varsavianista i autor wielu opracowań i scenariuszy o Warszawie.

</doc>
<doc id="4062664" url="https://pl.wikipedia.org/wiki?curid=4062664" title="Dżogorku Kengesz">
Dżogorku Kengesz



</doc>
<doc id="4062666" url="https://pl.wikipedia.org/wiki?curid=4062666" title="South Salt Lake">
South Salt Lake

South Salt Lake – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062667" url="https://pl.wikipedia.org/wiki?curid=4062667" title="Wardan Israelan">
Wardan Israelan



</doc>
<doc id="4062668" url="https://pl.wikipedia.org/wiki?curid=4062668" title="Bluffdale (Utah)">
Bluffdale (Utah)

Bluffdale – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062670" url="https://pl.wikipedia.org/wiki?curid=4062670" title="Raghu Raj Onta">
Raghu Raj Onta

Raghu Raj Onta (ur. 16 sierpnia 1952) – nepalski lekkoatleta (sprinter), olimpijczyk.
Brał udział w Letnich Igrzyskach Olimpijskich 1980 w Moskwie. Wystąpił w eliminacyjnym biegu na 100 metrów, w którym zajął ostatnie 7. miejsce (z czasem 11,61 s). Gorsze czasy w eliminacjach mieli jedynie Soutsakhone Somninhom z Laosu i José Luis Elias z Peru.
Rekord życiowy w biegu na 100 metrów – 11,0 s (1980).

</doc>
<doc id="4062674" url="https://pl.wikipedia.org/wiki?curid=4062674" title="Jewhen Bułanczyk">
Jewhen Bułanczyk

Jewhen Nikitycz Bułanczyk (ukr. Євген Нікітич Буланчик, ros. Евгений Никитович Буланчик, ur. 3 kwietnia 1922 w Gorłówce, zm. 17 listopada 1995 w Kijowie) – ukraiński lekkoatleta startujący w barwach ZSRR, płotkarz, mistrz Europy z 1954.
Specjalizował się w biegu na 110 metrów przez płotki. Zajął 6. miejsce w finale tej konkurencji na mistrzostwach Europy w 1950 w Brukseli.
Na igrzyskach olimpijskich w 1952 w Helsinkach zajął w tej konkurencji 4. miejsce. Zwyciężył w niej na mistrzostwach Europy w 1954 w Bernie.
Trzykrotnie poprawiał rekord ZSRR na 110 metrów przez płotki, doprowadzając go do wyniku 14,1 s (21 września 1952 w Stalinabadzie).
Był mistrzem ZSRR w biegu na 110 metrów przez płotki w latach 1948-1955.
Po zakończeniu kariery zawodniczej był trenerem biegów płotkarskich.

</doc>
<doc id="4062675" url="https://pl.wikipedia.org/wiki?curid=4062675" title="Brian Benben">
Brian Benben

Brian Edward Benben (ur. 18 czerwca 1956 w Winchester) – amerykański aktor telewizyjny, teatralny i filmowy.
Życiorys.
Urodził się w Winchester w stanie Wirginia jako syn Glorii Patricii (z domu Coffman) i Petera Michaela Benbena Seniora, producenta handlowego. Jego dziadkowie ze strony ojca, Edward Benben i Agnes Kozyra, byli Polakami. Uczęszczał do szkoły średniej w Marlboro, a następnie przez dwa lata studiował w Ulster County Community College w Stone Ridge.
Już w wieku 17 lat zaczął występować w teatrach off-off-broadwayowskich. W 1983 zadebiutował na Broadwayu w przedstawieniu "Slab Boys" u boku Kevina Bacona, Seana Penna, Vala Kilmera i Jackiego Earle’a Haleya. 
Zagrał postać Michaela Laskera w miniserialu NBC "Kroniki gangsterskie" ("The Gangster Chronicles", 1981) w reżyserii Richarda Sarafiana z Michaelem Nourim (Lucky Luciano) i Joe Pennym (Bugsy Siegel). Regularnie występował jako doktor Mark Doyle w krótkotrwałym serialu medycznym CBS "Kay O'Brien" (1986), ale jego przełomową rolą była postać rozwiedzionego redaktora książek Martina Tuppera w sitcomie HBO "Życie jak sen" ("Dream On", 1990-1996), za którą w 1993 zdobył nagrodę CableACE Awards w kategorii „Aktor w serialu komediowym”, ponadto był do niej nominowany w 1994, 1995 i 1996. W dokumentalnym dramacie historycznym "Conspiracy: The Trial of the Chicago 8" (1987) zagrał radykalnego w latach 60. działacza społecznego i politycznego, pisarza i polityka Toma Haydena. Jego sitcom z wiadomościami telewizyjnymi "The Brian Benben Show" (1998) trwał tylko osiem odcinków.
Ponadto występował gościnnie w serialach takich jak: "Opowieści z ciemnej strony" (1986), "Matlock" (1988), "Mistrzowie horroru" (2005), "Grace i Frankie" (2015) i "Roadies" (2016).
Życie prywatne.
8 sierpnia 1986 ożenił się z aktorką Madeleine Stowe, mają córkę May Theodorę (ur. 1996). 
Prowadzi farmę hodowlaną niedaleko Fredericksburgu w Teksasie.

</doc>
<doc id="4062676" url="https://pl.wikipedia.org/wiki?curid=4062676" title="Hruszów (obwód iwanofrankiwski)">
Hruszów (obwód iwanofrankiwski)

 
Hruszów (ukr. Грушів) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062679" url="https://pl.wikipedia.org/wiki?curid=4062679" title="Anna Oziero">
Anna Oziero

Anna Oziero (ur. 5 lipca 1984) – polska judoczka.
Była zawodniczka klubów: KSJ Gwardia Koszalin (1998-2000), KJ Samuraj Koszalin (2000-2011). Trzykrotna brązowa medalistka mistrzostw Polski seniorek (2008 - kat. ponad 78 kg, 2009 - kat. do 78 i kat. open). Ponadto m.in. młodzieżowa mistrzyni Polski 2006 oraz wicemistrzyni Polski juniorek 2003.

</doc>
<doc id="4062683" url="https://pl.wikipedia.org/wiki?curid=4062683" title="Hanniw">
Hanniw



</doc>
<doc id="4062685" url="https://pl.wikipedia.org/wiki?curid=4062685" title="Hannów (obwód iwanofrankiwski)">
Hannów (obwód iwanofrankiwski)



</doc>
<doc id="4062686" url="https://pl.wikipedia.org/wiki?curid=4062686" title="Linia kolejowa Malhowice – Chyrów">
Linia kolejowa Malhowice – Chyrów

Linia kolejowa Malhowice – Chyrów – linia kolejowa na zachodniej Ukrainie, w obwodzie lwowskim, łącząca stację Chyrów ze stacją Niżankowice i prowadząca dalej do granicy z Polską, za którą znajduje się przystanek osobowy Malhowice.
Linia stanowi kontynuację polskiej linii nr 102 po stronie ukraińskiej i jest częścią ciągu Przemyśl Główny–Malhowice–Niżankowice–Chyrów–Krościenko–Sanok, po którym prowadzony był rozkładowy ruch pociągów. Powstała od maja do grudnia 1872 r. jako "Pierwsza Węgiersko-Galicyjska Kolej Żelazna" zwana magistralą transkarpacką i łączyła Przemyśl przez Zagórz i Łupków z Budapesztem.
Przed II wojną światową znajdowała się w Polsce, po zmianie granic ruch nie został zawieszony. Na radzieckim odcinku trasy zastosowano splot toru normalnego z szerokim, dzięki czemu przejazd polskich pociągów odbywał się bez konieczności zmiany wózków. Polskie pociągi dalekobieżne na terenie ZSRR traktowano jako tranzytowe. Składy były niedostępne dla radzieckich podróżnych, polscy pasażerowie nie mieli możliwości wysiadania, a nawet otwierania okien, zaś pociągi jechały pod eskortą. Przejazd pociągiem był jedną z atrakcji wyjazdu w Bieszczady.
W trakcie przygotowywania wymiany terytoriów z 1951 roku planowano, by cała linia Przemyśl–Zagórz znalazła się na terytorium Polski, jednak Związek Radziecki zażądał dopłaty w złocie, której Polska odmówiła.
Ruch pasażerski na linii odbywał się do 1994 roku i obejmował m.in. pociąg pośpieszny Warszawa–Zagórz. W kolejnym roku linia została wyremontowana, zastosowano podkłady umożliwiające zainstalowanie splotu torów, jednak szyn dla europejskiego rozstawu nie zainstalowano. Równocześnie druga część transgranicznego połączenia, tj. linia Sanok–Chyrów pozostawała czynna do 2010 roku. W 2013 roku na linii realizowano prace rozbiórkowe, w ramach których rozbierano częściowo tor o rozstawie 1435 mm. Od 2016 roku prowadzone były prace przygotowawcze do otwarcia kolejowego przejścia granicznego w Malhowicach. Jesienią tego samego roku aktywiści i kolejarze wykonali prace w celu oczyszczenia nieprzejezdnego szlaku.
W lutym 2023 roku zakończono trwającą prawie rok odbudowę i remont linii. Ponownie na linii położono tor ze splotem umożliwiającym kursowanie pociągów o rozstawie osi 1520 i 1435 mm. Ukraińska linia została połączona z polską linią nr 102, wybudowaną bez splotu, jedynie w rozstawie 1435 mm, której remont zakończył się we wrześniu 2022 roku. Jednocześnie w lutym 2023 roku oddano do użytku wyremontowaną linię kolejową Sambor–Starzawa.
W przypadku reaktywacji ruchu z Przemyśla Głównego do Ustrzyk Dolnych byłaby to jedyna linia kolejowa łącząca dwa miasta Unii Europejskiej przez terytorium leżące poza Unią.

</doc>
<doc id="4062687" url="https://pl.wikipedia.org/wiki?curid=4062687" title="SS-Gutsbezirk Truppenübungsplatz Heidelager">
SS-Gutsbezirk Truppenübungsplatz Heidelager

SS-Gutsbezirk Truppenübungsplatz Heidelager (pol. "Dobra Ziemskie SS – Poligon Puszczański") – dawna jednostka administracyjna (na równi z gminą wiejską) funkcjonująca na obszarze Landkreis Debica (dystrykt krakowski, Generalne Gubernatorstwo) w latach 1940–1944 pod okupacją niemiecką w Polsce. Siedzibą obszaru był Pustków.
Jednostka powstała dla potrzeb administracji hitlerowskiego obozu pracy Pustków (działającego od jesieni 1941) i poligonu wojskowego (działającego od 1 października 1940). Poligon wielokrotnie zmieniał nazwę. W fazie planowania (1939–40) nazywał się „Ostpolen”, w fazie budowy (czerwiec 1940-marzec 1943) – SS „Dębica”, a od 15 marca 1943 – SS „Heidelager”.
SS-Gutsbezirk Truppenübungsplatz Heidelager powstał z części 8 gmin (w tym 2 zniesionych), obejmujących w całości lub częściowo 38 wsi:
Wszystkie dotychczasowe wsie (lub ich części), które weszły w skład jednostki, zostały formalnie zniesione, a wiele z nich zostało zrównanych z ziemią.
Pod względem powierzchni była to trzecia (po gminie Górno i Heeresgutsbezirk Truppenübungsplatz Süd Dęba) jednostka w dystrykcie krakowskim.1 marca 1943 liczyła 13669 mieszkańców.
Jednostkę zniesiono latem 1944, kiedy to teren został opuszczony przed zbliżającymi się wojskami radzieckimi.
22 sierpnia 1944, na mocy dekretu PKWN, podział administracyjny Polski został odtworzony według stanu z 1939.

</doc>
<doc id="4062690" url="https://pl.wikipedia.org/wiki?curid=4062690" title="Iwanowce (obwód iwanofrankiwski)">
Iwanowce (obwód iwanofrankiwski)

 
Iwanowce (ukr. Іванівці) – wieś na Ukrainie, w obwodzie iwanofrankiwskim, w rejonie kołomyjskim.
Znajduje tu się przystanek kolejowy Iwanowce, położony na linii Kołomyja – Delatyn.

</doc>
<doc id="4062691" url="https://pl.wikipedia.org/wiki?curid=4062691" title="MUX-R3">
MUX-R3



</doc>
<doc id="4062693" url="https://pl.wikipedia.org/wiki?curid=4062693" title="Paulina Rozwadowska">
Paulina Rozwadowska

Paulina Rozwadowska (ur. 20 czerwca 1989 w Sopronie) – polska koszykarka występująca na pozycjach silnej skrzydłowej lub środkowej, reprezentantka Polski.

</doc>
<doc id="4062694" url="https://pl.wikipedia.org/wiki?curid=4062694" title="Jasienki">
Jasienki

Jasienki (ukr. Ясінки) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062696" url="https://pl.wikipedia.org/wiki?curid=4062696" title="Hruszów (obwód iwanofrankowski)">
Hruszów (obwód iwanofrankowski)



</doc>
<doc id="4062697" url="https://pl.wikipedia.org/wiki?curid=4062697" title="Iwankowce (obwód iwanofrankowski)">
Iwankowce (obwód iwanofrankowski)



</doc>
<doc id="4062698" url="https://pl.wikipedia.org/wiki?curid=4062698" title="Kościół św. Józefa Oblubieńca Najświętszej Maryi Panny w Przedwojowie">
Kościół św. Józefa Oblubieńca Najświętszej Maryi Panny w Przedwojowie

Kościół św. Józefa Oblubieńca Najświętszej Maryi Panny w Przedwojowie – rzymskokatolicki kościół filialny parafii Matki Bożej Różańcowej w Kamiennej Górze mieszczący się w Przedwojowie w diecezji legnickiej.
Historia.
Zachowana budowla to część prezbiterialna większego założenia zbudowana w 1693 r. Jest to budowla salowa, dwuprzęsłowa z wielobocznie zamkniętym i niewydzielonym prezbiterium. Elewacje dzielone pilastrami, fronton ze skromnym portalem kamiennym, okna zamknięte półkoliście w opaskach z tynku. Wewnątrz świątyni zachowały się m.in. drewniana empora, polichromowany ołtarz, obrazy olejne oraz polichromowane figury. Ponad kalenicą dachu wznosi się ośmioboczna sygnaturka z ostrosłupowym nakryciem. 
We wnętrzu kościoła zachowały się m.in.: ołtarz główny, barokowy z XVIII w., rzeźby drewniane, polichromowane: Matka Boża z Dzieciątkiem, św. Anna, św. biskup (?). Obraz olejny na płótnie, św. Józefa z XVIII w., kielich mszalny, srebrny - pozłacany z XIX w., monstrancja srebrna z XIX w., a także 4 lichtarze mosiężne z początku XX w..
Kościół restaurowany w latach 1904, 1973, 1998. W 2018 r. wymieniono pokrycie dachu kościoła.

</doc>
<doc id="4062700" url="https://pl.wikipedia.org/wiki?curid=4062700" title="Riverton (Utah)">
Riverton (Utah)

Riverton – miasto w Stanach Zjednoczonych, w stanie Utah, w hrabstwie Salt Lake.

</doc>
<doc id="4062701" url="https://pl.wikipedia.org/wiki?curid=4062701" title="Magdalena Kozioł">
Magdalena Kozioł

Magdalena Kozioł (ur. 14 września 1981) – polska judoczka.
Była zawodniczka klubów: WTJ Satori Wodzisław Śląski (1994–2001), KS AZS AWFiS Gdańsk (2002-2009). Trzykrotna medalistka zawodów Pucharu Świata seniorek (Sofia 2002 – brąz, Praga 2003 – brąz, Mińsk 2003 – srebro). Wicemistrzyni Europy juniorek 2000. Brązowa medalistka zawodów Pucharu Europy w Londynie 2009. Dwukrotna wicemistrzyni świata policji 2008 (w kat. ponad 78 kg i open). Szesnastokrotna medalistka mistrzostw Polski seniorek: złota w 2001 w kategorii powyżej 78 kg, czterokrotna srebrna w kategorii open (2001, 2003, 2004, 2008) oraz jedenastokrotna brązowa (2002 – pow. 78 kg i open, 2003, 2004 i 2005 – pow. 78 kg, 2006 i 2007 – pow. 78 kg i open, 2008 i 2009 – pow. 78 kg). Młodzieżowa mistrzyni Polski 2001 oraz trzykrotna mistrzyni Polski juniorek (1999, 2000, 2001).

</doc>
<doc id="4062703" url="https://pl.wikipedia.org/wiki?curid=4062703" title="Czeremchów (obwód iwanofrankowski)">
Czeremchów (obwód iwanofrankowski)



</doc>
<doc id="4062704" url="https://pl.wikipedia.org/wiki?curid=4062704" title="Beremiany (obwód iwanofrankowski)">
Beremiany (obwód iwanofrankowski)



</doc>
<doc id="4062705" url="https://pl.wikipedia.org/wiki?curid=4062705" title="Zofia Schleyen">
Zofia Schleyen



</doc>
<doc id="4062706" url="https://pl.wikipedia.org/wiki?curid=4062706" title="Mieczysław Edgar Schleyen">
Mieczysław Edgar Schleyen



</doc>
<doc id="4062707" url="https://pl.wikipedia.org/wiki?curid=4062707" title="Heeresgutsbezirk Truppenübungsplatz Süd Dęba">
Heeresgutsbezirk Truppenübungsplatz Süd Dęba

Heeresgutsbezirk Truppenübungsplatz Süd Dęba (pol. "Wojskowe Dobra Ziemskie – Poligon Wehrmachtu Dęba-Południe") – dawna jednostka administracyjna (na równi z gminą wiejską) funkcjonująca na obszarze Landkreis Debica (dystrykt krakowski, Generalne Gubernatorstwo) w latach 1940–1944 pod okupacją niemiecką w Polsce. Siedzibą obszaru była Dęba (dawna wieś, obecnie w granicach miasta Nowa Dęba).
Jednostka powstała 1 lipca 1943 dla potrzeb administracji hitlerowskiego poligonu wojskowego w Dębie, także nazywanym "Truppenübungsplatz Mielec" (poligonem mieleckim).
Heeresgutsbezirk Truppenübungsplatz Süd Dęba powstał z części 11 gmin (w tym 4 zniesionych), obejmując w całości lub częściowo 47 wsi:
Wszystkie dotychczasowe wsie (lub ich części), które weszły w skład jednostki, zostały formalnie zniesione, a wiele z nich zostało zrównanych z ziemią.
Obejmując kilkaset km2, była to pod względem powierzchni druga (po gminie Górno a przed SS-Gutsbezirk Truppenübungsplatz Heidelager) jednostka w dystrykcie krakowskim.1 marca 1943 liczyła 30.451 mieszkańców.
Jednostkę zniesiono latem 1944, kiedy to teren został opuszczony przed zbliżającymi się wojskami radzieckimi.
22 sierpnia 1944, na mocy dekretu PKWN, podział administracyjny Polski został odtworzony według stanu z 1939.
Obecnie na terenie byłego poligonu znajduje się Ośrodek Szkolenia Poligonowego Wojsk Lądowych Nowa Dęba.

</doc>
<doc id="4062709" url="https://pl.wikipedia.org/wiki?curid=4062709" title="Czerwony terror">
Czerwony terror

Czerwony terror (ros. красный террор) – okres nasilonych represji i masowego terroru politycznego stosowanego przez bolszewików w Rosyjskiej FSRR w latach 1918–1922.
Bolszewicy posługiwali się terrorem i prześladowaniami od momentu objęcia władzy w wyniku rewolucji październikowej 1917, jednak masowego charakteru i szczególnego nasilenia nabrał on na początku września 1918. „Czerwony terror” oficjalnie wprowadzono specjalnym dekretem Rady Komisarzy Ludowych RFSRR z 5 września 1918. Miało to związek z dokonanym 30 sierpnia 1918 nieudanym zamachem na Lenina i zabiciem przez lewicowego eserowca szefa Czeki w Piotrogrodzie Moisieja Urickiego. Odtąd organy Czeki mogły stosować terror, w tym zasadę odpowiedzialności zbiorowej, na niespotykaną wcześniej skalę. W odpowiedzi na zabicie Urickiego bolszewicy zamordowali w Piotrogrodzie 500 osób, a w odwecie za zamach na Lenina – 600 osób w Moskwie. Zastępca szefa Czeki Feliksa Dzierżyńskiego, Mārtiņš Lācis, skierował do czekistów następujące instrukcje postępowania z wrogami władzy bolszewickiej (zawarte w piśmie „Krasnyj Terror”, czyli „Czerwony Terror”): W tym samym czasie Dzierżyński i jego drugi zastępca Jēkabs Peterss rozkazali czekistom: Grigorij Zinowjew na spotkaniu przywódców bolszewickich we wrześniu 1918 stwierdził: Lew Trocki 17 grudnia 1917 zwracając się do kadetów stwierdził: 
Do końca września 1918 w Moskwie zamordowano kilkaset osób, w tym dwóch byłych carskich ministrów, w Piotrogrodzie wykonano prawie 1300 egzekucji, a w Kronsztadzie w ciągu zaledwie jednej nocy zastrzelono 400 żołnierzy i cywilów. Za zastrzelenie jednego członka brygady aprowizacyjnej rekwirującej zboże rolnikom, funkcjonariusze Czeki zabili 152 osoby. Od lutego do czerwca 1919 w Charkowie bolszewicy przeprowadzili od 2 do 3 tysięcy egzekucji, w styczniu 1920 w Rostowie nad Donem około tysiąca, w Odessie od maja do sierpnia 1919 – 2,2 tysiąca, a od lutego 1920 do lutego 1921 od 1,5 do 3 tysięcy. W Kijowie od lutego do sierpnia 1919 czekiści zabili co najmniej 3 tysiące osób, od sierpnia 1920 do lutego 1921 w Jekaterynodarze co najmniej 3 tysiące, a w Armawirze od sierpnia do października 1920 – od 2 do 3 tysięcy. Po zajęciu Krymu przez bolszewików Béla Kun i Rozalija Ziemlaczka kierowali masowymi egzekucjami białogwardzistów i ich zwolenników. Po zdławieniu chłopskiego powstania tambowskiego (1920–1921) kilkadziesiąt tysięcy osób – uczestników tego powstania oraz ich rodzin mieszkających w guberni tambowskiej – zostało straconych, uwięzionych lub deportowanych. Czeka krwawo rozprawiała się również ze strajkującymi robotnikami. Ogólna liczba ofiar śmiertelnych „czerwonego terroru” z lat 1918–1922 obliczana jest na między 50 tysięcy a 1,7 miliona.
Określenie „czerwony terror” jest też stosowane wobec zbrodni popełnionych przez komunistów podczas wojny domowej w Hiszpanii (1936–1939), a także wobec zbrodni popełnionych przez władze Węgierskiej Republiki Rad w 1919 oraz rządów Mengystu Hajle Marjama w Etiopii 1977–1991.

</doc>
<doc id="4062710" url="https://pl.wikipedia.org/wiki?curid=4062710" title="Mukunda Hari Shrestha">
Mukunda Hari Shrestha

Mukunda Hari Shrestha (ur. 14 grudnia 1955) – nepalski lekkoatleta (maratończyk), olimpijczyk.
Brał udział w Letnich Igrzyskach Olimpijskich 1980 w Moskwie. Wystąpił w biegu maratońskim, w którym zajął 45. miejsce z czasem 2:38:52 (53 zawodników ukończyło bieg).
W latach 1979–1982 Shrestha był czterokrotnym mistrzem Nepalu w maratonie. Na mistrzostwach w 1981 roku ustanowił swój rekord życiowy.
Służył w nepalskiej armii. Jest sekretarzem w Nepal Olympian Association.
Rekord życiowy w biegu maratońskim – 2:27:08 (1981).

</doc>
<doc id="4062712" url="https://pl.wikipedia.org/wiki?curid=4062712" title="Blanding">
Blanding

Blanding – miasto w Stanach Zjednoczonych, w stanie Utah, w hrabstwie San Juan.

</doc>
<doc id="4062713" url="https://pl.wikipedia.org/wiki?curid=4062713" title="Maciej Sieczkowski">
Maciej Sieczkowski

Maciej Jan Sieczkowski (ur. 1952) – polski polityk, pedagog, urzędnik i analityk medyczny, I wicewojewoda mazowiecki w latach 2001–2006.
Życiorys.
Ukończył medyczne studium zawodowe i Wydział Pedagogiczny Uniwersytetu Warszawskiego. Pracował jako analityk medyczny, a także jako pedagog i dyrektor szkoły podstawowej na warszawskim Ursynowie. Sprawował później funkcje naczelnika ursynowskiego wydziału oświaty oraz wizytatora Kuratorium Oświaty. Zatrudniono go także jako specjalistę do spraw doskonalenia zawodowego nauczycieli w mazowieckim Urzędzie Marszałkowskim.
Związał się politycznie z Unią Pracy, został przewodniczącym jej rady wojewódzkiej i wiceprzewodniczącym rady krajowej. W 1997 bez powodzenia ubiegał się o mandat posła na Sejm w okręgu warszawskim. Z ramienia tej partii objął stanowisko pierwszego wicewojewody mazowieckiego z dniem 8 listopada 2001 u boku Leszka Mizielińskiego (odpowiadał m.in. za politykę społeczną, geodezję i nieruchomości oraz integrację europejską). W 2005 roku jako członek UP bezskutecznie starał się o mandat poselski z ramienia SdPL. 10 stycznia 2006 zakończył pełnienie funkcji. We wrześniu 2006 odszedł z partii.
Jest żonaty z pediatrą, ma syna.

</doc>
<doc id="4062715" url="https://pl.wikipedia.org/wiki?curid=4062715" title="Zabij albo zgiń">
Zabij albo zgiń

Zabij albo zgiń (ang.: "Kill or Be Killed") – amerykańska seria komiksowa autorstwa Eda Brubakera (scenariusz) Seana Phillipsa (rysunki), wydawana jako miesięcznik przez Image Comics od sierpnia 2016 roku do czerwca 2018 roku. W Polsce ukazała się w formie tomów zbiorczych nakładem wydawnictwa Non Stop Comics w latach 2017–2018.
Fabuła.
Akcja serii, utrzymanej w konwencji thrillera, rozgrywa się w Nowym Jorku i opowiada historię 28-letniego Dylana, doktoranta, który na skutek nieszczęśliwej miłości popada w depresję. Po nieudanej próbie samobójczej Dylana nawiedza demon i nakazuje mu zabijanie jednej osoby każdego miesiąca. Mężczyzna początkowo uznaje, że doświadczył halucynacji, jednak z czasem odczuwa coraz silniejszą potrzebę zbrodni. W końcu Dylan zabija pedofila, który molestował w dzieciństwie jego przyjaciela. Depresja Dylana ustępuje, jednak ma to swoją cenę – by podtrzymać lepszy stan psychiczny mężczyzna w kolejnym miesiącu dokonuje masakry w domu publicznym prowadzonym przez rosyjską mafię w Nowym Jorku. Rosjanie starają się znaleźć zabójcę i zemścić się na nim. Jednocześnie na trop Dylana wpada policjantka Lily Sharp.

</doc>
<doc id="4062716" url="https://pl.wikipedia.org/wiki?curid=4062716" title="Warmia Mazury Open">
Warmia Mazury Open



</doc>
<doc id="4062718" url="https://pl.wikipedia.org/wiki?curid=4062718" title="Kamionka Mała (Ukraina)">
Kamionka Mała (Ukraina)

 
Kamionka Mała (ukr. Мала Кам'янка) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062720" url="https://pl.wikipedia.org/wiki?curid=4062720" title="Kim Wall">
Kim Wall



</doc>
<doc id="4062728" url="https://pl.wikipedia.org/wiki?curid=4062728" title="Paulina Antczak">
Paulina Antczak

Paulina Agnieszka Antczak, po mężu Szymańska (ur. 27 stycznia 1990 w Poznaniu) – polska koszykarka występująca na pozycjach niskiej lub silnej skrzydłowej, młodzieżowa reprezentantka Polski.

</doc>
<doc id="4062729" url="https://pl.wikipedia.org/wiki?curid=4062729" title="Kierniczki">
Kierniczki

Kierniczki (ukr. Кринички) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062733" url="https://pl.wikipedia.org/wiki?curid=4062733" title="Ashok Kumar Karki">
Ashok Kumar Karki

Ashok Kumar Karki (ur. 18 lutego 1956) – nepalski sztangista, olimpijczyk.
Brał udział w Letnich Igrzyskach Olimpijskich 1980 w Moskwie. Startował w kategorii do 56 kilogramów, w której zajął 18. miejsce z wynikiem 145 kilogramów w dwuboju (65 kilogramów w rwaniu i 80 kilogramów w podrzucie). Wśród zawodników sklasyfikowanych miał najgorszy wynik.
Karki jest wielokrotnym medalistą Igrzysk Azji Południowej. Na pierwszej takiej imprezie (1984) wywalczył srebrny medal za dwubój, rok później wywalczył brąz, zaś dwa lata później zdobył trzy brązowe medale Igrzysk Azji Południowej 1987 za rwanie, podrzut i dwubój.

</doc>
<doc id="4062734" url="https://pl.wikipedia.org/wiki?curid=4062734" title="Jerónimo Zurita y Castro">
Jerónimo Zurita y Castro

Jerónimo Zurita y Castro (ur. 4 grudnia 1512 w Saragossie, zm. 3 listopada 1580 tamże) – hiszpański XVI-wieczny historyk i kronikarz pochodzący z Aragonii.
Życiorys.
Urodził się w Saragossie, w Aragonii&lt;ref name="historiaragon.com/"&gt;&lt;/ref&gt;. Jego ojcem był Miguel de Zurita, lekarz Karola V Habsburga. Studiował w Alcalá de Henares języki klasyczne i retorykę. Jego nauczycielem był hellenista Hernán Núñez de Toledo y Guzmán.
Pod wpływem swojego ojca, w wieku 21 lat, podjął pracę jako urzędnik magistratu w Barbastro. W 1537 roku ożenił się z Juaną Garcia de Oliván, córką Juana Garcii, sekretarza inkwizytora generalnego i arcybiskupa Toledo Jana Tavery. W tym samym roku został asystentem swojego teścia. W 1548 Zurita został mianowany oficjalnym kronikarzem Królestwa Aragonii. W tym samym roku rozpoczął gromadzenie wszelkich informacji związanych z historią królestwa. Posiadając glejt królewski, miał dostęp do wszystkich archiwów i bibliotek Korony. Podróżował po Hiszpanii, Italii i Niderlandach, gdzie zbierał liczne rękopisy i druki.
Dzieło.
Wyniki swojej 30-letniej pracy opublikował w dziele "Roczniki Korony Aragonii" ("Anales de la Corona de Aragón", 1562–1580). Przedstawił w nim w chronologicznej ciągłości historię Aragonii od okresu islamskiego (VIII wiek) do panowania króla Ferdynanda Aragońskiego, który zmarł w 1516. W 1579 ukazała się ponadto "Historia de Fernando el Católico", uzupełniająca dzieło o biografię Ferdynanda Aragońskiego.
Inne prace.
Inną ważną pracą Zurity, również związaną z historią Aragonii, było dzieło "Indices rerum ab Aragoniae regibus gestarum", wydane w 1578 w Saragossie przez oficynę Domenica Portonariego de Ursinis. Była to kronika królów do okresu panowania Marcina I, do której dołączona została również historia Sycylii autorstwa Goffreda Malaterry. 
Uzupełnieniem dzieła Zurity i jednocześnie pierwszą szczegółową biografią historyka była wydana w 1680 w Saragossie sto lat po jego śmierci praca "Progresos de la Historia en el reino de Aragón", której autorami byli Juan Francisco Andrés de Uztarroz i Diego José Dormer.
Opinia.
Angielski poeta Robert Southey wspomniał Zuritę w liście do Johna Maya z 22 września 1803. O kronikarzu napisał, że jest jego najlepszym hiszpańskim przewodnikiem: "Zurita is my best Castilian guide, from the period when Arragon lost its individual existence as a kingdom, and the tyranny of the throne and the priesthood were established".

</doc>
<doc id="4062735" url="https://pl.wikipedia.org/wiki?curid=4062735" title="Bretagne Classic Ouest-France 2017">
Bretagne Classic Ouest-France 2017

81. edycja wyścigu kolarskiego Bretagne Classic Ouest-France (wcześniejsze edycje odbywały się pod nazwą GP Ouest-France) odbył się w dniu 27 sierpnia 2017 roku i liczył 241,7 km. Start i meta wyścigu znajdowały się w Plouay. Wyścig ten znajdował się w rankingu światowym UCI World Tour 2017. 
Uczestnicy.
Na starcie wyścigu stanęło 25 zawodowych ekip. Wśród nich znajdowało się osiemnaście ekip UCI World Tour 2017 oraz siedem innych zaproszonych przez organizatorów z tzw. "dziką kartą".
Lista drużyn uczestniczących w wyścigu:

</doc>
<doc id="4062736" url="https://pl.wikipedia.org/wiki?curid=4062736" title="What’s Happening?">
What’s Happening?

What’s Happening? ( "Ige museun ir-iya") – czwarty minialbum południowokoreańskiej grupy B1A4, wydany 6 maja 2013 roku przez wytwórnię WM Entertainment. Płytę promował singel o tym samym tytule. Sprzedał się w nakładzie egzemplarzy w Korei Południowej (stan na maj 2014 r.).
Japońska wersja płyty ukazała się 18 września 2013 roku, została wydana przez Pony Canyon. Zajęła 109. miejsce listy Oricon Weekly Albums Chart.

</doc>
<doc id="4062739" url="https://pl.wikipedia.org/wiki?curid=4062739" title="Kluczów Mały">
Kluczów Mały

 
Kluczów Mały (ukr. Малий Ключів) – wieś na Ukrainie, w obwodzie iwanofrankiwskim, w rejonie kołomyjskim.

</doc>
<doc id="4062740" url="https://pl.wikipedia.org/wiki?curid=4062740" title="Centerfield">
Centerfield

Centerfield – miasto w Stanach Zjednoczonych, w stanie Utah, w hrabstwie Sanpete.

</doc>
<doc id="4062742" url="https://pl.wikipedia.org/wiki?curid=4062742" title="Kamionki Małe (Ukraina)">
Kamionki Małe (Ukraina)



</doc>
<doc id="4062746" url="https://pl.wikipedia.org/wiki?curid=4062746" title="Rajendra Pradhan">
Rajendra Pradhan

Rajendra Pradhan (ur. 17 października 1954) – nepalski sztangista, olimpijczyk.
Brał udział w Letnich Igrzyskach Olimpijskich 1980 w Moskwie. Startował w kategorii do 60 kilogramów, w której zajął 15. miejsce z wynikiem 152,5 kilograma w dwuboju (67,5 kilograma w rwaniu i 85 kilogramów w podrzucie). Wśród zawodników sklasyfikowanych miał najgorszy wynik.

</doc>
<doc id="4062747" url="https://pl.wikipedia.org/wiki?curid=4062747" title="Kim Wall (dziennikarka)">
Kim Wall (dziennikarka)

Kim Isabel Fredrika Wall (ur. 23 marca 1987 w Trelleborgu, zm. 10 sierpnia 2017 w Kopenhadze) – szwedzka dziennikarka zamieszkała w Stanach Zjednoczonych.
Życiorys.
Urodzona 23 marca 1987 roku w Szwecji, pochodziła z Trelleborga w południowej Szwecji. Studiowała na Columbia University i mieszkała w Stanach Zjednoczonych. Pracowała dla The Guardian, Time i The New York Times, pisała reportaże m.in. na Haiti i w Korei Północnej, zajmowała się prawami człowieka, ekologią i popkulturą.
Zginęła podczas przygotowywania reportażu o łodzi podwodnej duńskiego biznesmena i wynalazcy Petera Madsena. W czwartek 10 sierpnia po południu wsiadła w Kopenhadze na należącą do niego łódź podwodną „"Nautilus"”. Następnego dnia jej partner zgłosił jej zaginięcie. Na łodzi znaleziono krew Wall. Madsen początkowo twierdził, że dziennikarka wysiadła z łodzi wieczorem, potem 21 sierpnia przyznał, że zginęła na skutek nieszczęśliwego wypadku i pochował ją w morzu, zatapiając łódź. Sam „Nautilus” zatonął wieczorem 10 sierpnia, a według zeznań świadków nastąpiło to po tym, jak Madsen na chwilę zszedł pod pokład, gdy łódź zbliżyła się do kutra rybackiego.
12 sierpnia policja przesłuchała Madsena i aresztowała pod zarzutem nieumyślnego zabójstwa. Jej śmierć potwierdzono 23 sierpnia po testach DNA na znalezionym 20 sierpnia korpusie pozbawionym kończyn i głowy. Ciało rozczłonkowano z premedytacją i obciążono metalowymi elementami oraz próbowano pozbawić gazów, by zapobiec jego wypłynięciu na powierzchnię. We wrześniu w pracowni Madsena odkryto dysk z filmami, na którym kobiety torturowano, pozbawiano głowy i palono.
Sprawa śmierci Wall poruszyła duńską opinię publiczną i była szeroko komentowana przez cały okres dochodzenia. W rozpoczętym w marcu następnego roku procesie Madsen został 25 kwietnia 2018 r. uznany winnym morderstwa z premedytacją i napaści na tle seksualnym. Madsen przyznał się do rozczłonkowania ciała, jednak do końca procesu utrzymywał, że śmierć Wall nastąpiła wskutek wypadku.

</doc>
<doc id="4062749" url="https://pl.wikipedia.org/wiki?curid=4062749" title="Ephraim (Utah)">
Ephraim (Utah)

Ephraim – miasto w Stanach Zjednoczonych, w stanie Utah, w hrabstwie Sanpete.

</doc>
<doc id="4062750" url="https://pl.wikipedia.org/wiki?curid=4062750" title="Kamionki Wielkie">
Kamionki Wielkie



</doc>
<doc id="4062752" url="https://pl.wikipedia.org/wiki?curid=4062752" title="Europejski System Walutowy">
Europejski System Walutowy



</doc>
<doc id="4062754" url="https://pl.wikipedia.org/wiki?curid=4062754" title="Fountain Green (Utah)">
Fountain Green (Utah)

Fountain Green – miasto w Stanach Zjednoczonych, w stanie Utah, w hrabstwie Sanpete.

</doc>
<doc id="4062755" url="https://pl.wikipedia.org/wiki?curid=4062755" title="Kazanów (Ukraina)">
Kazanów (Ukraina)

 
Kazanów (ukr. Казанів) – wieś na Ukrainie, w obwodzie iwanofrankiwskim, w rejonie kołomyjskim. Miejscowość wydzielona ze wsi Korszów położona na zachód od stacji i linii kolejowej.

</doc>
<doc id="4062758" url="https://pl.wikipedia.org/wiki?curid=4062758" title="Mechanizm Kursów Walutowych">
Mechanizm Kursów Walutowych



</doc>
<doc id="4062762" url="https://pl.wikipedia.org/wiki?curid=4062762" title="Spring City (Utah)">
Spring City (Utah)

Spring City – miasto w Stanach Zjednoczonych, w stanie Utah, w hrabstwie Sanpete.

</doc>
<doc id="4062763" url="https://pl.wikipedia.org/wiki?curid=4062763" title="Kazaniw">
Kazaniw



</doc>
<doc id="4062765" url="https://pl.wikipedia.org/wiki?curid=4062765" title="Bednarówka (obwód iwanofrankowski)">
Bednarówka (obwód iwanofrankowski)



</doc>
<doc id="4062766" url="https://pl.wikipedia.org/wiki?curid=4062766" title="Balka (obwód odeski)">
Balka (obwód odeski)



</doc>
<doc id="4062768" url="https://pl.wikipedia.org/wiki?curid=4062768" title="Dobrooleksandriwka">
Dobrooleksandriwka



</doc>
<doc id="4062769" url="https://pl.wikipedia.org/wiki?curid=4062769" title="Kalahlija">
Kalahlija



</doc>
<doc id="4062770" url="https://pl.wikipedia.org/wiki?curid=4062770" title="Moroni (Utah)">
Moroni (Utah)

Moroni – miasto w Stanach Zjednoczonych, w stanie Utah, w hrabstwie Sanpete.

</doc>
<doc id="4062771" url="https://pl.wikipedia.org/wiki?curid=4062771" title="Lymanka">
Lymanka



</doc>
<doc id="4062772" url="https://pl.wikipedia.org/wiki?curid=4062772" title="Marianiwka (rejon owidiopolski)">
Marianiwka (rejon owidiopolski)



</doc>
<doc id="4062773" url="https://pl.wikipedia.org/wiki?curid=4062773" title="Nadlymanśke">
Nadlymanśke



</doc>
<doc id="4062774" url="https://pl.wikipedia.org/wiki?curid=4062774" title="Nowa Dolyna">
Nowa Dolyna



</doc>
<doc id="4062776" url="https://pl.wikipedia.org/wiki?curid=4062776" title="Manti (Utah)">
Manti (Utah)

Manti – miasto w Stanach Zjednoczonych, w stanie Utah, siedziba administracyjna hrabstwa Sanpete.

</doc>
<doc id="4062779" url="https://pl.wikipedia.org/wiki?curid=4062779" title="Mul al-Imarat">
Mul al-Imarat

Mul al-Imarat (arab. مول الإمارات) – centrum handlowe w Dubaju otwarte 28 września 2005.
Budowa.
Budowę galerii rozpoczęto w październiku 2003 roku. Budynek został oddany do użytku 28 września 2005. W 2015 budynek przebudowano, co kosztowało 1 mld AED.
Położenie.
Centrum handlowe znajduje się przy zjeździe nr 4 z Szari asz-Szajch Zajid w Al-Barszy.
Transport.
We wrześniu 2009 otwarto przejście łączące centrum handlowe ze stacją metra Mul al-Imarat. Wejście do niego znajduje się na pierwszym piętrze budynku. Parking obiektu liczy ponad 7000 miejsc.
Obiekty.
W centrum handlowym znajduje się m.in. ośrodek narciarski Ski Dubai, a także największy na Bliskim Wschodzie hipermarket Carrefour, kino VOX z 24 salami, centrum teatru i sztuki oraz 630 sklepów, w tym Nike, Apple, Louis Vuitton, Chanel, Prada, a także ponad 100 restauracji i kawiarni.
Z budynkiem sąsiadują dwa pięciogwiazdkowe hotele – Kempinski Mall of the Emirates i Sheraton Dubai Mall of the Emirates Hotel.
Centrum handlowe jest odwiedzane przez ponad 40 milionów osób rocznie.

</doc>
<doc id="4062783" url="https://pl.wikipedia.org/wiki?curid=4062783" title="Cmentarz Komunalny w Cedzynie">
Cmentarz Komunalny w Cedzynie

Cmentarz Komunalny nr 3 w Kielcach – cmentarz komunalny w Kielcach, oddany do użytku w 1978. Największa nekropolia w województwie świętokrzyskim.
Historia.
Cmentarz Komunalny nr 3 został oddany do użytku w 1978 w związku z wyczerpywaniem się wolnych miejsc grzebalnych na dotychczasowych nekropoliach komunalnych zlokalizowanych na terenie Kielc. Został zlokalizowany na zachód od wsi Cedzyna (obecnie w całości położony jest w Kielcach). Jego powierzchnia była wielokrotnie powiększana, w 1992 zajmował obszar 20 ha, w 2016 samorząd Kielc zakupił 6,6 ha, które zostały przygotowane na 3600 nowych miejsc grzebalnych, powstało również kolumbarium. Rocznie na cmentarzu w Cedzynie odbywa się ok. 700 pochówków.
Komunikacja miejska.
W pobliżu cmentarza znajduje się przystanek "Cedzyna/cmentarz", który obsługiwany jest przez linie: 10, 47 i 106. Ponadto, niedaleko cmentarza znajdują się przystanki na ul. Sandomierskiej, które są obsługiwane dodatkowo przez linie 14, 41 i 43.
Ciekawostki.
Mimo powszechnie używanego określenia "Cedzyna", cmentarz nie znajduje się w położonej na wschód od Kielc wsi, lecz w samym mieście, a dokładniej w części miasta Cedro Mazur.

</doc>
<doc id="4062785" url="https://pl.wikipedia.org/wiki?curid=4062785" title="Stanisław Cycoń">
Stanisław Cycoń

Stanisław Wojciech Cycoń (ur. 27 marca 1899 w Starym Sączu, zm. wiosną 1940 w Katyniu) – kapitan piechoty Wojska Polskiego, kawaler Krzyża Walecznych, ofiara zbrodni katyńskiej.
Życiorys.
Urodził się w rodzinie Jana i Elżbiety z Przybyłowiczów. Absolwent Męskiego Seminarium Nauczycielskiego w Starym Sączu. Należał do Towarzystwa Gimnastycznego „Sokół” w Nowym Sączu. Powołany do C. K. 20 pułku piechoty. Żołnierz 1 kompanii kadrowej Legionów Polskich. Od października 1917 do lutego 1918 służył w Polskim Korpusie Posiłkowym. Przy próbie przejścia na rosyjską stronę frontu pod Rarańczą internowany w Bolechowie, a potem w Huszt. Po powrocie do Sącza działacz POW. Walczył z Ukraińcami w obronie Przemyśla i Lwowa. W czasie wojny 1920 r. brał udział w walkach w szeregach 5 pułku piechoty Legionów. W 1920 został ranny.
W okresie międzywojennym pozostał w wojsku. Do 1923 był w 5 pp Leg., przeniesiony do 21 pułku piechoty. Od 1927 do 1930 uzupełnił wykształcenie średnie i ukończył Szkołę Podchorążych Piechoty w Bydgoszczy. Awansowany do stopnia podporucznika (starszeństwo z dniem 15 sierpnia 1930 i 20 lokatą w korpusie oficerów piechoty). Następnie skierowany do Szkoły Podoficerskiej i Szkoły Oficerskiej w Łobzowie, po czym przeniesiony został (1933) do 75 pułku piechoty. W marcu 1939 był oficerem administracyjno-materiałowym 75 pp.
W kampanii wrześniowej w Ośrodku Zapasowym 23 Dywizji Piechoty. Wzięty do niewoli przez Sowietów w Kołomyi, osadzony w Kozielsku i między 19 a 21 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa LW 036/4 poz. 54, akta osobowe nr 3888 z 16 kwietnia 1940. Został zamordowany wiosną 1940 przez NKWD w lesie katyńskim. Jego nazwisko znajduje się w kalendarzyku znalezionym przy szczątkach ppor. Dobiesława Jakubowicza i przechowywanym w Archiwum dr. Robla (pakiet 0836-04). Krewni w 1947 poszukiwali informacji o Stanisławie Cyconiu przez Biuro Informacji i Badań Polskiego Czerwonego Krzyża w Warszawie.
Życie prywatne.
Od 1921 żonaty z Wiktorią Walczakówną, mieli dwoje dzieci.

</doc>
<doc id="4062787" url="https://pl.wikipedia.org/wiki?curid=4062787" title="Timothy Fosu-Mensah">
Timothy Fosu-Mensah

Evans Timothy Fosu Fosu-Mensah (ur. 2 stycznia 1998 w Amsterdamie) – holenderski piłkarz występujący na pozycji obrońcy lub pomocnika w niemieckim klubie Bayer 04 Leverkusen oraz w Reprezentacji Holandii.
Kariera klubowa.
W Manchesterze United zadebiutował 28 lutego 2016 roku w wygranym 3:2 meczu przeciwko Arsenalowi, zmieniając w 55 minucie spotkania Marcosa Rojo.
13 stycznia 2021 roku podpisał 3,5-letni kontrakt z Bayerem 04 Leverkusen.
Kariera reprezentacyjna.
6 maja 2016 roku znalazł się na szerokiej, 31-osobowej liście powołanych do seniorskiej Reprezentacji Holandii na towarzyskie mecze przeciwko Irlandii, Polsce i Austrii. 18 maja lista ta została skrócona do 26 zawodników, wśród których nie było Fosu-Mensaha. Ze względu na pochodzenie rodziców, Fosu-Mensah mógł również bronić barw Ghany. W reprezentacji Holandii zadebiutował 31 sierpnia 2017 w przegranym 0:4 meczu z Francją.

</doc>
<doc id="4062789" url="https://pl.wikipedia.org/wiki?curid=4062789" title="Aleksander Mikołaj Tomaszewski">
Aleksander Mikołaj Tomaszewski

Aleksander Mikołaj Tomaszewski ps. „Wysocki” (ur. 6 grudnia 1890 w Warszawie. zm. w 1940 w Charkowie) – major piechoty Wojska Polskiego, kawaler Orderu Virtuti Militari, szef sztabu Polskiej Organizacji Wojskowej w 1914 i 1915 roku, dyrektor Gimnazjum Państwowego im. Władysława IV w Warszawie w latach 1923–1939, doktor filozofii.
Życiorys.
Urodził się 6 grudnia 1890 w Warszawie, w rodzinie Floriana i Weroniki z Wysockich. Członek Drużynach Strzeleckich w latach 1911–1914, potem w I Brygadzie Legionów Polskich. Od 1918 roku w sztabie gen. Edwarda Rydza–Śmigłego, następnie w 1 pułku piechoty Legionów. W 1922 roku został zwolniony z wojska. Absolwent Uniwersytetu Warszawskiego w 1931 roku.
8 stycznia 1924 został zatwierdzony w stopniu majora ze starszeństwem z 1 czerwca 1919 i 43. lokatą w korpusie oficerów rezerwy piechoty. Posiadał przydział w rezerwie do 1 Pułku Piechoty Legionów w Wilnie. W 1934, jako oficer rezerwy pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do 10 Pułku Piechoty w Łowiczu.
W czasie kampanii wrześniowej 1939 dostał się do sowieckiej niewoli. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4062790" url="https://pl.wikipedia.org/wiki?curid=4062790" title="Joanna Maciej">
Joanna Maciej

Joanna Maciej (ur. 3 stycznia 1986) – polska judoczka.
Była zawodniczka klubów: UKS Okay Opole (2000), Klub Judo AZS Opole (2001-2009). Dwukrotna brązowa medalistka mistrzostw Polski seniorek (2005 - kat. do 48 kg, 2008 - kat. do 52 kg). Ponadto m.in. brązowa medalistka młodzieżowych mistrzostw Polski 2008 oraz dwukrotna brązowa medalistka mistrzostw Polski juniorek (2003, 2005). 

</doc>
<doc id="4062793" url="https://pl.wikipedia.org/wiki?curid=4062793" title="Puchar Pokoju i Przyjaźni 1989">
Puchar Pokoju i Przyjaźni 1989

Sezon 1989 Pucharu Pokoju i Przyjaźni – dwudziesty siódmy sezon Pucharu Pokoju i Przyjaźni. Pierwszy sezon obowiązywania wśród samochodów wyścigowych przepisów Formuły Mondial, która zastąpiła Formułę Easter.
Mistrzostwo wśród samochodów turystycznych wywalczyli Jurij Kacaj i drużyna ZSRR, a wśród samochodów wyścigowych Wiktor Kozankow i drużyna ZSRR.
Kalendarz wyścigów.
"Źródło: puru.de"

</doc>
<doc id="4062798" url="https://pl.wikipedia.org/wiki?curid=4062798" title="Wolfgang Kubicki">
Wolfgang Kubicki

Wolfgang Kubicki (ur. 3 marca 1952 w Brunszwiku) – niemiecki polityk i prawnik, poseł do Bundestagu i landtagu, wiceprzewodniczący Wolnej Partii Demokratycznej (FDP).
Życiorys.
W 1970 zdał egzamin maturalny, a w 1975 ukończył ekonomię na Uniwersytecie Chrystiana Albrechta w Kilonii. Pracował w branży konsultingowej, doradztwie podatkowym, frakcji poselskiej liberałów w landtagu i jako referendarz. W międzyczasie w 1982 i 1985 zdał państwowe egzaminy prawnicze I oraz II stopnia, po których podjął prywatną praktykę w zawodzie adwokata.
W 1971 dołączył do FDP w Szlezwiku-Holsztynie. Od 1987 kierował partią w powiecie Rendsburg-Eckernförde, a w latach 1989–1993 na poziomie landu. W latach 1990–1992 i ponownie w 2002 wykonywał mandat deputowanego do Bundestagu. W 1992 został po raz pierwszy deputowanym do landtagu, w którym objął funkcję przewodniczącego frakcji posłów Wolnej Partii Demokratycznej. Pełnił ją do 1993, po czym ponownie objął ją w 1996. Mandat deputowanego do parlamentu Szlezwiku-Holsztyna odnawiał w wyborach w 1996, 2000, 2005, 2009, 2012 i 2017.
W grudniu 2013, trzy miesiące po wyborach w Niemczech, w których FDP nie przekroczyła wyborczego progu, został wiceprzewodniczącym federalnych struktur tego ugrupowania. W wyniku wyborów w 2017 ponownie wybrany do Bundestagu. W 2021 z powodzeniem ubiegał się o poselską reelekcję. Po obu tych wyborach powoływany na funkcję wiceprzewodniczącego izby niższej federalnego parlamentu.

</doc>
<doc id="4062800" url="https://pl.wikipedia.org/wiki?curid=4062800" title="Katarzyna Pasternak">
Katarzyna Pasternak

Katarzyna Pasternak (ur. 12 września 1987) – polska judoczka.
Była zawodniczka UKJ AszWoj Warszawa (2000-2007), WKS Gwardia Warszawa (2008-2009). Srebrna medalistka zawodów Pucharu Europy juniorek w 2005. Dwukrotna brązowa medalistka mistrzostw Polski seniorek w kategorii do 52 kg (2006, 2008). Ponadto m.in. młodzieżowa mistrzyni Polski 2008 oraz mistrzyni Polski juniorek 2006.

</doc>
<doc id="4062802" url="https://pl.wikipedia.org/wiki?curid=4062802" title="Ruth-Ann Boyle">
Ruth-Ann Boyle

Ruth-Ann Boyle (ur. 26 kwietnia 1970 w Sunderland) – angielska piosenkarka pop. Wraz z producentami Timem Kellettem i Robinem Taylor-Firthem, założyła brytyjski zespół Olive. Jedyny singiel zespołu „You’re Not Alone” osiągnął pozycję numer 1 na brytyjskiej liście singli w 1997 roku.
W 1999 roku zaśpiewała wokal w utworach „Gravity of Love” i „Silence Must Be Heard” na albumie zespołu Enigma „The Screen Behind the Mirror”, z których pierwszy był również wydany jako singiel. Była też wokalistką na ich albumie "Voyageur" z 2003 roku.
Życiorys.
Pod wpływem śpiewaków jak Rickie Lee Jones i Joni Mitchell, Boyle dołączyła do różnych zespołów w wieku od 17 do 19 lat, ale te występy okazały się przykre. W czasie interweniowania pracowała w fabrykach w fabryce przed zakończeniem prowadzenia pubu w Sheffield. W tym samym czasie, ona również wokalne nagrane próbki dla The Durutti Column The Manchester – na projekt muzyczny kierowany przez Vini Reilly.
Jednak Boyle rozważała karierę w pielęgniarstwie, kiedy Kellett, który słyszał wokalne próbki zapisane na klawiaturze podczas grania na żywo z Kolumną Durutti, skontaktował się z nią o śpiewie dla grupy, którą utworzył z Taylor-Firth. Po przesłuchaniu, Boyle znalazła w zespole doskonałą współpracę muzyczną. Olive wydało dwa albumy od jego powstania w latach 1995–2000, po czym zespół przestał współpracować.
Podczas produkcji drugiego albumu Olive’a zatytułowanego Trickle, Boyle spotkała się z Michaelem Cretu, a on zaprosił ją do udziału w czwartym albumie grupy Enigma „The Screen Behind the Mirror” z 1999 roku. Boyle śpiewała główny wokal w dwóch utworach na albumie; jeden z nich zatytułowany „Gravity of Love” został wydany jako główny singiel; a później w 2003 roku artystka występowała także jako żeński głos na bardziej komercyjnym albumie „Voyageur”, który stawiał na pop w utworach „Boum-boum” (z Andru Donaldsem) i „Following the Sun”.
Ze względu na ich udaną współpracę, wydali solowy debiutancki album, który został wyprodukowany w ART Studios na Ibizie, pod koniec 2004 roku. Album nosił tytuł „What About Us?”. Po wielu opóźnieniach album został wydany cyfrowo w czerwcu 2007 roku.
Artystka pojawiła się też na płycie Enigmy „Seven Lives, Many Faces” z 2008 roku w utworach: "Touchness", "Fata Morgana" i "We Are Nature".

</doc>
<doc id="4062803" url="https://pl.wikipedia.org/wiki?curid=4062803" title="Split Mirrors">
Split Mirrors

Split Mirrors – niemiecki zespół synth popowy z Münster w Westfalii, który został założony w 1985 roku i osiągnął międzynarodową sławę dzięki piosenkom takim jak „The Right Time” i „Voices”.

</doc>
<doc id="4062805" url="https://pl.wikipedia.org/wiki?curid=4062805" title="Wriemia pierwych">
Wriemia pierwych



</doc>
<doc id="4062809" url="https://pl.wikipedia.org/wiki?curid=4062809" title="Julian Andretti">
Julian Andretti

Julian Andretti (ur. 12 października 1970 w Santiago w Chile) – amerykański aktor, producent, scenarzysta i reżyser filmów pornograficznych.
Życiorys.
Wczesne lata.
Urodził się w Santiago w Chile w rodzinie pochodzenia latynoamerykańskiego i libańskiego jako drugi z sześciu braci i sióstr. Dorastał w West Covina w Kalifornii, Everett i Seattle w Waszyngtonie. Po ukończeniu szkoły średniej La Jolla High School (1988) w La Jolla, wstąpił do United States Marine Corps, służąc przez sześć lat (1988–1994) jako sierżant. Był weteranem wojny w Zatoce Perskiej. Uczęszczał na Pepperdine University w Malibu.
Kariera.
W wieku 25 lat wszedł do świata filmów dla dorosłych, pracując jako trener osobisty. Długość jego penisa podczas erekcji wynosiła ok. 23 cm (9 cali). Pod pseudonimem Jordan Rivers po raz pierwszy wystąpił przed kamerą w scenie masturbacji w filmach gejowskich All Worlds Video – "Choke 'Em" (1996) w roli stażysty Marines, "Bi Night Fly" (1996) i "Hard To Swallow" (1997). Następnie wziął udział w scenach fellatio w dwóch filmach biseksualnych w reżyserii Chi Chi LaRue – "Fly Bi Night" (1997) i "Bi Popular Demand" (1998), gdzie w jednej z tych scen miał zawiązane oczy. 
Jego zdjęcia były publikowane w magazynach gejowskich takich jak „Freshman” (w lipcu 1996), „Inches” (w sierpniu 1996), „Honcho” (w maju 1997) i „Blueboy” (w lipcu 1997). W styczniu 2000 jego zdjęcia znalazły się na rozkładówce magazynu „Playgirl”.
Potem skoncentrował się wyłącznie na scenach heteroseksualnych, biorąc udział w blisko 500 filmach dla dorosłych w ciągu 13 lat, w tym porno parodii serialu "Słoneczny patrol" – "Babewatch 11" (2000). 
W 2001 podpisał ekskluzywną umowę z New Sensations i był obsadzony w produkcjach: "Hearts &amp; Minds", "Innocence", "Sweetwater" i "Naked Eye", a także w "Naughty College Schoolgirls" i "Young As They Cum". Był również objęty kontraktem z Vivid, Metro Pictures, Vivid Entertainment, Vivid, VCA Pictures czy Red Light District. Można go było oglądać m.in. w filmach: "Hardcore Bufet Nr.3 – Mercedez" (2003) w reż. Chi Chi LaRue, "Art Of Anal 3" (2004) i "Broken English" (2004) z Moniką Sweetheart i Nomi, "Provocative Passion" (2008) z Shy Love, a także nie biorąc udziału w scenach seksu – pojawił się filmie "Piraci" ("Pirates", 2005). Gościł także w filmie dokumentalnym "Fluffy Cumsalot, Porn Star" (2003).
Występował również w produkcjach Playgirl takich jak "Provocative Passion" (2006), "Longing for Him" (2006), "Deep Indulgence" (2006) i "Always on Fire" (2007).
W 2000 był nominowany do francuskiej nagrody Hot D’or w kategorii „Najlepszy aktor amerykański” i XRCO Award w kategorii „Wykonawca roku”. Od grudnia 2002 gościł w programie telewizyjnym "Spice Hotel", w piątek, sobotę i niedzielę wieczorem na Spice Live, poświęconym parom gwiazd pornograficznych. Opuścił branżę porno w 2005, zajął się nieruchomościami i został zastąpiony przez Evana Stone.
W 2006 z Derekiem Dozerem został współwłaścicielem firmy produkującej filmy pornograficzne Twisted Pink i zmienił nazwę na Sudden Impact, po tym jak założycielka Lola przeszła na stronę Naughty America. Pracował dla wytwórni Vivid Video, VCA Pictures, Metro Pictures, Vivid Entertainment, New Sensations, Twisted Pink Video i Pistol Whip Media/Sudden Impact Video.
W 2011 zwyciężył w plebiscycie hiszpańskiego portalu 20minutos.es „Najlepsi aktorzy pornograficzni”.
Tatuaże.
W swojej karierze nabył kilka tatuaży, w tym krzyże maltańskie (po jednym nad każdym napierśnikiem) i wizerunek kobiety. Jego pierwsze tatuaże przedstawiały czarne słońce wokół pępka i drut kolczasty na prawym ramieniu. 
Życie prywatne.
Romansował ze Stacy Valentine (1997), Nikki Benz, Julią Ann (1998) i Sky Lopez (1999). 27 maja 2000 ożenił się z aktorką pornograficzną Jill Kelly, zrezygnował z reżyserowania, by zostać partnerem i dyrektorem operacji w Jill Kelly Productions ze swoją żoną; oboje przestali uprawiać seks z innymi ludźmi i chcieli założyć rodzinę. Jednak 2002 doszło do rozwodu. Spotykał się z Cindy Crawford (2002), Daisy Marie (2002), Nikitą Denise (2002), Stormy Daniels (2003) i Vicky Vette (2003). 5 marca 2005 poślubił kanadyjską gwiazdę porno Lanny Barby, rozwiedli się w 2007. Związany był też z Memphis Monroe (2008).
Ożenił się z Katie. Mają dwoje dzieci: syna Kainoę Williamsona i córkę Briannę.

</doc>
<doc id="4062810" url="https://pl.wikipedia.org/wiki?curid=4062810" title="Trylogia Kusziel">
Trylogia Kusziel



</doc>
<doc id="4062811" url="https://pl.wikipedia.org/wiki?curid=4062811" title="ITI Home Video">
ITI Home Video



</doc>
<doc id="4062815" url="https://pl.wikipedia.org/wiki?curid=4062815" title="Body sushi">
Body sushi



</doc>
<doc id="4062822" url="https://pl.wikipedia.org/wiki?curid=4062822" title="Bishnu Malakar">
Bishnu Malakar

Bishnu Malakar (ur. 9 listopada 1959) – nepalski bokser, uczestnik Letnich Igrzysk Olimpijskich 1980.
Na igrzyskach w Moskwie wystąpił w wadze lekkopółśredniej. W 1/16 finału przegrał przez RSC z reprezentującym Koreę Północną Ryu Bun-hwa.
Brał udział w mistrzostwach Azji w 1980 roku, gdzie odpadł w 1/8 finału (na punkty pokonał go Hindus Bakshish Singh).

</doc>
<doc id="4062826" url="https://pl.wikipedia.org/wiki?curid=4062826" title="Józef Ksawery Grodecki">
Józef Ksawery Grodecki

Józef Ksawery Grodecki (ur. 10 października 1870 w Misajłówce, zm. 16 marca 1963 w Piastowie) – polski nauczyciel, literat, dziennikarz, działacz polityczny i oświatowy.
Życiorys.
Syn Piotra Cyryla Grodeckiego (zm. 1909) i Krystyny z Oleckich (zm. 1911). Uczył się w I Gimnazjum Męskim w Kijowie, następnie studiował na wydziale przyrodniczym Uniwersytetu Kijowskiego, od 1898 w Warszawskim Instytucie Politechnicznym, skąd został relegowany za działalność w organizacji studenckiej. Od 1901 na stałe mieszkał w Warszawie. Od 1902 pracował w Szkole Handlowej Zgromadzenia Kupców m. Warszawy. Jako współorganizator Koła Wychowawców uczestniczył w organizacji strajku szkolnego w 1905 roku.
Sympatyzował z PPS (nie należał do partii), udzielał mieszkania na zebrania członków PPS i na potrzeby rozdziału wydawnictw socjalistycznych; od czerwca 1905 był redaktorem odpowiedzialnym „Kuriera Codziennego” (nieoficjalnego organu PPS). Za wydrukowanie na łamach pisma "Manifestu do ludu" został aresztowany i sądzony, wyrokiem sądu skazano go na karę grzywny i zabroniono mu dalszej pracy redaktorskiej. Później współpracował z „Głosem Kijowskim” i „Nowymi Torami”. Od 1909 dyrektor Gimnazjum im. Jana Kreczmara. Od 1918 był wizytatorem szkół średnich w Ministerstwie Wyznań Religijnych i Oświecenia Publicznego, od 1922 wizytatorem w Kuratorium Okręgu Szkolnego Warszawskiego.
Żonaty z Katarzyną Stempkowską h. Suchekomnaty (1873–1966), z którą miał 6 dzieci: Annę Katarzynę (1896–1979), Jerzego (1899–1982), Ewę Konstancję, Agnieszkę Jadwigę (1907–1984), Adama (1908–1934) i Macieja (ur. 1910).
Zmarł 16 marca 1963. Pochowany w grobie rodzinnym na cmentarzu Powązkowskim (kwatera 84-4-19,20).

</doc>
<doc id="4062827" url="https://pl.wikipedia.org/wiki?curid=4062827" title="Barbara Letka">
Barbara Letka



</doc>
<doc id="4062831" url="https://pl.wikipedia.org/wiki?curid=4062831" title="Marian Miśkiewicz (1921-1995)">
Marian Miśkiewicz (1921-1995)



</doc>
<doc id="4062832" url="https://pl.wikipedia.org/wiki?curid=4062832" title="Zamach w Turku (2017)">
Zamach w Turku (2017)

Zamach w Turku – atak o prawdopodobnym podłożu terrorystycznym, który miał miejsce 18 sierpnia 2017 roku w Turku w Finlandii.
Przebieg.
Do zamachu doszło 18 sierpnia 2017 roku około godziny 16:00 czasu lokalnego, gdy 18-letni uchodźca z Maroka, Abderrahman Meszka, zaatakował nożem przechodniów (głównie kobiety). W wyniku ataku dwie kobiety, (obywatelki Finlandii) zmarły. Łącznie obrażenia odniosło osiem osób (w tym dwóch cudzoziemców). Żadna organizacja nie przyznała się do zorganizowania tego zamachu.

</doc>
<doc id="4062833" url="https://pl.wikipedia.org/wiki?curid=4062833" title="ITI Impresariat">
ITI Impresariat



</doc>
<doc id="4062834" url="https://pl.wikipedia.org/wiki?curid=4062834" title="Narendra Poma">
Narendra Poma

Narendra Poma (ur. 19 marca 1959) – nepalski bokser, uczestnik Letnich Igrzysk Olimpijskich 1980.
Na igrzyskach w Moskwie wystąpił w wadze piórkowej. W 1/32 finału miał wolny los, jednak w 1/16 finału przegrał przez RSC z Brazylijczykiem Sidneiem dal Rovere.
Brał udział w mistrzostwach Azji w 1980 roku, gdzie odpadł w eliminacjach (przez RSC pokonał go Pakistańczyk Mohamed Khan).

</doc>
<doc id="4062835" url="https://pl.wikipedia.org/wiki?curid=4062835" title="Interstellar Space">
Interstellar Space

Interstellar Space – album studyjny amerykańskiego saksofonisty jazzowego, Johna Coltrane’a. Został on nagrany w roku 1967, roku jego śmierci, a wydany we wrześniu przez wytwórnię muzyczną Impulse! Records.
Powstanie.
"Interstellar Space" składa się z rozszerzonej, czteroczęściowej suity zagranej w duecie z perkusistą Rashiedem Alim. Album został nagrany 22 lutego 1967 roku (tydzień później po sesji, podczas której powstawał album "Stellar Regions") w Van Gelder Studio w New Jersey. Wynikiem takiego trybu pracy jest powtarzanie się niektórych motywów z poprzedniej płyty – na przykład melodia w utworze „Venus” jest praktycznie identyczna jak w tytułowym utworze poprzedniej płyty – jest jeszcze kilka takich przypadków.
Na początku większości utworów Coltrane gra na charakterystycznie brzęczących dzwonkach, a Ali prezentuje niestabilne, nieco chaotyczne rytmy na perkusji; następnie temat całego utworu jest ustalany przez saksofon tenorowy Coltrane’a. Album jest przykładem free jazzu z dużą ilością improwizacji, która była jedną z głównych fascynacji Coltrane’a w późnych latach jego działalności artystycznej, a zatem improwizowane części utworów tego wydawnictwa są wręcz niesamowicie swobodne, tworząc nieco minimalistyczne melodie, które szybko zupełnie się zmieniają. Prawdopodobnie najbardziej przystępnym utworem jest nieco nawiązujący do folku „Venus”. Z kolei w kompozycji pt. „Saturn” – najdłuższej na płycie – można pod koniec usłyszeć melodie swingujące.
Oryginalne wydawnictwo składało się z czterech utworów o tytułach: „Mars”, „Venus”, „Jupiter” i „Saturn”. Dwie kompozycje z sesji („Leo” oraz „Jupiter Variation”) pojawiły się na albumie kompilacyjnym „Jupiter Variation” wydanym w 1978 roku. Z kolei wydana na płycie kompaktowej reedycja z 2000 roku zawierała wszystkie utwory z sesji nagraniowej.
Lista utworów.
Opracowano na podstawie materiału źródłowego

</doc>
<doc id="4062836" url="https://pl.wikipedia.org/wiki?curid=4062836" title="Michael Kollender">
Michael Kollender

Michael Kollender (ur. 19 lutego 1945 na Śląsku; zm. 25 kwietnia 1966 w Berlinie) – żołnierz NVA zastrzelony podczas dezercji mającej na celu ucieczkę do Berlina Zachodniego i zaliczany niniejszym do ofiar śmiertelnych Muru Berlińskiego. 
Życiorys i okoliczności śmierci.
Wraz z trójką młodszego rodzeństwa Kollender dorastał w saksońskim Oberlungwitz. Przed powołaniem do służby wojskowej w listopadzie 1965 r. pracował jako traktorzysta w znajdującej się w jednej z sąsiednich miejscowości bazie maszyn. Podczas służby w NVA odbywał szkolenie jako kanonier w przeciwlotniczym pułku artylerii rakietowej. W opinii przełożonych uchodził za krytycznie nastawionego do systemu i otwarcie nosił się z zamiarem ucieczki. 
Nocą 24 kwietnia 1966 r. pełnił służbę wartowniczą na posterunku niedaleko granicy przy terenie należących do jego jednostki dawnych zakładów lotniczych Hentschla we wschodnioberlińskiej dzielnicy Johannisthal. Decydując się spontanicznie na próbę ucieczki, uzbrojony i umundurowany opuścił posterunek, po czym przebiegając teren lotniska wspiął się na pierwszy z płotów zabezpieczających. Znajdujący się w odległości 100 – 200 metrów od Kollendera czterej żołnierze wojsk granicznych odkryli uciekającego i otworzyli niezwłocznie ogień, oddając łącznie ponad 100 strzałów. Kollender nie zaniechał jednak dalszej ucieczki kontynuując ja aż do momentu, kiedy osiągnął ostatnią z zapór drutu kolczastego. Chcąc zmusić uciekającego do zatrzymania się, dwóch wartowników otworzyło ogień zaporowy trafiając go przy tym dwa razy w głowę i wielokrotnie w górną część ciała. Ciężko rannego zaciągnięto następnie do jednego z umocnień, skąd zabrano go pół godziny później do szpitala Krankenhaus der Volkspolizei w okręgu Mitte, gdzie zmarł. 
Domniemany sprawca śmiertelnego postrzału otrzymał tego samego dnia nagrodę w postaci "Medalu za przykładną służbę graniczną" oraz awansu do stopnia starszego kaprala, pochwalono również pozostałych żołnierzy uczestniczących w strzelaninie. Oskarżenie przeciwko czterem sprawcom wniosła dopiero po zjednoczeniu Niemiec prokuratura państwowa w Berlinie, skazując jednego z żołnierzy na karę 9 miesięcy pozbawienia wolności w zawieszeniu. Sprawcę śmiertelnego postrzału ostatecznie uniewinniono w związku z jego zeznaniem rozpoznania w osobie Kollendera dezertera, co przyczyniło się do orzeczenia sądu o bezbłędnym działaniu wobec przypadku dezercji, uznawanej za przestępstwo również w państwie prawa.

</doc>
<doc id="4062838" url="https://pl.wikipedia.org/wiki?curid=4062838" title="Marcin Błażowski">
Marcin Błażowski



</doc>
<doc id="4062840" url="https://pl.wikipedia.org/wiki?curid=4062840" title="Harold Brown">
Harold Brown

Harold Brown (ur. 19 września 1927 w Nowym Jorku, zm. 4 stycznia 2019 w Rancho Santa Fe) – amerykański fizyk, naukowiec, polityk, sekretarz obrony.
Życiorys.
W 1952 ukończył fizykę w Uniwersytecie Columbia i w następnych latach zajął się pracą naukową.
Będąc współpracownikiem sekretarza obrony Roberta McNamary od 3 maja 1961 do 30 września 1965 był dyrektorem ds. badań obronnych i inżynierii, a od 1 października 1965 do 15 lutego 1969 sekretarzem sił powietrznych.
W latach 1969–1977 był rektorem w California Institute of Technology.
Od 21 stycznia 1977 do 20 stycznia 1981 był sekretarzem obrony w gabinecie prezydenta Cartera.
Życie prywatne.
29 października 1953 poślubił Colene Dunning McDowell, z którą ma dwie córki.
Odznaczenia.
W 1981 został odznaczony przez prezydenta Reagana Prezydenckim Medalem Wolności.

</doc>
<doc id="4062841" url="https://pl.wikipedia.org/wiki?curid=4062841" title="Kacper Lisowski">
Kacper Lisowski

Kacper Jerzy Lisowski (ur. 28 grudnia 1972 w Warszawie) – polski scenarzysta, operator kamery oraz autor zdjęć. Jako reżyser zadebiutował w 2013 roku wielokrotnie nagradzanym filmem krótkometrażowym Ojcze masz. Absolwent Wydziału Operatorskiego PWSFTviT w Łodzi. Syn aktorki Hanny Stankówny i krytyka literackiego Jerzego Lisowskiego.

</doc>
<doc id="4062850" url="https://pl.wikipedia.org/wiki?curid=4062850" title="Baszta Bramy Złotoryjskiej">
Baszta Bramy Złotoryjskiej

Baszta Bramy Złotoryjskiej (niem. "Goldberger Turm", pot. "Baszta Złotoryjska, Wieża Bramy Złotoryjskiej, Wieża Złotoryjska") – nieistniejąca średniowieczna budowla o charakterze obronnym. Jedna z trzech baszt ulokowanych przy wjazdach do Lwówka Śląskiego. Stanowiła część dawnych fortyfikacji miejskich. Zlokalizowana była we wschodniej części starego miasta przy skrzyżowaniu ulic Henryka Sienkiewicza i Murarskiej.
Nieopodal miejsca, w którym stała baszta przebiegają ruchliwe arterie miejskie – Droga Wojewódzka nr 364 (al. Wojska Polskiego, ul. Jakuba Jaśkiewicza) i Droga Wojewódzka nr 297 (al. Wojska Polskiego, ul. Jakuba Jaśkiewicza). Baszta znajdowała się w pobliżu Urzędu Pocztowego nr 1 w Lwówku Śląskim.
Nazwa.
Nazwa Baszty pochodzi od Złotoryi – miasta, do którego prowadzi droga od baszty. W ten sam sposób nazwano także inne miejskie bramy i baszty.
Informacje.
Niewiele wiadomo na temat tej nieistniejącej baszty. Baszta ta była najniższą z trzech strzegących wjazdu do Lwówka Śląskiego. W XVI wieku na wieży znajdowała się tarcza zegarowa. Z powodu częściowego zawalenia się wieży rozebrano ją pod koniec XIX w.

</doc>
<doc id="4062851" url="https://pl.wikipedia.org/wiki?curid=4062851" title="Kim Kuk-gwang">
Kim Kuk-gwang

Kim Kuk-gwang (ur. 3 września 1993) – północnokoreański zapaśnik walczący w stylu wolnym. Zajął czternaste miejsce na mistrzostwach świata w 2017. Dziesiąty na igrzyskach azjatyckich w 2018. Piąty na mistrzostwach Azji 2017 i 2018. Srebrny medalista wojskowych MŚ z 2016 roku.

</doc>
<doc id="4062853" url="https://pl.wikipedia.org/wiki?curid=4062853" title="Temper Temper">
Temper Temper

Temper Temper – czwarty album studyjny walijskiej grupy Bullet for My Valentine. Premiera albumu odbyła się 2 lutego 2013.

</doc>
<doc id="4062854" url="https://pl.wikipedia.org/wiki?curid=4062854" title="Paul Stretz">
Paul Stretz

Paul Stretz (ur. 28 lutego 1935 w Luitpoldshöhe; zm. 29 kwietnia 1966 w Berlinie) – obywatel RFN i ofiara śmiertelna Muru Berlińskiego zmarła wskutek utonięcia po uprzednim postrzeleniu przez żołnierzy wojsk granicznych NRD w związku z uznaniem tejże za uciekiniera z Berlina Wschodniego.
Życiorys i okoliczności śmierci.
Urodzony w Bawarii Paul Stretz mieszkał wraz ze swoją żoną w Ottensoos w pobliżu Norymbergi. Pierwsza córka pary zmarła trzy miesiące po narodzinach. Jako że Stretz popadł w międzyczasie w problem alkoholowy, krótko przed narodzinami drugiej córki żona zdecydowała się opuścić męża. Po rozstaniu Stretz przeniósł się do Berlina Zachodniego, gdzie podjął zatrudnienie w magazynie firmy spedycyjnej nie posiadając jednak stałego miejsca zamieszkania.
W upalny dzień 29 kwietnia 1966 r. pracował przy kanale "Spandauer Schifffahrtskanal". Jako że podczas pracy pił piwo, znajdując się w stanie upojenia alkoholowego około godziny 15:30 podjął decyzję o kąpieli w wodach kanału należącego na całej szerokości do terytorium Berlina Wschodniego. Nie reagując na ostrzeżenia zgromadzonych na brzegu kolegów wszedł do wody i zaczął pływać zostając wkrótce odkrytym przez znajdujących się w odległości 250 metrów żołnierzy wojsk granicznych, którzy natychmiast otworzyli ogień. Jednocześnie do wschodniego brzegu kanału podbiegło dwóch kolejnych żołnierzy, którzy uznawszy pływającego za uciekiniera również włączyli się do ostrzału, wskutek czego jeden zraniony rykoszetem po chwili wstrzymał ogień. Spośród 176 wystrzelonych przez żołnierzy pocisków trafiony czterema w tułów i głowę Stretz natychmiast zmarł. Wyłowione nocą ciało zabitego zabrano do szpitala Charité, gdzie poddane zostało obdukcji.
Zauważony przypadek nie przepadł bez echa doczekując się w zachodnioberlińskiej prasie obszernych relacji – kilka z wystrzelonych pocisków trafiło bowiem także w budynki Berlina Zachodniego, w tym m.in. gmach Reichstagu. Po zjednoczeniu Niemiec sprawcy śmiertelnych strzałów stanęli przed sądem zostając skazanymi w 1997 r. na kary jednego roku pozbawienia wolności w zawieszeniu.
Literatura.
Hans-Hermann Hertle, Maria Nooke: "Die Todesopfer an der Berliner Mauer 1961 – 1989 : ein biographisches Handbuch" / hrsg. vom Zentrum für Zeithistorische Forschung Potsdam und der Stiftung Berliner Mauer. Links, Berlin 2009, .

</doc>
<doc id="4062857" url="https://pl.wikipedia.org/wiki?curid=4062857" title="Yūhi Fujinami">
Yūhi Fujinami

 – japoński zapaśnik walczący w stylu wolnym. Brązowy medalista mistrzostw świata z 2017, a także igrzysk azjatyckich w 2018. Trzeci w Pucharze Świata w 2018. Wicemistrz świata juniorów w 2015, a trzeci w 2016 roku.

</doc>
<doc id="4062860" url="https://pl.wikipedia.org/wiki?curid=4062860" title="Maxime François">
Maxime François

Maxime Rémy Jean François (ur. 21 września 1988) – francuski zapaśnik walczący w stylu wolnym. Zajął 22 miejsce na mistrzostwach świata w 2017. Piąty na igrzyskach śródziemnomorskich w 2018. Brązowy medalista mistrzostw śródziemnomorskich w 2010.
Mistrz Francji w 2008, 2010, 2013, 2016, 2017 i 2018 roku.

</doc>
<doc id="4062861" url="https://pl.wikipedia.org/wiki?curid=4062861" title="Maxime Francois">
Maxime Francois



</doc>
<doc id="4062862" url="https://pl.wikipedia.org/wiki?curid=4062862" title="Cmentarz Komunalny w Lwówku Śląskim">
Cmentarz Komunalny w Lwówku Śląskim

Cmentarz komunalny w Lwówku Śląskim (do 1945 r. niem. "Friedhof Löwenberg" – Cmentarz Lwówecki) – największy cmentarz w Lwówku Śląskim, jeden z większych w powiecie lwóweckim. Został założony we wczesnych etapach funkcjonowania miasta. Cmentarz komunalny założono w końcówce XVIII wieku na tarasach z alejami lipowymi i figuruje w rejestrze zabytków. Jego powierzchnia wynosi 5,31 ha i planowana jest jego dalsza rozbudowa.
Historia.
Potrzeba wybudowania nowego cmentarza powstała we wczesnych latach funkcjonowania miasta z powodu przepełnienia cmentarzy przykościelnych w obrębie murów miejskich. Za dogodną lokalizację nowego cmentarza uznano podnóże Góry Szpitalnej w Lwówku Śląskim.
W I połowie XVI w. wzniesiono na nim kościół cmentarny św. Mikołaja, który został zniszczony przez żołnierzy szwedzkich w czasie wojny 30-letniej. W XIX w. zbudowano obecną neogotycką kaplicę cmentarną.
Po wielu mogiłach zaginął ślad. Nie zachowały się groby wybitnych postaci pochodzących z Lwówka Śląskiego, np. Moritza Hanemanna (1808–1875) – pierwszego muzyka kapeli królewskiej oraz Hansa Pfuhla (1846–1914) – wybitnego artysty rzeźbiarza, autora wielu monumentalnych kompozycji rzeźbiarskich, m.in. w Berlinie, Atenach, Poznaniu.
Architektura.
Dużą część terenu nekropolii przeznaczono na zieleńce, pomniki, żywopłoty, szerokie aleje obsadzane szpalerami dekoracyjnych drzew. W starszej (dolnej) części cmentarza
główne aleje wyłożono kostką brukową i kamiennymi płytami chodnikowymi. Nie zapomniano także o ułatwiających komunikację schodkach.
Bramy.
Brama Główna.
Główne i zarazem najbardziej reprezentacyjne wejście na cmentarz to wejście od strony północnej. Główne wejście na cmentarz prowadzi od ul. Wojska Polskiego przez kamienny mostek nad rzeką Płóczką – lewym dopływem Bobru. Na bramie cmentarza i ścianach kaplicy cmentarnej znajdują się epitafia z XVII i XVIII w. Część z nich przeniesiono z kościoła św. Franciszka w Lwówku Śląskim. Wiele starych grobowców zachowało się na starym południowym i zachodnim murze cmentarza. Są tu epitafia z XVII i XVIII w., a także groby poległych w czasie I wojny światowej oraz zmarłych w latach 30. XX w.
Bramy Boczne.
Oprócz bramy głównej na cmentarz można się dostać bramami bocznymi. Od strony wschodniej znajduje się brama prowadząca od ul. Warsztatowej, a od strony zachodniej znajdują się dwie bramy wzdłuż ulicy Henryka Brodatego.
Kaplica cmentarna.
Kaplica cmentarna znajduje się przy północnym wejściu na cmentarz komunalny.
Mauzoleum Hohbergów.
Najbardziej okazałym grobowcem jest mogiła rodu Hohbergów, która znajduje się w centralnej części cmentarza. Wykonana jest w formie okrągłej otwartej kaplicy wspartej na doryckich kolumnach z napisem po niemiecku przed wejściem "Familie Hohberg" („Rodzina Hohbergów”). Pochowani są w niej byli właściciele lwóweckiego browaru, m.in. Julius Hohberg (1839–1907), który nabył browar miejski w 1861 r., a w latach 1882–1892 zbudował nowy duży zakład, a także Edward Hohberg (1872–1935) i Paweł Hohberg (1873–1940).
Krematorium.
Przy ul. Warsztatowej tuż obok cmentarza znajduje się krematorium w stanie surowym.
Punkt widokowy.
Z południa, tuż za cmentarzem przed II wojną światową znajdował się punkt widokowy na całe miasto. Obecnie obiekt ten popadł w ruinę, a jego pozostałości zostały przekształcone na zamknięty zbiornik retencyjny. Współcześnie obiekt ten nie służy jako punkt widokowy również ze względu na niską widoczność z powodu rosnących na cmentarzu drzew, które zasłaniają miasto. Za zbiornikiem retencyjnym znajduje się pomniejszony żelazny krzyż. W czasach przedwojennych oprócz wyższego krzyża na szczycie wzgórza mieściła się kaplica. Dziś pozostały po niej jedynie fundamenty.
Droga Krzyżowa.
Przed II wojną światową wzdłuż ogrodzenia cmentarza (strona wschodnia, zachodnia i południowa) znajdowała się droga krzyżowa zwana kalwarią lwówecką z przydrożnymi rzeźbami – stacjami – odtwarzającymi drogę Jezusa Chrystusa na śmierć i złożenia go do grobu. Obecnie nie istnieje.
Godziny otwarcia.
Cmentarz jest otwarty i przebywanie na nim jest dozwolone:
Hydrografia.
W północnej części nekropolii płynie potok Płóczka – lewy dopływ Bobru.

</doc>
<doc id="4062864" url="https://pl.wikipedia.org/wiki?curid=4062864" title="Mieirżan Aszyrow">
Mieirżan Aszyrow

Mieirżan Żołdasbiekowicz Aszyrow (ros. Меиржан Жолдасбекович Аширов; ur. 30 stycznia 1992) – kazachski zapaśnik walczący w stylu wolnym. Zajął siedemnaste miejsce na mistrzostwach świata w 2017. Brązowy medalista mistrzostw Azji w 2018 i 2020. Akademicki mistrz świata w 2016. Siódmy w Pucharze Świata w 2018. Trzeci na MŚ juniorów w 2012 roku.

</doc>
<doc id="4062865" url="https://pl.wikipedia.org/wiki?curid=4062865" title="Kaplica Świętego Krzyża w Lwówku Śląskim">
Kaplica Świętego Krzyża w Lwówku Śląskim

Kaplica Świętego Krzyża w Lwówku Śląskim – późnogotycka kaplica w Lwówku Śląskim zbudowana w 1496 roku na czas przebudowy kościoła parafialnego pw. Wniebowzięcia Najświętszej Marii Panny.
Historia.
Kaplicę postawiono na miejscu istniejącej tu od XIV w. kaplicy cmentarnej pw. św. Szczepana i św. Wawrzyńca. Teren na południe i zachód od kościoła parafialnego pełnił wówczas, a także później, funkcję cmentarza. Do czasu wybudowania kościoła w kaplicy odbywały się msze. Kaplicę wzniesiono z ciosów piaskowcowych, na planie prostokąta o wymiarach 17 x 9 m. Kaplica uległa zniszczeniu podczas pożaru wieży kościelnej w 1455 r., wkrótce odbudowana w 1458 r. W 1682 roku została odbudowana po wcześniejszym zniszczeniu i zwrócona fundatorowi, którego w niej później pochowano. 
Architektura.
Po spaleniu podczas wielkiego pożaru miasta w 1752 roku kaplica została ponownie odbudowana w 1755 roku.
Trzyosiowe wnętrze budowli pokrywa sklepienie sieciowe z 1496 roku (data na zworniku), wsparte na wspornikach wyciętych w części na kształt ludzkich głów. Całość jest nakryta czterospadowym dachem zwieńczonym barokową sygnaturką z małym dzwonem. Budowla jest jednonawowa, przykryta sklepieniem sieciowym, z dobudowaną od wschodu zakrystią. Z czasu budowy kaplicy pochodzi też znajdujący się na północnej ścianie niewielki gotycki portal ostrołukowy. Okna kaplicy rozszerzają się na zewnątrz. Część z nich ma zachowane maswerki. Gruntowne remonty kaplicy miały miejsce w latach 80. XIX i XX wieku.
Wyposażenie.
Skromny ołtarz główny składa się z obrazu "Ukrzyżowanie" z końca XVIII w. i nieco wcześniejszego tabernakulum. Z tego okresu pochodzi kamienna, malowana chrzcielnica. Na uwagę zasługuje kamienne złocone epitafium z XVIII w. Podczas prac remontowych z końca 80. XX w. spod warstwy tynku odsłonięte zostały freski ze scenami Drogi Krzyżowej z ok. 1520 roku.

</doc>
<doc id="4062866" url="https://pl.wikipedia.org/wiki?curid=4062866" title="David Khutsishvili">
David Khutsishvili



</doc>
<doc id="4062868" url="https://pl.wikipedia.org/wiki?curid=4062868" title="Planty w Lwówku Śląskim">
Planty w Lwówku Śląskim

Planty w Lwówku Śląskim – jeden z zabytkowych parków miejskich w Lwówku Śląskim otaczający Stare Miasto, założony około 1870 r., o powierzchni 7,4 ha i obwodzie 1,8 km. Założone w miejscu częściowo zlikwidowanych fortyfikacji miejskich: murów obronnych, wałów ziemnych i fosy miejskiej.
Historia.
Planty powstały na miejscu fortyfikacji otaczających Lwówek Śląski: murów obronnych oraz położonej na ich przedpolu fosy i wałów ziemnych. Około 1870 roku planty stały się miejscem spacerów, spotkań towarzyskich, imprez i uroczystości lokalnych. Jest to założenie typu ringowego, umiejscowione wokół zabytkowych murów miejskich, zachowane w swoich pierwotnych granicach wewnątrz otaczających planty Alei Wojska Polskiego. Na południowym i zachodnim odcinku aleje obsadzone zostały rzędem lip i dębów. Od strony zewnętrznej planty są otoczone przez zabudowę mieszkaniową z przełomu XIX i XX wieku, w przeważającej części o charakterze willowym z własnymi ogrodami ozdobnymi. Na południe od plant zlokalizowany jest zabytkowy cmentarz komunalny, na którym występują okazałe nasadzenia drzew liściastych i iglastych. Północno-zachodnia część plant to teren po fosie miejskiej. Zachowana została tam pierwotna rzeźba terenu – zagłębiony trawnik przecięty jest kanałem o brzegach wzmocnionych kamiennym murem. Kompozycja roślinna plant jest swobodna. Tworzą ją okazałe drzewa (w tym okazy pomnikowe) gatunków rodzimych, jak i introdukowanych, np.: dąb korkowy, dąb węgierski, miłorząb dwuklapowy, dąb czerwony, sosna wejmutka. Obok drzewostanu zieleń tworzą posadzone wzdłuż ciągów komunikacyjnych żywopłoty z ligustru, śnieguliczki i żywotników. Żywopłoty nie mają powiązania z historycznym układem kompozycyjnym plant. Drogi na plantach pokryte w większości asfaltem. Na terenie plant zlokalizowane są trzy pomniki: pomnik ofiar I wojny światowej, powstały w latach 20. XX wieku, Pomnik Niepodległości, wzniesiony po 1945, oraz skupisko kamieni – Lapidarium Kamienne – z nieczytelną tablicą pamiątkową sprzed 1939. Przed budynkiem franciszkańskiego zespołu klasztornego znajduje się zabytkowa fontanna z czaplą.
Przekształcane po 1945. Prowadzono prace pielęgnacyjne mające na celu zwiększenie atrakcyjności terenu. W miejscu zasypanej w większości fosy posadzono drzewa i krzewy ozdobne, wytyczono alejki, wzdłuż których postawiono ławki. Mieszkańcy Lwówka Śląskiego zyskali nowe miejsce do spacerowania i wypoczynku. Zieleń uzupełniła pozostawione elementy obwarowań, które w pierwszej połowie XX wieku odnowiono, a zachodni odcinek murów obronnych poddano częściowej rekonstrukcji.
Dnia 22 czerwca 1995 r. podjęto decyzję o wpisaniu plant w Lwówku Śląskim do rejestru zabytków pod numerem 1211/J. W ciągu kilkunastu lat renowacji plant przywrócono małą architekturę – stylowe lampy, ogrodzenia, ławki. W 2018 roku na plantach zostały odrestaurowane: Pomnik ofiar I wojny światowej i Fontanna z Czaplą przy klasztorze franciszkanów, przy której sezonowo odbywają się koncerty.
Planty są podzielone na 5 części:
Otoczenie.
Na terenie plant lub w ich bardzo bliskim sąsiedztwie znajdują się następujące zabytkowe obiekty:
Obiekty.
Opis pomników, rzeźb i fontann na plantach.

</doc>
<doc id="4062869" url="https://pl.wikipedia.org/wiki?curid=4062869" title="Wasyl Mychajłow">
Wasyl Mychajłow

Wasyl Heorhijowycz Mychajłow (ukr. Василь Георгійович Михайлов; ur. 24 czerwca 1995) – ukraiński zapaśnik startujący w stylu wolnym. Olimpijczyk z Tokio 2020, gdzie zajął dziesiąte miejsce w kategorii 74 kg.
Brązowy medalista mistrzostw świata w 2022. Brązowy medalista mistrzostw Europy w 2020; piąty w 2019, a także na igrzyskach europejskich w 2019. Trzeci w indywidualnym Pucharze Świata w 2020. Drugi na akademickich MŚ w 2016. Trzeci na ME juniorów w 2015 i na ME U-23 w 2017.

</doc>
<doc id="4062870" url="https://pl.wikipedia.org/wiki?curid=4062870" title="Vasil Mikhailov">
Vasil Mikhailov



</doc>
<doc id="4062871" url="https://pl.wikipedia.org/wiki?curid=4062871" title="Kocur (film 2016)">
Kocur (film 2016)

Kocur (tytuł oryg. Kötü Kedi Şerafettin) – turecki film animowany wyprodukowany w 2016 roku przez Anima İstanbul w reżyserii Mehmeta Kurtulusa i Ayse Ünala. Film jest adaptacją komiksu Bülenta Üstüna o tym samym tytule. Polska premiera filmu odbyła się w 25 sierpnia 2017 r. z polskim dubbingiem na kanale Cinemax. Film przeznaczony jest dla widzów dorosłych.
Fabuła.
Szczur Riza oraz mewa Rifki się na szykują przyjęcie przy grillu w Stambule, organizowane przez kota Shero. Przed wieczorem Shero dowiaduje się, że ma nieślubnego syna o imieniu Taco. Potem pełne alkoholu przyjęcie szybko wymyka się spod kontroli. Shero niespodziewanie będzie musiał teraz odnaleźć się w roli współczującego ojca.
Wersja polska.
Wersja polska: Start International Polska
Dialogi: Marcin Bartkiewicz
W wersji polskiej udział wzięli:
Źródło:

</doc>
<doc id="4062872" url="https://pl.wikipedia.org/wiki?curid=4062872" title="Kamienny Most na Bobrze w Lwówku Śląskim">
Kamienny Most na Bobrze w Lwówku Śląskim

Kamienny Most na Bobrze w Lwówku Śląskim – most w Lwówku Śląskim nad Bobrem, będący częścią drogi wojewódzkiej nr 364 łączący Lwówek Śląski z Płakowicami.
Historia mostu.
Pierwszy (drewniany) most na Bobrze w tym miejscu wybudowano prawdopodobnie już na początku XIII w. (ok. 1233 r.), który za każdym razem, gdy do miasta zbliżały się obce wojska był palony. Tu pobierało się w średniowieczu cło od przejezdnych, najpierw w imieniu księcia, później - miasta. Kamienny most został wybudowany o wiele później, bo w 1522 r., a obecna kamienna przeprawa pochodzi z 1792 r., o czym informuje tablica umieszczona na środkowym filarze mostu od strony południowej.
W 1813 roku częściowo zniszczony przez wycofujące się wojska rosyjskie, odbudowany na rozkaz samego Napoleona Bonapartego, który przebywał wtedy w Lwówku i postanowił odbić z rąk rosyjskich Płakowice.  Kolejne modernizacje mostu miały miejsce w roku 1865 oraz w latach 1906-09, kiedy to most poszerzono. Most posiada sześć przęseł o sklepieniu półkolistym, ma długość 81 metrów i szerokość 9 metrów. Na każdym filarze znajdują się ostrogi, mające na celu zabezpieczenie konstrukcji przed krami.
Tablica fundacyjna.
Z południowej strony mostu znajduje się wmurowana kamienna tablica fundacyjna z 1796 r. o następującej treści:
Zobacz też.
Inne mosty w Polsce:

</doc>
<doc id="4062875" url="https://pl.wikipedia.org/wiki?curid=4062875" title="Kim Han-song">
Kim Han-song

Kim Han-song (ur. 16 kwietnia 1996) – północnokoreański zapaśnik walczący w stylu wolnym. Zajął dziewiętnaste miejsce na mistrzostwach świata w 2017. Wicemistrz Azji w 2017; trzeci w 2019. Piąty na igrzyskach wojskowych w 2019 roku.

</doc>
<doc id="4062876" url="https://pl.wikipedia.org/wiki?curid=4062876" title="Mury Obronne w Lwówku Śląskim">
Mury Obronne w Lwówku Śląskim

Mury obronne (miejskie) w Lwówku Śląskim – ciąg podwójnego pierścienia murów miejskich wraz z budowlami o charakterze obronnym (m.in. bramami i basztami), otaczający niegdyś obszar całego Lwówka Śląskiego, którego większość odcinków została zachowana do dziś. W ciągu murów obronnych znajdują się wieże obronne: Baszta Bramy Lubańskiej i Baszta Bramy Złotoryjskiej. Mury obronne Lwówka Śląskiego należą do najciekawszych obiektów tego typu na Dolnym Śląsku. Ze względu na niespotykany podwójny układ murów obronnych Lwówek Śląski jest często nazywany polskim Carcassonne.
Historia.
Mury obronne Lwówka Śląskiego wznoszone były w dwóch etapach. W pierwszym, który rozpoczął się przed 1261 r., do ok. 1301 r. wybudowano pierścień wewnętrzny, w drugim (od ok. 1435 do ok. 1494 r.) postawiono pierścień zewnętrzny. Do miasta prowadziły wówczas trzy bramy: Lubańska, Złotoryjska i Bolesławiecka. W połowie XVI w. mury miejskie zostały przebudowane, a w 1643 r. częściowo zniszczone. Ponownie przystosowano je do celów militarnych w czasie wojen śląskich. Wewnętrzny pierścień muru składał się z 23 prostokątnych baszt łupinowych, z których zachowało się 15. W zewnętrznym pierścieniu wybudowanych było 11 półokrągłych bastei.
Do dziś w obrębie murów obronnych zachowała się brama Bolesławiecka z wieżą i Baszta Bramy Lubańskiej, której funkcje użytkowe przez wieki zmieniały się. W XVII w. znajdował się tu areszt. Następnie od czasów wojny siedmioletniej trzymano w niej proch dla miejscowego garnizonu. W latach 1744 – 1793 władze miasta wydały rozkaz wywieszenia na bramie tablic z nazwami karczm, w których podróżni mogli przenocować. W 1925 r. w wieży zorganizowano schronisko młodzieżowe, a następnie w 1946 r. umieszczono tu ewakuowane przez Niemców podczas odwrotu cenne zbiory m.in. książki z biblioteki uniwersyteckiej we Wrocławiu.
Na północ od Baszty Bramy Lubańskiej w latach 1934 – 1935 został odrestaurowany fragment muru z drewnianym gankiem. Druga z zachowanych baszt - Bolesławiecka, pochodzi w obecnej postaci z XVI wieku.

</doc>
<doc id="4062881" url="https://pl.wikipedia.org/wiki?curid=4062881" title="Zamek Książęcy w Lwówku Śląskim">
Zamek Książęcy w Lwówku Śląskim

Zamek Książęcy w Lwówku Śląskim – średniowieczna budowla o charakterze obronnym w Lwówku Śląskim, niezachowana do czasów współczesnych. W miejscu zamku książęcego stoi obecnie Browar Lwówek. Jedyne pozostałości po zamku piastowskim to kamienne fundamenty w piwnicach lwóweckiego browaru.
W prawobrzeżnej część Lwówka Śląskiego – Płakowicach – znajduje się drugi zamek z okresu renesansu.
Historia.
Zamek powstał na początku XIII wieku jako miejska siedziba książęca. Była to kamienno-drewniana rezydencja z murowana wieżą obronno-mieszkalną. Zamek ulokowany był na południowy zachód od miasta, ale został włączony w obręb jego fortyfikacji. Prawdopodobnie od samego miasta założenie było oddzielone wałem z palisadą i fosą. Fundatorem zamku mógł być Henryk Brodaty. Z czasem nastąpiła rozbudowa rezydencji. W 1261 roku zamek posiadał już kamienną wieżę oraz dwie bramy: północną od strony miasta i południową od zewnątrz. W drugiej połowie XIII wieku zamek należał do księcia lwóweckiego Bernarda Zwinnego. Na zamku często przebywali książęta świdnicko-jaworscy, między innymi Bolko I. Zniszczony w czasie pożaru 1381 roku, który strawił budynek mieszkalny, kaplice i inne budynki. Zamek decyzją z 1385 roku odbudowany został osiem lat po pożarze (w 1389 roku) i od tego czasu trafił jako lenno w ręce "Raussehndorfa" aż do 1424 roku. Po nim właścicielem został rycerz "Kunz" z Niemczy, a następnie jego spadkobierca Konrad, który dobra zamkowe podarował swej córce, mniszce z klasztoru w Lubomierzu. W 1444 roku pełnomocnik klasztoru sprzedał rezydencję i wszystkie uprawnienia stały się własnością rady miejskiej Lwówka Śląskiego. Zamek po raz kolejny strawił pożar 1472 roku. W 1475 roku za zgodą ówczesnego króla Macieja Korwina – formalnego właściciela zamku książęcego w Lwówku Śląskim, zamek został zniesiony, a rada miejska wydała nakaz jego rozbiórki, natomiast władze miasta zostały zobligowane do wybudowania Szpitala św. Macieja i Kościoła św. Macieja (obecnie nie istnieją, do wojny trzydziestoletniej znajdowały się za murami miejskimi, na Złotoryjskim Przedmieściu, przy Baszcie Bramy Złotoryjskiej, w miejscu obecnej siedziby Poczty Polskiej w Lwówku Śląskim). W 1478 roku kamienie z zamkowego pogorzeliska wykorzystano do budowy Kościoła św. Macieja. Tego samego roku na placu zamkowym nie pozostały już żadne gruzy. Obecnie po zamku nie ma praktycznie żadnego śladu. Plac, który w trzecim ćwierćwieczu XV wieku przejęła rada miejska, wykorzystano do budowy szkoły i browaru, dla wzniesienia którego miano wykorzystać zamkowe piwnice. Dodatkowym atutem ulokowania browaru w tym miejscu był fakt, iż od XV wieku, obok zamku, stała słodownia.
Współcześnie w miejscu zamku znajduje się Browar Lwówek, a nieopodal wielokrotnie przebudowywana, obecnie nieczynna słodownia.

</doc>
<doc id="4062882" url="https://pl.wikipedia.org/wiki?curid=4062882" title="Jimy Szymanski">
Jimy Szymanski

Jimy Szymanski Ottaviano (ur. 15 września 1975 w Caracas) – wenezuelski tenisista, reprezentant w Pucharze Davisa, olimpijczyk z Atlanty (1996) i Sydney (2000).
Kariera tenisowa.
Występując w gronie juniorów został finalistą Wimbledonu 1993 w grze pojedynczej chłopców, a w rankingu juniorów najwyżej był na 3. miejscu.
W 1994 został tenisistą zawodowym, a po raz ostatni zagrał w profesjonalnym turnieju w 2008. Wygrał 2 turnieje ATP Challenger Tour w grze pojedynczej i podwójnej. Dwukrotnie wystąpił w zawodach Wielkiego Szlema, US Open 1996 i US Open 1997 odpadając w 1 rundach, najpierw z Pete’em Samprasem, a potem z Fernandem Meligenim.
W 1996 zagrał w konkurencji gry pojedynczej na igrzyskach olimpijskich w Atlancie odpadając w 1 rundzie po porażce z Wayne’em Blackiem. Cztery lata później wystąpił w rozgrywkach gry podwójnej na igrzyskach olimpijskich w Sydney, partnerując José de Armasowi. Wenezuelska para doszła do 2 rundy eliminując najpierw Chorwatów Maria Ančicia i Gorana Ivaniševicia, a odpadła po porażce z późniejszymi triumfatorami Kanadyjczykami Sébastienem Lareau i Danielem Nestorem.
W 1995 Szymanski zdobył srebrny medal w deblu i brązowy w singlu na igrzyskach panamerykańskich w Mar del Plata.
W latach 1992–2006 reprezentował Wenezuelę w Pucharze Davisa, rozgrywając łącznie 63 meczów, z których w 30 zwyciężył.
W rankingu gry pojedynczej najwyżej był na 160. miejscu (15 listopada 1999), a w klasyfikacji gry podwójnej na 187. pozycji (19 czerwca 2000).

</doc>
<doc id="4062883" url="https://pl.wikipedia.org/wiki?curid=4062883" title="Krzaczasta karłowatość maliny">
Krzaczasta karłowatość maliny

Krzaczasta karłowatość maliny () – wirusowa choroba malin wywołana przez wirusa krzaczastej karłowatości maliny ("Raspberry bushy dwarf virus", RBDV).
Występowanie i szkodliwość.
Choroba znana jest w Ameryce Północnej i Południowej, Afryce Południowej, Australii i Europie. Atakuje nie tylko maliny uprawiane, ale także większość gatunków dziko rosnących malin. Z przeprowadzonych w Polsce badań wynika, że ogniska tej choroby w Polsce występują w ogrodach przydomowych, na plantacjach, oraz na dziko rosnących malinach w lasach, na nieużytkach i obrzeżach zbiorników wodnych.
Porażone rośliny dają mniejszy plon i zazwyczaj bardzo złej jakości. Owoce dojrzewają nierównomiernie, są zniekształcone i podczas zbierania często rozsypują się. Według Instytutu Ogrodnictwa w Skierniewicach choroba ma duży stopień szkodliwości – drugi w trzystopniowej skali. W przypadku niektórych, wrażliwych na tę chorobę odmian plon owoców może być mniejszy nawet o 70%.
Objawy.
Charakterystycznymi objawami choroby są karłowacenie krzewów i ich krzaczastość spowodowana wyrastaniem z pąków śpiących cienkich i słabych pędów. Owoce dojrzewają nierównomiernie i rozpadają się. Przy silnym porażeniu następuje osłabienie, lub nawet zahamowanie wzrostu i. U niektórych odmian następuje chloroza liści.
Ochrona.
Wirus wywołujący chorobę roznoszony jest wraz z pyłkiem przez owady dokonujące zapylenia malin. Powoduje to, że zwalczanie choroby jest niemożliwe. Nie można bowiem wyeliminować zapylenia. Można jedynie ograniczać rozwój choroby przez działania zapobiegawcze:
Wszystkie te działania tylko ograniczają rozwój choroby, nie dopuszczając do epidemii, nie są jednak w stanie całkowicie chorobę wyeliminować. W przypadku podejrzenia tej choroby pobiera się próbki podejrzanych roślin i w laboratorium wykonuje się na nich testy biologiczne, serologiczne (test ELISA) i inne metodami biologii molekularnej.
Istnieją odmiany odporne na wirusa RBDV, lub przynajmniej tolerancyjne. Są to ‘Haida’, ‘Haritage’, ‘Latham’, ‘Newburg’, ‘Chilcotin’, ‘Cowichan’, ‘Coho’, ‘Valentina’, ‘Cascade Dawn’. Odmiany te nie mają dużego znaczenia w uprawie, mogą jednak być przydatne przy wyhodowaniu nowych, odpornych odmian.

</doc>
<doc id="4062885" url="https://pl.wikipedia.org/wiki?curid=4062885" title="Gęsiówka (ujednoznacznienie)">
Gęsiówka (ujednoznacznienie)



</doc>
<doc id="4062887" url="https://pl.wikipedia.org/wiki?curid=4062887" title="Narmandakh Lkhamgarmaa">
Narmandakh Lkhamgarmaa



</doc>
<doc id="4062888" url="https://pl.wikipedia.org/wiki?curid=4062888" title="André-Jacques Marie">
André-Jacques Marie

André-Jacques Marie (ur. 14 października 1925 w Cap-d’Ail) – francuski lekkoatleta, płotkarz, mistrz Europy z 1950.
Specjalizował się w biegu na 110 metrów przez płotki. Odpadł w eliminacjach tej konkurencji na mistrzostwach Europy w 1946 w Oslo, a na igrzyskach olimpijskich w 1948 w Londynie nie ukończył biegu półfinałowego.
Zwyciężył w biegu na 110 metrów przez płotki na mistrzostwach Europy w 1950 w Brukseli.
Trzykrotnie wyrównywał lub poprawiał rekord Francji na 110 metrów przez płotki, doprowadzając go do wyniku 14,4 s (25 czerwca 1949 w Paryżu).
Był mistrzem Francji w biegu na 110 metrów przez płotki w latach 1947-1951 oraz wicemistrzem w 1946.
W latach 1946-1951 wystąpił 24 razy w meczach reprezentacji Francji.

</doc>
<doc id="4062889" url="https://pl.wikipedia.org/wiki?curid=4062889" title="Schronik w Kończystej Turni">
Schronik w Kończystej Turni

Schronik w Kończystej Turni – jaskinia, a właściwie schronisko, w Dolinie Miętusiej w Tatrach Zachodnich. Wejście do niej położone jest w zachodnim zboczu Kończystej Turni, na wysokości 1135 m n.p.m. Długość jaskini wynosi 5 metrów, a jej deniwelacja 1,5 metrów.
Opis jaskini.
Jaskinia jest wnęką, w której prawej części znajduje się skalna półka, a w lewej niewielka i niska salka. 
Przyroda.
W jaskini brak jest nacieków. Ściany są suche, rosną na nich porosty.
Historia odkryć.
Jaskinia była znana od dawna. Jej pierwszy opis i plan sporządził J. Grodzicki przy pomocy H. Grodzickiej i M. Grodzickiego w 1995 roku.

</doc>
<doc id="4062893" url="https://pl.wikipedia.org/wiki?curid=4062893" title="Liam Neyland">
Liam Neyland

 
Liam Brice Neyland (ur. 18 października 1996) – australijski zapaśnik walczący w stylu wolnym. Zajął 31 miejsce na mistrzostwach świata w 2017. Zdobył trzy medale na mistrzostwach Oceanii w latach 2014 - 2017.

</doc>
<doc id="4062894" url="https://pl.wikipedia.org/wiki?curid=4062894" title="Hokejowa Liga Mistrzów (2017/2018)">
Hokejowa Liga Mistrzów (2017/2018)

Hokejowa Liga Mistrzów 2017/2018 piąta edycja europejskiego, klubowego turnieju hokejowego, rozgrywanego pod patronatem IIHF. Przeznaczony dla najlepszych męskich hokejowych drużyn klubowych (zajmujących czołowe miejsca w europejskich ligach krajowych). Są to najbardziej prestiżowe klubowe zmagania hokejowe w Europie.
Uczestniczyły w niej 32 kluby podzielone na 8 grup czterozespołowych. Runda zasadnicza trwała od 24 sierpnia do 11 października 2017 roku. Po raz drugi w rozgrywkach wystąpił zespół z Polski. Był nim mistrz kraju z sezonu 2016/2017 – Cracovia.
Uczestnicy.
Warunki gry w CHL.
W rozgrywkach uczestniczyło 32 zespoły z 13 państw. Drużyny zostały podzielone na sposób kwalifikacji do rozgrywek na osiem grup. Każda drużyna chcąc grać w tej edycji ligi mistrzów musiała spełnić jeden z dziewięciu warunków:
Terminarz.
Terminarz rozgrywek przedstawiał się następująco:
Losowanie.
Oto podział drużyn na koszyki podczas losowania:
Faza grupowa.
Grupa A.
    = awans do 1/8 finału
Grupa B.
    = awans do 1/8 finału
Grupa C.
    = awans do 1/8 finału
Grupa D.
    = awans do 1/8 finału 
Grupa E.
    = awans do 1/8 finału 
Grupa F.
    = awans do 1/8 finału 
Grupa G.
    = awans do 1/8 finału 
Grupa H.
    = awans do 1/8 finału 
Faza pucharowa.
Rozstawienie.
Po zakończeniu sezonu zasadniczego 16 zespołów zapewniło sobie start w fazie pucharowej. Wśród nich znalazły się po dwie drużyny z każdej z grup. Zwycięzcy grup zostali rozstawieni podczas losowania 1/8 finału. W dalszych rundach nie występuje rozstawienie.
Pierwsza runda rozpoczęła się 31 października 2017, zaś zakończenie rywalizacji odbyło się w finałowym spotkaniu, które miało miejsce 6 lutego 2018.
Drzewko play-off.
Po zakończeniu sezonu zasadniczego rozpoczęła się walka o mistrzostwo ligi w fazie pucharowej, która została rozegrana w czterech rundach. Drużyna, która zajęła wyższe miejsce w sezonie zasadniczym w nagrodę została gospodarzem rewanżowego meczu. Trzy rundy rozgrywane były w formule mecz-rewanż, zaś finał rozgrywany był na lodowisku lepszej drużyny fazy grupowej. Jeżeli w rezultacie dwumeczu wystąpił remis, została rozegrana 10 minutowa dogrywka, jeżeli w tym czasie nie padła bramka, rozegrane zostały rzuty karne. W finale, jeżeli w regulaminowym czasie nie padła bramka, została rozegrana 20 minutowa dogrywka, a w razie braku rozstrzygnięcia rzuty karne.
1/8 finału.
Mecze tej fazy rozgrywek odbyły się w dniach 31 października oraz 7 listopada 2017 roku. Losowanie par meczowych odbyło się 13 października 2017 w Helsinkach.
1/4 finału.
Mecze tej fazy rozgrywek odbyły się w dniach 5 grudnia oraz 12 grudnia 2017 roku.
1/2 finału.
Mecze tej fazy rozgrywek odbyły się w dniach 9 stycznia oraz 16 stycznia 2018 roku.
Finał.
Mecz finałowy odbył się 6 lutego 2018 roku. Gospodarzem meczu było szwedzkie Växjö. Mecz rozegrany został w Vida Arena.

</doc>
<doc id="4062896" url="https://pl.wikipedia.org/wiki?curid=4062896" title="Ósemka (jaskinia)">
Ósemka (jaskinia)

Ósemka – jaskinia, a właściwie schronisko, w Dolinie Kościeliskiej w Tatrach Zachodnich. Ma dwa otwory wejściowe położone w środkowej części Wąwozu Kraków, niedaleko Rynku, w pobliżu Jaskini Dwuotworowej Krakowskiej, na wysokościach 1239 i 1240 metrów n.p.m. Długość jaskini wynosi 5 metrów, a jej deniwelacja 4 metry.
Opis jaskini.
Jaskinię stanowi wysoki, szczelinowy, idący do góry korytarz łączący owalny otwór dolny z okapem ze szczelinowym otworem górnym.
Przyroda.
W jaskini brak jest nacieków. Ściany są mokre, rosną na nich mchy, porosty i paprocie.
Historia odkryć.
Jaskinia była prawdopodobnie znana od dawna. Jednak pierwszą wzmiankę o niej opublikował Z. Wójcik dopiero w 1966 roku. Plan i opis jaskini sporządził M. Burkacki przy pomocy R.M. Kardasia i Marii Lasoty w 1977 roku.

</doc>
<doc id="4062898" url="https://pl.wikipedia.org/wiki?curid=4062898" title="Ulica Hnatiuka">
Ulica Hnatiuka



</doc>
<doc id="4062903" url="https://pl.wikipedia.org/wiki?curid=4062903" title="Nyża nad Ziobrową">
Nyża nad Ziobrową

Nyża nad Ziobrową – jaskinia, a właściwie schronisko, w Żarze w Dolinie Kościeliskiej w Tatrach Zachodnich. Wejście do niej znajduje się w Zbójnickiej Turni, powyżej Jaskini Ziobrowej, na wysokości 1134 metrów n.p.m. Jaskinia jest pozioma, a jej długość wynosi 5 metrów.
Opis jaskini.
Jaskinię stanowi niewielka sala zaczynająca się zaraz za małym, trójkątnym otworem wejściowym, a kończąca wąskim korytarzykiem.
Przyroda.
W jaskini brak jest nacieków. Ściany są suche, rosną na nich porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy P. Płachty w 1993 roku.

</doc>
<doc id="4062907" url="https://pl.wikipedia.org/wiki?curid=4062907" title="Schron z Watrą">
Schron z Watrą

Schron z Watrą – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w środkowej części Wąwozu Kraków, niedaleko Rynku, w pobliżu Jaskini Zakosistej, na wysokości 1289 metrów n.p.m. Jaskinia jest pozioma, a jej długość wynosi 5 metrów.
Opis jaskini.
Jaskinię stanowi duża, pozioma sala, do której prowadzi obszerny otwór wejściowy.
Przyroda.
W jaskini brak jest nacieków. Ściany są suche, rosną na nich mchy i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziły M. Lasota i I. Luty w 1977 roku.

</doc>
<doc id="4062909" url="https://pl.wikipedia.org/wiki?curid=4062909" title="Wołodymyr Barwinski">
Wołodymyr Barwinski

Wołodymyr Barwinski, (ur. 25 lutego 1850, zm. 3 lutego 1883 we Lwowie) – ukraiński wydawca, historyk, socjolog, publicysta, pisarz krytyk literacki, eseista, tłumacz. Jego bratem był Ołeksandr Barwinski.
Urodzony w rodzinie kapłana greckokatolickiego. Uczył się w szkole podstawowej w rodzinnych Szlachcińcach, naukę kontynuował w Tarnopolu (1861–1867). W wieku 14 lat uległ wypadkowi, przez co długi czas musiał się leczyć i był odizolowany od rówieśników, spędzając czas na czytaniu książek. Opisał swoje dzieciństwo w autobiograficznej powieści „Скошений цвіт” (1877). W latach 1869–1872 studiował prawo na Uniwersytecie Lwowskim, następnie pracował jako kancelista.
Jeden z założycieli towarzystwa Proswita (1868) i stowarzyszenia Ridna Szkoła (1881). W latach 1876–1880 – redaktor „Prawdy”. W okresie 1880–1883 – założyciel i pierwszy redaktor naczelny gazety „Diło” Pracował i mieszkał w redakcji. Był uważany za jednego z liderów partii ludowej w Galicji. 30 listopada 1880 – zorganizował pierwszy zjazd ukraińskiej Rady Narodowej we Lwowie, której członkowie domagali się od władz austriackich poprawy statusu ludności ukraińskiej w Galicji, i zapewnienie jej praw politycznych, gospodarczych i kulturalnych.
Zmarł 3 lutego 1883 roku we Lwowie. Został pochowany na Cmentarzu Łyczakowskim (numer pola 3). Od 1993 roku patron ulicy we Lwowie.

</doc>
<doc id="4062915" url="https://pl.wikipedia.org/wiki?curid=4062915" title="James Bond (komiks)">
James Bond (komiks)

James Bond (tytuł stylizowany na okładkach jako Ian Fleming’s James Bond 007) – amerykańska seria komiksowa autorstwa Warrena Ellisa i Benjamina Percy’ego (scenarzyści) oraz Jasona Mastersa i Raphy Lobosco (rysownicy), wydawana przez Dynamite Entertainment od listopada 2015 roku w formie miesięcznika oraz indywidualnych mini-serii. Polskie tłumaczenie ukazuje się w formie tomów zbiorczych nakładem wydawnictwa Non Stop Comics od 2017 roku.
Seria inspirowana jest cyklem powieści szpiegowskich autorstwa Iana Fleminga o Jamesie Bondzie, brytyjskim agencie służb wywiadowczych. Intencją autorów komiksu jest bliższe nawiązanie do literackiego wizerunku Bonda jako bezwzględnego i cynicznego szpiega i zabójcy niż do filmowych adaptacji cyklu, w których bohater otoczony jest aurą romantyczności.
Zobacz też.
James Bond
Fabuła.
James Bond otrzymuje zadanie po zmarłym agencie MI6, który rozpracowywał siatkę europejskich handlarzy narkotykami. Trop wiedzie do Berlina, gdzie Bond spotyka rzekomą pracownicę CIA, mającą wspomóc go w śledztwie. W rzeczywistości jest ona płatną zabójczynią; po nieudanej próbie zamordowania Bonda ucieka. Bond poznaje Slavena Kurjaka, serbskiego wynalazcę protez, który zwabia agenta do swojego laboratorium. Okazuje się, że to Kurjak wynajął zabójczynię i że planuje przejąć kontrolę nad światem, rozprowadzając produkowany przez siebie narkotyk.

</doc>
<doc id="4062920" url="https://pl.wikipedia.org/wiki?curid=4062920" title="Maciej Wojciech Kowalski">
Maciej Wojciech Kowalski

Maciej Wojciech Kowalski (ur. 20 lutego 1972 w Chorzowie) – polski muzyk, gitarzysta, producent muzyczny, inżynier dźwięku, remikser, kompozytor muzyki elektronicznej, DJ, DVJ.
Życiorys.
W latach 90. był członkiem krakowskiej grupy muzycznej Dynamind. Na pierwszych dwóch albumach zespołu o stylistyce hardcore i rapcore był gitarzystą oraz producentem, posługując się pseudonimem „Maciek K.”. Na trzeciej i ostatniej płycie, zawierającej utwory o zróżnicowanych stylach muzycznych, był odpowiedzialny za nagranie gitar, śpiew i produkcję (podany jako „Maciek K.”) oraz za programowanie i syntezatory (wymieniony jako „HQ Koval”). 
Następnie przestawił się na muzykę elektroniczną, zostając kompozytorem, DJem oraz autorem remiksów i przyjmują pseudonimy DJ HiQ Koval lub Matt Kowalsky. Wygrał też eliminacje do Red Bull Music Academy, co zaowocowało zaproszeniem na warsztaty do Nowego Jorku. Podjął współpracę z innymi artystami, m.in. z Kasią Klich, Skubasem. Był autorem muzyki do filmów. Został współtwórcą założonej w 2011 grupy Future Folk, łączącego góralską muzykę folkową z elektroniczną.
W 2001 został specjalistą w zakresie Pro Tools w Pinewood Studios w Londynie. W 2004 ukończył inżynierię dźwięku w Instytucie Jazzu na Wydziale Jazzu i Muzyki Rozrywkowej Akademii Muzycznej im. Karola Szymanowskiego w Katowicach.

</doc>
<doc id="4062923" url="https://pl.wikipedia.org/wiki?curid=4062923" title="Curling na Zimowych Igrzyskach Olimpijskich 2018">
Curling na Zimowych Igrzyskach Olimpijskich 2018

Turniej curlingu podczas Zimowych Igrzysk Olimpijskich 2018 odbył się w Gangneung, na lodowisku Gangneung Curling Centre między 8 a 25 lutego 2018. Curling był jedyną dyscypliną rozgrywaną podczas wszystkich dni Igrzysk. Curlerzy w rywalizacji olimpijskiej zmagali się po raz siódmy. W programie olimpijskim zadebiutował curling par mieszanych, gdzie drużyna składa się z kobiety i mężczyzny, którzy zagrywają w endzie jedynie pięć kamieni. Decyzję o włączeniu curlingu par mieszanych MKOl podjął w czerwcu 2015 roku.
W Korei Południowej rywalizowało po 10 reprezentacji kobiecych i męskich oraz 8 par mieszanych. Łącznie 116 zawodników.
Tradycyjnie przed turniejem olimpijskim arena gościła uczestników Mistrzostw Świata w Curlingu na Wózkach 2017 i Mistrzostw Świata Juniorów 2017. Tytułów mistrzowskich z Soczi 2014 bronili reprezentanci Kanady.
Kwalifikacje.
Kobiety i mężczyźni.
W turnieju olimpijskim wzięło udział 10 reprezentacji. Kwalifikacja olimpijska nastąpiła poprzez dwa sposoby. Siedem drużyn zakwalifikowało się do Zimowych Igrzysk Olimpijskich 2018 dzięki wynikom mistrzostw świata w latach 2016 i 2017. Państwa, które z klasyfikacji uzyskały mniej punktów bądź występowały na mistrzostwach świata w latach 2014 lub 2015 miały prawo uczestnictwa w turnieju kwalifikacyjnym. W tym cyklu olimpijskim turniej odbył się między 5 a 10 grudnia 2017 w czeskim Pilźnie. Do turnieju w Pjongczangu awansowały dwa najlepsze zespoły. Stawkę uzupełniły reprezentacje Korei Południowej, które jako gospodarze mieli zapewnione prawo występu.
Pary mieszane.
W konkurencji par mieszanych kwalifikacja odbywała się wyłącznie za pomocą punktów zdobytych podczas mistrzostw świata w latach 2016 i 2017. Do turnieju olimpijskiego zakwalifikowało się 7 reprezentacji z największą liczbą punktów oraz Koreańczycy jako gospodarze.
System gry.
Zespoły we wszystkich konkurencjach rozgrywały mecze każdy z każdym. Do półfinałów awansowały cztery najlepsze reprezentacje, triumfator rudny grupowej zmierzył się z 4. drużyną, natomiast 2. z 3. Zwycięzcy meczów półfinałowych rywalizowali o złote medale w finale, przegrani zaś o medale brązowe.
Turniej kobiet.
Turniej kobiet rozpoczął się 14 lutego, mistrzynie olimpijskie zostały wyłonione 25 lutego.
Runda finałowa.
Półfinały.
23 lutego 2018; 20:05
Mały finał.
24 lutego 2018; 20:05
Finał.
25 lutego 2018; 9:05
Turniej mężczyzn.
Turniej mężczyzn rozpoczął się 14 lutego, mistrzowie olimpijscy zostali wyłonieni 24 lutego.
Tie-breaker.
22 lutego 2018; 9:05
Runda finałowa.
Półfinały.
22 lutego 2018; 20:05
Mały finał.
23 lutego 2018; 15:35
Finał.
24 lutego 2018; 15:35
Turniej par mieszanych.
Turniej par mieszanych rozpoczął się 8 lutego, mistrzowie olimpijscy zostali wyłonieni 13 lutego.

</doc>
<doc id="4062930" url="https://pl.wikipedia.org/wiki?curid=4062930" title="Maciej Kowalski">
Maciej Kowalski



</doc>
<doc id="4062935" url="https://pl.wikipedia.org/wiki?curid=4062935" title="Lista zwycięzców wyścigów Pucharu Pokoju i Przyjaźni">
Lista zwycięzców wyścigów Pucharu Pokoju i Przyjaźni

Artykuł przedstawia zwycięzców wyścigów Pucharu Pokoju i Przyjaźni – serii rozgrywanej w krajach bloku wschodniego w latach 1963–1990. W ramach Pucharu prowadzono również klasyfikację narodów.
Samochody wyścigowe.
Pochyloną czcionką oznaczono mistrzów Pucharu Pokoju i Przyjaźni."Opracowano na podstawie materiału źródłowego"
Samochody turystyczne.
Pochyloną czcionką oznaczono mistrzów Pucharu Pokoju i Przyjaźni."Opracowano na podstawie materiału źródłowego"

</doc>
<doc id="4062936" url="https://pl.wikipedia.org/wiki?curid=4062936" title="Central Valley">
Central Valley

Central Valley – miasto w Stanach Zjednoczonych, w stanie Utah, w hrabstwie Sevier.

</doc>
<doc id="4062939" url="https://pl.wikipedia.org/wiki?curid=4062939" title="Lech Świątkowski">
Lech Świątkowski

Lech Świątkowski, ps. „Żbik” (ur. 9 lipca 1934 w Warszawie) – polski prawnik, członek organizacji niepodległościowej, funkcjonariusz organów bezpieczeństwa, urzędnik administracji państwowej i działacz samorządowy.
Życiorys.
Syn Czesława i Władysławy z d. Osiadacz. W 1950 wstąpił do lokalnej, działającej w Kwidzynie niepodległościowej „Konfederacji Obrony Wiary i Ojczyzny”, przyjmując pseudonim „Żbik”. Początkowo pracował w Prezydium Powiatowej Rady Narodowej w Kwidzynie (1952–1955). W 1955 wstąpił do organów bezpieczeństwa publicznego, pełniąc funkcję referenta w Powiatowej Delegaturze ds. Bezpieczeństwa Publicznego w Kwidzynie (1955), słuchacza Rocznej Szkoły Referentów Komitetu ds. Bezpieczeństwa Publicznego w Legionowie (1955–1956) i oficera operacyjnego w stopniu chorążego w Wojewódzkim Urzędzie ds. Bezpieczeństwa Publicznego w Gdańsku (1956), następnie po ujawnieniu jego przynależności do Konfederacji, wydalony ze służby. Powrócił do administracji państwowej zatrudniając się ponownie w PPRN w Kwidzynie (1956–1962), następnie w PPRN w Tczewie (1962–1973), gdzie pełnił m.in. funkcję zastępcy naczelnika (1973–1975). Absolwent Wydziału Prawa i Administracji Uniwersytetu Adama Mickiewicza w Poznaniu (1969). Był zatrudniony w Urzędzie Wojewódzkim w Gdańsku (1975–1978), powierzono mu obowiązki prezydenta Sopotu (1978–1982), i ponownie w Urzędzie Wojewódzkim (1982–). Dwukrotnie, w 1957 i 1960, usiłował wstąpić do organów MO, lecz bez powodzenia.

</doc>
<doc id="4062940" url="https://pl.wikipedia.org/wiki?curid=4062940" title="Koosharem">
Koosharem

Koosharem – miasto w Stanach Zjednoczonych, w stanie Utah, w hrabstwie Sevier.

</doc>
<doc id="4062942" url="https://pl.wikipedia.org/wiki?curid=4062942" title="Solicitor">
Solicitor

Solicitor – jeden z dwóch typów zawodu prawnika w Anglii i krajach anglosaskich.
W Anglii istnieje podział na "barristera" (odpowiednika adwokata), który zajmuje się obroną przed sądem, i "solicitora", który zajmuje się przede wszystkim pracą w kancelarii i udzielaniem porad prawnych. Generalnie barrister pracuje tylko poprzez solicitora, który otrzymuje informacje od klienta i przygotowuje i dostarcza jego informacje barristerowi. Solicitor zapoznaje się z tematem sprawy, udziela porad, sporządza dokumenty, prowadzi negocjacje i przygotowuje argumenty na rozprawę sądową, pozostawiając barristera jako radcę w szczególnych sprawach lub jako obrońcę przed wyższymi instancjami. Solicitorzy mają prawo do działania we wszystkich sądach jako przedstawiciele w sporach sądowych lub reprezentanci klientów, są uznani za urzędników sądu, jednak mogą występować jako obrońcy tylko przed sądami niższej instancji. Od przedmiotu sprawy, stopnia trudności i jego wartości zależy, czy klienta będzie reprezentował przed sądem solicitor, czy będzie musiał to robić barrister. Jako że ich działalność stanowi większą część pracy prawników, solicitorzy są wielokrotnie liczniejsi niż barristerzy. Wykształcenie wymagane od solicitora obejmuje kurs w szkole prawniczej, jednak najważniejsza jest pięcioletnia (dla absolwentów uniwersytetów: trzyletnia) praktyka pod okiem wykwalifikowanego solicitora. Oficjalną organizacją solicitorów jest Law Society, grupa mająca szczególny autorytet w ustanawianiu i egzekwowaniu standardów od solicitorów.

</doc>
<doc id="4062944" url="https://pl.wikipedia.org/wiki?curid=4062944" title="Więźniowie wojny">
Więźniowie wojny

Więźniowie wojny (oryginalny tytuł hebr.: "חטופים," translit.: "Chatufim", dosłownie: "Uprowadzeni") – izraelski serial telewizyjny emitowany od 6 marca 2010 do 25 grudnia 2012 roku przez izraelską stację Channel 2. W Polsce serial emitowany był od 8 grudnia 2016 do 15 sierpnia 2018 roku na kanale WP1.
Serial zyskał wielką popularność w Izraelu, gdzie był najchętniej oglądaną produkcją telewizyjną w historii. Zdobył też duże uznanie za granicą. Otrzymał wiele wyróżnień, w tym Nagrody Izraelskiej Akademii Filmowej i Telewizyjnej w 2010 roku w kategoriach produkcji dramatycznych: najlepszy serial, najlepsza reżyseria, najlepszy aktor (Ishai Golan) i najlepsza aktorka (Yaël Abecassis).
Fabuła.
Akcja serialu toczy się we współczesnym Izraelu. Dwóch żołnierzy, Nimrod Klein i Uri Zach, po 17 latach spędzonych w libańskiej niewoli, wraca do domu. Ogłoszeni bohaterami wojennymi, mają jednak kłopoty z adaptacją w życiu rodzinnym i społecznym. Podczas obowiązkowego przesłuchania przez służby specjalne Nimrod i Uri zdają różne relacje z jeniectwa. Rusza śledztwo mające wyjaśnić, co obaj ukrywają. Sprawy komplikują się, gdy wychodzi na jaw, że trzeci z uprowadzonych, Amiel Ben Horin, który miał rzekomo zginąć w niewoli, żyje i że przeszedł na stronę islamskich ekstremistów w Libanie.
Adaptacje.
Na podstawie scenariusza do "Więźniów wojny" powstały dwa seriale telewizyjne: amerykański "Homeland", emitowany od 2 października 2011 roku przez telewizję Showtime, oraz indyjski "P.O.W. – Bandi Yuddh Ke", emitowany od 7 listopada 2016 do 15 marca 2017 roku przez telewizję Star Plus.

</doc>
<doc id="4062946" url="https://pl.wikipedia.org/wiki?curid=4062946" title="Annabella (Utah)">
Annabella (Utah)

Annabella – miasto w Stanach Zjednoczonych, w stanie Utah, w hrabstwie Sevier.

</doc>
<doc id="4062948" url="https://pl.wikipedia.org/wiki?curid=4062948" title="Joseph (Utah)">
Joseph (Utah)

Joseph – miasto w Stanach Zjednoczonych, w stanie Utah, w hrabstwie Sevier.

</doc>
<doc id="4062950" url="https://pl.wikipedia.org/wiki?curid=4062950" title="Kaplica św. Krzyża w Lwówku Śląskim">
Kaplica św. Krzyża w Lwówku Śląskim



</doc>
<doc id="4062951" url="https://pl.wikipedia.org/wiki?curid=4062951" title="Salina (Utah)">
Salina (Utah)

Salina – miasto w Stanach Zjednoczonych, w stanie Utah, w hrabstwie Sevier.

</doc>
<doc id="4062952" url="https://pl.wikipedia.org/wiki?curid=4062952" title="Kościół Przemienienia Pańskiego w Perlejewie">
Kościół Przemienienia Pańskiego w Perlejewie

Kościół Przemienienia Pańskiego – rzymskokatolicki kościół parafialny należący do dekanatu Ciechanowiec diecezji drohiczyńskiej.
Budowa obecnej murowanej świątyni została rozpoczęta w 1859 roku przez księdza Józefa Srzedzińskiego, proboszcza w Perlejewie, przy pomocy budowniczego Jana Orłowskiego. Kamień węgielny został poświęcony w dniu 6 sierpnia 1859 roku przez księdza Adama Radziszewskiego, archidiakona białostockiego, proboszcza w Dziadkowicach. Jednak w 1863 roku prace budowlane zostały przerwane, ponieważ ówczesny proboszcz ksiądz Józef Srzedziński został aresztowany w dniu 3 czerwca 1863 roku i zesłany do guberni orenburskiej – jako karę za głoszenie patriotycznych kazań. Dopiero w 1883 roku budowa została zakończona, pod kierunkiem księdza Wincentego Szabłowskiego, ówczesnego proboszcza. W tym samym roku władze carskie zarekwirowały beneficjum kościelne. Nowa świątynia została poświęcona w pierwszą niedzielę adwentu, w dniu 27 listopada 1884 roku, przez proboszcza księdza Wincentego Szabłowskiego z towarzyszeniem księdza Konstantego Waszkiewicza, proboszcza w Ciechanowcu. W 1899 roku na miejscu drewnianej podłogi została położona nowa posadzka z terakoty.

</doc>
<doc id="4062954" url="https://pl.wikipedia.org/wiki?curid=4062954" title="Kamas">
Kamas

Kamas – miasto w Stanach Zjednoczonych, w stanie Utah, w hrabstwie Summit.

</doc>
<doc id="4062955" url="https://pl.wikipedia.org/wiki?curid=4062955" title="Henefer">
Henefer

Henefer – miasto w Stanach Zjednoczonych, w stanie Utah, w hrabstwie Summit.

</doc>
<doc id="4062957" url="https://pl.wikipedia.org/wiki?curid=4062957" title="Torfowiska Gogolewo">
Torfowiska Gogolewo



</doc>
<doc id="4062958" url="https://pl.wikipedia.org/wiki?curid=4062958" title="Francis (Utah)">
Francis (Utah)

Francis – miasto w Stanach Zjednoczonych, w stanie Utah, w hrabstwie Summit.

</doc>
<doc id="4062959" url="https://pl.wikipedia.org/wiki?curid=4062959" title="Zenon Frańczak">
Zenon Frańczak

Zenon Frańczak (ur. 15 sierpnia 1933 w Niedźwiedziu) – polski lekkoatleta, skoczek w dal.
Życiorys.
Reprezentował kluby Stal Stalowa Wola, później Baildon Katowice. Na halowych mistrzostwach Polski edycji 1955 w dniach 27–28 lutego 1955 w hali AZS Warszawa zdobył złoty medal ustanawiając rekord Polski w skoku w dal z wynikiem 7,17 m. Był trzykrotnym medalistą mistrzostw Polski w skoku w dal na stadionie.
Z wykształcenia był technikiem odlewnikiem, ukończył Technikum Hutnicze przy Hucie Bankowa w Dąbrowie Górniczej.

</doc>
<doc id="4062960" url="https://pl.wikipedia.org/wiki?curid=4062960" title="Pablo Campana">
Pablo Campana

Pablo Campana (ur. 16 grudnia 1972 w Quito) – ekwadorski tenisista, reprezentant w Pucharze Davisa, olimpijczyk z Atlanty (1996).
Kariera tenisowa.
Zawodowym tenisistą był w latach 1990–1997. Wygrał 1 turniej rangi ATP Challenger Tour w grze pojedynczej i 3 w grze podwójnej. W rozgrywkach rangi ATP World Tour osiągnął 1 finał w deblu. Zagrał raz w drabince Wielkiego Szlema podczas US Open 1996. Wyeliminował w czterech setach Todda Woodbridge i w pięciu setach Marka Knowlesa, a przegrał z Thomasem Enqvistem.
W 1996 zagrał w konkurencji gry podwójnej na igrzyskach olimpijskich w Atlancie wspólnie z Nicolásem Lapenttim. Wyeliminowali w pierwszym meczu Duńczyków Kennetha Carlsena i Frederika Fetterleina, a przegrali w 2 rundzie z Czechami Jiřím Novákiem i Danielen Vackiem.
W latach 1990–1997 reprezentował Ekwador w Pucharze Davisa, rozgrywając łącznie 24 meczów, z których w 18 zwyciężył.
W rankingu gry pojedynczej najwyżej był na 165. miejscu (9 września 1996), a w klasyfikacji gry podwójnej na 162. pozycji (23 września 1996).

</doc>
<doc id="4062963" url="https://pl.wikipedia.org/wiki?curid=4062963" title="Triangulum Minus">
Triangulum Minus

Triangulum Minus (z łac. „Mały Trójkąt”) – historyczny gwiazdozbiór leżący pomiędzy obecnymi konstelacjami Trójkąta i Barana. Gwiazdozbiór został stworzony przez Jana Heweliusza w roku 1687 z gwiazd położonych na południe od gwiazdozbioru Trójkąta (przemianowanego na Wielki Trójkąt, ): 6, 10 i 12 Trianguli, skatalogowanych przez tego astronoma. Wcześniej twórcy atlasów nieba zwykle pomijali te słabe gwiazdy bądź zaliczali je do sąsiednich konstelacji. John Flamsteed i Johann Elert Bode umieścili oba Trójkąty na swoich mapach nieba, dzięki czemu pomysł Heweliusza przetrwał do XIX wieku, zanim wyszedł z użycia.

</doc>
<doc id="4062964" url="https://pl.wikipedia.org/wiki?curid=4062964" title="Klimat borealny">
Klimat borealny



</doc>
<doc id="4062966" url="https://pl.wikipedia.org/wiki?curid=4062966" title="Barrister">
Barrister

Barrister – jeden z dwóch zawodów prawników w Anglii i Walii.
Generalnie barrister zajmuje się obroną w rozprawach sądowych. Choć solicitor (który głównie pracuje w kancelarii i prowadzi sprawę, zanim trafi ona do sądu), również może pełnić funkcję obrońcy cywilnego przed niższymi sądami, to jedynie barrister może być obrońcą w sądach wyższej instancji. Do zostania barristerem konieczna jest przynależność do jednego z czterech Inns of Court (Inner Temple, Middle Temple, Lincoln’s Inn lub Gray’s Inn). Przyszły barrister musi ukończyć studia prawnicze, a po zdaniu egzaminu (Bar Exam) przejść szkolenie zawodowe i specjalistyczne (aplikację zwaną "pupillage"), spełniać określone tradycyjne wymagania, takie jak uczęszczanie na sprecyzowaną liczbę formalnych kolacji odpowiedniego Inn of Court. Przez pierwsze 6 miesięcy aplikacji kandydat musi towarzyszyć swojemu patronowi w kancelarii i w sądzie, jednak bez prawa do występowania przed sądem, później może zastępować patrona na sali sądowej. Barristerzy podlegają bardziej restrykcyjnym zasadom w świadczeniu usług niż solicitorzy. Ciałem przedstawicielskim barristerów w Anglii i Walii jest General Council of the Bar (Bar Council).

</doc>
<doc id="4062967" url="https://pl.wikipedia.org/wiki?curid=4062967" title="Liga okręgowa rzeszowska w hokeju na lodzie">
Liga okręgowa rzeszowska w hokeju na lodzie

Liga okręgowa rzeszowska w hokeju na lodzie – rozgrywki w hokeju na lodzie w województwie rzeszowskim. Liga stanowiła element trzeciego poziomu rozgrywkowego, a zwycięzca zawodów ubiegał się o awans do II ligi.
Na początku lutego 1950 w Przemyślu odbył się turniej o mistrzostwo klasy A grupy wschodniej w ramach ligi okręgowej krakowskiej sezonu 1949/1950, a jego zwycięzca Kolejarz Przemyśl, był premiowany do rywalizacji o mistrzostwo okręgu krakowskiego. W sezonie 1950/1951 zorganizowano rozgrywki w okręgu rzeszowskim, a siedzibą okręgu był Przemyśl pod adresem Rynek 3.
W sezonie 1956/1957 rozgrywki organizowała Sekcja Hokeja na Lodzie Wojewódzkiego Komitetu Kultury Fizycznej (WKKF) w Rzeszowie, której przewodniczącym był Jan Ulm. 8 grudnia 1957 w Rzeszowie wojewódzcy działacze powołali do życia Rzeszowski Okręgowy Związek Hokeja na Lodzie (ROZHL), którego prezesem został wówczas wybrany Jan Ulm, a wiceprezesami Jakub Stachowicz, Zbigniew Motyka, Bolesław Jeżowski. W 1959 prezesem ROZHL był Wielisław Kalwas.
Z uwagi na naturalny sposób przygotowywania i funkcjonowania lodowisk, utrzymujących się na mrozie, w wielu edycjach rozgrywek prowadzenie meczów było utrudniane oraz uniemożliwiane przez niekorzystne warunki atmosferyczne (odwilż). Wskutek tego niektóre edycji ligi nie zostały ukończone. Wobec tego w kilku przypadkach do dalszej rywalizacji o awans do II ligi był wyznaczany przedstawiciel okręgu rzeszowskiego przez władze wojewódzkiego związku hokeja na lodzie, co w prasie regionalnej podsumowano, iż na turnieje eliminacyjne była kierowana drużyna "przypadkowa, prawie urzędowo wyznaczana". Głównie z opisanych powodów, a co za tym idzie braku sztucznych lodowisk, wiele sekcji zaprzestało działalności, zaś przed sezonem 1962/1963 dokonano reorganizacji rozgrywek, w wyniku czego okręg rzeszowski został zlikwidowany, a dotychczasowe rozgrywki ligi okręgowej rzeszowskiej zostały włączone do Krakowskiego Okręgowego Związku Hokeja na Lodzie (KOZHL), zaś dla trzech zespołów z Rzeszowszczyzny utworzono w klasie A specjalną grupę rzeszowską ligi okręgu krakowskiego, której zwycięzca wraz z mistrzem i wicemistrzem klasy A okręgu krakowskiego miał rywalizować o prawo ubiegania się o awans do II ligi. W sezonie 1964/1965 jedyny przedstawiciel woj. rzeszowskiego, Czuwaj Przemyśl, uczestniczył w lidze okręgowej krakowsko-rzeszowskiej, funkcjonującej pod egidą KOZHL.
Reaktywujący się na przełomie 1965/1966 za zgodą Rzeszowski OZHL nakłonił do wskrzeszenia działalności zlikwidowane zespoły; w styczniu wybrano nowe władze związku (prezesem ponownie został Jan Ulm) oraz zorganizowano rozgrywki o Puchar WKKFiT (Wojewódzki Komitet Kultury Fizycznej i Turystyki). W sezonie 1966/1967 podjęto rozgrywki okręgu krakowskiego. Przed nowym sezonem 1968/1969 władze ROZHL zapowiedziały, że w razie niekorzystnych warunków atmosferycznych mecze uczestników rozgrywek odbędą się na nowo otwartym sztucznym lodowisku w Sanoku, stanowiącym pierwszy tego typu obiekt na Rzeszowszczyźnie. Przed edycją 1969/1970 władze ROZHL planowały po zakończeniu tego sezonu zorganizowanie turnieju o Puchar Bieszczadów na sanockim obiekcie.
W lutym 1970 dziennikarz „Nowin Rzeszowskich” Jan Filipowicz podsumował minione lata ligi okręgowej rzeszowskiej w kontekście poziomu sportowego oraz spadającej liczby uczestników, uznając rozgrywki jako formę "zabawy" organizowanej z myślą o piłkarzach, którzy w ramach swoich klubów mieli "zajęcie i rozrywkę" w okresie zimowym; przytaczając jednocześnie różnicę widoczną pomiędzy reprezentantami Rzeszowszczyzny na tle zespołów okręgu krakowskiego i katowickiego w corocznej posezononowej rywalizacji o awans do II ligi (jako przykład podał wynik meczu Czuwaju Przemyśl z KTH Krynica 1:44, stanowiący rekord powojennego hokeja w regionie).
W sezonie 1970/1971 Stal Sanok przystąpiła do ligi okręgowej krakowskiej, zajmując drugie miejsce, a następnie uzyskując awans do II ligi 1971/1972, jako pierwsza drużyna w historii z Rzeszowszczyzny. W tym czasie ROZHL nadal działał pod prezesurą Jana Ulma.
Uczestnicy.
Lista uczestników mistrzostw okręgu rzeszowskiego podana według miasta w kolejności alfabetycznej według nazw klubu. Przemianowania nazw klubów były dokonywane m.in. w myśl nomenklatury istniejących zrzeszeń sportowych.

</doc>
<doc id="4062974" url="https://pl.wikipedia.org/wiki?curid=4062974" title="FIS Sommer Ladies Tournee 2006">
FIS Sommer Ladies Tournee 2006

FIS Sommer Ladies Tournee 2006 () – szósta edycja FIS Sommer Ladies Tournee, przeprowadzona w sezonie 2006/2007 na skoczniach w Niemczech i Austrii.
Turniej rozpoczął się 6 sierpnia 2006 zawodami na skoczni w Klingenthal. Trzy dni później odbył się drugi konkurs na skoczni w Pöhli, a kolejne zmagania odbyły się w Meinerzhagen. Najpierw rozegrano konkurs drużynowy, a następnie indywidualny. 15 sierpnia turniej został zakończony konkursem indywidualnym w Bischofshofen.
Pierwszy konkurs wygrała Anette Sagen, a następny Juliane Seyfarth. Trzeci konkurs – drużynowy wygrała reprezentacja Stanów Zjednoczonych w składzie: Avery Ardovino, Abby Hughes, Alissa Johnson, Jessica Jerome. Przedostatnie i ostatnie zmagania ponownie wygrała Anette Sagen, która po raz trzeci została zwyciężczynią w szóstej edycji turnieju, a także zdobyła najwięcej punktów w klasyfikacji łącznej FIS Sommer Ladies Tournee. Na drugim stopniu podium w generalnej klasyfikacji turnieju stanęła Juliane Seyfarth, a na trzecim – Jessica Jerome.
W cyklu wystartowały łącznie 64 zawodniczki z trzynastu narodowych reprezentacji.
Przed FIS Ladies Grand Prix.
Organizacja.
Za organizację pierwszego konkursu, który odbyły się w Klingenthal, odpowiedzialny był miejscowy klub VSC Klingenthal. Kolejny konkurs, który przeprowadzono w Pöhli, odbył się dzięki klubowi narciarskiemu – SV Fortuna Pöhla. Organizatorem trzeciego i czwartego z konkursów, które odbyły się w Meinerzhagen, był klub narciarski SC Meinerzhagen. Ostatni konkurs, który przeprowadzono w Bischofshofen, zorganizował lokalny klub narciarski SC Bischofshofen.
Tło.
Do 1998 roku Międzynarodowa Federacja Narciarska nie organizowała żadnych konkursów kobiecych. Zdarzało się jednak, że skoczkinie startowały w roli przedskoczków w zawodach mężczyzn lub występowały jako zawodniczki, ale nie były klasyfikowane. W styczniu 1998 w Sankt Moritz odbyły się nieoficjalne mistrzostwa świata juniorek, które są uznawane za pierwsze międzynarodowe zawody kobiece. W marcu tego samego roku odbyły się natomiast pierwsze seniorskie zawody kobiet pod egidą Międzynarodowej Federacji Narciarskiej – dwa konkursy Pucharu Kontynentalnego w Schönwaldzie. W kolejnym sezonie po raz pierwszy zorganizowano FIS Ladies Grand Tournee, będący pierwszym międzynarodowym cyklem zawodów kobiet, rozgrywanym przez Międzynarodową Federację Narciarską. Od lata 2001 roku rozgrywany jest także turniej na igelicie – FIS Sommer Ladies Tournee. W sezonie 2005/2006 cykl został włączony do kalendarza Pucharu Kontynentalnego.
Spośród zawodniczek startujących w FIS Sommer Ladies Tournee w 2006 roku, trzydzieści jeden brało udział w poprzedniej – piątej edycji turnieju. Wśród zawodniczek sklasyfikowanych w pierwszej trzydziestce poprzedniej edycji, na stracie zabrakło Niemek: dwunastej Kristin Schmidt i szesnastej Lisy Rexhäuser oraz piątej Słowenki Maji Vtič, ósmej Włoszki Lisy Demetz, dwudziestej pierwszej Austriaczki Katrin Stefaner i dwudziestej siódmej Stine Småkasin. Zwyciężczynią FIS Sommer Ladies Tournee 2005 była Anette Sagen przed Jessicą Jerome i Line Jahr.
W poprzednich edycjach turnieju dwukrotnie zwyciężały Daniela Iraschko (2001, 2002) i Anette Sagen (2003, 2005). Austriaczka Eva Ganster wygrała raz (2004) oraz dwukrotnie (2001 i 2002) stawała na drugim stopniu podium. Po dwa razy w pierwszej trójce plasowały się Japonka Ayumi Watase – trzecia w 2001 i 2003 roku oraz Amerykanka Jessica Jerome – trzecia w 2002 i druga w 2005.
W okresie zimowym organizowany był turniej FIS Ladies Grand Prix rozgrywany według tych samych zasad co FSLT. Czterokrotnie zwyciężała Daniela Iraschko (2000, 2001, 2002, 2005), Eva Ganster czterokrotnie stawała na podium (2000, 2001, 2003, 2004). Anette Sagen w 2002 roku była druga, a w 2003, 2004 i ostatniej edycji uplasowała się na pierwszej pozycji. W ostatnich czterech edycjach na podium stawała także Lindsey Van – trzecia w 2003 roku oraz druga w 2004, 2005 i 2006 roku.
Sezon 2006/2007.
Przed turniejem, w lipcu 2006, w USA i Kanadzie zostały rozegrane cztery konkursy wchodzące w skład Pucharu Kontynentalnego kobiet 2006/2007. We wszystkich zwycięstwo odniosła Juliane Seyfarth, w każdym z nich wśród trzech najlepszych zawodniczek znalazła się również Daniela Iraschko. Poza nimi na podium stawały również Anette Sagen (dwukrotnie), Line Jahr i Ulrike Gräßler. Liderką klasyfikacji była Seyfarth z przewagą 100 punktów nad Iraschko i 184 nad Sagen. Cała czołówka cyklu zgłoszona została do startu w FIS Sommer Ladies Tournee 2006: najwyżej sklasyfikowaną w Pucharze Kontynentalnym zawodniczką, która nie wystartowała w turnieju, była 21. Yurika Hirayama z Japonii.
Poniżej znajduje się klasyfikacja Pucharu Kontynentalnego w skokach narciarskich przed rozpoczęciem FIS Sommer Ladies Tournee 2006, czyli po przeprowadzeniu czterech konkursów indywidualnych.
Zasady.
Zasady obowiązujące w FIS Sommer Ladies Tournee są takie same jak podczas zawodów Pucharu Świata czy Pucharu Kontynentalnego.
Do klasyfikacji generalnej FIS Sommer Ladies Tournee zaliczane były noty punktowe zdobyte przez zawodniczki podczas konkursów.
Skoki oceniane były w taki sam sposób jak podczas zawodów Pucharu Świata czy Pucharu Kontynentalnego. Za osiągnięcie odległości równej punktowi konstrukcyjnemu zawodniczka otrzymywała 60 punktów. Za każdy dodatkowy metr uzyskiwała dodatkowo 2 punkty, analogicznie za każdy metr poniżej punktu K minus 2 punkty. Ponadto styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie były wliczane do noty końcowej.
Skocznie.
Konkursy FIS Sommer Ladies Tournee w 2006 roku przeprowadzone zostały na czterech skoczniach narciarskich – trzech średnich: Pöhlbachschanze w Pöhli, Meinhardus-Schanze w Meinerzhagen i Laideregg-Schanze w Bischofshofen oraz normalnej Vogtlandschanze w Klingenthal.
Jury.
Głównymi dyrektorami konkursów w ramach FIS Sommer Ladies Tournee byli kolejno: w pierwszym Andreas Hille, w drugim Günter Beck, w trzecim i czwartym konkursie – Manfred Bachmann, a w ostatnim Gerhard Krab.
Sędzią technicznym podczas pierwszych czterech konkursów w Klingenthal, Pöhli i Meinerzhagen był Czech Dalibor Motejlek, a jego asystentem – Edgar Ganster. Podczas ostatnich zawodów na skoczni Laideregg-Schanze sędzią technicznym był Niemiec Uwe Mühln, a jego asystentem podobnie jak w poprzednich konkursach cyklu – Edgar Ganster.
W poniższej tabeli znajduje się zestawienie wszystkich sędziów, którzy oceniali styl skoków podczas konkursów FIS Sommer Ladies Tournee 2006 wraz z zajmowanymi przez nich miejscami na wieży sędziowskiej.
Przebieg zawodów.
Klingenthal.
Pierwszy z konkursów przeprowadzony w ramach FIS Sommer Ladies Tournee 2006 odbył się na obiekcie normalnym w Klingenthal. Wystartowało w nim czterdzieści dziewięć zawodniczek. W pierwszej serii trzem udało się uzyskać odległość równą co najmniej punktowi konstrukcyjnemu, umieszczonemu na 80. metrze. Najdalej skoczyła ostatnia na liście startowej
Juliane Seyfarth (81,0 m). Pół metra gorszą odległość, przy nieco słabszych notach za styl niż Niemka, uzyskały Lindsey Van i Elena Runggaldier. Trzecią odległość serii uzyskały Anette Sagen i Katie Willis (79,5 m). Liderką po pierwszej serii była Seyfarth, przed Van i Runggaldier.
W serii finałowej cztery skoczkinie osiągnęły odległość powyżej punktu konstrukcyjnego. Najdalej w drugiej serii lądowała Abby Hughes, która uzyskała 83,5 metra, uzyskując przy tym słabsze noty za styl. Czternasta po pierwszej serii Japonka Izumi Yamada, dzięki 81-metrowemu skokowi i drugiej nocie finałowej serii, awansowała na piątą pozycję w klasyfikacji końcowej. Wyprzedziła ją dopiero skacząca jako piąta od końca Jessica Jerome (79,5 m). Prowadzenia jednak nie utrzymała na długo, ponieważ skacząca po Amerykance Norweżka Sagen (81,5 m) uzyskała najlepsza notę drugiej serii za swój skok i objęła prowadzenie w konkursie, którego nie oddała do końca. Prowadząca po pierwszej serii Seyfarth po podobnej odległościowo próbie, ale nieco słabszych notach za styl, uplasowała się na drugim miejscu w klasyfikacji generalnej konkursu ze stratą 2,5 punktu do Sagen. Trzecia była Jessica Jerome.
Dwie zawodniczki nie ustały swoich skoków i zakończyły go upadkiem. W pierwszej serii była to Szwajcarka Sabrina Windmüller, a w drugiej Kanadyjka Nata De Leeuw.
Ze startu zrezygnowały: Niemki Jeanine Drechsel i Laila Jung, Szwajcarka Malika Schüpbach i Norweżka Silje Sprakehaug.
Zawodniczki w pierwszej i drugiej serii skakały z trzynastej belki startowej. Podczas zawodów padał deszcz, temperatura powietrza w czasie pierwszej kolejki skoków wynosiła 12,4 °C, a w czasie drugiej 13,2 °C.
Pöhla.
Trzy dni po rozpoczynającym FIS Sommer Ladies Tournee 2006 konkursie w Klingenthal przeprowadzone zostały drugie indywidualne zawody, tym razem na skoczni Pöhlbachschanze (K-60). W pierwszej serii siedmiu zawodniczkom udało się uzyskać odległość równą lub większą od punktu konstrukcyjnego. Najdalej skoczyła Niemka Ulrike Gräßler, która uzyskała 62 metry, co było wynikiem o sześć i pół metra krótszym niż rekord skoczni. Juliane Seyfarth uzyskała drugą odległość pierwszej serii (61,0 m). Pół metra bliżej niż Niemka lądowała Anette Sagen, jednakże otrzymała słabsze noty za styl, przez co została sklasyfikowana na ósmej pozycji po pierwszej serii. Notę lepszą od Norweżki uzyskały: Jacqueline Seifriedsberger (114,0 pkt), Jessica Jerome (112,5 pkt), Katie Willis (112,5 pkt), Lindsey Van (111,3 pkt) i Alissa Johnson (110,3 pkt). Po pierwszej serii Gräßler klasyfikowała się na pierwszym miejscu z przewagą 0,4 punktu nad Seyfarth. Trzecia była Seifriedsberger z przewagą półtora punktu nad Jerome.
W serii finałowej Ulrike Gräßler i Anette Sagen (63,0 m) uzyskały najlepszą odległość w drugiej serii, jednocześnie były jedynymi z jedenastu zawodniczek, którym udało się uzyskać odległość równą bądź powyżej punktu konstrukcyjnego. Prowadząca po pierwszej serii Niemka, wobec słabszych not za styl niż bezpośrednie rywalki, nie utrzymała pozycji liderki po pierwszej serii. Wyprzedziła ją Seyfarth, skacząca jako przedostania, która zarówno w pierwszej, jak i drugiej serii uzyskiwała metr bliższe skoki, jednak dostała wyższe noty za styl niż Gräßler. Alissa Johnson uzyskała drugą odległość drugiej serii, dzięki czemu awansowała o trzy pozycje w klasyfikacji. Czwarta po pierwszej serii Jessica Jerome (61,5 m) uzyskała drugą notę drugiej serii przy podobnych notach za styl co Niemka Seyfarth, co pozwoliło jej na awans na najniższy stopień podium drugiego konkursu FSLT. Wygrała Seyfarth z przewagą 2,7 punktu przed Gräßler i 4,6 nad Jerome.
Podobnie jak w pierwszym konkursie w Klingenthal Szwajcarka Sabrina Windmüller nie ustała swojego skoku i zakończyła go upadkiem.
Ze startu zrezygnowała Norweżka Gyda Enger.
Zawodniczki w pierwszej serii skakały z dziewiątej, a w finałowej z dziesiątej belki startowej. Podczas zawodów było częściowe pochmurnie, temperatura powietrza w czasie pierwszej kolejki skoków wynosiła 14,0 °C, a w czasie drugiej 13,5 °C.
Meinerzhagen.
Pierwszy konkurs (drużynowy).
Trzecią konkurencją szóstej edycji FIS Sommer Ladies Tournee były zawody drużynowe na skoczni średniej w Meinerzhagen, które odbyły się 11 sierpnia. W konkursie wystartowało piętnaście drużyn – dwanaście reprezentacji narodowych i trzy drużyny mieszane. Po pierwszej kolejce skoków na prowadzeniu była reprezentacja Szwajcarii. Najdalej skoczyły Izumi Yamada i Salome Fuchs, obie uzyskały 62,5 metra, jednak lepsze noty za styl uzyskała Szwajcarka. Tuż za drużyną Szwajcarii znajdowała się drużyna japońska i pierwsza drużyna amerykańska. Najdalej w drugiej kolejce – 63,5 metra – skoczyła reprezentantka Stanów Zjednoczonych I, Abby Hughes. Na prowadzenie wysunęła się pierwsza ekipa Stanów Zjednoczonych z przewagą 3,9 punktu nad Japonkami. W trzeciej turze najdłuższy skok oddała kolejna reprezentantka USA, Alissa Johnson, która uzyskała o metr słabszy rezultat, niż wcześniej wspomniana Hughes. W ostatniej grupie pierwszej serii najdalej skoczyła Anette Sagen (66,0 m), dzięki czemu Norweżki pozostały na czwartej pozycji znacznie odrabiając straty do wyprzedzających je Japonek. Skok o trzy i pół metra krótszy oddała Juliane Seyfarth, co pozwoliło awansować pierwszej drużynie Niemek na drugie miejsce, po słabszej próbie Yoshiko Kasai (56,0 m) z drużyny japońskiej. Po pierwszej serii prowadziły Stany Zjednoczone I, z przewagą 26,6 punktu nad pierwsza drużyną Niemiec i 32,4 nad Japonkami.
Najdłuższym skokiem piątej kolejki był skok Eleny Runggaldier na 64,5 metra. Pół metra bliżej lądowała Izumi Yamada, co pozwoliło reprezentacji Japonii ponownie wrócić na pozycję wicelidera o pięć punktów przed pierwszą reprezentacją Niemiec. W szóstej kolejce najdalej skoczyła Abby Hughes, która uzyskała 67 metrów. Japonka Rieko Kanai (60,5 m) nie ustała swojego skoku i zakończyła go upadkiem, co pozwoliło na awans Norweżkom na trzecią pozycje w konkursie. Na drugie miejsce powróciły Niemcy I po 63,5 metrowym skoku Melanie Faißt. W przedostatniej – siódmej kolejce najdalej skoczyła Ulrike Gräßler z pierwszej drużyny Niemiec. Po siódmej kolejce za prowadzącymi Stanami Zjednoczonymi I, na drugim miejscu plasowały się Niemcy I (34,8 punktów straty), które z przewagą 25,1 punktu wyprzedzały drużynę norweską. Tuż za Norwegią, ze stratą 1,1 punktu, były Japonki. W ostatniej, ósmej kolejce najdalej skoczyła, podobnie jak w pierwszej serii, Anette Sagen (64,5 m), która w nieoficjalnej klasyfikacji indywidualnej zajęła pierwsze miejsce z przewagą 7,5 punktu nad Abby Hughes. Reprezentantka Japonii Yoshiko Kasai uzyskała o cztery i pół metra gorszy rezultat niż Norweżka Sagen, dzięki czemu Norweżki powiększyły przewagę i pozostały na trzecim miejscu, a Japonki na czwartym. Na pierwszym miejscu uplasowała się pierwsza reprezentacja Stanów Zjednoczonych z przewagą 45,2 punktu nad Niemkami I i 66,0 nad reprezentacją Norwegii.
Zawodniczki podczas pierwszej serii skakały z ósmej belki startowej. Podczas piątej i szóstej kolejki z dziewiątej, podczas siódmej ponownie z ósmej, a w ostatniej z siódmej.
Drugi konkurs (indywidualny).
Dzień po konkursie drużynowym przeprowadzony został trzeci indywidualny konkurs FSLT, na Meinhardus-Schanze (K-62) w Meinerzhagen. Wystartowało w nim pięćdziesiąt dziewięć zawodniczek. W pierwszej serii dziesięciu skoczkiniom udało się uzyskać odległość równą lub większą od punktu konstrukcyjnego. Były to Norweżki Anette Sagen (67,0 m) i Line Jahr (62,0 m), Niemki Juliane Seyfarth (67,0 m) i Ulrike Gräßler (64,5 m), Amerykanki Alissa Johnson (63,5 m) i Jessica Jerome (63,0 m), Szwajcarki Malika Schüpbach (64,5 m) i Bigna Windmüller (62,0 m), Japonka Ayumi Watase (62,0 m) oraz Kanadyjka Katie Willis (62,0 m). Najlepsze noty za styl uzyskała Seyfarth, co pozwoliło jej na uplasowanie się na pierwszym miejscu po pierwszej serii, o pół punktu za nią była Anette Sagen. Po pierwszej serii plasująca się na trzecim miejscu Niemka Gräßler miała 6,5 punktu straty do Sagen i 7,0 punktów do Seyfarth.
W drugiej serii dziewiętnaście skoczkiń osiągnęło odległość 60-metrową. Pierwszą, która tego dokonała, była Jessica Jerome, która w pierwszej turze skoków zaliczyła upadek, jednakże osiągnęła 95% najlepszej odległości i została dopuszczona do startu w drugiej serii. Uzyskała trzecią notę drugiej serii, co pozwoliło jej na awans na czternastą pozycję w klasyfikacji generalnej. Wyprzedziła ją dopiero czternasta po pierwszej serii Czeszka Pustková. Kolejnymi liderkami zostawały kolejno Verena Pock (62,0 m), Yoshiko Kasai (62,0 m), Jacqueline Seifriedsberger (63,0 m) i Ayumi Watase (64,0 m), która dzięki trzeciej odległości drugiej serii awansowała o trzy pozycje w stosunku do pierwszej serii i ulokowała się na najniższym stopniu podium. Skacząca jako druga od końca Anette Sagen skoczyła pół metra bliżej niż w pierwszej serii, jednak uzyskała lepsze noty za styl niż skacząca po niej Juliane Seyfarth (67,0 m). Niemka skoczyła co prawda o pół metra dalej do Norweżki, jednak przy wyższych notach Norweżki jej przewaga z pierwszej serii nie wystarczyła, aby wygrać konkurs. Wygrała zatem Sagen z przewagą 1,3 punktu nad Seyfarth i o 18,5 nad Watase.
Z konkursu została zdyskwalifikowana Niemka Lea Wallewein.
Zawodniczki w pierwszej i drugiej serii skakały z ósmej belki startowej.
Bischofshofen.
Ostatni z konkursów indywidualnych przeprowadzonych w ramach FIS Sommer Ladies Tournee, odbył się na obiekcie średnim w Bischofshofen. W pierwszej serii konkursowej dwudziestu czterem zawodniczkom udało się osiągnąć odległość równą lub większą od punktu konstrukcyjnego umieszczonego na 68. metrze. Najdalej lądowała Anette Sagen, która skoczyła 73 metry. Pół metra bliżej lądowała Ulrike Gräßler, przy czym Niemka uzyskała słabe noty za styl, co pozwoliło wyprzedzić ją przez Austriaczki Danielę Iraschko (70,5 m) i Jacqueline Seifriedsberger (70,0 m) oraz Japonkę Izumi Yamadę (72,0 m), które oddały słabsze skoki niż Niemka. Powyżej 70. metra lądowały jeszcze trzy zawodniczki: Japonka Ayumi Watase (70,5 m), Niemka Juliane Seyfarth (70,0 m) i Amerykanka Jessica Jerome (70,0 m). Po pierwszej serii liderką była Sagen, na drugim miejscu uplasowała się Iraschko, a trzecia była Yamada.
Jako pierwsza w serii finałowej notę za skok powyżej 120 punktów uzyskała szesnasta po pierwszej serii Tanja Drage, która skoczyła 67,5 metra. Skacząca po Austriaczce Brenna Ellis uzyskała o pół metra słabszy rezultat niż klasyfikująca się o pozycję niżej po pierwszej serii zawodniczka, co pozwoliło na awans Drage o dwie pozycję w klasyfikacji. Kolejną liderką była Kanadyjka Katie Willis po 70-metrowym skoku. Następne pięć zawodniczek nie zdołało jej wyprzedzić. Dokonała tego dziewiąta po pierwszej serii Line Jahr (69,0 m), którą pokonała bezpośrednio ją wyprzedzająca Ayumi Watase (70,0 m). Sklasyfikowane ex aequo na piątej pozycji Niemki Seyfarth i Gräßler uzyskały kolejno trzecią i pierwszą najlepszą odległość konkursu, co pozwoliło im na awans na dwa najniższe stopnie podium. Skacząca jako ostatnia Norweżka uzyskała drugą notę drugiej serii, dzięki czemu utrzymała prowadzenie i wygrała z przewagą siedmiu punktów ostatni indywidualny konkurs w ramach całego cyklu FSLT.
Zawodniczki w pierwszej i drugiej serii skakały z dwudziestej belki startowej.
Klasyfikacja generalna turnieju.
Poniżej znajduje się końcowa klasyfikacja FIS Sommer Ladies Tournee 2006, na którą składają się noty z czterech konkursów indywidualnych. Łącznie w tej edycji FIS Sommer Ladies Tournee sklasyfikowane zostały 64 zawodniczki z trzynastu państw.
Składy reprezentacji.
Poniższa tabela zawiera składy wszystkich dziewięciu reprezentacji, które uczestniczyły w FIS Sommer Ladies Tournee 2006. W nawiasie obok nazwy kraju podana została liczba zawodniczek z poszczególnych państw. W tabeli przedstawiono wyniki zajmowane przez zawodniczki we wszystkich konkursach oraz miejsca w poprzedniej edycji turnieju.
Klasyfikacja Pucharu Kontynentalnego po zakończeniu turnieju.
Po rozegraniu konkursów FIS Sommer Ladies Tournee na prowadzeniu w Pucharze Kontynentalnym była Juliane Seyfarth, która o 188 punktów wyprzedzała Anette Sagen i o 364 punkty – Danielę Iraschko. Poniżej znajduje się klasyfikacja generalna Pucharu Kontynentalnego po przeprowadzeniu ośmiu konkursów indywidualnych.

</doc>
<doc id="4062978" url="https://pl.wikipedia.org/wiki?curid=4062978" title="Bolesław Robakowski">
Bolesław Robakowski

Bolesław Robakowski (ur. 23 września 1922 w Ośniszczewku) – działacz samorządowy.
Życiorys.
Syn Stanisława i Wiktorii. Był pracownikiem Stoczni Gdańskiej (1946-1951), w której był spawaczem (1946-1950) i sekretarzem Komitetu Zakładowego PZPR (1950-1951). Ukończył Wieczorową Szkołę Techniczną (1946). Następnie pełnił funkcję kier. Wydziału Ekonomicznego Komitetu Miejskiego PZPR w Gdańsku (1951-1956), z-cy kier. wydziału Komitetu Wojewódzkiego w Gdańsku (1956), sekretarza KM PZPR w Gdańsku (1957), z-cy dyr. Gdańskich Zakładów Chemicznych (1957-1958), kier. Wydziału Przemysłu Prezydium Miejskiej Rady Narodowej w Gdańsku (1958-1959), kier. Wydziału Gospodarki Komunalnej i Mieszkaniowej tamże (1959-1961). Absolwent Politechniki Gdańskiej z tytułem inżyniera mechanika. Powierzono mu funkcję z-cy przew. PMRN w Gdańsku (1961-1969), przew. MRN w Sopocie (1969-1975), następnie prezydenta Sopotu (1975-1978), skąd przeszedł na emeryturę.

</doc>
<doc id="4062979" url="https://pl.wikipedia.org/wiki?curid=4062979" title="Choma (ujednoznacznienie)">
Choma (ujednoznacznienie)



</doc>
<doc id="4062982" url="https://pl.wikipedia.org/wiki?curid=4062982" title="Podwójna gra (serial telewizyjny)">
Podwójna gra (serial telewizyjny)

Podwójna gra (oryginalny tytuł hebr.: "כפולים," translit.: "Kfulim", dosłownie: "Zdublowani") – izraelski serial telewizyjny emitowany od 29 października 2015 roku przez izraelską stację Channel 2. W Polsce serial emitowany jest od 2 sierpnia 2017 roku na kanale Fox.
Serial zdobył duże uznanie w Izraelu i za granicą, m.in. na Międzynarodowym Festiwalu Filmowym w Berlinie w lutym 2015 roku, na którym miał premierę, oraz na Festiwalu Séries Mania w Paryżu w październiku 2015 roku, gdzie zdobył nagrodę publiczności.
Fabuła.
Akcja serialu toczy się we współczesnym Izraelu. Pięcioro zwykłych, niepowiązanych ze sobą obywateli z podwójnym obywatelstwem zostaje posądzonych przez media o wspólne porwanie irańskiego ministra obrony w Moskwie. Pozbawieni wsparcia rządu i służb specjalnych, muszą sami oczyścić się z zarzutów, choć ich zachowanie wzbudza wiele podejrzeń.

</doc>
<doc id="4062983" url="https://pl.wikipedia.org/wiki?curid=4062983" title="Élodie Yung">
Élodie Yung

Élodie Yung (ur. 22 lutego 1981 w Paryżu) – francuska aktorka, która wystąpiła m.in. w roli Elektry Natchios w serialach "Daredevil" i "Defenders".

</doc>
<doc id="4062986" url="https://pl.wikipedia.org/wiki?curid=4062986" title="Wasyl Michajłow">
Wasyl Michajłow



</doc>
<doc id="4062990" url="https://pl.wikipedia.org/wiki?curid=4062990" title="Jihadi John">
Jihadi John

Mohammed Emwazi, ur. jako Muhammad Jassim Abdulkarim Olayan al-Dhafiri, znany pod pseudonimem "Jihadi John" (arab. محمد جاسم عبد الكريم عليان الظفيري, ur. 17 sierpnia 1988 w Kuwejcie, zm. 12 listopada 2015 w Rakce) – terrorysta, członek i kat Państwa Islamskiego.
Życiorys.
Muhammad ad-Dhafiri był synem policjanta z Al-Dżahry, Jassema. W 1994 wraz z rodziną przeniósł się do zachodniego Londynu, gdzie uczęszczał do szkoły, a później do college'a technicznego. Został zapamiętany jako zwyczajny uczeń, lubiący grać w piłkę i kibicujący Manchesterowi United, jednak jeden z jego dawnych kolegów stwierdził, że Muhammadowi zdarzały się antyżydowskie uwagi. Mimo że był religijny, w okresie uczęszczania do college'u pił alkohol i palił marihuanę. W latach 2006-2009 studiował systemy informatyczne na University of Westminster, później pracował jako sprzedawca w kompanii IT w Kuwejcie. Prawdopodobnie w 2013 udał się do Syrii i dołączył tam do ekstremistycznych islamistów z Islamskiego Państwa w Iraku i Lewancie (późniejszego Państwa Islamskiego). Stał się głównym katem tej organizacji. Jego pierwszą ofiarą był amerykański dziennikarz James Foley, zamordowany 19 sierpnia 2014 w Rakce; Foley był pierwszym obywatelem USA zamordowanym przez ISIS. Później, prawdopodobnie 2 września 2014, Emwazi zamordował amerykańsko-izraelskiego dziennikarza Stevena Sotloffa. Następnie ok. 13 września 2014 ścięty został pracownik pomocy społecznej z Wielkiej Brytanii David Haines, a ok. 3 października 2014 - wolontariusz organizacji humanitarnej, Anglik Alan Henning; wszystkie te zbrodnie zostały sfilmowane, a eksperci, którzy badali nagrania, potwierdzili potem, że ich sprawcą był ten sam człowiek, nazwany "Jihadi Johnem". Brał on również udział w mordowaniu schwytanych przez islamistów syryjskich żołnierzy. W styczniu 2015 ściął dwóch Japończyków - Kenji Goto i Harunę Yukugawę.
"Jihadi John" stał się przedmiotem śledztwa prowadzonego przez FBI, MI5 i Scotland Yard i jednym z najbardziej poszukiwanych ludzi na świecie. Prezydent USA Barack Obama nazwał zamordowanie Foleya i Sotloffa "aktami barbarzyństwa". 24 sierpnia 2014 brytyjski ambasador w USA, Peter Westmacott, stwierdził, że Wielka Brytania jest bardzo bliska zidentyfikowaniu "Jihadi Johna" dzięki zaawansowanej technologii rozpoznawania mówcy. 14 września 2014 brytyjski premier David Cameron stwierdził, że tożsamość mordercy była znana, ale nie została ujawniona. W sierpniu 2014 "The Sunday Times" poinformowało, że 23-letni raper z zachodniego Londynu, Abdel-Majed Abdel Bary, jest głównym podejrzanym w śledztwie. Inne źródła donosiły, że podejrzany o bycie katem znanym jako "Jihadi John" jest haker z Birmingham, Abu Hussain Al-Britani, i Abu Abdullah al-Britani z Portsmouth. 20 września 2014 Senat Stanów Zjednoczonych obiecał 10 mln dolarów nagrody za informacje pomocne w schwytaniu lub zabiciu mordercy Jamesa Foleya, Stevena Sotloffa i Davida Hainesa. 26 lutego 2015 "The Washington Post" poinformował, że jako "Jihadi John" zidentyfikowany został Muhammad Emwazi z zachodniego Londynu. 12 listopada 2015 zginął w ataku amerykańskich dronów. 19 stycznia 2016 jego śmierć została potwierdzona przez ISIS.

</doc>
<doc id="4062992" url="https://pl.wikipedia.org/wiki?curid=4062992" title="Marta Dobrowolska">
Marta Dobrowolska

Marta Dobrowolska (ur. 29 stycznia 1989) – polska koszykarka występująca na pozycjach niskiej lub silnej skrzydłowej, młodzieżowa reprezentantka Polski.

</doc>
<doc id="4062993" url="https://pl.wikipedia.org/wiki?curid=4062993" title="Sparta Rzeszów">
Sparta Rzeszów



</doc>
<doc id="4062995" url="https://pl.wikipedia.org/wiki?curid=4062995" title="Bustan Subajh">
Bustan Subajh

Bustan Subajh (arab. بستان صبيح) – wieś w Syrii, w muhafazie Hama. W 2004 roku liczyła 214 mieszkańców.

</doc>
<doc id="4062999" url="https://pl.wikipedia.org/wiki?curid=4062999" title="Al-Machbuta">
Al-Machbuta

Al-Machbuta (arab. المخبوطة) – wieś w Syrii, w muhafazie Hama. W 2004 roku liczyła 220 mieszkańców.

</doc>
<doc id="4063003" url="https://pl.wikipedia.org/wiki?curid=4063003" title="Międzyrzecz Korecki">
Międzyrzecz Korecki



</doc>
<doc id="4063006" url="https://pl.wikipedia.org/wiki?curid=4063006" title="Lista światowego dziedzictwa UNESCO w Nepalu">
Lista światowego dziedzictwa UNESCO w Nepalu

Lista światowego dziedzictwa UNESCO w Nepalu – lista miejsc w Nepalu wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Nepal 20 czerwca 1978 roku. 
W 2017 roku na liście znajdowały się cztery obiekty światowego dziedzictwa: dwa dziedzictwa kulturowego i dwa o charakterze przyrodniczym. 
Na nepalskiej liście informacyjnej UNESCO – liście obiektów, które Nepal zamierza rozpatrzyć do zgłoszenia do wpisu na listę światowego dziedzictwa, znajduje się 15 obiektów (stan w roku 2017). 
Obiekty na liście światowego dziedzictwa UNESCO.
Poniższa tabela przedstawia nepalskie obiekty na liście światowego dziedzictwa UNESCO:
Obiekty na nepalskiej Liście Informacyjnej UNESCO.
Poniższa tabela przedstawia obiekty na nepalskiej Liście Informacyjnej UNESCO:

</doc>
<doc id="4063010" url="https://pl.wikipedia.org/wiki?curid=4063010" title="Joe Walsh (polityk)">
Joe Walsh (polityk)

Joseph (Joe) Ian Walsh, irl. Seosamh Breathnach (ur. 1 maja 1943 w Ballineen, zm. 9 listopada 2014 w Corku) – irlandzki polityk, działacz Fianna Fáil, parlamentarzysta, w latach 1992–1994 i 1997–2004 minister rolnictwa.
Życiorys.
Absolwent St Finbarr's College w Corku i University College Cork. Pracował w branży mleczarskiej jako badacz w National Dairy Research Centre koło Fermoy i następnie jako dyrektor zarządzający mleczarni w Clonakilty. Zaangażował się w działalność polityczną w ramach Fianna Fáil. W latach 1974–1991 był radnym hrabstwa Cork.
W 1977 po raz pierwszy wybrany do Dáil Éireann. Mandat utracił w 1981, po czym został powołany w skład Seanad Éireann. W wyniku wyborów z lutego 1982 powrócił do niższej izby parlamentu. Z powodzeniem ubiegał się o reelekcję w kolejnych wyborach w listopadzie 1982, 1987, 1989, 1992, 1997 i 2002, wykonując mandat deputowanego do 2007.
Od marca 1987 do lutego 1992 był ministrem stanu (niewchodzącym w skład gabinetu) w departamencie rolnictwa. W rządach Alberta Reynoldsa i Bertiego Aherna sprawował urząd ministra rolnictwa (od lutego 1992 do grudnia 1994 i od lipca 1997 do września 2004).

</doc>
<doc id="4063011" url="https://pl.wikipedia.org/wiki?curid=4063011" title="Robert Cedric Sherriff">
Robert Cedric Sherriff

Robert Cedric Sherriff, "R.C. Sherriff" (ur. 6 czerwca 1896 w Hampton Wick w Surrey, zm. 13 listopada 1975 w Londynie) – angielski pisarz.
Jego rodzicami byli agent ubezpieczeniowy Herbert Hankin Sherriff i jego żona Constance Winder. Po ukończeniu szkoły średniej w Kingston on Thames pracował w firmie ubezpieczeniowej swojego ojca, potem wstąpił do armii podczas I wojny światowej. Służył jako kapitan w Pułku East Surrey, 27 stycznia 1917 został ranny podczas ostrzału Bracquemont. Po wojnie pracował jako rzeczoznawca ws. roszczeń i zaczął pisać. Opisał swoje wojenne doświadczenia w dramacie wojennym "Kres wędrówki" ("Journey's End", 1929, wyst. pol. 1929). W 1930 napisał wersję powieściową tego dramatu, jednak było to już słabsze dzieło. Pisał też inne dramaty, powieści i scenariusze filmowe, m.in. "Lady Hamilton" (1941).

</doc>
<doc id="4063012" url="https://pl.wikipedia.org/wiki?curid=4063012" title="Mauricio Hadad">
Mauricio Hadad

Mauricio Hadad (ur. 7 grudnia 1971 w Cali) – kolumbijski tenisista, reprezentant w Pucharze Davisa.
Kariera tenisowa.
Zawodowym tenisistą był w latach 1988–2001.
Startując w turniejach singlowych odniósł 10 zwycięstw w zawodach ATP Challenger Tour oraz 1 triumf w rozgrywkach ATP World Tour. W turniejach deblowych wygrał 4 imprezy ATP Challenger Tour.
W latach 1989–2001 reprezentował Kolumbię w Pucharze Davisa, rozgrywając łącznie 46 meczów, z których w 35 zwyciężył.
W rankingu gry pojedynczej najwyżej był na 78. miejscu (11 września 1995), a w klasyfikacji gry podwójnej na 223. pozycji (22 kwietnia 1991).

</doc>
<doc id="4063014" url="https://pl.wikipedia.org/wiki?curid=4063014" title="Puccinia calcitrapae">
Puccinia calcitrapae

Puccinia calcitrapae DC. – gatunek grzybów z rodziny rdzowatych ("Pucciniaceae"). Grzyb mikroskopijny będący pasożytem obligatoryjnym wielu gatunków roślin.
Systematyka i nazewnictwo.
Pozycja w klasyfikacji według Index Fungorum: "Puccinia, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Synonimy nazwy naukowej:
Rozwój i morfologia.
Jest rdzą pełnocyklową, tzn. wytwarza wszystkie właściwe dla rdzy rodzaje zarodników. Jest pasożytem jednodomowym, tzn. cały jej cykl rozwojowy odbywa się na jednym gatunku żywiciela.
Spermogonium rozwija się na liściach porażonych roślin. Ecja rozwijają się na tych samych liściach wokół spermogoniów. Niemal kuliste ecjospory mają wymiary 26–30 × 23–28 μm. Na dolnej stronie liści powstają cynamonowe, rozproszone uredinia. Urediniospory mają wymiary 26–30 × 23–28 μm i są w przybliżeniu kuliste. Później na dolnej stronie liści pojawiają się czarne telia w postaci wypukłych, chropowatych kupek. Powstające w nich teliospory są dwukomórkowe, elipsoidalne i mają wymiary 32–44 × 22–28 μm.
Na górnej powierzchni porażonych liści powoduje powstawanie czarnych plam.
Występowanie.
Znany obszar występowania tego gatunku obejmuje Amerykę Północną, Europę, Azję, Australię i Nową Zelandię. Pasożytuje na wielu gatunkach roślin z rodziny astrowatych. W Polsce gatunek pospolity. W polskim piśmiennictwie mykologicznym podano występowanie na gatunkach: "Arctium lappa, Arctium minus, Carduus acanthoides, Carduus crispus, Carduus defloratus, Carduus glaucus, Carduus nutans, Carduus personata, Carlina acaulis, Carlina vulgaris, Centaurea alpestris, Centaurea jacea, Centaurea kotschyana, Centaurea oxylepis, Centaurea phrygia, Centaurea scabiosa, Centaurea scabiosa, Cirsium acaule, Cirsium canum, Cirsium oleraceum, Cirsium erisithales, Cirsium helenioides, Cirsium oleraceum, Cirsium palustre, Cirsium pannonicum, Cirsium rivulare, Cirsium waldsteinii, Echinops sphaerocephalus, Onopordum acanthium".
Znaczenie.
Na porażonych roślinach "P. calcitrapae" wywołuje choroby zwane rdzami. W niektórych krajach rośliny atakowane przez tego patogena są uprawiane. Do jego zwalczania skuteczne okazały się 0,5% tiofanat metylowy i 0,15% triadimefon.

</doc>
<doc id="4063015" url="https://pl.wikipedia.org/wiki?curid=4063015" title="Carduus personata">
Carduus personata



</doc>
<doc id="4063017" url="https://pl.wikipedia.org/wiki?curid=4063017" title="Michael Smith (polityk)">
Michael Smith (polityk)

Michael Smith, irl. Micheál Mac Gabhann (ur. 8 listopada 1940 w Roscrea) – irlandzki polityk i rolnik, działacz Fianna Fáil, parlamentarzysta, minister w różnych resortach.
Życiorys.
Absolwent szkoły w prowadzonej przez Kongregację Braci w Chrystusie w Templemore, po czym pracował jako rolnik. Zaangażował się w działalność polityczną w ramach Fianna Fáil. W latach 1969–1973, 1977–1981 i 1987–2007 sprawował mandat posła do Dáil Éireann. W 1982 i od 1983 do 1987 wchodził w skład Seanad Éireann.
Pełnił funkcję ministra stanu (poza składem gabinetu) w departamencie rolnictwa (od grudnia 1980 do czerwca 1981), gospodarki morskiej (w marcu 1987) i energii (od marca 1987 do listopada 1988). Objął następnie pierwsze stanowisko ministerialne – w listopadzie 1988 został ministrem energii. Urząd ten sprawował do lipca 1989, po czym ponownie do listopada 1991 był ministrem stanu (w departamencie przemysłu i handlu). Powrócił do rządu w lutym 1992 jako minister środowiska, którym był do grudnia 1994, od listopada tegoż roku kierował jednocześnie resortem edukacji. W lipcu 1997 został ministrem stanu w departamencie edukacji. W październiku tego samego roku awansowany na urząd ministra obrony, stanowisko to zajmował nieprzerwanie do września 2004. W 2007 został członkiem SIPO, powołanego przez rząd gremium do opracowywania i przestrzegania standardów w działalności publicznej.

</doc>
<doc id="4063018" url="https://pl.wikipedia.org/wiki?curid=4063018" title="Centaurea phrygia">
Centaurea phrygia



</doc>
<doc id="4063020" url="https://pl.wikipedia.org/wiki?curid=4063020" title="Eberhard Schulz">
Eberhard Schulz

Eberhard Schulz (ur. 11 marca 1946 w Glasow (gmina Blankenfelde-Mahlow); zm. 30 marca 1966 w Großziethen k. Berlina) – ofiara śmiertelna Muru Berlińskiego, zastrzelony przez żołnierzy wojsk granicznych NRD podczas próby ucieczki do Berlina Zachodniego.
Życiorys i okoliczności śmierci.
Po rozstaniu rodziców Schulz pozostał wraz z trójką rodzeństwa u matki mieszkając odtąd w położonej na południe od Berlina miejscowości Brusendorf. Po ukończeniu szkoły podjął pracę w gospodarstwie państwowym w Boddinsfelde. W jednej z rozmów z kolegą z pracy – Dieterem K. – rozważał możliwości ucieczki na Zachód. Dyskusja niniejsza kontynuowana była w kręgu znajomych, gdzie spotkała się z zainteresowaniem kilku innych osób, z uwagi na ryzyko i liczne obawy wszyscy pozostali zainteresowani rychło odstąpili od tego zamiaru. 
Wieczorem 29 marca Schulz i K. zabrali z miejsca pracy nożyce do cięcia drutu, po czym udali się rowerami do oddalonego o 20 kilometrów i leżącego w obrębie umocnień granicznych Großziethen. Chociaż zauważyli, że umocnienia na tym odcinku są o wiele bardziej rozbudowane niż się spodziewali, a dodatkowo zgubili zabrane wcześniej nożyce, postanowili pomimo to zrealizować swój zamiar. Dieter K. wspiął się na pierwszy z płotów zabezpieczających, powodując przy tym uruchomienie alarmu. Mężczyźni padli odruchowo na ziemię pozostając w bezruchu do momentu pojawienia się trzech żołnierzy wojsk granicznych, którzy rozkazali domniemanym uciekinierom wstać z podniesionymi do góry rękami. Schulz znajdował się jednak w tym momencie jeszcze poza tzw. pasem śmierci, w związku z czym pozostawał dotąd niezauważony przez żołnierzy. Według wersji Dietera K. jeden z nich otworzył natychmiast do Schulza ogień, strzelający żołnierz zeznać miał natomiast, jakoby ten schwycił go za mundur i stawił opór, przez co doszło do decyzji o użyciu broni. W wyniku postrzału w twarz i szyję Schulz zginął na miejscu, Dieter K. został zaś aresztowany i skazany w wyniku procesu sądowego na dwa lata pobytu w więzieniu służby bezpieczeństwa NRD we wschodnioberlinskim Hohenschönhausen. 
Opinia publiczna dowiedziała się o tragicznym zdarzeniu się po raz pierwszy w 1991 r. Wszczęte przez prokuraturę państwową w Berlinie postępowanie umorzono jednak w 1996 r. ze względu na brak jednoznacznych dowodów i liczne zawiłości.
Literatura.
Hans-Hermann Hertle, Maria Nooke: "Die Todesopfer an der Berliner Mauer 1961 - 1989 : ein biographisches Handbuch" / hrsg. vom Zentrum für Zeithistorische Forschung Potsdam und der Stiftung Berliner Mauer. Links, Berlin 2009, .

</doc>
<doc id="4063021" url="https://pl.wikipedia.org/wiki?curid=4063021" title="Puccinia carduorum">
Puccinia carduorum



</doc>
<doc id="4063024" url="https://pl.wikipedia.org/wiki?curid=4063024" title="Zygmunt Durski">
Zygmunt Durski

Zygmunt Henryk Durski-Trzasko, ps. „Linnemann” (ur. 8 kwietnia 1895 we Lwowie, zm. 4 września 1939 w Różanie) – pułkownik dyplomowany piechoty Wojska Polskiego.
Życiorys.
Urodził się w rodzinie Jana Mariana i Wandy z domu Perier. Był bratankiem generała broni Karola Durskiego-Trzaska i kuzynem pułkownika Antoniego Durskiego-Trzaska.
Żołnierz Legionów Polskich w latach 1914–1918. Jako szef sztabu 4 Dywizji Strzelców Polskich II Korpusu uczestnik bitwy kaniowskiej. 
Jako oficer byłego Polskiego Korpusu Posiłkowego reskryptem Rady Regencyjnej z 25 października 1918 roku został przydzielony do podległego jej Wojska Polskiego. 
10 listopada 1918 roku został wyznaczony na stanowisko szefa Sekcji Centralnej Ministerstwa Spraw Wojskowych w Warszawie. 22 listopada 1918 roku został szefem Kancelarii Osobistej Ministra Spraw Wojskowych. 18 marca 1919 roku kierowana przez niego komórka organizacyjna została włączona w skład Biura Prezydialnego Ministerstwa Spraw Wojskowych. W następnym miesiącu, po przeprowadzonej reorganizacji biura, objął w nim stanowisko szefa Sekcji Prezydialnej. 15 lipca 1920 roku został zatwierdzony z dniem 1 kwietnia 1920 roku w stopniu majora, w piechocie, „w grupie oficerów byłych Legionów Polskich”. Obok stopnia wojskowego przysługiwał mu wówczas tytuł „przydzielony do Sztabu Generalnego”. 1 czerwca 1921 roku pełnił służbę w Biurze Prezydialnym Ministerstwa Spraw Wojskowych, a jego oddziałem macierzystym był 2 pułk piechoty Legionów. 14 listopada 1921 roku został powołany do Wyższej Szkoły Wojennej w Warszawie, w charakterze słuchacza I kursu doszkolenia. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 97. lokatą w korpusie oficerów piechoty, a jego oddziałem macierzystym był nadal 2 pp Leg.. Z dniem 16 września 1922 roku, po ukończeniu kursu i otrzymaniu pełnych kwalifikacji do pełnienia służby na stanowiskach Sztabu Generalnego, został przydzielony do dowództwa 8 Dywizji Piechoty w Modlinie na stanowisko szefa sztabu. Pełniąc służbę na tym stanowisku pozostawał oficerem nadetatowym 2 pp Leg. w Pińczowie. 23 października 1925 roku został przeniesiony do 32 pułku piechoty w Modlinie na stanowisko dowódcy I batalionu. 1 grudnia 1925 roku został przesunięty ze stanowiska dowódcy I baonu na stanowisko zastępcy dowódcy pułku. 28 października 1926 roku został przydzielony do Oddziału IV Sztabu Generalnego na stanowisko szefa Wydziału Etapowego. 5 maja 1927 roku został przeniesiony do 39 pułku piechoty Strzelców Lwowskich w Jarosławiu na stanowisko dowódcy pułku. 24 grudnia 1929 roku został mianowany pułkownikiem ze starszeństwem z dniem 1 stycznia 1930 roku i 3. lokatą w korpusie oficerów piechoty. 22 grudnia 1934 roku ogłoszono jego przeniesienie do dowództwa 22 Dywizji Piechoty Górskiej w Przemyślu na stanowisko dowódcy piechoty dywizyjnej. W 1937 roku został przeniesiony do dowództwa 4 Dywizji Piechoty w Toruniu na stanowisko dowódcy piechoty dywizyjnej. 
Na jego dalszej karierze zaważyły dwie kolejne opinie wystawione przez generała brygady Władysława Bortnowskiego, ówczesnego generała do prac przy Generalnym Inspektorze Sił Zbrojnych z siedzibą w Toruniu. 13 października 1937 roku generał Bortnowski napisał: "„nie mogę dać decydującej i pewnej opinii, gdyż z powodu krótkiego czasu w jakim go obserwuję nie wyrobiłem sobie ostatecznego zdania. Opinia moja o tym oficerze oparta jest raczej na wrażeniach i opiniach jego poprzednich przełożonych i może ulec zmianie po bliższym poznaniu. Robi na mnie wrażenie oficera inteligentnego i zdolnego, chcącego i umiejącego być miłym, tak dla swych przełożonych, jak i swych podwładnych. Nie wydaje mi się, by w ciężkich warunkach pracy wojennej był on zdolnym do wyraźnego narzucenia swej woli. Nadaje się raczej do pracy umysłowej niż do pracy dowodzenia – może być bardzo dobrym pomocnikiem dowódcy okręgu korpusu”". 15 listopada 1938 roku przyszły dowódca Armii „Pomorze” stwierdził kategorycznie: "„Inteligentny, dużo umie, chętny, dobrze wychowany, towarzysko lubiany. Jako dowódca w polu sam nie wierzy w swoje decyzje, załamuje się przy najmniejszych trudnościach. Jako kierownik wyszkolenia nie umie natchnąć swych uczni wiarą w to co mówi i robi. Na dowódcę zupełnie się nie nadaje, na kierownicze stanowiska w sztabach – również. Na pomocnika dowódcy okręgu korpusu”". 
Zgodnie z sugestią generała Bortnowskiego pułkownik Durski-Trzasko 24 października 1938 roku został wyznaczony na stanowisko pomocnika dowódcy Okręgu Korpusu Nr IX w Brześciu, którym był generał brygady Franciszek Kleeberg.
Zmarł w nocy z 4 na 5 września od ran odniesionych w wyniku strzelaniny z polskimi policjantami.

</doc>
<doc id="4063028" url="https://pl.wikipedia.org/wiki?curid=4063028" title="Spichrz w Posadowicach">
Spichrz w Posadowicach

Spichrz w Posadowicach – XIX-wieczny klasycystyczny dawny spichlerz w miejscowości Posadowice, w gminie Bierutów. Znajduje się w sąsiedztwie Pałacu w Posadowicach i kościoła Bożego Ciała

</doc>
<doc id="4063029" url="https://pl.wikipedia.org/wiki?curid=4063029" title="Marian Czerkawski">
Marian Czerkawski

Marian Józef Czerkawski (ur. 4 sierpnia 1891 w Czarnokońcach Wielkich, pow. Husiatyń na Podolu, zm. wiosną 1940 w Katyniu) – major taborów Wojska Polskiego, kawaler Krzyża Niepodległości, ofiara zbrodni katyńskiej.
Życiorys.
Urodził się w rodzinie Antoniego i Albiny z Kozłowskich. Absolwent Seminarium Nauczycielskie w Zaleszczykach. Należał do Polskich Drużyn Strzeleckich i Zarzewia. Od 1914 w Legionach Polskich. Brał udział w bitwie pod Łowczówkiem, gdzie został ranny. 18 lutego 1915 przeniesiony do dywizjonu W. Beliny-Prażmowskiego 1 pułku ułanów. W bitwie pod Konarami ciężko ranny. Między lipcem a październikiem 1915 był w domu rekonwalescentów w Kamińsku. Po kryzysie przysięgowym w Polskim Korpusie Posiłkowym. Po bitwie pod Rarańczą w niewoli austriackiej. W 1918 w Wojsku Polskim. Internowany przez Ukraińców, więziony do lipca 1919. W 1920 roku walczył na wojnie z bolszewikami. 27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w wojskach taborowych, w grupie oficerów byłych Legionów Polskich. Pełnił wówczas służbę w Departamencie I Broni Głównych i Wojsk Taborowych Ministerstwa Spraw Wojskowych w Warszawie.
3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 27. lokatą w korpusie oficerów taborów, a jego oddziałem macierzystym był I dywizjon taborów. W 1923 roku pełnił służbę w Wydziale Taborowym Departamentu II Jazdy MSWojsk na stanowisku kierownika referatu, pozostając oficerem nadetatowym I dywizjonu taborów. W następnym roku był w 1 dywizjonie taborów w Warszawie. Z dniem 1 października 1925 roku powierzono mu pełnienie obowiązków kwatermistrza 1 szwadronu taborów w Warszawie. 26 lipca 1926 roku został zatwierdzony na stanowisku kwatermistrza. W czerwcu 1927 roku został wyznaczony na stanowisko pełniącego obowiązki dowódcy 1 szwadronu taborów w Warszawie. 1 kwietnia 1929 roku został przeniesiony na stanowisko kierownika referatu w Departamencie Intendentury MSWojsk. W 1932 roku, w stopniu rotmistrza taborów, pełnił służbę w Wydziale VI Taborowym Departamentu Intendentury MSWojsk. na stanowisku referenta. 28 września 1933 roku został przeniesiony do kadry 2 dywizjonu taborów w Lublinie na stanowisko komendanta kadry. 27 czerwca 1935 roku został mianowany majorem ze starszeństwem z dniem 1 stycznia 1935 roku i 2. lokatą w korpusie oficerów taborowych. W marcu 1939 był dowódcą 10 dywizjonu taborów w Radymnie.
W kampanii wrześniowej dowódca 10 dywizjonu taborów. Wzięty do niewoli przez Sowietów w okolicach Włodzimierza Wołyńskiego i przewieziony do obozu przejściowego w Szepetówce. Osadzony w obozie jużskim (stan na 18.10.1939) a następnie przeniesiony w listopadzie lub na początku grudnia 1939 do obozu w Kozielsku. W raporcie specjalnym Głównego Zarządu Bezpieczeństwa Państwowego NKWD ZSRR do zastępcy komisarza ludowego Spraw Wewnętrznych komdywa Wasilija Czernyszowa z 9.11.1939 są podane patriotyczne i antysowieckie wypowiedzi w rozmowach Czerkawskiego z współjeńcami obozu jużskiego (na podstawie danych wywiadowczych) z 18.10.1939. Ostatnie wiadomości od Czerkawskiego to dwa listy z zimy 1939/40 wysłane do siostry we Lwowie. Między 7 a 9 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa LW 017/3 poz. 2, akta osobowe nr 3277. Został zamordowany między 9 a 11 kwietnia 1940 przez NKWD w lesie katyńskim. Krewni do 1958 poszukiwali informacji przez Biuro Informacji i Badań Polskiego Czerwonego Krzyża w Warszawie.
Życie prywatne.
Marian Czerkawski Mieszkał w Lublinie. Był żonaty z Marią z Roszkowskich, z którą miał dwóch synów: Jerzego (ur. 1922, zm. 19 kwietnia 1985) i Andrzeja (ur. 29 sierpnia 1924, zm. 24 czerwca 2003). Obaj synowie byli żołnierzami Armii Krajowej. Służyli w 1 pułku szwoleżerów Józefa Piłsudskiego i walczyli w powstaniu warszawskim.

</doc>
<doc id="4063030" url="https://pl.wikipedia.org/wiki?curid=4063030" title="Pigna (Włochy)">
Pigna (Włochy)



</doc>
<doc id="4063031" url="https://pl.wikipedia.org/wiki?curid=4063031" title="Frank Siebeck">
Frank Siebeck

Frank Siebeck (ur. 17 sierpnia 1949 w Schkeuditz) – wschodnioniemiecki lekkoatleta, płotkarz, mistrz Europy z 1971.
Specjalizował się w biegu na 110 metrów przez płotki. Zdobył srebrny medal w tej konkurencji na europejskich igrzyskach juniorów w 1968 w Lipsku. Odpadł w półfinale biegu na tym dystansie na mistrzostwach Europy w 1969 w Atenach.
Zdobył srebrny medal w biegu na 60 metrów przez płotki na halowych mistrzostwach Europy w 1970 w Wiedniu.
Zwyciężył w biegu na 110 metrów przez płotki na mistrzostwach Europy w 1971 w Helsinkach. Został za to odznaczony Orderem Zasługi dla Ojczyzny III klasy. Na igrzyskach olimpijskich w 1972 w Monachium zajął 5. miejsce w finale biegu na 110 metrów przez płotki.
Zwyciężył w biegu na 60 metrów przez płotki na halowych mistrzostwach Europy w 1973 w Rotterdamie, a w rok później w Göteborgu zdobył na tym dystansie brązowy medal. Na mistrzostwach Europy w 1974 w Rzymie zajął 8. miejsce w finale biegu na 110 metrów przez płotki.
Zdobył srebrny medal na dystansie 60 metrów przez płotki na halowych mistrzostwach Europy w 1975 w Katowicach. Na igrzyskach olimpijskich w 1976 w Montrealu odpadł w półfinale biegu na 110 metrów przez płotki.
Wielokrotnie poprawiał rekord NRD na 110 metrów przez płotki, doprowadzając go do wyniku 13,3 s (28 sierpnia 1974 w Poczdamie).
Był mistrzem NRD w biegu na 110 metrów przez płotki w latach 1970-1974, wicemistrzem w 1969 i 1975 oraz brązowym medalistą w 1968, a także mistrzem w sztafecie 4 × 100 metrów w 1971 oraz wicemistrzem w 1969 i 1970. W hali był mistrzem NRD w biegu na 55 metrów przez płotki w 1970, na 50 metrów przez płotki w 1971 oraz w biegu na 60 metrów przez płotki w 1973, a wicemistrzem na 60 metrów przez płotki w 1974 i 1975 oraz mistrzem w sztafecie w 1970.
Jego synem jest Mark Siebeck, znany siatkarz, olimpijczyk z 2008.

</doc>
<doc id="4063032" url="https://pl.wikipedia.org/wiki?curid=4063032" title="Sylwia Bujniak">
Sylwia Bujniak

Sylwia Bujniak (ur. 2 lutego 1996 w Warszawie) – polska koszykarka grająca na pozycjach rozgrywającej lub rzucającej, obecnie zawodniczka Veilchen Ladies Getynga.
20 czerwca 2018 została zawodniczką DGT Politechniki Gdańskiej. 22 maja 2019 przedłużyła umowę z klubem. 21 sierpnia 2021 dołączyła do BC Polkowice.

</doc>
<doc id="4063035" url="https://pl.wikipedia.org/wiki?curid=4063035" title="Kościół św. Jadwigi w Opawie">
Kościół św. Jadwigi w Opawie

Kościół św. Jadwigi w Opawie – rzymskokatolicki kościół filialny parafii Wszystkich Świętych mieszczący się w Opawie w diecezji legnickiej.
Historia.
Kościół filialny św. Jadwigi został wzniesiony w 1687 r., rozbudowany w latach 1794−1795. Świątynia była restaurowana w latach 1909−1910. W kościele kilkakrotnie przeprowadzano remonty dachu, wieży i elewacji, ostatni raz w 1976 r.. 
Architektura.
Kościół to budowla barokowa, jednonawowa, murowany, przykryta blachą, z wieżą nakrytą baniastym hełmem i z sygnaturką na dachu. Wewnątrz znajduje się barokowe wyposażenie: ołtarze, ambona, organy, kamienna chrzcielnica, drewniane rzeźby i olejny obraz. W murze otaczającym kościół umieszczone są 3 płyty nagrobkowe z XVII i XVIII wieku.

</doc>
<doc id="4063036" url="https://pl.wikipedia.org/wiki?curid=4063036" title="Theophilus Holmes">
Theophilus Holmes

Theophilus Hunter Holmes (ur. 13 listopada 1804 w hrabstwie Sampson, zm. 21 czerwca 1880 w Fayetteville) – generał porucznik Armii Stanów Skonfederowanych w wojnie secesyjnej&lt;ref name="civilwar.org/learn"&gt;&lt;/ref&gt;.
Życiorys.
Był synem kongresmana Gabriela Holmesa i jego żony Mary, w 1829 ukończył Akademię Wojskową w West Point jako 44. z 46 kadetów. Służył na różnych stanowiskach na froncie wojny z Seminolami i podczas wojny z Meksykiem, brał udział m.in. w bitwie pod Monterrey. Później brał udział w kampaniach przeciwko Nawahom. W momencie wybuchu wojny secesyjnej w kwietniu 1861 mieszkał w Nowym Jorku, gdzie był kierownikiem służby rekrutacyjnej w armii USA, 22 kwietnia 1861 zrezygnował ze służby i wrócił do Karoliny Północnej, gdzie związał swój los z nowo powstałymi Skonfederowanymi Stanami Ameryki; 5 czerwca 1861 jego stary przyjaciel i admirator Jefferson Davis, prezydent CSA, mianował go generałem brygady. Wkrótce potem został wysłany do Wirginii, gdzie jako dowódca brygady walczył w I bitwie pod Manassas, a w październiku 1861 otrzymał stopień generała majora. Był dowódcą Departamentu Karoliny Północnej, później dowodził dywizją podczas zwycięskich dla Konfederatów bitew siedmiodniowych (od 25 czerwca do 1 lipca 1862). Następnie został wysłany do Little Rock, by objąć dowództwo dopiero co utworzonego Departamentu Trans-Missisipi; zastąpił gen. Thomasa Hindmana, który stosował drakońskie metody wobec ludności. 1 października 1862 otrzymał stopień generała porucznika, a w marcu 1863 wyznaczony dowódcą Dystryktu Arkansas. 4 czerwca 1863 zaatakował garnizon Unii w Helenie, jednak bez powodzenia; armia Konfederacji poniosła ciężkie straty. W styczniu Edmund Kirby Smith napisał do prezydenta Davisa, prosząc go o zastąpienie Holmesa. Wściekły z powodu tej zniewagi, Holmes zrezygnował z dowództwa 6 miesięcy przed odpowiedzią Davisa, po czym wrócił do rodzinnego stanu. Do końca życia był farmerem.
Był żonaty z Laurą Jane Wetmore. Miał dwie córki.

</doc>
<doc id="4063038" url="https://pl.wikipedia.org/wiki?curid=4063038" title="Cerberus (gwiazdozbiór)">
Cerberus (gwiazdozbiór)

Cerberus – historyczny gwiazdozbiór stanowiący część obecnej konstelacji Herkulesa. Został wydzielony przez Jana Heweliusza w 1687 roku. Miał on symbolizować Cerbera, który w mitologii greckiej i rzymskiej był trójgłowym psem strzegącym wejścia do krainy zmarłych, a którego sprowadzenie z Hadesu było ostatnią z dwunastu prac Herkulesa. Heweliusz i późniejsi twórcy map nieba przedstawiali jednak Cerbera jako trójgłowego węża lub węże. Johann Elert Bode zilustrował wcześniej gwiazdozbiór rysunkiem herosa trzymającego w ręku gałąź ze złotymi jabłkami z ogrodu Hesperyd, których zdobycie było poprzednią z dwunastu prac. Na późniejszych przedstawieniach obrazy te mieszały się, a konstelacja była opisywana jako („Cerber i gałąź z jabłkami”). Astronomowie dyskutowali nad przedstawieniem tej konstelacji aż do jej wyjścia z użycia w końcu XIX wieku. Tworzyły ją gwiazdy 93, 95, 102 i 109 Herculis.

</doc>
<doc id="4063039" url="https://pl.wikipedia.org/wiki?curid=4063039" title="James Whale">
James Whale

James Whale (ur. 22 lipca 1889 w Dudley, zm. 29 maja 1957 w Los Angeles) – brytyjski reżyser filmowy i teatralny, pracujący w Stanach Zjednoczonych.
Urodził się w biednej rodzinie w miasteczku górniczym. Po wybuchu I wojny światowej wstąpił ochotniczo do armii, walczył na froncie, został schwytany przez Niemców i osadzony w obozie jenieckim. Po wojnie został zwolniony, zajął się reżyserią filmową. W 1930, po przeniesieniu się do USA, wyreżyserował filmową wersję dramatu R.C. Sherriffa "Kres wycieczki". W tym samym czasie Howard Hughes poprosił go o pomoc przy reżyserowaniu wysokobudżetowego dramatu o pilotach I wojny światowej "Aniołowie piekieł", w 1931 został zaangażowany przez Universal Studios do reżyserii "Waterloo Bridge", adaptacji sztuki Roberta E. Sherwooda. W tym samym roku wielki sukces i miano „mistrza horroru” przyniósł mu film "Frankenstein" (adaptacja powieści Mary Shelley), do którego zaangażował mało znanego wówczas brytyjskiego aktora Borisa Karloffa. W 1935 nakręcił kontynuację tego filmu pt. "Narzeczona Frankensteina". Sukcesy przyniosła mu również adaptacja powieści J.B. Priestleya "Stary mroczny dom" (1932) i adaptacja powieści H.G. Wellsa "Niewidzialny człowiek". W 1936 wyreżyserował dramat muzyczny "Statek komediantów", w 1937 dramat "Droga powrotna" i komedię "Przygoda pod Paryżem", w 1938 dramat "Port siedmiu mórz", a w 1939 adaptację powieści "Wicehrabia de Bragelonne" Alexandre Dumasa "Człowiek w żelaznej masce". Otwarcie przyznawał się do swojego homoseksualizmu. Jego filmy doprowadziły do ugruntowania horroru jako gatunku filmowego i do pojawienia się fascynacji filmami grozy na całym świecie.
W 1998 powstał film biograficzny o Jamesie Whale'u "Bogowie i potwory" w reżyserii Billa Condona.

</doc>
<doc id="4063041" url="https://pl.wikipedia.org/wiki?curid=4063041" title="Zenon Bancer">
Zenon Bancer

Zenon Kazimierz Bancer (ur. 6 maja 1929 w Warszawie, zm. 14 maja 2017 w Gdańsku) – polski funkcjonariusz służby bezpieczeństwa i partyjny, działacz państwowy i gospodarczy.
Życiorys.
Syn Wiktora i Kazimiery. W okresie II wojny światowej uczęszczał do szkoły powszechnej w Milanowie koło Parczewa, pow. Radzyń Podlaski. Absolwent Gimnazjum im. Bolesława Chrobrego w Sopocie. Pełnił służbę w organach bezpieczeństwa (1949–1956), m.in. jako przewodniczący Zarządu Zakładowego ZMP w Wojewódzkim Urzędzie Bezpieczeństwa Publicznego w Gdańsku (1950–1953), I sekretarz KZ PZPR w WUds.BP w Gdańsku (1955–1956). Absolwent 2-letniej Szkoły Partyjnej przy KC PZPR w Warszawie (1955). Pracował w aparacie partyjnym w Gdańsku i Sopocie (1957–1965) – instr. Wydziału Propagandy Komitetu Wojewódzkiego PZPR w Gdańsku (1957–1958), instr. Wydz. Organizacyjnego KW (1958–1959), z-ca kier. Wydz. ds. Bezpieczeństwa i Porządku Publicznego KW (1959–1962). W międzyczasie ukończył Wyższą Szkołę Nauk Społecznych przy KC PZPR w Warszawie (1962). Następnie był zastępcą kierownika Wydziału Organizacyjnego KW (1962–1963), I sekretarzem Komitetu Miejskiego PZPR w Sopocie (1963–1965) i pełnił funkcję przewodniczącego Prezydium Miejskiej Rady Narodowej w Sopocie (1965–1969). Był dyrektorem w Wojewódzkim Przedsiębiorstwie Geodezyjnym Gospodarki Komunalnej w Gdańsku, następnie Okręgowym Przedsiębiorstwie Geodezyjno-Kartograficznym w Gdańsku (1969–1980), skąd przeszedł na emeryturę. Pochowany na cmentarzu Srebrzysko w Gdańsku (rejon IX, taras III, rząd 1, grób 41).
Członek PPR/PZPR (1948-), ZWM (1946–1948), ZMP (1948–1955), ORMO.

</doc>
<doc id="4063042" url="https://pl.wikipedia.org/wiki?curid=4063042" title="Rush Valley">
Rush Valley

Rush Valley – miasto w Stanach Zjednoczonych, w stanie Utah, w hrabstwie Tooele.

</doc>
<doc id="4063043" url="https://pl.wikipedia.org/wiki?curid=4063043" title="Grand Prix Niemiec na Żużlu 2017">
Grand Prix Niemiec na Żużlu 2017

2017 IPONE German FIM Speedway Grand Prix – dziewiąta impreza z cyklu Grand Prix w sezonie 2017. Zawody odbyły się 9 września 2017 na Bergring Arena w Teterowie.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Kaia Huckenbecka. Zawodnikami rezerwowymi zostali: Tobias Kroner i Mathias Bartz.
Ze względu na kontuzję w zawodach nie wystąpił Greg Hancock. Jako zmiana kwalifikowana wystąpił: Peter Kildemand.
Kolejnym zawodnikiem, który z powodu kontuzji nie wystąpił w zawodach był Niels Kristian Iversen. Jako zmiana kwalifikowana wystąpił: Max Fricke.
Również ze względu na kontuzję w zawodach nie wystąpił Nicki Pedersen. Jako zmiana kwalifikowana wystąpił: Martin Smolinski.
Losowanie pozycji startowych odbyło się 8 września.

</doc>
<doc id="4063044" url="https://pl.wikipedia.org/wiki?curid=4063044" title="Andreas Wazeos">
Andreas Wazeos

Andreas Wazeos (gr. Ανδρέας Βαζαίος; ur. 9 maja 1994 w Atenach) – grecki pływak specjalizujący się w stylu zmiennym i motylkowym, mistrz Europy.
Kariera.
W 2012 roku na igrzyskach olimpijskich w Londynie na dystansie 200 m stylem zmiennym uzyskał czas 2:01,23 i zajął 26. miejsce.
Trzy lata później, podczas mistrzostw świata w Kazaniu w tej samej konkurencji uplasował się na 13. pozycji z wynikiem 1:59,53.
Na mistrzostwach Europy na krótkim basenie w Netanji na 100 m stylem zmiennym zdobył brązowy medal, ustanawiając nowy rekord Grecji (52,67).
W maju 2016 roku podczas mistrzostw Europy w Londynie wywalczył złoty medal w konkurencji 200 m stylem zmiennym i czasem 1:58,18 poprawił rekord swojego kraju. Trzy miesiące później, na igrzyskach olimpijskich w Rio de Janeiro na tym dystansie zajął 11. miejsce (1:59,54).
Podczas mistrzostw świata w Budapeszcie w półfinale 200 m stylem zmiennym pobił rekord Grecji, uzyskawszy czas 1:57,98. Nie zakwalifikował się jednak do finału i ostatecznie uplasował się na dziewiątej pozycji. Wazeos wynikiem 1:47,48 ustanowił także nowy rekord swojego kraju na pierwszej zmianie sztafety 4 × 200 m stylem dowolnym.

</doc>
<doc id="4063049" url="https://pl.wikipedia.org/wiki?curid=4063049" title="Wendover (Utah)">
Wendover (Utah)

Wendover – miasto w Stanach Zjednoczonych, w stanie Utah, w hrabstwie Tooele.

</doc>
<doc id="4063052" url="https://pl.wikipedia.org/wiki?curid=4063052" title="Vernal">
Vernal

Vernal – miasto w Stanach Zjednoczonych, w stanie Utah, siedziba administracyjna hrabstwa Uintah. Miejsce narodzin Jamesa Woodsa.

</doc>
<doc id="4063053" url="https://pl.wikipedia.org/wiki?curid=4063053" title="Puchar Świata w Kolarstwie Górskim 2017">
Puchar Świata w Kolarstwie Górskim 2017

Puchar Świata w kolarstwie górskim w sezonie 2017 to 27. edycja tej imprezy. Organizowany przez UCI, obejmuje trzy konkurencje: cross-country, eliminator oraz zjazd. Pierwsze zawody odbyły się 30 kwietnia 2017 roku we francuskim Lourdes, a ostatnie zaplanowano na 24 września 2017 w belgijskiej Antwerpii. 
Pucharu Świata w cross-country bronią Kanadyjka Catharine Pendrel wśród kobiet oraz Francuz Julien Absalon wśród mężczyzn, a w downhillu: Brytyjka Rachel Atherton i Aaron Gwin z USA.

</doc>
<doc id="4063055" url="https://pl.wikipedia.org/wiki?curid=4063055" title="Fataloszka">
Fataloszka



</doc>
<doc id="4063056" url="https://pl.wikipedia.org/wiki?curid=4063056" title="Christian Rudolph">
Christian Rudolph

Christian Rudolph (ur. 25 lutego 1949 w Bernsdorf) – wschodnioniemiecki lekkoatleta, płotkarz, wicemistrz Europy z 1971.
Specjalizował się w biegu na 400 metrów przez płotki. Zdobył srebrny medal w tej konkurencji na mistrzostwach Europy w 1971 w Helsinkach.
Na igrzyskach olimpijskich w 1972 w Monachium awansował do półfinału, lecz w biegu półfinałowym dostał krótko przed metą kontuzji ścięgna Achillesa i nie ukończył konkurencji. Kontuzja spowodowała, że krótko po niej zakończył wyczynowe uprawianie sportu. Później pracował jako nauczyciel wychowania fizycznego w Chociebużu.
Trzykrotnie poprawiał rekord NRD na 400 metrów przez płotki, doprowadzając go do wyniku 49,34 s (12 sierpnia 1971 w Helsinkach).
Był mistrzem NRD w biegu na 400 metrów przez płotki w latach 1969-1972, a także brązowym medalistą w sztafecie 4 × 400 metrów w 1973.

</doc>
<doc id="4063058" url="https://pl.wikipedia.org/wiki?curid=4063058" title="Ballard (Utah)">
Ballard (Utah)

Ballard – miasto w Stanach Zjednoczonych, w stanie Utah, w hrabstwie Uintah.

</doc>
<doc id="4063061" url="https://pl.wikipedia.org/wiki?curid=4063061" title="Flixmobility">
Flixmobility

Flixmobility GmbH – spółka z siedzibą w Monachium oferująca przewozy autokarowe pod marką FlixBus na terenie 28 krajów Europy. Powstała w 2013 roku po deregulacji rynku przewozów autokarowych w Niemczech jako konkurencja dla carpoolingu oraz kolei niemieckiej Deutsche Bahn. W 2015 roku miało miejsce połączenie "FlixBusa" z konkurencyjną spółką oferującą przewozy pod marką "MeinFernbus". Przedsiębiorstwo rozwija się oferując połączenia w coraz większej liczbie państw Europy, w tym od 2015 roku w Polsce, a także od 2018 roku w USA. Od 2018 roku ruszyły także pierwsze przewozy kolejowe realizowane przez Flixmobility na terenie Niemiec pod marką FlixTrain.
Przewozy autokarowe.
Historia.
Do 2013 roku w Niemczech monopol na przewozy międzymiastowe należał do Deutsche Bahn, która uruchamiała autobusy dalekobieżne pod marką "IC-Bus". Głównym środkiem transportu dalekobieżnego w Niemczech była jednak kolej. W 2013 roku dzięki deregulacji rynku na terenie Niemiec powstało wiele przewoźników oferujących przewozy autokarowe między miastami w atrakcyjnych cenach, m.in. "ADAC Postbus", "DeinBus", "MeinFernbus", "City2City" oraz "FlixBus". "FlixBus" został założony jako startup przez Jochena Engerta, Daniela Kraussa oraz André Schwämmleina. Wykorzystali oni pomysł na stworzenie sieci połączeń autokarowych w oparciu o pojazdy zewnętrznych przewoźników. Autokary FlixBus wyróżniały się jednak jednolitym malowaniem (wówczas niebiesko-pomarańczowym) oraz skoordynowaną siatką przesiadek, a także przystępnymi cenami biletów. Pierwszymi trasami w siatce były bezpośrednie połączenia między Monachium, Norymbergą a Erlangen.
Siatka połączeń szybko rozrosła się na całe Niemcy i zaczęła wykraczać poza granice kraju. Nawiązano także współpracę z austriackim przewoźnikiem kolejowym i autokarowym "Westbahn". W 2014 roku "FlixBus" przewiózł 3,5 mln pasażerów, co dało mu 2. wynik w kraju (po przewoźniku "MeinFernbus" z wynikiem 7,2 mln pasażerów). Od 2014 roku wyszukiwanie połączeń "FlixBus" jest możliwe za pomocą Map Google
W roku 2015 nastąpiła ekspansja na kraje sąsiednie, powstały spółki-córki m.in. we Francji, w Holandii, w Danii oraz w Austrii. Doszło do fuzji z przedsiębiorstwem oferującym przewozy pod marką "MeinFernbus". Obie spółki działały początkowo pod marką "MeinFernbus FlixBus", nazwa "MeinFernbus" była jednak stopniowo zastępowana marką "FlixBus". Nowe barwy firmy to zapożyczona z "MeinFernbus" zieleń oraz pomarańcz. W 2015 roku do przedsiębiorstwa należało 71% rynku dalekobieżnych połączeń autokarowych w Niemczech. W 2015 roku doszło także do przejęcia przedsiębiorstwa "Liniita".
W grudniu 2015 roku "FlixBus" nawiązał współpracę z firmą Interglobus ze Szczecina, która uruchamiała autokary pod marką "Follow Me!" na trasie Szczecin – Berlin. Dzięki temu "FlixBus" zapoczątkował działalność na polskim rynku. Nastąpiło także rozpoczęcie współpracy z przewoźnikiem "Blaguss", który rozpoczął obsługę tras do krajów takich jak Chorwacja, Węgry i Słowacja.
W 2016 roku FlixBus przejął sieć połączeń przewoźnika "ADAC Postbus" od Deutsche Post oraz europejską część spółki "Megabus" od Stagecoach Group. Zaowocowało to wejściem przewoźnika na rynek brytyjski i umocnieniem jego pozycji we Francji. "FlixBus" wprowadził też połączenia do Barcelony, a także umocnił się na rynku polskim rozpoczynając współpracę z firmą "PolskiBus.com" oraz oferując nowe połączenia pod własnym szyldem z Warszawy i Wrocławia do Czech i Niemiec.
Według danych Niemieckiego Urzędu Statystycznego w 2016 roku "FlixBus" miał 90,8-procentowy udział w niemieckim rynku przewozów autokarowych. W tym samym roku nazwę przedsiębiorstwa z "FlixBus GmbH" zmieniono na "Flixmobility GmbH". W 2017 roku od kolei austriackich ÖBB "FlixBus" przejął połączenia uruchamiane dotychczas pod marką "Hellö".
W 2018 roku "FlixBus" przejął szwedzkiego przewoźnika "Swebus Express", tym samym wchodząc na dużą skalę na rynek przewozów autokarowych w krajach skandynawskich. Doszło także do przejęcia całej siatki połączeń "PolskiBus.com" w Polsce, co zaowocowało wycofaniem się marki "PolskiBus" z Polski na rzecz "FlixBusa".
W tym samym roku "FlixBus" rozpoczął działalność w Stanach Zjednoczonych. Połączył 40 miast na zachodzie USA, m.in. Los Angeles, Las Vegas, San Diego i Phoenix.
W kwietniu 2019 roku zakończyły się negocjacje, na mocy których spółka "Flixmobility" wykupiła od grupy "Transdev" marki "Eurolines" oraz "Isilines". Transakcja dotyczy siatki połączeń "Eurolines" na terenie Francji, Belgii, Holandii, Czech i Hiszpanii z siatką obejmującą ponad 25 krajów. Wszystkie połączenia weszły tym samym w siatkę "FlixBus".
Standard.
Przedsiębiorstwo "Flixmobility" zajmuje się ustalaniem rozkładu jazdy autokarów, sprzedażą i dystrybucją biletów, systemem wyszukiwania połączeń oraz pozostaje organizatorem przewozu osób. Samą eksploatacją autokarów oraz zatrudnieniem kierowców zajmują się natomiast zewnętrzni podwykonawcy przewozów. Autokary spełniają określone normy, są wyposażone w Wi-Fi, pasy bezpieczeństwa, WC oraz możliwość zakupu przekąsek. "FlixBus" wymaga także autokarów nie starszych niż 7 lat.
Wielkość przewozów pasażerskich.
W 2017 roku z usług "FlixBus" skorzystało 40 mln pasażerów, a od początku swojej działalności autokary "FlixBus" przewiozły ponad 100 mln podróżnych. W 2018 roku autokary "FlixBus" były obecne w 29 państwach na świecie, a przewoźnik miał w siatce ponad 2000 przystanków. W ofercie było ponad 300 000 połączeń dziennie.
Przewozy kolejowe.
W ramach przedsiębiorstwa "Flixmobility" oferowane są także przewozy kolejowe na terenie Niemiec oraz Austrii. Pierwszym połączeniem kolejowym w ofercie przedsiębiorstwa była trasa Wien Westbahnhof – Sankt Pölten – Linz – Salzburg, na której przewozy wykonuje przedsiębiorstwo "Westbahn". Kolejnym etapem było przejęcie w 2017 roku niemieckiego przewoźnika kolejowego "Locomore", który w 2017 roku ogłosił upadłość. Stało się to we współpracy z czeskim przedsiębiorstwem kolejowym Leo Express. W ten sposób 23 marca 2018 roku na niemieckie tory wyjechały pociągi pod marką "FlixTrain" na trasie Berlin-Lichtenberg – Hanower – Kassel – Frankfurt – Stuttgart. Jednocześnie doszło do włączenia w siatkę pociągów na trasie Hamburg-Altona – Osnabrück – Essen – Düsseldorf – Kolonia, które obsługuje przewoźnik "Bahn-Touristik-Express". Miesiąc później uruchomiono także nocne połączenie kolejowe na trasie Hamburg – Hanower – Freiburg – Lörrach.
FlixBus w Polsce.
Na rynku polskim "FlixBus" jest obecny od 3 grudnia 2015 roku. Pierwszą uruchomioną trasą było połączenie Szczecin – Berlin ZOB w oparciu o autokary przewoźnika Interglobus. W dalszej kolejności w 2016 roku została nawiązana współpraca z przedsiębiorstwem Souter Holdings Poland, które uruchamiało autokary pod marką "PolskiBus.com". W siatkę "FlixBus" weszły połączenia zagraniczne, m.in. do Wiednia, Berlina, Bratysławy, Pragi, Budapesztu i Brna. Autokary zachowały jednak czerwoną malaturę poprzedniego przewoźnika. W tym samym roku "FlixBus" uruchomił także kolejne połączenia do Polski pod własnym logo na trasach z Wrocławia oraz Warszawy do miast w południowych Niemczech oraz w Czechach.
Pod koniec 2017 roku zapowiedziano integrację sieci połączeń "PolskiBus.com" z siecią "FlixBus". W następstwie wszystkie połączenia polskiego przewoźnika weszły w siatkę połączeń "FlixBus". Wszystkie autokary zostały przemalowane w zielono-pomarańczowe barwy, zostały także dostosowane do wymagań "FlixBusa". Wśród polskich przewoźników, którzy stali się podwykonawcami "Flixmobility" znalazły się również takie firmy jak Mobilis, PKS Bydgoszcz, PKS Szczecinek, Polbus-PKS Wrocław, Inter i Voyager.
W siatce połączeń "FlixBus" w Polsce znalazły się również cztery polskie porty lotnicze: Wrocław-Strachowice, Kraków-Balice, Warszawa-Modlin oraz Katowice-Pyrzowice. W połowie 2018 roku na dworcu autobusowym Warszawa-Młociny został otwarty pierwszy w Polsce punkt obsługi klienta "FlixShop". Bilety są także dostępne w partnerskich punktach sprzedaży na terenie całego kraju.
W pierwszym półroczu 2018 "FlixBus" przewiózł w Polsce 2 mln pasażerów, a średnie zapełnienie autokaru wyniosło 60%. W Polsce w sieci "FlixBus" w 2018 roku znajdowało się 18 przewoźników dysponujących 150 autokarami i zatrudniającymi 600 kierowców. W rozkładzie jazdy na 2018 roku w siatce połączeń znajdowało się 70 miejscowości w Polsce oraz 20 miejscowości w Europie z bezpośrednim połączeniem do Polski. W planach jest dalsze zwiększanie liczby kursów, w tym także na wschód od Polski.
Struktura własnościowa.
Struktura własnościowa "Flixmobility GmbH" (stan na luty 2018):

</doc>
<doc id="4063062" url="https://pl.wikipedia.org/wiki?curid=4063062" title="Mistrzostwa Polski U-20 w koszykówce kobiet">
Mistrzostwa Polski U-20 w koszykówce kobiet



</doc>
<doc id="4063063" url="https://pl.wikipedia.org/wiki?curid=4063063" title="Mistrzostwa Polski U-22 w koszykówce kobiet">
Mistrzostwa Polski U-22 w koszykówce kobiet



</doc>
<doc id="4063064" url="https://pl.wikipedia.org/wiki?curid=4063064" title="Pozytywka (album)">
Pozytywka (album)



</doc>
<doc id="4063066" url="https://pl.wikipedia.org/wiki?curid=4063066" title="Anna Szarmach">
Anna Szarmach



</doc>
<doc id="4063068" url="https://pl.wikipedia.org/wiki?curid=4063068" title="POZYTYWka">
POZYTYWka



</doc>
<doc id="4063070" url="https://pl.wikipedia.org/wiki?curid=4063070" title="Timur Dosmagambietow">
Timur Dosmagambietow

Timur Tałgatowicz Dosmagambietow (ros. Тимур Талгатович Досмагамбетов; kaz. Тимур Талгатұлы Досмағамбетов; ur. 1 maja 1989) – kazachski piłkarz grający na pozycji pomocnika, reprezentant kraju.
Kariera piłkarska.
Kariera klubowa.
Dosmagambietow jest wychowankiem klubu Torpedo Kokczetaw. Od 2007 roku gra w kazachskich klubach takich jak Aksu Stepnogorsk, Okżetpes Kokczetaw, FK Aktöbe, Wostok Ust-Kamienogorsk, FK Taraz, Toboł Kustanaj, a obecnie w Ordabasy Szymkent.
Kariera reprezentacyjna.
W reprezentacji Kazachstanu zadebiutował 12 maja 2015 roku w meczu towarzyskim przeciwko Burkinie Faso. Rozegrał 5 spotkań.

</doc>
<doc id="4063071" url="https://pl.wikipedia.org/wiki?curid=4063071" title="R&amp;b">
R&amp;b



</doc>
<doc id="4063072" url="https://pl.wikipedia.org/wiki?curid=4063072" title="Mikoszewo Ujście Wisły">
Mikoszewo Ujście Wisły



</doc>
<doc id="4063073" url="https://pl.wikipedia.org/wiki?curid=4063073" title="Linia kolejowa Gotha – Gräfenroda">
Linia kolejowa Gotha – Gräfenroda

Linia kolejowa Gotha – Gräfenroda – niezelektryfikowana linia kolejowa w Niemczech, w kraju związkowym Turyngia. Biegnie z miejscowości Gotha do Gräfenroda. Ma długość 36 km.

</doc>
<doc id="4063074" url="https://pl.wikipedia.org/wiki?curid=4063074" title="Alcántara (miasto)">
Alcántara (miasto)



</doc>
<doc id="4063081" url="https://pl.wikipedia.org/wiki?curid=4063081" title="Włodzimierz Barwiński">
Włodzimierz Barwiński



</doc>
<doc id="4063082" url="https://pl.wikipedia.org/wiki?curid=4063082" title="Anna Ginewra Burbon-Condé">
Anna Ginewra Burbon-Condé



</doc>
<doc id="4063086" url="https://pl.wikipedia.org/wiki?curid=4063086" title="American Fork">
American Fork

American Fork – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063089" url="https://pl.wikipedia.org/wiki?curid=4063089" title="IHF Emerging Nations Championship 2017">
IHF Emerging Nations Championship 2017

IHF Emerging Nations Championship 2017 – druga edycja IHF Emerging Nations Championship, oficjalnego międzynarodowego turnieju piłki ręcznej organizowanego przez IHF mającego na zadanie podniesienie poziomu sportowego rozwijających się męskich reprezentacji. Odbyła się w dniach 12–18 czerwca 2017 roku w Bułgarii, będąc jednocześnie jednym z etapów kwalifikacji do ME 2020.
W zawodach wzięło udział szesnaście reprezentacji, prócz Chin pozostałe należały do europejskiej federacji – w tym zespoły, które odpadły w pierwszej fazie kwalifikacji do Mistrzostw Europy 2020, oraz te, które nie brały w nich udziału. Losowanie odbyło się 7 marca 2017 roku w Gabrowie i w jego wyniku utworzono cztery czterozespołowe grupy, cztery dni później opublikowano zaś harmonogram rozgrywek. W zawodach mogli brać udział gracze pomiędzy 16. a 24. rokiem życia, jednak każdy zespół mógł wystawić maksymalnie trzech zawodników powyżej tej granicy.
Zawody zostały zaplanowane do rozegrania w ciągu sześciu meczowych dni. Pierwsze trzy dni były przeznaczone na rozgrywaną systemem kołowym fazę grupową, po czym czołowe dwójki z każdej z grup awansowały do trzyrundowej fazy pucharowej. Tytuł obronili zawodnicy z Wysp Owczych, którzy w finale pokonali Turcję, trzecie miejsce zajęli zaś reprezentanci Kosowa – medaliści zawodów uzyskali jednocześnie awans do drugiej fazy kwalifikacji do Mistrzostw Europy 2020.
Po zakończonym turnieju IHF opublikowała statystyki indywidualne i drużynowe.
Zawody były transmitowane na oficjalnym kanale YouTube bułgarskiego związku.

</doc>
<doc id="4063094" url="https://pl.wikipedia.org/wiki?curid=4063094" title="Cedar Fort">
Cedar Fort

Cedar Fort – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063095" url="https://pl.wikipedia.org/wiki?curid=4063095" title="Elk Ridge">
Elk Ridge

Elk Ridge – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063096" url="https://pl.wikipedia.org/wiki?curid=4063096" title="Daria Stelmach">
Daria Stelmach

Daria Stelmach (ur. 12 listopada 1995) – polska koszykarka występująca na pozycjach rzucającej oraz niskiej skrzydłowej.

</doc>
<doc id="4063097" url="https://pl.wikipedia.org/wiki?curid=4063097" title="Spanish Fork">
Spanish Fork

Spanish Fork – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063102" url="https://pl.wikipedia.org/wiki?curid=4063102" title="Cedar Hills (Utah)">
Cedar Hills (Utah)

Cedar Hills – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063103" url="https://pl.wikipedia.org/wiki?curid=4063103" title="Park w Gorzesławiu">
Park w Gorzesławiu

Park w Gorzesławiu – zabytkowy park z połowy XIX w., mieszczący się w miejscowości Gorzesław w gminie Bierutów.
Park jest pozostałością po dawnym zespole dworskim. Dwór wzniesiono w 1840, a rozbudowano w 1860 r. Wraz z budową nowego dworu wytyczono w jego pobliżu park o charakterze rekreacyjnym. Dokończeniem całej inwestycji była budowa około 1860 r. oficyny oraz stodoły w kompleksie zabudowań gospodarczych.

</doc>
<doc id="4063105" url="https://pl.wikipedia.org/wiki?curid=4063105" title="Eagle Mountain (Utah)">
Eagle Mountain (Utah)

Eagle Mountain – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063106" url="https://pl.wikipedia.org/wiki?curid=4063106" title="Park w Wabienicach">
Park w Wabienicach

Park w Wabienicach – zabytkowy park wraz z ogrodem z XIX w., mieszczący się w miejscowości Wabienice w gminie Bierutów.

</doc>
<doc id="4063109" url="https://pl.wikipedia.org/wiki?curid=4063109" title="The Million Pound Drop">
The Million Pound Drop



</doc>
<doc id="4063110" url="https://pl.wikipedia.org/wiki?curid=4063110" title="Fairfield (Utah)">
Fairfield (Utah)

Fairfield – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063111" url="https://pl.wikipedia.org/wiki?curid=4063111" title="Park w Kijowicach">
Park w Kijowicach

Park w Kijowicach – zabytkowy park wiejski z XIX w. mieszczący się w miejscowości Kijowice w gminie Bierutów. W parku znajdowała się gospoda, po II wojnie światowej zwana "harmonią".

</doc>
<doc id="4063114" url="https://pl.wikipedia.org/wiki?curid=4063114" title="Saratoga Springs (Utah)">
Saratoga Springs (Utah)

Saratoga Springs – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063116" url="https://pl.wikipedia.org/wiki?curid=4063116" title="Fauda">
Fauda

Fauda (oryginalny tytuł hebr.: "פאודה," translit.: "Fauda", z arab.: "فوضى", dosłownie: "Chaos") – izraelski serial telewizyjny stworzony przez Liora Raza i Aviego Issacharoffa, od 15 lutego 2015 emitowany przez izraelską stację Yes Oh. W Polsce został udostępniony w całości 2 grudnia 2016 na platformie internetowej Netflix.
Akcja rozgrywa się we współczesnym Izraelu oraz w Palestynie (Zachodni Brzeg i Strefa Gazy w Autonomii Palestyńskiej) na tle konfliktu izraelsko-palestyńskiego. Nakręcono trzy serie, po 12 odcinków każda. Kolejne sezony serialu stanowią odrębne historie, jednak część wątków jest nawiązaniem do poprzedzającej serii.
Niektóre wątki fabuły poszczególnych odcinków inspirowane są prawdziwymi zdarzeniami, bowiem jeden z twórców serialu – Lior Raz, na przełomie lat 80. i 90. XX wieku wstąpił do Sił Obronnych Izraela, służąc - jako komandos - w elitarnej, tajnej jednostce antyterrorystycznej na terytoriach palestyńskich (Jednostka 217 „Duvdevan”), wchodzącej w skład jednostek specjalnych Mista'arvim. Współpracował on przy tworzeniu scenariusza, bazując na własnych doświadczeniach z czasów służby.
Serial otrzymał między innymi sześć Nagród Izraelskiej Akademii Filmowej i Telewizyjnej w 2016 roku, w tym za najlepszy serial dramatyczny. Był pierwszym globalnym przebojem serialowym nakręconym w języku hebrajskim.
Fabuła.
Seria 1.
W trakcie przesłuchania palestyńskiego członka Hamasu kapitan izraelskich antyterrorystycznych służb specjalnych Mista'arvim (jednostki Sił Obronnych Izraela) odkrywa, że „Abu Ahmad” - zwany też „Panterą" - terrorysta uznany za zabitego, żyje i szykuje kolejny zamach. Aby ostatecznie zlikwidować „Abu Ahmada”, służby ściągają do pracy byłego agenta Dorona Kavilio, odpowiedzialnego za nieudaną akcję przeciwko terroryście. Otrzymuje zadanie przeniknięcia do środowiska Hamasu i zabicie „Pantery".
Seria 2.
Po śmierci „Pantery" przywódcą zbrojnego ramienia Hamasu zostaje jego dawny zastępca – Walid El Abed. Wkrótce na Zachodnim Brzegu ponownie dochodzi do samobójczego zamachu bombowego, szybko jednak okazuje się, że to nie Hamas ponosi za niego odpowiedzialność. Na okupowanych terenach pojawia się bowiem Nidal Awadallah zwany „El Makdassi”, którego zadaniem jest budowa Państwa Islamskiego w Palestynie. Powracający z Syrii mężczyzna ma jednak również swój prywatny cel – zemstę na Doronie Kavillio.
Seria 3.
Doron Kavillio przenika do środowiska związanego z Hamasem w Hebronie. Z czasem izraelskie siły obronne ze zdumieniem odkrywają, że wpływy w tej części Palestyny mają członkowie Hamasu ze Strefy Gazy.
Krytyka.
Twórcy przez kilka lat walczyli o możliwość realizacji dzieła. Serial nakręcony został z izraelskiego punktu widzenia, ale mimo to był przebojem w niektórych państwach arabskich, m.in. w Jordanii, Libanie i Zjednoczonych Emiratach Arabskich. Zwolennicy palestyńskiego punktu widzenia twierdzą, że ukazuje zafałszowany obraz stosunków panujących na Zachodnim Brzegu Jordanu, usprawiedliwia łamanie praw człowieka i promuje myślenie o stosunkach z ludnością arabską w kategoriach wyłącznie militarnych. Jeden z ruchów propalestyńskich (BDS) wezwał właścicieli Netflixa do wycofania go z emisji z uwagi na podżeganie do przemocy względem Palestyńczyków. Dziennikarka Rachel Shabi (The Guardian) zarzuciła dziełu, że nie pokazuje codziennych uciążliwości wynikających z obecności militarnej Izraela na Zachodnim Brzegu.

</doc>
<doc id="4063117" url="https://pl.wikipedia.org/wiki?curid=4063117" title="Suat Hayri Ürgüplü">
Suat Hayri Ürgüplü

Suat Hayri Ürgüplü (ur. 13 sierpnia 1903 w Damaszku, zm. 26 grudnia 1981 w Stambule) – turecki prawnik, polityk i dyplomata. Premier Turcji (1965).
Życiorys.
Pochodził ze znanej rodziny muzułmańskich uczonych i urzędników Imperium Osmańskiego. Ukończył renomowane Liceum Galatasaray, następnie akademię prawa w Stambule. Pracował początkowo jako tłumacz, w latach 30. jako sędzia gospodarczy. W 1939 wybrany do Wielkiego Zgromadzenia Narodowego Turcji z Kayseri. W latach 1943–1946 minister handlu zagranicznego i ceł w rządzie Şükrü Saracoğlu, podał się do dymisji.
Ponownie deputowany do parlamentu od 1950 z listy Partii Demokratycznej, zrezygnował z mandatu w 1952 i rozpoczął karierę dyplomatyczną. Został mianowany ambasadorem Turcji w RFN (Niemczech Zachodnich) (1952), następnie w 1955 w Wielkiej Brytanii, w 1959 w USA i w 1960 w Hiszpanii. Po wojskowym zamachu stanu z maja 1960 sądzony przez Najwyższy Sąd Kryminalny ustanowiony dla osądzenia członków Partii Demokratycznej, uniewinniony. W 1961 wybrany na senatora z Kayseri z listy Partii Sprawiedliwości, wybrany na przewodniczącego Senatu.
Po porażce rządu İsmeta İnönü w głosowaniu nad budżetem 13 lutego 1965, po trzech dniach kryzysu parlamentarnego prezydent Cemal Gürsel powierzył misję sformowania nowego rządu przewodniczącemu senatu Suatowi Hayri Ürgüplü, rząd miał działać do przedterminowych wyborów parlamentarnych, wyznaczonych na 25 września 1965. Był to przejściowy rząd administratorów. Po wyborach tekę premiera otrzymał przywódca zwycięskiej Partii Sprawiedliwości Süleyman Demirel, zaś Ürgüplü został w 1966 senatorem z nominacji prezydenta, urząd sprawował do 1972.
Wolnomularz.
Zmarł na atak serca. Pochowany na Edirnekapı Martyr’s Cemetery w europejskiej części Stambułu.

</doc>
<doc id="4063119" url="https://pl.wikipedia.org/wiki?curid=4063119" title="Marta Wieczyńska">
Marta Wieczyńska

Marta Wieczyńska (ur. 18 maja 1998 w Toruniu) – polska koszykarka występująca na pozycjach rozgrywającej, rzucającej lub niskiej skrzydłowej, obecnie zawodniczka Energa Toruń.

</doc>
<doc id="4063120" url="https://pl.wikipedia.org/wiki?curid=4063120" title="Vineyard (Utah)">
Vineyard (Utah)

Vineyard – miasto w Stanach Zjednoczonych, w stanie Utah, w hrabstwie Utah.

</doc>
<doc id="4063125" url="https://pl.wikipedia.org/wiki?curid=4063125" title="Gian Franco Reverberi">
Gian Franco Reverberi



</doc>
<doc id="4063126" url="https://pl.wikipedia.org/wiki?curid=4063126" title="Tomasz Pstrągowski">
Tomasz Pstrągowski

Tomasz Pstrągowski (ur. 1984) – polski dziennikarz i scenarzysta, współtwórca i redaktor naczelny internetowego magazynu komiksowego "Komikz", były wydawca serwisów książki.wp.pl (w latach 2014–2017) i komiksomania.pl (w latach 2009–2014), współtwórca podcastów o grach wideo Nieczyste zagrywki i Niezatapialni.pl. Publikował m.in. w Gram.pl, Dwutygodnik.com, „Wysokich Obcasach”, „Zeszytach komiksowych”, „Krytyce Politycznej”, Popmoderna.pl, „Polonistyce”, Zagrano.pl, „Tekstach Drugich”, "Przekroju" i Polygamia.pl. Jest stałym felietonistą zina „Biceps” i serwisu Zagrano.pl. W tym drugim prowadzi comiesięczne rubryki Comic Relief i Fish&amp;Chips. W 2009 roku zasiadał w jury konkursu komiksowego organizowanego przez Międzynarodowy Festiwal Komiksu i Gier w Łodzi.
W październiku 2019 roku obronił pracę doktorską pod tytułem: "Prawdziwe życie w komiksowych kadrach. O komiksach dokumentu osobistego" (promotor: prof. Jerzy Szyłak, recenzenci: prof. Izolda Kiec, prof. Paweł Sitkiewicz)"." Najważniejsze publikacje naukowe: esej "Kino nowej przygody i gry wideo" opublikowany w antologii "Kino Nowej Przygody" pod redakcją Jerzego Szyłaka; artykuł "Polski komiks autobiograficzny" w czasopiśmie „Autobiografia. Literatura. Kultura. Media”; artykuł "Polski komiks autobiograficzny w kontekście rozwoju gatunku na świecie" w czasopiśmie „Teksty Drugie”.
Jest autorem opowiadań "Pamiętnik mojej matki" i "Później był krzyk i dym", oraz powieści graficznej "Jak schudnąć 30 kg? Prawdziwa historia miłosna" (z rysunkami Macieja Pałki), który został nominowany do nagrody dla najlepszego komiksu polskiego wydanego między wrześniem 2016 a sierpniem 2017, oraz do nagrody dla najlepszego scenarzysty przyznawanej przez Polskie Stowarzyszenie Komiksowe. Komiks "Not the One" na podstawie jego scenariusza, z rysunkami Katarzyny Niemczyk, ukazał się w 3 numerze czasopisma Zin „Warchlaki”, a następnie w „Magazynie Pismo”. Napisaną przez niego nowelkę komiksową "Pudło pełne papierów" zilustrował Mateusz Skutnik, komiks został opublikowany w tomie "Rewolucje. Apokryfy", 11 tomie serii "Rewolucje". Z kolei w 9 numerze zina „Biceps” ukazał się niezatytułowany komiks Pstrągowskiego, zilustrowany przez Iwonę Rotkiewicz, natomiast w antologii "Sliced Quarterly. Special 4" opublikowany został komiks "Nine Days" na podstawie jego scenariusza, zilustrowany przez Barbarę Okrasę.
Współtworzył także strategiczną grę wideo Radio Commander, której akcja rozgrywa się w trakcie wojny w Wietnamie.
Pochodzi z Olsztyna, obecnie mieszka w Gdańsku.

</doc>
<doc id="4063128" url="https://pl.wikipedia.org/wiki?curid=4063128" title="Borgo">
Borgo



</doc>
<doc id="4063129" url="https://pl.wikipedia.org/wiki?curid=4063129" title="Wojskowe Dobra Ziemskie – Poligon Wehrmachtu Dęba-Południe">
Wojskowe Dobra Ziemskie – Poligon Wehrmachtu Dęba-Południe



</doc>
<doc id="4063130" url="https://pl.wikipedia.org/wiki?curid=4063130" title="Dobra Ziemskie SS – Poligon Puszczański">
Dobra Ziemskie SS – Poligon Puszczański



</doc>
<doc id="4063131" url="https://pl.wikipedia.org/wiki?curid=4063131" title="Wallsburg">
Wallsburg

Wallsburg – miasto w Stanach Zjednoczonych, w stanie Utah, w hrabstwie Wasatch.

</doc>
<doc id="4063133" url="https://pl.wikipedia.org/wiki?curid=4063133" title="Dąb Napoleona">
Dąb Napoleona



</doc>
<doc id="4063136" url="https://pl.wikipedia.org/wiki?curid=4063136" title="Hideout">
Hideout

Hideout – miasto w Stanach Zjednoczonych, w stanie Utah, w hrabstwie Wasatch.

</doc>
<doc id="4063139" url="https://pl.wikipedia.org/wiki?curid=4063139" title="The Principle of Moments">
The Principle of Moments

The Principle of Moments jest drugim albumem solowym Roberta Planta frontmana zespołu Led Zeppelin. 
Podobnie jak pierwszy solowy album Planta, "Pictures at Eleven", utwory opuściły hard rockowe brzmienie Led Zeppelin. W dwóch utworach na perkusji wystąpił Barriemore Barlow z zespołu Jethro Tull. W pozostałych utworach na perkusji wystąpił Phil Collins.
Collins był perkusistą zespołu Planta w północno-amerykańskiej części trasy koncertowej. Miał zaszczyt występować w tle, pomimo swojego ogromnego sukcesu jako solisty i w zespole Genesis w owym czasie. Także Richie Hayward grał na perkusji w pozostałych terminach koncertowych.

</doc>
<doc id="4063141" url="https://pl.wikipedia.org/wiki?curid=4063141" title="Heber City">
Heber City

Heber City – miasto w Stanach Zjednoczonych, w stanie Utah, siedziba administracyjna hrabstwa Wasatch.

</doc>
<doc id="4063144" url="https://pl.wikipedia.org/wiki?curid=4063144" title="Choma (Zambia)">
Choma (Zambia)



</doc>
<doc id="4063145" url="https://pl.wikipedia.org/wiki?curid=4063145" title="Rybina Gdańska">
Rybina Gdańska



</doc>
<doc id="4063149" url="https://pl.wikipedia.org/wiki?curid=4063149" title="Ryszard Zięckowski">
Ryszard Zięckowski

Ryszard Zięckowski – polski artysta fotograf, poeta, uhonorowany tytułem Artiste FIAP (AFIAP). Członek rzeczywisty i Artysta Fotoklubu Rzeczypospolitej Polskiej (AFRP). Członek honorowy Białostockiego Towarzystwa Fotograficznego. Członek Zarządu Wschodniego Okręgu Związku Polskich Fotografów Przyrody.
Życiorys.
Od 1978 roku Ryszard Zięckowski jest działaczem ruchu fotograficznego w Polsce. Jest autorem i współautorem wielu wystaw fotograficznych, indywidualnych i zbiorowych, krajowych i międzynarodowych; uczestnikiem i laureatem konkursów fotograficznych; organizatorem, współorganizatorem i uczestnikiem plenerów fotograficznych. Uczestniczy w pracach jury, w licznych konkursach fotograficznych. 
W latach 1978–1990 był członkiem zarządu Białostockiego Towarzystwa Fotograficznego. Od 1995 roku należy do Wrocławskiego Towarzystwa Fotograficznego. Od 1996 roku jest wiceprezesem Północno-Wschodniego Okręgu Związku Polskich Fotografów Przyrody. Od 2000 roku jest nauczycielem fotografii. Szczególne miejsce w twórczości Ryszarda Zięckowskiego zajmuje fotografia przyrody, krajobrazu, reportażu. Jego ulubioną techniką fotograficzną jest guma arabska. 
Ryszard Zięckowski w 1989 roku został uhonorowany tytułem Artiste FIAP (AFIAP), nadanym przez Międzynarodową Federację Sztuki Fotograficznej FIAP. W 1997 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 090). Prace Ryszarda Zięckowskiego zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, wydanym w 2017 roku. 

</doc>
<doc id="4063151" url="https://pl.wikipedia.org/wiki?curid=4063151" title="Nicolás Artajo">
Nicolás Artajo

Nicolás Artajo-Kwaśniewski (ur. 1 maja 1985 w Berlinie) – niemiecki aktor i reżyser telewizyjny i filmowy.

</doc>
<doc id="4063153" url="https://pl.wikipedia.org/wiki?curid=4063153" title="Podosphaera aphanis">
Podosphaera aphanis

Podosphaera aphanis (Wallr.) U. Braun &amp; S. Takam. – gatunek grzybów należący do rodziny mączniakowatych ("Erysiphaceae"). Grzyb mikroskopijny, pasożyt bezwzględny wielu gatunków roślin z rodziny różowatych "Rosaceae" i mirtowatych "Myrtaceae". Wywołuje u nich chorobę zwaną mączniakiem prawdziwym.
Systematyka i nazewnictwo.
Pozycja w klasyfikacji według Index Fungorum: "Podosphaera, Erysiphaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1819 roku C.F. Wallroth, nadając mu nazwę "Alphitomorpha aphanis". Obecną, uznaną przez Index Fungorum nazwę nadali mu w 2000 roku U. Braun i S. Takam.
Synonimy:
Morfologia.
Tworzy na powierzchni porażonych roślin biały nalot złożony ze strzępek grzybni, konidioforów i powstających na nich konidiów. Strzępki o szerokości 3–5 μm. Konidiofory proste, wzniesione, cylindryczne lub nieco rozszerzające się od podstawy ku górze, o długości 50–160 μm i szerokości 8–13,5 μm u podstawy. Składają się z 2–3 komórek. Przegroda konidioforu czasami nieco oddalona od rozgałęzienia grzybni. Appressoria niewyraźne, brodawkowate. Konidia powstają w łańcuszkach. Są elipsoidalne lub jajowate, o zmiennej wielkości. Młode konidia mają wymiary około 23–44 × 15–26 μm i końce czasem lekko zwężające się. Kuliste klejstotecja w rozproszeniu, czasami rzadko rozmieszczone w grzybni, czasami gęsto. Mają średnicę (60–) 70–100 (–110) μm. Zbudowane są z nieregularnie ukształtowanych, lub wielobocznych komórek o średnicy 6–25 (–30) μm. Przyczepki wyrastają głównie z dolnej połowy klejstotecjum, rzadko sięgając górnej połowy. Mają długość równą 0,25–2 średnic klejstotecjum, są elastyczne, septowane, bezbarwne, o powierzchni gładkiej lub nieco chropowatej, cienkościenne, proste, rzadko i nieregularnie rozgałęzione. Mają szerokość 3,5–8 μm i są splątane z sobą, lub strzępkami grzybni, często także z włoskami rośliny żywicielskiej. Worki o wymiarach 60–95 × 50–75 μm, zazwyczaj 8–zarodnikowe, rzadko 6–zarodnikowe. Askospory o zmiennym kształcie – od elipsoidalnego do niemal kulistego. W pełni rozwinięte mają wymiary (16–) 18–26 (–30) × 11–18 μm.
Występowanie.
Gatunek szeroko rozprzestrzeniony, występujący niemal na całym świecie. Znane jest jego występowanie w Europie (w tym na Islandii), Azji (Azja Środkowa, Chiny, Japonia, Syberia, Tajwan), Ameryce Północnej (USA, Kanada, Alaska), w Ameryce Południowej, na Islandii, w Afryce (Rodezja, RPA), Australii i Nowej Zelandii. W Polsce pospolity, w literaturze mykologicznej podano kilkadziesiąt jego stanowisk.
Pasożytuje na różnych gatunkach zaliczanych do rodzajów: "Agrimonia, Alchemilla, Aphanes, Aremonia, Aruncus, Chamaerhodes, Comarum, Duchesnea, Fragaria, Geum, Potentilla, Rubus, Sibbaldia" zaliczanych do rodziny różowatych "Rosaceae", oraz "Eucalyptus" z rodziny mirtowatych "Myrtaceae". Wywołuje m.in. mączniaka prawdziwego truskawki.

</doc>
<doc id="4063156" url="https://pl.wikipedia.org/wiki?curid=4063156" title="Sphaerotheca alchemillae">
Sphaerotheca alchemillae



</doc>
<doc id="4063157" url="https://pl.wikipedia.org/wiki?curid=4063157" title="Ponte (Włochy)">
Ponte (Włochy)



</doc>
<doc id="4063160" url="https://pl.wikipedia.org/wiki?curid=4063160" title="Krajobraz kulturowy ǂKhomani">
Krajobraz kulturowy ǂKhomani

Krajobraz kulturowy ǂKhomani – obiekt z listy światowego dziedzictwa UNESCO, położony w Południowej Afryce, w Prowincji Przylądkowej Północnej, w pobliżu granicy z Namibią i Botswaną. Obejmuje pustynne obszary południowej Kalahari i pokrywa się w znacznej mierze z południowoafrykańską częścią Parku Narodowego Kgalagadi. 
Na dużej części tego obszaru odnaleziono ślady ludzkiej bytności od epoki kamienia do czasów współczesnych, związane z koczowniczymi plemionami ǂKhomani i ich strategią przetrwania w surowych pustynnych warunkach.

</doc>
<doc id="4063161" url="https://pl.wikipedia.org/wiki?curid=4063161" title="Daniel (Utah)">
Daniel (Utah)

Daniel – miasto w Stanach Zjednoczonych, w stanie Utah, w hrabstwie Wasatch.

</doc>
<doc id="4063162" url="https://pl.wikipedia.org/wiki?curid=4063162" title="Monti">
Monti



</doc>
<doc id="4063165" url="https://pl.wikipedia.org/wiki?curid=4063165" title="Tabulatura Jana z Lublina">
Tabulatura Jana z Lublina

Tabulatura Jana z Lublina – przypisywany Janowi z Lublina rękopis opatrzony tytułem "Tabulatura Ioannis de Lyublin canonic: regularium de Crasnyc 1540", znajdujący się w zbiorach Polskiej Akademii Nauk w Krakowie pod sygnaturą PL-Kp 1716. Licząca 260 kart księga powstawała najprawdopodobniej w l. 1537-1548 w Krakowie i Kraśniku.
Zawiera: otwierający zbiór traktat dotyczący technik kompozytorskich opatrzony przykładami muzycznymi, 234 różnych utworów i 250 krótkich toni, klauzul, konkordancji oraz motywów ascensus i descensus, a także kończący ją traktat dotyczący strojenia organów. Teksty spisane są w języku łacińskim, a zawartość muzyczna sporządzona jest w organowym systemie staroniemieckim.
Wśród autorów kompozycji znajdujemy takie nazwiska jak: Claudin de Sermisy, Nicolas Gombert, Costanzo Festa, Sebastiano Festa, Heinrich Finck, Clément Jannequin, Josquin des Prés, Ludwig Senfl, Bartolomeo Tromboncino, Philippe Verdelot oraz twórców polskich – Mikołaja z Chrzanowa i Mikołaja z Krakowa. Wiele kompozycji pozostaje anonimowych.
Najliczniej reprezentowane są opracowania utworów religijnych, ale szczególnie cenna jest kolekcja muzyki świeckiej (madrygały, pieśni i tańce). Tabulatura zawiera również kompozycje czysto instrumentalne – preambula. Jest to najobszerniejsza XVI-wieczna tabulatura organowa w Europie.

</doc>
<doc id="4063166" url="https://pl.wikipedia.org/wiki?curid=4063166" title="Glen lub Glenda">
Glen lub Glenda



</doc>
<doc id="4063168" url="https://pl.wikipedia.org/wiki?curid=4063168" title="Almir Muchutdinow">
Almir Muchutdinow

Almir Nurułłowicz Muchutdinow (ros. Альмир Нуруллович Мухутдинов; ur. 9 czerwca 1985 w Dżambule) – kazachski piłkarz pochodzenia tatarskiego grający na pozycji pomocnika i obrońcy, reprezentant kraju. Posiada także obywatelstwo rosyjskie.
Kariera piłkarska.
Kariera klubowa.
Muchutdinow zaczynał karierę w klubach FK Taraz, CSKA Ałmaty i CSKA Moskwa. W latach 2003–2013 występował w rosyjskich klubach takich jak Spartak-Telekom Szuja, Wiczuga, Lokomotiw Kaługa, Okiean Nachodka, Mietałłurg Krasnojarsk, FK Krasnodar, Gazowik Orenburg, Dinamo Briańsk i Wołgar Astrachań. Od 2013 roku gra w kazachskich klubach, Irtyszu Pawłodar, FK Taraz, Tobyle Kostanaj, a obecnie w Żetysu Tałdykorgan.
Kariera reprezentacyjna.
W reprezentacji Kazachstanu zadebiutował 7 czerwca 2016 roku w meczu towarzyskim przeciwko Chinom. Rozegrał 3 spotkania.

</doc>
<doc id="4063169" url="https://pl.wikipedia.org/wiki?curid=4063169" title="One More Light">
One More Light

One More Light – siódmy album studyjny amerykańskiego zespołu rockowego Linkin Park, który swoją premierę miał 19 maja 2017 roku. Pierwszym singlem promującym album został wydany 16 lutego 2017 roku utwór „Heavy”. Krążek pomimo zdobycia ogólnie nieprzychylnych recenzji ze strony krytyków muzycznych oraz fanów spowodowanych radykalną zmianą brzmienia nowego materiału, osiągnął top 10 notowań w większości krajów.

</doc>
<doc id="4063172" url="https://pl.wikipedia.org/wiki?curid=4063172" title="Toquerville">
Toquerville

Toquerville – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063174" url="https://pl.wikipedia.org/wiki?curid=4063174" title="Meizhan Ashirov">
Meizhan Ashirov



</doc>
<doc id="4063175" url="https://pl.wikipedia.org/wiki?curid=4063175" title="La Verkin">
La Verkin

La Verkin – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063176" url="https://pl.wikipedia.org/wiki?curid=4063176" title="Magdalena Parysek">
Magdalena Parysek

Magdalena Parysek, po mężu Bochniak (ur. 27 października 1989) – polska koszykarka występująca na pozycji silnej skrzydłowej, obecnie zawodniczka MKS-u Pruszków.
30 maja 2017 podpisała kolejną umowę z PGE MKK Siedlce.

</doc>
<doc id="4063178" url="https://pl.wikipedia.org/wiki?curid=4063178" title="Ivins">
Ivins

Ivins – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063181" url="https://pl.wikipedia.org/wiki?curid=4063181" title="Hildale">
Hildale

Hildale – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063184" url="https://pl.wikipedia.org/wiki?curid=4063184" title="Hurricane (Utah)">
Hurricane (Utah)

Hurricane – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063186" url="https://pl.wikipedia.org/wiki?curid=4063186" title="Santa Clara (Utah)">
Santa Clara (Utah)

Santa Clara – miasto w Stanach Zjednoczonych, w stanie Utah, w hrabstwie Washington.

</doc>
<doc id="4063187" url="https://pl.wikipedia.org/wiki?curid=4063187" title="Katarzyna Trzeciak">
Katarzyna Trzeciak

Katarzyna Trzeciak (ur. 24 czerwca 1992 w Lublinie) – polska koszykarka występująca na pozycjach rozgrywającej lub rzucającej, absolwentka Międzynarodowego Liceum Ogólnokształcącego "Paderewski" w Lublinie.
30 maja 2017 została zawodniczką PGE MKK Siedlce. W czerwcu 2018 dołączyła do Energi Toruń.
14 czerwca 2019 podpisała umowę z Wisłą Can-Pack Kraków.
4 lipca 2020 zawarła umowę z ENEĄ AZS Poznań. 30 grudnia 2021 opuściła klub.

</doc>
<doc id="4063189" url="https://pl.wikipedia.org/wiki?curid=4063189" title="Virgin (Utah)">
Virgin (Utah)

Virgin – miasto w Stanach Zjednoczonych, w stanie Utah, w hrabstwie Washington, położone nad rzeką Virgin.

</doc>
<doc id="4063198" url="https://pl.wikipedia.org/wiki?curid=4063198" title="Martin Hašek">
Martin Hašek



</doc>
<doc id="4063224" url="https://pl.wikipedia.org/wiki?curid=4063224" title="Hanksville">
Hanksville

Hanksville – miasto w Stanach Zjednoczonych, w stanie Utah, w hrabstwie Wayne.

</doc>
<doc id="4063271" url="https://pl.wikipedia.org/wiki?curid=4063271" title="Loa (Utah)">
Loa (Utah)

Loa – miasto w Stanach Zjednoczonych, w stanie Utah, siedziba administracyjna hrabstwa Wayne.

</doc>
<doc id="4063276" url="https://pl.wikipedia.org/wiki?curid=4063276" title="Chad Michael Collins">
Chad Michael Collins

Chad Michael Collins (ur. 22 września 1979 w Albany) - amerykański aktor filmowy i telewizyjny.
Życiorys.
Urodził się w Albany w Nowym Jorku. Dorastał na farmie na wsi Canajoharie, w stanie Nowy Jork, gdzie specjalizował się w sporcie i interesował się komiksami. Studiował dziennikarstwo w Ithaca College, a następnie przeniósł się do Kalifornii, aby pracować w firmie public relations. Choć nigdy nie zamierzał pracować w Hollywood, łowca talentów zachęcił go do rozpoczęcia potencjalnej kariery aktorskiej. 
Debiutował na ekranie rolą studenta archeologii Cartera w dreszczowcu "Legion śmierci" ("Legion of the Dead", 2005) u boku Bruce’a Boxleitnera i Zacha Galligana. Wystąpił jako sierżant Brandon Beckett, syn legendarnego snajpera Thomasa Becketta (Tom Berenger) w pięciu filmach sensacyjnych: "Snajper: Kolejne starcie" ("Sniper Reloaded", 2011), "Snajper: Dziedzictwo" ("Sniper: Legacy", 2014), "Snajper: Niewidzialny zabójca" ("Sniper: Ghost Shooter", 2016), "Snajper: Ostatni strzał" ("Sniper: Ultimate Kill", 2017) i "Snajper: Koniec zabójcy" ("Sniper: Assassin’s End", 2020). W komedii "RockBarnes: The Emperor in You" (2013) pojawił się jako gej Theodore, przygnębiony konsultant i asystent motywacyjnego mówcy Rocka Barnesa.

</doc>
<doc id="4063277" url="https://pl.wikipedia.org/wiki?curid=4063277" title="Rybina (stacja kolejowa)">
Rybina (stacja kolejowa)



</doc>
<doc id="4063280" url="https://pl.wikipedia.org/wiki?curid=4063280" title="Marek Skomorowski">
Marek Skomorowski

Marek Tadeusz Skomorowski (ur. 1 października 1951) – polski informatyk, inżynier, profesor nauk technicznych. Specjalizuje się w rozpoznawaniu obrazów oraz symulacji komputerowej. Profesor nadzwyczajny i dyrektor Instytutu Informatyki i Matematyki Komputerowej Wydziału Matematyki i Informatyki Uniwersytetu Jagiellońskiego.
Życiorys zawodowy.
Stopień doktorski uzyskał w krakowskiej Akademii Górniczo-Hutniczej w 1984 broniąc pracy "Asymptotycznie optymalny algorytm uczenia rozpoznawania w warunkach niepełnej informacji probabilistycznej" przygotowanej pod kierunkiem prof. Ryszarda Tadeusiewicza. Habilitował się w 2002 na podstawie oceny dorobku naukowego oraz rozprawy pt. "Syntaktyczno-statyczny model rozpoznawania obrazów zniekształconych". Tytuł naukowy profesora nauk technicznych został mu nadany w 2015. Poza Uniwersytetem Jagiellońskim wykłada także jako profesor w Uniwersytecie Pedagogicznym w Krakowie. Był też profesorem w Wyższej Szkole Biznesu – National-Louis University w Nowym Sączu.
Autor m.in. skryptów "Wstęp do projektowania systemów cyfrowych" (1994) i "Podstawy układów cyfrowych" (1996) oraz monografii "Wybrane zagadnienia rozpoznawania obrazów" (Wydawnictwo Uniwersytetu Jagiellońskiego, Kraków 2013). Swoje prace publikował m.in. w „Pattern Recognition”.

</doc>
<doc id="4063400" url="https://pl.wikipedia.org/wiki?curid=4063400" title="Mensur Kurtiszi">
Mensur Kurtiszi



</doc>
<doc id="4063401" url="https://pl.wikipedia.org/wiki?curid=4063401" title="Artim Szakiri">
Artim Szakiri



</doc>
<doc id="4063403" url="https://pl.wikipedia.org/wiki?curid=4063403" title="Kuşadasi">
Kuşadasi



</doc>
<doc id="4063420" url="https://pl.wikipedia.org/wiki?curid=4063420" title="Mejirżan Äszirow">
Mejirżan Äszirow



</doc>
<doc id="4063421" url="https://pl.wikipedia.org/wiki?curid=4063421" title="Swap CDS">
Swap CDS



</doc>
<doc id="4063422" url="https://pl.wikipedia.org/wiki?curid=4063422" title="Śmigłowcowe Mistrzostwa Świata 1981">
Śmigłowcowe Mistrzostwa Świata 1981

Śmigłowcowe Mistrzostwa Świata 1981, odbyły się po raz pierwszy w Polsce w Piotrkowie Trybunalskim w dniach 16–23 sierpnia 1981 roku. Zawody odbyły się pod patronatem Międzynarodowej Federacji Lotniczej oraz Aeroklubu Polskiego. Ceremonia otwarcia i zamknięcia Śmigłowcowych Mistrzostw Świata odbyła się na stadionie XXXV-lecia PRL, a konkurencje zawodów rozgrywano na lotnisku Aeroklubu Ziemi Piotrkowskiej.
W mistrzostwach wystartowało 39 załóg na 30 śmigłowcach z 6 krajów: ZSRR, Francji, Polski, USA, Wielkiej Brytanii i RFN. Wśród startujących załóg były cztery załogi kobiece: trzy z ZSRR i jedna z Polski. Rozegrano 4 konkurencje oraz piątą nie wliczaną do klasyfikacji łącznej - lot dowolny (freestyle). W locie dowolnym zwyciężył Karl Zimmerman (RFN) na śmigłowcu Bölkow 105, który wykonał pętlę i beczkę, figury akrobacji lotniczej.
Na mistrzostwach odbyły konkurencje: nawigacja, fender rigging, latanie precyzyjne i slalom.

</doc>
<doc id="4063423" url="https://pl.wikipedia.org/wiki?curid=4063423" title="The Good Fight – sprawa idealna">
The Good Fight – sprawa idealna



</doc>
<doc id="4063429" url="https://pl.wikipedia.org/wiki?curid=4063429" title="Shaqiri">
Shaqiri

Osoby o tym nazwisku:

</doc>
<doc id="4063430" url="https://pl.wikipedia.org/wiki?curid=4063430" title="Dzień dobry Polsko">
Dzień dobry Polsko



</doc>
<doc id="4063431" url="https://pl.wikipedia.org/wiki?curid=4063431" title="Andreas Vazaios">
Andreas Vazaios



</doc>
<doc id="4063440" url="https://pl.wikipedia.org/wiki?curid=4063440" title="Konstandinos Galanopulos">
Konstandinos Galanopulos

Konstandinos (Kostas) Galanopulos (gr. Κωνσταντίνος (Κώστας) Γαλανόπουλος; ur. 28 grudnia 1997 w Atenach) – grecki piłkarz grający na pozycji pomocnika w AEK Ateny.
Kariera klubowa.
Treningi piłkarskie rozpoczął w klubie Kentauros Wrilision, z którego w 2011 roku trafił do AEK Ateny. W sierpniu 2015 został włączony do pierwszej drużyny tego klubu, podpisując trzyletni kontrakt. Zadebiutował w tym zespole 31 maja 2016 w przegranym 1:0 meczu z Panionios GSS. Pierwszego gola strzelił 10 grudnia 2016 w wygranym 4:0 spotkaniu z APO Lewadiakos. W kwietniu 2017 przedłużył kontrakt z klubem do czerwca 2021.
Kariera reprezentacyjna.
Młodzieżowy reprezentant Grecji. W dorosłej reprezentacji zadebiutował 15 maja 2018 w przegranym 0:2 meczu z Arabią Saudyjską.

</doc>
<doc id="4063442" url="https://pl.wikipedia.org/wiki?curid=4063442" title="Yuhi Fujinami">
Yuhi Fujinami



</doc>
<doc id="4063446" url="https://pl.wikipedia.org/wiki?curid=4063446" title="Operacja Wielka Niedźwiedzica">
Operacja Wielka Niedźwiedzica



</doc>
<doc id="4063450" url="https://pl.wikipedia.org/wiki?curid=4063450" title="Mary O'Rourke">
Mary O'Rourke



</doc>
<doc id="4063452" url="https://pl.wikipedia.org/wiki?curid=4063452" title="Mary O’Rourke">
Mary O’Rourke

Mary Anne O’Rourke z domu Lenihan, irl. Máire Uí Ruairc (ur. 31 maja 1937 w Athlone) – irlandzka polityk i nauczycielka, działaczka Fianna Fáil, parlamentarzystka, minister w różnych resortach.
Życiorys.
Urodziła się w rodzinie o tradycjach politycznych, jej starszym bratem był Brian Lenihan. Kształciła się w Loreto Convent w Bray, następnie na University College Dublin i w St Patrick’s College w Maynooth. Pracowała jako nauczycielka w szkole średniej. Zaangażowała się w działalność polityczną w ramach Fianna Fáil. W latach 1979–1987 była radną hrabstwa Westmeath.
W 1981 i 1982 wybierana w skład Seanad Éireann. W lutym 1982 bez powodzenia kandydowała do Dáil Éireann. Do niższej izby parlamentu została wybrana w kolejnych wyborach w listopadzie tegoż roku, po czym uzyskiwała reelekcję w 1987, 1989, 1992 i 1997. Od marca 1987 do listopada 1991 sprawowała urząd ministra edukacji. Następnie do lutego 1992 była ministrem zdrowia. Później do grudnia 1994 pełniła funkcję ministra stanu (niewchodzącego w skład gabinetu), najpierw w departamencie przemysłu i handlu, a od stycznia 1993 w departamencie przedsiębiorczości i zatrudnienia.
W 1994 objęła funkcję wicelidera Fianna Fáil jako zastępczyni Bertiego Aherna. Pełniła ją do 2002. W czerwcu 1997 ponownie została ministrem, w rządzie przywódcy FF odpowiadała do czerwca 2002 za przedsiębiorstwa publiczne. W 2002 utraciła mandat poselski, z nominacji taoiseacha ponownie zasiadła wówczas w izbie wyższej parlamentu. W jej ramach została przewodniczącą grupy senatorów większości rządzącej (jako leader of Seanad Éireann). W 2007 powróciła do Dáil Éireann, jednak w 2011 nie utrzymała mandatu.

</doc>
<doc id="4063455" url="https://pl.wikipedia.org/wiki?curid=4063455" title="Shkupi Skopje">
Shkupi Skopje



</doc>
<doc id="4063457" url="https://pl.wikipedia.org/wiki?curid=4063457" title="Teteks Tetowo">
Teteks Tetowo



</doc>
<doc id="4063462" url="https://pl.wikipedia.org/wiki?curid=4063462" title="Czesław Sław-Góralik">
Czesław Sław-Góralik

Czesław Engelbert Sław-Góralik vel Czesław Góralik, ps. „Sław” (ur. 11 grudnia 1890 w Rabce, zm. 26 listopada 1975 w Warszawie) – kapitan taborów Wojska Polskiego, członek Zarządu Okręgu Stołecznego Związku Legionistów Polskich od 1937 roku.
Życiorys.
Czesław Engelbert Góralik urodził się 11 grudnia 1890 roku w Rabce, powiecie myślenickim, w rodzinie Władysława i Heleny Najder. Będąc uczniem gimnazjum w Wieliczce został członkiem miejscowego Związku Strzeleckiego, kierowanego przez Zygmunta Pallana ps. „Mariusz”. Od grudnia 1912 roku bądź początku stycznia do marca 1913 roku był słuchaczem Kursu Niższego Szkoły Podchorążych. Otrzymał stopień kaprala pomimo tego, że nie zdał egzaminu końcowego. 7 sierpnia 1914 roku wymaszerował do Krakowa w składzie plutonu wielickiego dowodzonego przez Bolesława Szpunara ps. „Bolek”. Następnego dnia w krakowskich Oleandrach wraz z plutonem wielickim został wcielony do 12. kompanii dowodzonej przez Wacława Biernackiego ps. „Kostek”. W grudniu, w szeregach 1 pułku piechoty, walczył w bitwie pod Łowczówkiem, a później w walkach pozycyjnych nad Nidą. Latem 1915 roku został przeniesiony do 6 pułku piechoty i wcielony do 3 kompanii. 25 października został skierowany na leczenie szpitalne, a 21 grudnia 1915 roku został zwolniony z Legionów Polskich. 29 marca 1916 roku został reaktywowany. Latem 1917 roku, po kryzysie przysięgowym, wstąpił do Polskiej Organizacji Wojskowej.
1 czerwca 1921 roku pełnił służbę w 1 dywizjonie taborów. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku i 55. lokatą w korpusie oficerów taborowych, a jego oddziałem macierzystym był 3 dywizjon taborów. W 1923 roku był oficerem 8 dywizjonu taborów w Toruniu. 16 listopada tego roku został odkomenderowany do Powiatowej Komendy Uzupełnień Kościerzyna na okres trzech miesięcy. W kwietniu 1924 roku został przeniesiony do PKU Kościerzyna na stanowisko I referenta. Pełniąc służbę w Kościerzynie pozostawał oficerem nadetatowym 8 dywizjonu taborów w Toruniu, a od 1 października 1925 roku oficerem czasowo przydzielonym do kadry oficerów taborowych. W lutym 1926 roku został przeniesiony z PKU Kościerzyna do PKU Lubicz na stanowisko kierownika I referatu. W styczniu 1927 roku, po likwidacji PKU Lubicz, został przeniesiony do Oddziału Ogólnego Sztabu Dowództwa Okręgu Korpusu Nr VIII w Toruniu na stanowisko referenta. W grudniu 1929 roku został przeniesiony z DOK VIII do kadry 8 szwadronu taborów w Toruniu na stanowisko komendanta kadry. W październiku 1930 roku został przeniesiony do kadry 8 dywizjonu taborów. 22 kwietnia 1930 roku wojewoda pomorski zarządzeniem nr IV.A-1024 zezwolił mu na zmianę nazwiska rodowego „Góralik” na „Sław-Góralik”. 23 marca 1932 roku został przeniesiony do kadry 1 dywizjonu taborów w Warszawie.
W latach 1936–1937 był redaktorem naczelnym tygodnika polityczno-społecznego „Polska Niepodległa”. Od 29 kwietnia 1937 był członkiem Zarządu Okręgu Stołecznego Związku Legionistów Polskich w Warszawie.
Był mężem Henryki Heni Pietrzykowskiej, ojcem Danuty (ur. 1918), Marii (1920–1940) i Adama (1922–1944).

</doc>
<doc id="4063463" url="https://pl.wikipedia.org/wiki?curid=4063463" title="Polygonum molle">
Polygonum molle

Polygonum molle D. Don – gatunek rośliny z rodziny rdestowatych ("Polygonaceae" Juss.). Występuje naturalnie w północnych Indiach, Nepalu, Bhutanie oraz Chinach (w regionie autonomicznym Sinciang).

</doc>
<doc id="4063465" url="https://pl.wikipedia.org/wiki?curid=4063465" title="Besa Kavaja">
Besa Kavaja



</doc>
<doc id="4063468" url="https://pl.wikipedia.org/wiki?curid=4063468" title="Kastrioti Kruja">
Kastrioti Kruja



</doc>
<doc id="4063469" url="https://pl.wikipedia.org/wiki?curid=4063469" title="Luftëtari Gjirokastra">
Luftëtari Gjirokastra



</doc>
<doc id="4063471" url="https://pl.wikipedia.org/wiki?curid=4063471" title="Vllaznia Szkodra">
Vllaznia Szkodra



</doc>
<doc id="4063473" url="https://pl.wikipedia.org/wiki?curid=4063473" title="KF Luftëtari">
KF Luftëtari



</doc>
<doc id="4063476" url="https://pl.wikipedia.org/wiki?curid=4063476" title="Shkumbini Peqin">
Shkumbini Peqin



</doc>
<doc id="4063477" url="https://pl.wikipedia.org/wiki?curid=4063477" title="Sopoti Librazhd">
Sopoti Librazhd



</doc>
<doc id="4063479" url="https://pl.wikipedia.org/wiki?curid=4063479" title="Stefan Profic">
Stefan Profic

 
Stefan Profic (ur. 10 grudnia 1892 w Sułkowicach, zm. 19 marca 1992 w Krakowie) – polski organista, kompozytor i dyrygent.
Życiorys.
Urodził się w rodzinie rzemieślniczej, wykazując od wczesnej młodości talent muzyczny. Kształcił się w Konserwatorium Muzycznym w Krakowie (1909 r.) pod kierunkiem prof. Władysława Żeleńskiego, rozwijał swoje zdolności jako organista, kompozytor i dyrygent. W maju 1927 odbył się konkurs na stanowisko organisty Bazyliki Mariackiej po śmierci ówczesnego organisty Stanisława Napieralskiego. Do konkursu zgłosiło się 10 kandydatów. Komisja konkursowa uznała, że Stefan Profic wykazuje największe predyspozycje na stanowisko organisty w Kościele Mariackim. Z dniem 1 lipca 1927 Stefan Profic objął stanowisko organisty i chórmistrza w Kościele Mariackim. Odtąd, przez 50 lat, pełnił te funkcje z właściwą swojej osobie sumiennością. Lata, w których przyszło mu pracować z chórem „HASŁO”, były latami trudnymi dla Polski i Krakowa. 
II wojna światowa oraz okres walki realnego socjalizmu z kościołem katolickim w Polsce Ludowej (1950-56) wymagały dużego poświęcenia, patriotyzmu i często narażania życia.
Dzięki jego poświęceniu Towarzystwo Śpiewackie „HASŁO” pod kierownictwem Stefana Profica nie uległo upadkowi, a wręcz przeciwnie nastąpiła spoistość muzyczna i organizacyjna. 
Za swoją sumienną pracę i oddanie dla Kościoła Najświętszej Marii Panny na wniosek ówczesnego proboszcza 
Ks. Infułata Ferdynanda Machaya został odznaczony w roku 1963 przez papieża Jana XXIII Krzyżem Pro Ecclesia et Pontyfice. Został pochowany na Cmentarzu Rakowickim. 
Zostawił po sobie ogromny dorobek kompozytorski. Jego kompozycje są wykonywane zarówno przez chór „HASŁO” jak też i inne chóry. W swoim ostatnim wystąpieniu (13 marca 1977 r.) mówił: „Jako dyrygent zawsze kierowałem się tylko tą myślą, aby Towarzystwo było na odpowiednim poziomie, aby się szanowało i było przez innych szanowane. Tej idei pozostaję wierny do dziś.”

</doc>
<doc id="4063480" url="https://pl.wikipedia.org/wiki?curid=4063480" title="Bang &amp; Classic">
Bang &amp; Classic

Bang &amp; Classic – solowy album polskiego rapera Bosskiego Romana. Wydawnictwo ukazało się 11 marca 2016 roku dzięki wytwórni muzycznej Fonografika. Producentami płyty są: Baltik, Ive, Kaj Je West, 71Ghost, Zich, Webster, Kubi Producent oraz SAPI. Na płycie gościnnie pojawili się: Krzychu WWS, Daddio, Kevin Mahogany, Sonia Lachowolska, Juras, Pih, Webster, Młody Bosski, Dixon oraz Marcin Knutelski.
Lista utworów.
Wszystko zostało opracowane na podstawie strony: druzynamistrzow.com

</doc>
<doc id="4063484" url="https://pl.wikipedia.org/wiki?curid=4063484" title="Autoportret (obraz Marcella Bacciarellego)">
Autoportret (obraz Marcella Bacciarellego)

Autoportret – obraz olejny (autoportret) namalowany w 1790 przez włoskiego malarza Marcella Bacciarellego. Dzieło nadwornego malarza króla Stanisława Augusta znajduje się w zbiorach Muzeum Narodowego w Warszawie.
Replika „obrazu warszawskiego” pod tytułem "Autoportret w stroju polskim – replika autorska" znajduje się w Galerii Sztuki Polskiej XIX wieku w Sukiennicach (oddział Muzeum Narodowego w Krakowie).
Opis.
"Autoportret" powstał w 1790 u szczytu kariery Bacciarellego w czasie obrad Sejmu Czteroletniego (1788–1792), zwanego Wielkim. Malarz przedstawił się w płaszczu obszytym futrem i kwadratowej czapce konfederatce także obszytej futrem, będącej znakiem jego propolskiego patriotycznego nastawienia i poglądów. Miał przy tym pełne prawo do noszenia polskiego stroju szlacheckiego, jako że został nobilitowany przez króla. Lewa dłoń w geście retorycznym wydaje się zapraszać patrzącego do dyskusji.
Marcello Bacciarelli zawarł w portrecie własnym pogłębioną charakterystykę siebie jako artysty i człowieka, osiągając najwyższe mistrzostwo formy i indywidualnego charakteru.

</doc>
<doc id="4063488" url="https://pl.wikipedia.org/wiki?curid=4063488" title="Waldemar Ferri Szczerbowski">
Waldemar Ferri Szczerbowski

Waldemar Lech Ferri Szczerbowski (ur. 1946, zm. 22 sierpnia 2017) – polsko-włoski zegarmistrz, antykwariusz, ekspert w zakresie zegarów i zegarków historycznych.
Życiorys.
Pochodził z Warszawy. Ukończył studia o profilu artystycznym, a następnie w 1975 osiadł we Włoszech, gdzie pracował najpierw jako nauczyciel, a następnie kontynuował pracę zawodową jako przedsiębiorca. Był międzynarodowym ekspertem w zakresie zegarów i zegarków (głównie historycznych). Umiejętności nabywał między innymi u Claudio Pisa oraz Enrico Coledana. Specjalizował się w czasomierzach marek Patek Philippe i Vacheron Constantin, ale był także ekspertem w zakresie tarcz zegarowych. 
W latach 1988–1990 był doradcą w Konsulacie RP w Mediolanie, inicjując w tym czasie umowy o wzajemnej współpracy pomiędzy Mediolanem, a Warszawą. Następnie współpracował z jednym z najwybitniejszych zegarmistrzów na świecie Osvaldo Patrizzim. W 1998 ukończył na Politechnice Izby Handlowej w Mediolanie, kurs pośrednictwa wyrobów zegarmistrzowskich. Następnie powadził własne biuro doradztwa i oceny zegarków, jednocześnie będąc pracownikiem międzynarodowego domu aukcyjnego Antiquorum Auctioneers. W ramach pracy dla Antiquorum Auctioneers był między innymi współorganizatorem pierwszej dedykowanej aukcji polskich zegarów i zegarków z 2003 w trakcie, której znacznie poszerzono wiedzę na temat historii marki Patek Philippe, a także aukcji z okazji 250-lecia marki Vacheron Constantin. W latach 2008–2009 związany był z domem aukcyjnym Patrizzi&amp;Co. Auctioneers, gdzie pełnił funkcję zarówno dyrektora jak i eksperta od zegarków. Był również doradcą firmy firmą Meeting Art.
Waldemar Ferri Szczerbowski był stałym publicystą miesięcznika "„Watch Shop”", ponadto współpracował między innymi "„Chrono Passion”", "„Art &amp; Business”", "„Newsweek”", "„Manager MBA”". Był również wieloletnim gospodarzem programu poświęconego tematyce zegarów i zegarków we włoskiej telewizji komercyjnej, a także jednym z promotorów Artexperts.tv. W 2006 powstał poświęcony Waldemarowi Ferri Szczerbowskiemu reportaż dokumentalny zrealizowany przez TVP pt. "„Maestro zegarkowych dusz”".

</doc>
<doc id="4063489" url="https://pl.wikipedia.org/wiki?curid=4063489" title="Zmarli we wrześniu 2017">
Zmarli we wrześniu 2017



</doc>
<doc id="4063499" url="https://pl.wikipedia.org/wiki?curid=4063499" title="Diane Setterfield">
Diane Setterfield

Diane Setterfield (ur. 22 sierpnia 1964 w Englefield) – brytyjska pisarka.
Ukończyła studia licencjackie z zakresu literatury francuskiej na University of Bristol (1986). W 1993 uzyskała doktorat (Ph.D.). Była nauczycielem akademickim we Francji i Wielkiej Brytanii. Jej debiutancka powieść "Trzynasta opowieść" otrzymała nominacje do nagród "Waterstone's Newcomer of the Year" i "Dilys Awards", znalazła się na pierwszym miejscu na liście bestsellerów dziennika New York Times, doczekała się także adaptacji filmowej.
Jest zamężna z księgowym Peterem Whittallem. Mieszka w Oksfordzie. 

</doc>
<doc id="4063508" url="https://pl.wikipedia.org/wiki?curid=4063508" title="Toby Fitzpatrick">
Toby Fitzpatrick

Toby Fitzpatrick (ur. 28 kwietnia 1987) – nowozelandzki zapaśnik walczący w obu stylach. Zajął 22 miejsce na mistrzostwach świata w 2017. Trzykrotny medalista mistrzostw Oceanii w latach 2006 - 2017. Dziewiąty na igrzyskach Wspólnoty Narodów w 2018 roku.

</doc>
<doc id="4063511" url="https://pl.wikipedia.org/wiki?curid=4063511" title="Piona niebieskogłowa">
Piona niebieskogłowa

Piona niebieskogłowa ("Pionus menstruus") – gatunek średniej wielkości ptaka z rodziny papugowatych (Psittacidae). Występuje w Ameryce Środkowej i północnej części Ameryki Południowej. Nie jest zagrożony wyginięciem. Dość często spotykany w hodowlach.
Taksonomia.
Po raz pierwszy gatunek opisał systematycznie Karol Linneusz w 12. edycji "Systema Naturae" w 1766. Holotyp pochodził z Surinamu. Autor nadał gatunkowi nazwę "Psittacus menstruus". Obecnie (2020) Międzynarodowy Komitet Ornitologiczny umieszcza pionę niebieskogłową w rodzaju "Pionus". Wyróżnia 3 podgatunki. Systematyka jest sporna, niektórzy autorzy uznają pionę niebieskawą ("P. (m.) reichenowi") za odrębny gatunek; występują widoczne różnice w upierzeniu.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 24–28 cm, masa ciała 209–295 g. Długość skrzydła wynosi 171–194 mm, długość ogona 65–78 mm, długość dzioba 22–27 mm, długość skoku 18–22 mm. Opis dotyczy ptaków podgatunku nominatywnego. Czoło, ciemię, kantarek, policzki, boki i tył szyi mają kobaltowoniebieską barwę. Pokrywy uszne czarniawe. Wierzch ciała trawiastozielony, na barkówkach widać oliwkowobrązowy nalot. Pokrywy skrzydłowe większe i mniejsze mają zmienną barwę; waha się od miedzianej, żółtooliwkowej po zieloną. Lotki zielone. Pióra na brodzie i gardle mają czerwone nasady i kobaltową pozostałą część. Górna część piersi kobaltowa. Niższa część piersi wraz z brzuchem zielone. Pokrywy podogonowe czerwone. Z wierzchu środkowe sterówki zielone, zewnętrzne niebieskie. Od spodu nasady są czerwone, a pozostała część zielona. Dziób czarniawy z różowoczerwonymi plamami u nasady. Woskówka ciemnoszara. Naga obrączka wokół oka jasnoszara. Tęczówka ciemnobrązowa. Nogi jasnoszare.
Ekologia i zachowanie.
Środowiskiem życia pion niebieskogłowych są głównie nizinne lasy tropikalne, lasy z drzewami zrzucającymi liście i sawanna. Lokalnie odnotowywane również w rejonach subtropikalnych, w obszarach rolniczych (w tym na plantacjach), przecinkach, roślinności wtórnej. W Brazylii występują także, przynajmniej sezonowo, w bardzo suchej sawannie kolczastej (caatinga). W Panamie odnotowywane do 1200 m n.p.m., w Wenezueli na północ od Orinoko do 1000 m n.p.m., w Kolumbii do 1500 m n.p.m. Poza sezonem lęgowym są to ptaki towarzyskie. Żywią się nasionami (odnotowano m.in. nasiona drzew z rodzajów: albicja, nanercz, "Caraipa", "Dialium", kauczukowiec, kluzja, "Inga", "Micropholis", łoskotnica, teczyna), owocami ("Goupia glabra", "Pseudolmedia"; również nasiona), kwiatami koralodrzewów. Zwykle żerują w koronach drzew, ale obserwowano je również podczas żerowania w uprawach kukurydzy, gdzie czynią znaczne szkody. Odwiedzają złoża gliny celem uzupełnienia minerałów.
Lęgi.
Aktywność lęgową odnotowywano w Panamie od lutego do kwietnia, w Kolumbii od lutego do marca, w lutym w Wenezueli, w marcu i październiku na Trynidadzie, od lutego do maja w Ekwadorze. Gniazda znajdują się w dziuplach, także już używanych wcześniej. Zniesienie liczy od 2 do 4 jaj. W niewoli inkubacja trwa około 26 dni, młode są w pełni opierzone po blisko 10 tygodniach życia.
Status i ochrona.
IUCN uznaje pionę niebieskogłową za gatunek najmniejszej troski (LC, "Least Concern"). BirdLife International uznaje trend populacji za spadkowy ze względu na utratę środowiska życia. Piona niebieskawa ("P. m. reichenowi"), od 2014 uznawana przez IUCN za osobny gatunek, początkowo była zaliczana do kategorii najmniejszej troski, lecz od 2017 jest klasyfikowana jako gatunek narażony na wyginięcie (VU, "Vulnerable"); trend jej liczebności również jest spadkowy.
Gatunek wymieniony jest w II załączniku konwencji waszyngtońskiej (CITES).

</doc>
<doc id="4063512" url="https://pl.wikipedia.org/wiki?curid=4063512" title="Skandal Toshiba–Kongsberg">
Skandal Toshiba–Kongsberg

Skandal Toshiba–Kongsberg – ujawniony w 1987 roku skandal handlowy związany z nielegalną sprzedażą do Związku Radzieckiego sterowanych komputerowo obrabiarek pięcio- i dziewięcioosiowych przez japońską korporację Toshiba oraz norweski Kongsberg. Sprzedane i dostarczone do Stoczni Bałtyckiej w Leningradzie z naruszeniem reżimu CoCom maszyny, posłużyły Związkowi Radzieckiemu do produkcji śrub okrętowych o bardzo wysokiej precyzji wykonania, co zaowocowało znaczącym, skokowym wyciszeniem radzieckich okrętów podwodnych.
Ze strony radzieckiej stroną transakcji było państwowe przedsiębiorstwo Techmaszimport, ze strony japońskiej Toshiba Machine, ze strony norweskiej zaś państwowe przedsiębiorstwo Kongsberg Vaapenfabrik, będące spółką zależną koncernu Kongsberg. W roku 1981 przedsiębiorstwa te zawarły pięć niezależnych wzajemnych kontraktów, na podstawie których Toshiba dostarczała do Leningradu obrabiarki, Kongberg zaś sterujące obrabiarkami komputery i oprogramowanie kontrolujące.
Po ujawnieniu skandalu rządy Norwegii, Japonii oraz Stanów Zjednoczonych wprowadziły sankcje wobec firm zaangażowanych w nielegalne transakcje, zaś wielu członków najwyższych władz przedsiębiorstw zostało dyscyplinarnie zwolnionych z pracy oraz aresztowanych pod zarzutami związanymi ze świadomym i celowym łamaniem krajowych i międzynarodowych regulacji prawnych dotyczących kontroli eksportu broni i urządzeń podwójnego zastosowania do krajów Układu Warszawskiego, zwłaszcza zaś związanych z reżimem CoCom. Dla Toshiby skandal zakończył się utratą międzynarodowej reputacji na wiele lat, zaś rząd Norwegii zrestrukturyzował przedsiębiorstwo Kongsberg Vaapenfabrik.
Transfer.
W trakcie wyścigu technicznego w okresie zimnej wojny Związek Radziecki angażował duże zasoby ludzkie i pieniężne w pozyskiwanie z państw zachodnich projektów i technologii wojskowych i podwójnego zastosowania, które pozwoliłyby mu na znaczne oszczędności finansowe oraz skracanie czasu niezbędnego do samodzielnego opracowania takich technologii i projektów, a także zmniejszenie dystansu dzielącego go od wiodących technologicznie państw Zachodu.
Przestępcza działalność przedsiębiorstw Toshiba i Kongsberg zainicjowana została raportem radzieckiego szpiega Johna Walkera – specjalisty do spraw łączności marynarki amerykańskiej, który ujawnił w swoim raporcie dla KGB, że amerykańskie okręty podwodne oraz system SOSUS są w stanie śledzić radzieckie okręty podwodne dzięki wysokiemu poziomowi szumów generowanych przez ich kawitujące śruby. W rezultacie tego raportu, marynarka radziecka zaczęła poszukiwać dróg nabycia maszyn umożliwiających produkcję cichszych płatów śrub okrętowych. Na początku 1980 roku radzieckie państwowe przedsiębiorstwo Techmaszimport skontaktowało się z Wako Koeki, właścicielem małego japońskiego przedsiębiorstwa prowadzącego swoje biuro w Moskwie. Krótko potem Wako Koeki skontaktował się z Toshiba Machine, która zgodziła się dostarczyć niezbędne wysokozaawansowane technologicznie maszyny. W celu uniknięcia podejrzeń ze strony japońskich urzędników zajmujących się licencjonowaniem eksportu, Toshiba zaangażowała w projekt swojego stałego sprzedawcę eksportowego – przedsiębiorstwo C. Itoh &amp; Company, obie zaś firmy zwróciły się do norweskiego przedsiębiorstwa państwowego Kongsberg Vaapenfabrik o dostarczenie niezbędnego dla maszyny wyposażenia komputerowego, projektu śruby dla okrętu podwodnego oraz oprogramowania produkcyjnego.
W ciągu 1981 roku strony wynegocjowały pięć niezależnych kontraktów: Pierwszy między Techmaszimportem i C. Itoh &amp; Company na dostawę czterech obrabiarek oraz na ich serwis i dostawę części zamiennych przez okres pięciu lat. Drugi kontrakt – między Kongsbergiem i Techmaszimportem na dostawę kontrolerów numerycznych NC-2000, będących w istocie komputerami sterującymi procesem obróbki. Trzeci kontrakt między Kongsbergiem i Toshibą na instalację kontrolerów NC-2000 w dziewięcioosiowej obrabiarce MBP-110 (x4) o wysokości kilkunastu metrów i wadze 220 000 kilogramów, zdolnej do obrobienia śruby o średnicy ponad 9 metrów, przed jej wysłaniem do Związku Radzieckiego przez C. Itoh. Czwarty i piąty kontrakt ustalał zasady pokrycia przez Kongsberg i Toshibę honorarium dla Wako Koeki za pozyskanie kupca i zaaranżowanie transakcji.
Aby pozyskać niezbędne licencje eksportowe, przy formalnym zakazie eksportu do krajów bloku wschodniego obrabiarek z trzema i więcej niezależnymi osiami, Toshiba Machine oświadczyła, że eksportowi podlega maszyna o dwóch osiach, Kongsberg zaś zaświadczył, że dostarcza oprogramowanie dla takiej właśnie maszyny o mniejszych możliwościach. Toshiba jak i Kongsberg złożyły fałszywe certyfikaty, stwierdzające że maszyny zawierają jedynie dwie osie i są przeznaczone dla cywilnego zakładu w Leningradzie. W przeprowadzonym później amerykańskim śledztwie ustalono, że obie firmy były zaangażowane ponadto w szereg fałszywych transakcji, mających za zadanie ukryć prawdziwy przedmiot zamówienia i miejsce jego wykonania. Co więcej, na jaw wyszło, że nie była to jedyna tego typu transakcja, zaś w 1984 roku Toshiba dostarczyła do Leningradu kolejne obrabiarki – tym razem 4-osiowe.
Znaczenie transakcji.
W szczycie zimnej wojny jaki przypadał na lata 80. XX wieku, wszystkie zaangażowane w nią strony brały udział w wyścigu technologicznym. Każdego roku Stany Zjednoczone i Związek Radziecki wydawały miliardy dolarów na konstrukcje nowych okrętów podwodnych i opracowywanie taktyk ich zwalczania. Jakkolwiek w tym czasie Stany Zjednoczone wciąż utrzymywały przewagę w rozwoju technologii podwodnych, przez nielegalny zakup Związek Radziecki znacząco zmniejszył dystans jaki dzielił jego konstrukcje od konstrukcji amerykańskich. Przez – jak to określono – najbardziej szkodliwy nielegalny transfer od ponad dekady, dzięki urządzeniom otrzymanym od firm japońskiej i norweskiej Związek Radziecki był w stanie produkować cichsze śruby. Według jednego z wysokich przedstawicieli Pentagonu, w rezultacie tego nielegalnego transferu Związek Radziecki przeskoczył od 7 do 10 lat rozwoju konstrukcji śrub okrętowych dla okrętów podwodnych, a Stany Zjednoczone będą musiały wydać dodatkowo od 25 do 30 miliardów dolarów w ciągu następnych 10 do 20 lat na rozwój technik ZOP, aby zrównoważyć radziecki postęp. Płaty śrub okrętów podwodnych mają bowiem szczególne znaczenie w wyciszeniu jednostek tej klasy. Ich ruch wywołuje fale akustyczne o niskiej częstotliwości (fale długie), które propagują na bardzo duże dystanse. Przykładowo, pięciopłatowa śruba obracająca się z prędkością 300 RPM generuje falę akustyczną o częstotliwości 25 Hz. Dodatkowo źródłem hałasu jest nie tylko kawitacja, lecz także przecinanie przez płaty śruby wzburzonego strumienia wody generowanego przez opływanie przez nią kadłuba. W związku z tym szczególnie istotna jest taka konstrukcja śruby, w której jej płaty przecinają te strumienie w jak najłagodniejszy sposób. Tymczasem Konsgbsberg dostarczył ZSRR projekt takiej śruby (której ZSRR nie udało się dotąd opracować), jak i urządzenia oraz oprogramowanie do jej wykonania.
W rezultacie transferu powstałe w latach 80. konstrukcje radzieckich okrętów podwodnych typów "Victor III" oraz "Delta IV" stanowiły przełom w radzieckich metodach wyciszenia, co natychmiast zauważyli członkowie załóg okrętów marynarek wojennych państw NATO.
Reperkusje.
Istnieją dwie sprzeczne informacje o tym, jak nielegalna sprzedaż została ujawniona. Według pierwszej z nich, Wako Keoki szantażował Toshiba Machine grożąc poinformowaniem CoCom w Paryżu o nielegalnej transakcji i swoją groźbę spełnił, według drugiej zaś fakt dostarczenia obrabiarek został wykryty przez amerykański Departament Obrony, który zaniepokojony nagłym wyciszeniem radzieckich okrętów połączył ze sobą różne fakty. Sprawa odbiła się szerokim echem w krajach zachodnich z uwagi zarówno na skalę i znaczenie transferu, jak i na fakt, że przedsiębiorstwa japońskie i norweskie, mimo formalnego zakazu eksportu do krajów bloku wschodniego obrabiarek numerycznych z 3 lub więcej niezależnymi osiami, nie podjęły nawet wysiłku ukrycia kraju przeznaczenia eksportowanych wrażliwych technologii przez ich eksport do pośredniego kraju trzeciego. Zamiast tego Toshiba Machine oświadczyła, że eksportowi podlega maszyna o dwóch osiach, Kongsberg zaś zaświadczył, że dostarcza oprogramowanie dla takiej właśnie maszyny.
Reperkusje w Norwegii.
Po przeprowadzonych śledztwach w Japonii, Norwegii oraz w Stanach Zjednoczonych, rząd Norwegii zamknął i zlikwidował przedsiębiorstwo Kongsberg Vaapenfabrik wraz z jego biurem w Moskwie, zablokował wszelkie wsparcie ze strony norweskiej dla dostarczonego oprogramowania i hardware'u w Związku Radzieckim, zaś osoby odpowiedzialne za transakcję lub choćby pośrednio z nią związane otrzymały zakaz zatrudnienia na jakimkolwiek stanowisku w pozostałych spółkach koncernu Kongsberg. Osobie bezpośrednio odpowiedzialnej za przedstawienie fałszywych zaświadczeń norweskiemu urzędowi licencjonującemu eksport postawiono zarzuty karne. Przeprowadzono też szczegółowe badanie wszystkich licencji eksportowych uzyskanych przez spółkę od 1970 roku. Przeprowadzono również zmiany prawne regulujące eksport.
Reperkusje w Japonii.
15 maja 1987 roku, krótko po uzyskaniu przez premiera Yasuhiro Nakasone informacji o sprawie, do dymisji podało się dwóch najwyżej postawionych członków zarządu Toshiba Corporation (spółki matki zaangażowanej w sprawę spółki Toshiba Machine), co było wyrazem zażenowania korporacji faktem sprzedaży najbardziej wrażliwych technologii do Związku Radzieckiego przez jedną z jej spółek zależnych. Ze stanowiska zrezygnował także dyrektor generalny Toshiba Machines, zaś dwóch innych wysoko postawionych pracowników spółki zostało aresztowanych pod zarzutami złamania japońskiego prawa regulującego eksport. Korporacja jako taka jednak utrzymywała, że jedynie kilku pracowników Toshiba Machine zdawało sobie sprawę z przeznaczenia eksportowanych maszyn w Związku Radzieckim i ich znaczenia dla tego kraju, zaś sama Toshiba Corporation była całkowicie nieświadoma transakcji.
Rząd Japonii nałożył na przedsiębiorstwo C. Itoh – jedną z największych japońskich kompanii handlowych – zakaz eksportu jakichkolwiek maszyn i urządzeń do krajów bloku wschodniego przez okres trzech miesięcy, Toshiba Machine została zaś obciążona zakazem eksportu do krajów komunistycznych przez okres 1 roku oraz karami finansowymi w wysokości 100 mln USD, co stanowiło ówcześnie 12% wartości jej całkowitego eksportu. Rząd wprowadził także zmiany prawne zaostrzające sankcje karne za złamanie regulacji CoCom, zaś inne japońskie przedsiębiorstwa na własną rękę zatrudniały zewnętrzne podmioty do przeprowadzenia kompleksowych audytów ich własnych kontraktów eksportowych pod kątem ich zgodności ze regulacjami CoCom.
Sprawa zrujnowała reputację całego koncernu Toshiba w Japonii oraz w USA, a premier tego kraju nazwał transakcję „zdradą Japonii”.
W USA sprawa eksportu 9-osiowych obrabiarek do Związku Radzieckiego stała się przyczynkiem do dyskusji nad słabością CoCom. W trakcie debaty nad sprawą w amerykańskim Kongresie jeden z jego członków ostentacyjnie rozbił o podłogę radio marki Toshiba, powstał też projekt ustawy wprowadzającej całkowity zakaz importu do Stanów Zjednoczonych jakichkolwiek produktów marki Toshiba. Sprawa nadwerężyła też stosunki amerykańsko-japońskie. Starający się załagodzić sytuację japoński minister handlu Hajime Tamura udał się do Waszyngtonu i przemawiając do członków Senatu głosującego nad zakazem importu produktów Toshiby, nazwał transakcję japońskiego przedsiębiorstwa „niewybaczalnym aktem kryminalnym, [...] godzącym w bezpieczeństwo naszego własnego kraju oraz krajów sojuszu zachodniego”.

</doc>
<doc id="4063513" url="https://pl.wikipedia.org/wiki?curid=4063513" title="HMS Holland 1">
HMS Holland 1

HMS Holland 1 – brytyjski okręt podwodny typu "Holland", który uznawany jest za pierwszy okręt podwodny Royal Navy. Zatonął w 1913 roku w drodze do stoczni złomowej. Po wydobyciu w 1982 roku został zakonserwowany i obecnie prezentowany jest w Royal Navy Submarine Museum w Gosport.
Projekt i budowa.
Admiralicja brytyjska do początków XX wieku nie uważała okrętów podwodnych za skuteczny rodzaj uzbrojenia. Dopiero powstanie pierwszych udanych konstrukcji tego typu we Francji i Stanach Zjednoczonych doprowadziło do zamówienia pierwszych okrętów podwodnych dla Royal Navy. Ponieważ żadna z brytyjskich stoczni nie miała doświadczenia w budowie jednostek tego typu, zdecydowano się na zakup licencji na budowę okrętów "typu Holland" od Electric Boat Company, która wykupiła prawa do ich budowy od swojego założyciela – Johna Hollanda.
W listopadzie 1900 roku podjęto decyzję o budowie w brytyjskich stoczniach pięciu okrętów tego typu. Kontrakt ze stocznią Vickers został podpisany w grudniu 1900 roku. Budowa pierwszej jednostki rozpoczęła się 19 lutego 1901 roku w Barrow-in-Furness. Nazwa hali, w której budowano okręt, w celu zachowania tajemnicy została opisana jako miejsce budowy jachtów. Części okrętu powstające w ogólnodostępnej części stoczni, także w celu zapewnienia tajemnicy, nosiły oznaczenie "pontoon no 1". Wodowanie nastąpiło 2 października 1901 roku, wejście do służby 2 lutego 1903 roku.
Służba.
Ponieważ HMS „Holland 1” był pierwszym okrętem tego typu, jego próby morskie i testy trwały dłużej od innych okrętów z tej serii. W konsekwencji okręt wszedł do służby jako drugi po HMS „Holland 2”.
W październiku 1904 roku na Morzu Północnym rosyjskie okręty Drugiej Eskadry Pacyfiku ostrzelały pomyłkowo grupę brytyjskich kutrów rybackich łowiących ryby w rejonie Dogger Bank. W odpowiedzi na to zdarzenie z bazy w Portsmouth wyszła grupa okrętów podwodnych, wśród których był HMS „Holland 1”, który miał zaatakować rosyjskie okręty. Ostatecznie brytyjskie okręty odwołano do bazy przed planowanym atakiem.
Okręt został wycofany ze służby w 1913 roku i sprzedany na złom. Zatonął podczas holowania do stoczni złomowej. Został wydobyty z dna w 1982 roku, zakonserwowany i wystawiony jako eksponat w Royal Navy Submarine Museum w Gosport.

</doc>
<doc id="4063514" url="https://pl.wikipedia.org/wiki?curid=4063514" title="Néstor Tafur">
Néstor Tafur

Néstor Joaquín Tafur Barrios (ur. 17 września 1991) – kolumbijski zapaśnik startujący w stylu wolnym. Zajął dwunaste miejsce na mistrzostwach świata w 2021. Wicemistrz panamerykański w 2017 i 2021, a trzeci w 2018. Brązowy medalista igrzysk Ameryki Środkowej i Karaibów w 2018, a także igrzysk boliwaryjskich w 2017 roku.

</doc>
<doc id="4063517" url="https://pl.wikipedia.org/wiki?curid=4063517" title="Rabbia Khalil">
Rabbia Khalil

Rabbia K.A. Khalil (ur. 25 września 1985) – palestyński zapaśnik walczący w stylu klasycznym. Zajął 21. miejsce na mistrzostwach świata w 2021. Brązowy medalista mistrzostw arabskich w 2013. Na mistrzostwach Azji w 2015, igrzyskach panarabskich w 2011, a także na igrzyskach solidarności islamskiej w 2017 roku zajął piątą lokatę.

</doc>
<doc id="4063542" url="https://pl.wikipedia.org/wiki?curid=4063542" title="Zagościniec (Kościeniewicze)">
Zagościniec (Kościeniewicze)

Zagościniec – część wsi Kościeniewicze w Polsce położona w województwie lubelskim, w powiecie bialskim, w gminie Piszczac.
W latach 1975–1998 Zagościniec administracyjnie należał do województwa bialskopodlaskiego.

</doc>
<doc id="4063547" url="https://pl.wikipedia.org/wiki?curid=4063547" title="Pożytek cywilny">
Pożytek cywilny



</doc>
<doc id="4063548" url="https://pl.wikipedia.org/wiki?curid=4063548" title="Ludwik Zieliński">
Ludwik Zieliński



</doc>
<doc id="4063549" url="https://pl.wikipedia.org/wiki?curid=4063549" title="Jakub Zieliński">
Jakub Zieliński

Jakub Zieliński herbu Świnka (ur. 1648, zm. 18 kwietnia 1716) – chorąży dobrzyński w latach 1693–1715, pułkownik wojsk koronnych, sędzia skarbowy ziemi przemyskiej w 1699 roku, poseł na sejmy.
Syn kasztelana sierpeckiego Ludwika i Heleny Ludwiki z Zawadzkich herbu Rogala (1626–1648). Żonaty z Izabelą Narzymską herbu Dołęga podkomorzanką płocką (zm. 1715), miał synów: Antoniego i Józefa oraz córkę Barbarę.
Studiował na Uniwersytecie w Ingolstadt w 1664 roku.
W 1697 roku był elektorem Augusta II Mocnego z ziemi dobrzyńskiej.
Wskutek podziałów rodzinnych w 1690 r. otrzymał Kowalewo, Głużek i Dąbrowę na Mazowszu, a w 1710 roku także Czernice, Łanięta, Węgra, Zembrzuzę, Olszewkę i Osówkę. 

</doc>
<doc id="4063551" url="https://pl.wikipedia.org/wiki?curid=4063551" title="Psalterium Georgianum">
Psalterium Georgianum

Psalterium Georgianum (z łac. „Psalterium Jerzego”) – historyczny gwiazdozbiór stworzony przez Maksymiliana Hella w 1789 roku dla uczczenia króla Jerzego III, patrona astronoma i muzyka Williama Herschela. Gwiazdozbiór oryginalnie przedstawiał psalterium, rodzaj harfy. Hell stworzył go z gwiazd zaliczanych obecnie do konstelacji Erydanu i Byka. Johann Bode w atlasie "Uranographia" z 1801 roku zmienił jego nazwę na "Harpa Georgii" („Harfa Jerzego”) i przedstawił w formie typowej harfy; to przedstawienie spopularyzowało się wśród innych astronomów. Gwiazdozbiór ten pojawiał się w atlasach nieba w pierwszej połowie XIX wieku, ale później wyszedł z użycia. Najjaśniejsza gwiazda tej konstelacji nosi współcześnie oznaczenie Flamsteeda 10 Tauri.

</doc>
<doc id="4063554" url="https://pl.wikipedia.org/wiki?curid=4063554" title="Felis (gwiazdozbiór)">
Felis (gwiazdozbiór)

Felis (z łac. „Kot”) – historyczny gwiazdozbiór leżący pomiędzy obecnymi konstelacjami Hydry, Kompasu i Pompy. Gwiazdozbiór został stworzony przez Jérôme’a Lalande’a i po raz pierwszy przedstawiony w atlasie nieba Johanna Bodego w 1801 roku. Jego najjaśniejsze gwiazdy miały wielkość gwiazdową zaledwie około 5. Lalande przekazywał Bodemu pomiary swoje pozycji wielu gwiazd, także w tej części nieba, a że był wielbicielem kotów, chciał, aby jego ulubione zwierzę znalazło się na niebie. Jak sam stwierdził, inspiracją był wiersz, jaki o kotach napisał Claude-Antoine Guyot-Desherbiers. Publikacja we wpływowych atlasach Bodego sprawiła, że pojawiał się w najpopularniejszych atlasach w XIX wieku, a zaczął z nich znikać w ostatnim dwudziestoleciu tego wieku.

</doc>
<doc id="4063558" url="https://pl.wikipedia.org/wiki?curid=4063558" title="Kościół św. Teresy od Dzieciątka Jezus w Białowieży">
Kościół św. Teresy od Dzieciątka Jezus w Białowieży

Kościół pw. Świętej Teresy od Dzieciątka Jezus – rzymskokatolicki kościół parafialny należący do dekanatu Białystok-Dojlidy archidiecezji białostockiej.
Historia.
W 1922 r. powstał "Komitet Budowy Kościoła Rzymsko-Katolickiego w Białowieży" (zmieniony później na "Komitet Budowy Kościoła w Białowieży"). Pierwszym przewodniczącym wybrano Wincentego Czarnieckiego, zastępcą zaś został Michał Dymsza. Komitet jako stowarzyszenie uzyskało osobowość prawną 11 października 1923 r. Zmiany personalne nastąpiły cztery lata później, kiedy prezesem został ks. Józef Dogwiłło. Pierwotnie kościół planowano budować na terenie parku pałacowego lub na wzgórzu w okolicy cmentarza, co miało nawiązywać do dawnej świątyni grekokatolickiej. Ostatecznie wybrano plac położony przy ulicy Stoczek (obecnie Waszkiewicza), obok budynków Dyrekcji Lasów Państwowych. Na potrzeby budowy w 1928 r. Dyrekcja Lasów Państwowych wydzierżawiła na 36 lat dwa place za symboliczne 10 złotych rocznie.
Pierwotnie planowano budowę kościoła w stylu neogotyckim, powstała nawet jej wizualizacja. Projekt był kontestowany, a ks. Józef Dogwiłło zwrócił uwagę, że świątynia powinna nawiązywać do nazwy osady. Dzięki Zygmuntowi Glogerowi i Henrykowi Sienkiewiczowi, pod koniec XIX stulecia rozpowszechniło się przekonanie, że nazwa Białowieża powstała od "białej wieży", czyli średniowiecznego zamku prawdopodobnie książąt litewskich. W konsekwencji uznano, że biała wieża górująca nad osadą, stanowiłaby symbol przynależności tych obszarów do ziem polskich. 
Budowa obecnej świątyni w stylu neorenesansu polskiego została rozpoczęta w 1927 roku według projektu warszawskiego architekta Borysa von Zinserlinga. Kościół został wymurowany w 1931 r., jednakże kryzys gospodarczy opóźnił prace wykończeniowe. We wrześniu 1933 r. nastąpiło przeniesienie kultu z kaplicy (znajdującej się w pałacu carskim) do świątyni. Nieukończona jeszcze budowla została konsekrowana w dniu 15 października 1934 roku przez arcybiskupa Romualda Jałbrzykowskiego, metropolitę wileńskiego. Na dalsze prace budowlane zabrakło funduszy, między innymi dlatego, że po zakończeniu II wojny światowej większa część parafii znalazła się w granicach Związku Sowieckiego. Dopiero w latach 70. XX wieku zostały wznowione prace wykończeniowe i remontowe, zostały zamontowane ołtarze i konfesjonały wykonane z pni i konarów kilkuletnich drzew. W 2007 roku zostały zamontowane organy o 17 głosach. Większość obrazów zostało namalowanych przez Łucję Bałzukiewicz.

</doc>
<doc id="4063565" url="https://pl.wikipedia.org/wiki?curid=4063565" title="Sergio Navarro (trener)">
Sergio Navarro (trener)

Sergio Navarro Barquero (ur. 17 października 1979) – hiszpański piłkarz, grający na pozycji pomocnika, trener piłkarski.
Kariera piłkarska.
Karierę piłkarską rozpoczął w drużynie Villarreal CF, skąd przeszedł do CD Burriana. W sezonie 1999/2000 bronił barw CD Pozoblanco, po czym przeniósł się do UD Santa Eulália, w którym zakończył karierę piłkarza w 2001.
Kariera trenerska.
Najpierw w latach 2005–2011 trenował zespoły różnych kategorii wiekowych w CD Castellón. Od 2011 do 2013 roku pracował w sztabie szkoleniowym Kurbana Bierdyjewa na stanowisku dyrektora metodycznego rosyjskiego klubu Rubin Kazań. Potem kontynuował pracę na podobnym stanowisku w Villarreal CF. 16 czerwca 2017 roku został mianowany na głównego trenera ukraińskiego klubu Karpaty Lwów. 12 września 2017 po przegranym we Lwowie meczu 1:6 z Weresem Równe został zwolniony z klubu.

</doc>
<doc id="4063566" url="https://pl.wikipedia.org/wiki?curid=4063566" title="Kropidło wodne">
Kropidło wodne

Kropidło wodne ("Oenanthe aquatica" (L.) Poir.) – gatunek rośliny z rodziny selerowatych ("Apiaceae" Lindl.). Występuje w Europie i Azji. W Polsce gatunek pospolity. Rośnie w płytkich wodach. Wykorzystywany był jako roślina lecznicza w ziołolecznictwie ludowym. Roślina jest trująca dla ssaków, zwłaszcza dla koni, bydła i owiec. Zwana bywa też gałuchą wodną.
Rozmieszczenie geograficzne.
Gatunek występuje na rozległych obszarach Europy – północna granica zasięgu biegnie przez Wyspy Brytyjskie, południową Norwegię, Szwecję i Finlandię oraz Rosję na wschód od Zatoki Fińskiej; granica południowa biegnie przez Półwysep Iberyjski, południowe Włochy i Bałkany po Morze Czarne. Na wschodzie sięga za Ural po środkową Azję. Rozproszone stanowiska ma w rejonie Morza Kaspijskiego i w Azji Mniejszej.
W Polsce gatunek rozpowszechniony z wyjątkiem obszarów górskich.
Biologia i ekologia.
Rośnie zarówno jako roślina jednoroczna i dwuletnia. Występuje w płytkich – do kilkudziesięciu cm głębokości wodach stojących, zwykle eutroficznych, na podłożu mineralno-organicznym. Gatunek ten spotkać można w zbiornikach astatycznych, w stawach, rowach, starorzeczach, w płytkich partiach jezior. Kwitnie od czerwca do sierpnia. Gatunek charakterystyczny dla związku zespołów "Phragmition" i zespołu – szuwaru kropidła wodnego i rzepichy ziemnowodnej "Oenantho-Rorippetum". Nierzadko rośnie w płatach jednogatunkowych.
W roślinie zawarta jest silnie trująca enantotoksyna oraz olejek eteryczny (do 2,5%), którego głównym składnikiem (do 80%) jest również trujący terpen – felandren. Zarówno substancja toksyczna, jak i objawy zatrucia są podobne jak w przypadku nieco podobnego i zasiedlającego podobne siedliska szaleju jadowitego. Zwierzęta, które spożyją ziele kropidła dostają silnych skurczy mięśniówki jelit, drgawek, biegunki i w ciągu jednej do kilku godzin może nastąpić ich śmierć. Dawki toksyczne w g na kg masy ciała wynoszą od 1 do 2 w przypadku koni, bydła, owiec i świń.

</doc>
<doc id="4063568" url="https://pl.wikipedia.org/wiki?curid=4063568" title="Oenanthe aquatica">
Oenanthe aquatica



</doc>
<doc id="4063571" url="https://pl.wikipedia.org/wiki?curid=4063571" title="Marlon Santos">
Marlon Santos

Marlon, właśc. Marlon Santos da Silva Barbosa (ur. 7 września 1995 r. w Duque de Caxias) – brazylijski piłkarz występujący na pozycji obrońcy we włoskim klubie AC Monza, do którego jest wypożyczony z Szachtaru Donieck.
Kariera klubowa.
Marlon jest wychowankiem brazylijskiego klubu Fluminense FC, w którego barwach zadebiutował w 2013 roku. W 2016 roku po udanych występach w barwach Fluminense został wypożyczony na rok z opcją wykupu do Barcelony B.
W czasie tego wypożyczenia miał okazję także zadebiutować w barach pierwszej drużyny Barcelony w meczu Ligi Mistrzów przeciwko Celticowi, zmieniając w 72 minucie Gerarda Piqué. W Primera División zadebiutował w meczu przeciwko UD Las Palmas.
Po udanym sezonie Barcelona zdecydowała się na wykupienie piłkarza, który dołączył tym samym do pierwszej drużyny Barcelony.
29 sierpnia 2017 roku został wypożyczony na dwa sezony do francuskiego zespołu OGC Nice.
16 sierpnia 2018 roku został zawodnikiem Sassuolo, podpisując 2-letni kontrakt.
22 czerwca 2021 został zawodnikiem Szachtaru Donieck, podpisując umowę na okres 5 lat.

</doc>
<doc id="4063572" url="https://pl.wikipedia.org/wiki?curid=4063572" title="Rabi Raj Thapa">
Rabi Raj Thapa

Rabi Raj Thapa (ur. 19 grudnia 1953) – nepalski bokser, uczestnik Letnich Igrzysk Olimpijskich 1980.
Na igrzyskach w Moskwie wystąpił w wadze muszej. W 1/16 finału miał wolny los, jednak w 1/8 finału przegrał przez RSC z Węgrem Jánosem Váradim, późniejszym brązowym medalistą tych zawodów.
Został działaczem sportowym, pełnił funkcję wiceprzewodniczącego Nepalskiego Komitetu Olimpijskiego i przewodniczącego Nepalskiego Związku Boksu Amatorskiego.

</doc>
<doc id="4063575" url="https://pl.wikipedia.org/wiki?curid=4063575" title="Jerzy Nawrocki">
Jerzy Nawrocki

 

</doc>
<doc id="4063576" url="https://pl.wikipedia.org/wiki?curid=4063576" title="Stanisław Podraszko">
Stanisław Podraszko

Stanisław Podraszko (ur. 4 maja 1911 w Warszawie, zm. 15 października 1973 w Sopocie) – polski prawnik, urzędnik państwowy i gospodarczy.
Życiorys.
Ukończył IV Gimnazjum Męskie w Warszawie (1933), studiował na Wydziale Humanistycznym Uniwersytetu Warszawskiego, absolwent Szkoły Nauk Politycznych w Warszawie (1939). W okresie okupacji (1939–1944) był zatrudniony w Warszawie, m.in. w charakterze konduktora tramwajowego, pracownika budowlanego i stolarza. Wywieziony do obozu pracy, z którego uciekł do kraju. Pracował w charakterze radcy prawnego w Zarządzie Miejskim w Warszawie (1945), pracownika Urzędu Wojewódzkiego w Gdańsku z s. w Sopocie (1945–1948), naczelnika Wydziału Samorządowego w Urzędzie Wojewódzkim w Szczecinie (1948–1949), zastępcy dyrektora Wojewódzkiego Zarządu Przemysłu Terenowego w Gdańsku (1949–1957), zastępcy przewodniczącego Prezydium Miejskiej Rady Narodowej w Sopocie (1957–1958), przewodniczącego PMRN w Sopocie (1958–1965), kierownika Wydziału Gospodarki Komunalnej i Mieszkaniowej Prezydium Wojewódzkiej Rady Narodowej w Gdańsku (1965–1972), skąd przeszedł na emeryturę.
Pochowany na cmentarzu komunalnym w Sopocie (kwatera N2-A-2).

</doc>
<doc id="4063577" url="https://pl.wikipedia.org/wiki?curid=4063577" title="Podosphaera plantaginis">
Podosphaera plantaginis

Podosphaera plantaginis (Castagne) U. Braun &amp; S. Takam. – gatunek grzybów należący do rodziny mączniakowatych ("Erysiphaceae"). Grzyb mikroskopijny, pasożyt bezwzględny roślin z rodzaju babka. Wywołuje u nich chorobę zwaną mączniakiem prawdziwym.
Systematyka i nazewnictwo.
Pozycja w klasyfikacji według Index Fungorum: "Podosphaera, Erysiphaceae, Erysiphales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1845 roku Jean Louis Martin Castagne, nadając mu nazwę "Erysiphe plantaginis". Obecną, uznaną przez Index Fungorum nazwę nadali mu w 2000 roku Uwe Braun i S. Takam.
Synonimy:
Lektotyp: na babce lancetowatej France, Aix, Castagne (PC).
Morfologia.
Tworzy na powierzchni porażonych roślin biały nalot złożony ze strzępek grzybni, konidioforów i powstających na nich konidiów. Ssawki zapuszcza tylko do skórki porażonych roślin. Konidiofory wzniesione, cylindryczne, złożone z komórki bazalnej o wysokości 25–38 μm, szerokości 15–20 μm i 1–3 krótszych komórek powyżej komórki bazalnej. Appressoria wargowe. Elipsoidalne lub jajowate konidia o wymiarach 25-38 x 15-20 μm tworzą się w łańcuszkach. Kuliste klejstotecja mają średnicę 70-105 μm i powstają w rozproszeniu, lub w skupiskach. Początkowo mają barwę pomarańczową, potem stają się coraz ciemniejsze, brązowe, ciemnobrązowe i niemal czarne. Zbudowane są z nieregularnych, wielobocznych komórek o średnicy 10–40 μm. Przyczepki w dolnej części klejstotecjum, w bardzo różnej liczbie, zazwyczaj krótsze od średnicy klejstotecjum, czasami tylko sięgające 1,5 jego średnicy. Ich końcówki są przeźroczyste lub żółtawe, gładkie lub ziarniste. Mają zmienną szerokość od 4 do 11 μm, są septowane i zwężone na przegrodach, cienkościenne, gładkie i proste, rzadko tylko rozgałęzione. Worki o rozmiarach 50–80 × 50–70 μm, zazwyczaj 8–zarodnikowe, rzadko 6-zarodnikowe. Powstają w nich jajowate, elipsoidalne lub niemal kuliste askospory o rozmiarach 16–24 × 10–16 μm.
Występowanie i znaczenie.
Gatunek szeroko rozprzestrzeniony. Znane jest jego występowanie w Europie, Azji (Azja Środkowa, Syberia, dalekowschodnia część Rosji) i w Ameryce Północnej (USA).
Pasożytuje na wielu gatunkach roślin zaliczanych do rodzaju babka ("Plantago"). W Polsce zanotowano jego występowanie na babce zwyczajnej ("P. major"), babce lancetowatej ("P. lanceolata") i babce średniej ("P. media").

</doc>
<doc id="4063578" url="https://pl.wikipedia.org/wiki?curid=4063578" title="Sphaerotheca plantaginis">
Sphaerotheca plantaginis



</doc>
<doc id="4063581" url="https://pl.wikipedia.org/wiki?curid=4063581" title="Paulina Żukowska">
Paulina Żukowska

Paulina Joanna Żukowska (ur. 20 lutego 1997 w Żarach) – polska koszykarka występująca na pozycji środkowej, reprezentantka kraju.
30 maja 2017 podpisała kolejną umowę z PGE MKK Siedlce.

</doc>
<doc id="4063582" url="https://pl.wikipedia.org/wiki?curid=4063582" title="Robur Carolinum">
Robur Carolinum

Robur Carolinum (z łac. „Dąb Karola”) – historyczny gwiazdozbiór obejmujący część gwiazd obecnych konstelacji Kila i Żagla. Gwiazdozbiór został stworzony w 1678 roku przez Edmonda Halleya na cześć króla Karola II Stuarta. Upamiętniał on dąb (tzw. "Royal Oak", „królewski dąb”), w którym król ukrywał się po klęsce w bitwie pod Worcester. Halley przedstawił gwiazdozbiór Towarzystwu Królewskiemu po powrocie z obserwacji na Wyspie Świętej Heleny. Gest zyskał uznanie króla i Halley otrzymał tytuł magistra Uniwersytetu Oksfordzkiego. "Robur Carolinum" obejmował jasne gwiazdy historycznego gwiazdozbioru Argo, w tym drugiego co do jasności Miaplacidusa oraz gwiazdę eta Carinae, którą Halley skatalogował jako pierwszy. Gwiazdozbiór ten umieścił w swoim atlasie także Jan Heweliusz, korzystający z precyzyjnych pomiarów Halleya. Nicolas-Louis de Lacaille usunął ten gwiazdozbiór, tworząc dokładniejsze mapy nieba południowego 75 lat po Halleyu. Objęcie gwiazd z figury klasycznego Okrętu Argo i podtekst polityczny sprawiły, że niewielu astronomów zaakceptowało ten gwiazdozbiór, choć pojawił się jeszcze w atlasie nieba Johanna Bodego w 1801 roku .

</doc>
<doc id="4063584" url="https://pl.wikipedia.org/wiki?curid=4063584" title="Damber Dutta Bhatta">
Damber Dutta Bhatta

Damber Dutta Bhatta (ur. w 1970) – nepalski bokser, uczestnik Letnich Igrzysk Olimpijskich 1988.
Na igrzyskach w Seulu startował w wadze papierowej. Odpadł już w 1/32 finału, po porażce z Brytyjczykiem Markiem Eptonem (przegrana na punkty 0–5).
Zdobył brązowy medal Igrzysk Azji Południowej 1989 w Islamabadzie.

</doc>
<doc id="4063588" url="https://pl.wikipedia.org/wiki?curid=4063588" title="Ram Bahadur Giri">
Ram Bahadur Giri

Ram Bahadur Giri (ur. w 1960) – nepalski bokser, uczestnik Letnich Igrzysk Olimpijskich 1988.
Na igrzyskach w Seulu startował w wadze koguciej. W 1/32 finału miał wolny los, a w kolejnej fazie zawodów przegrał z Kenijczykiem Steve’em Mwemą (przez RSC w drugiej rundzie).
Zdobył srebrny medal Igrzysk Południowej Azji 1987 w Kolkacie, a także brązowy medal igrzysk w Islamabadzie w 1989.

</doc>
<doc id="4063599" url="https://pl.wikipedia.org/wiki?curid=4063599" title="Karłowatość maliny">
Karłowatość maliny

Karłowatość maliny – choroba bakteryjna malin wywołana przez fitoplazmę karłowatości maliny ("Rubus stunt phytoplasma", RSP), 
Występowanie i szkodliwość.
Jest to grożna choroba, określana jako bardzo ważna – ma 3 stopień w 3-stopniowej skali szkodliwości chorób malin. 
Pierwsze objawy choroby stają się widoczne dopiero w drugim roku po infekcji. Na dwuletnich pędach malin wyrastają nieprawidłowe, boczne odgałęzienia. Rozwijające się na nich kwiaty są zniekształcone i powstają z nich zniekształcone owoce, lub wcale nie powstają. Pęd maliny nienaturalnie rozkrzewia się; u jego podstawy wyrastają bardzo liczne, ale cienkie, słabe i niskie pędy. Sprawia to, że roślina przyjmuje miotlasty wygląd, podobny do czarciej miotły. Tego typu objaw chorobowy nosi nazwę dziwotworami. Krzewy słabo kwitną i owocują, ich wiosenny rozwój opóźnia się, liście stają się jasnozielone i z każdym rokiem ich stan ulega pogorszeniu. Po kilku latach krzewy w ogóle przestają kwitnąć i owocować, w końcu całkowicie obumierają.
Ochrona.
Chorobę przenoszą skoczki. Nie można jej uleczyć, chore krzewy należy natychmiast usuwać wraz z korzeniami po zauważeniu pierwszych objawów krzaczastości malin, podobnie, jak przy chorobach wirusowych. Usunięte krzewy należy zniszczyć. Przy zakładaniu plantacji należy sadzić tylko zdrowe sadzonki, a plantację zakładać jak najdalej od plantacji zaniedbanych, w których nie prowadzi się prawidłowej ochrony przed chorobami i szkodnikami, zwłaszcza mszycami i skoczkami. Na świeżo założonej plantacji należy od początku zwalczać te owady.

</doc>
<doc id="4063600" url="https://pl.wikipedia.org/wiki?curid=4063600" title="Jhapat Singh Bhujel">
Jhapat Singh Bhujel

Jhapat Singh Bhujel (ur. w 1968) – nepalski bokser, uczestnik Letnich Igrzysk Olimpijskich 1988.
Na igrzyskach w Seulu startował w wadze lekkopółśredniej. Odpadł już w 1/32 finału, po porażce z Malawijczykiem Lytonem Mphande (przegrana na punkty 0–5).

</doc>
<doc id="4063603" url="https://pl.wikipedia.org/wiki?curid=4063603" title="Sam Lapszynski">
Sam Lapszynski



</doc>
<doc id="4063605" url="https://pl.wikipedia.org/wiki?curid=4063605" title="2 złote 1813">
2 złote 1813

2 złote 1813 – moneta dwuzłotowa bita w srebrze w 1813 r. w czasie oblężenia Zamościa przez wojska rosyjskie, w okresie Księstwa Warszawskiego. W polskiej numizmatyce określana jest czasami również jako moneta oblężnicza, a niekiedy jako moneta zastępcza.
Awers.
Na tej stronie umieszczono napis w czterech lub w trzech wierszach:
lub
Poniżej napisu, ale tylko na odmianie trzywierszowej, umieszczono rysunek bomby.
Rewers.
Na rewersie umieszczono cyfrę 2, pod nią napis „ZŁOTE”, poniżej rok 1813, elementy te otoczone zostały dwoma gałązkami skrzyżowanymi na dole, a dookoła otokowo napis „BOZE DOPOMOZ WIERNYM OYCZYZNIE”.
Opis.
Dwuzłotówkę bito w srebrze, na krążkach przygotowanych w twierdzy Zamość z przetopu sreber kolegiackich, w kształcie zbliżonym do okręgu i średnicy 28,6 – 30 mm, masie 7,07– 10,7 grama z rantem gładkim.
Ze względu na ręczną metodę przygotywywania stempli istnieje wiele różnic rysunku monety. W niektórych opracowaniach całkowicie są one pominięte i jako odmiany uznaje się jedynie monety różniące się rysunkiem awersu, tzn. cztero- lub trzywierszowy napis „MONETA W OBLEZENIU ZAMOSCIA”, nazywane również odmianami bez bomby i z bombą, odpowiednio. W innych opracowaniach, dla trzywierszowego awersu (z bombą), rozpoznano pięć odmian różniących się wielkością bomby i szczegółami na rewersie (wielkość i grubość liter lub cyf, odwrócenie litery D w napisie otokowym). Na podstawie obserwacji rynku kolekcjonerskiego, szczególnie katalogów aukcji stacjonarnych, między innymi "Warszawskiego Centrum Numizmatycznego" i "Antykwariatu Numizmatycznego Michała Niemczyka", można stwierdzić, że na przełomie XX i XXI w. w obrocie kolekcjonerskim funkcjonują następujące odmiany:
Cała emisja dwuzłotówek wyniosła 7830 sztuk. Stopień rzadkości poszczególnych odmian przedstawiono w tabeli:

</doc>
<doc id="4063606" url="https://pl.wikipedia.org/wiki?curid=4063606" title="Łagiewniki (część miasta w powiecie buskim)">
Łagiewniki (część miasta w powiecie buskim)



</doc>
<doc id="4063608" url="https://pl.wikipedia.org/wiki?curid=4063608" title="Za Szosą (część miasta w powiecie buskim)">
Za Szosą (część miasta w powiecie buskim)



</doc>
<doc id="4063611" url="https://pl.wikipedia.org/wiki?curid=4063611" title="Za Szkołą (część miasta w powiecie buskim)">
Za Szkołą (część miasta w powiecie buskim)



</doc>
<doc id="4063613" url="https://pl.wikipedia.org/wiki?curid=4063613" title="Wola (część miasta w powiecie buskim)">
Wola (część miasta w powiecie buskim)



</doc>
<doc id="4063614" url="https://pl.wikipedia.org/wiki?curid=4063614" title="Wał (część miasta w powiecie buskim)">
Wał (część miasta w powiecie buskim)



</doc>
<doc id="4063615" url="https://pl.wikipedia.org/wiki?curid=4063615" title="Przy Cmentarzu (część miasta w powiecie buskim)">
Przy Cmentarzu (część miasta w powiecie buskim)



</doc>
<doc id="4063616" url="https://pl.wikipedia.org/wiki?curid=4063616" title="Pod Szpitalem (część miasta w powiecie buskim)">
Pod Szpitalem (część miasta w powiecie buskim)



</doc>
<doc id="4063623" url="https://pl.wikipedia.org/wiki?curid=4063623" title="Ściegna (część miasta w powiecie buskim)">
Ściegna (część miasta w powiecie buskim)



</doc>
<doc id="4063630" url="https://pl.wikipedia.org/wiki?curid=4063630" title="Mario Arqués">
Mario Arqués

Mario Arqués Blasco (ur. 19 stycznia 1992 w Alicante) – hiszpański piłkarz, grający na pozycji pomocnika.
Kariera piłkarska.
Wychowanek Villarreal CF. W 2011 rozpoczął karierę piłkarską w trzeciej drużynie Villarreal CF, skąd został wypożyczony do Orihuela CF. W 2012 przeszedł do Valencia CF, ale występował tylko w drugiej drużynie klubu. W sezonie 2014/15 bronił barw Elche CF, po czym przeniósł się do Sporting de Gijón. 9 sierpnia 2016 roku został piłkarzem CD Alcoyano. 5 lipca 2017 roku podpisał kontrakt z ukraińskim klubem Karpaty Lwów. 19 stycznia 2018 wrócił do CD Alcoyano.

</doc>
<doc id="4063634" url="https://pl.wikipedia.org/wiki?curid=4063634" title="Objawienia Boga Ojca">
Objawienia Boga Ojca

Objawienia Boga Ojca – orędzia przekazane przez s. Eugenię Elisabettę Ravasio w 1932 roku we Francji, będące jedynymi prywatnymi objawieniami, których bezpośrednim podmiotem jest Bóg Ojciec, uznanymi w Kościele katolickim przez miejscowego ordynariusza.
Przebieg.
Siostra Eugenia Ravasio, pochodząca z Włoch, nowicjuszka Sióstr Misjonarek Matki Bożej Apostołów, przebywająca w domu macierzystym zgromadzenia w Vénissieux koło Lyonu i zajmująca się pracami fizycznymi, latem 1932 roku, podczas osobistych modlitw, doznała prywatnego objawienia (łac. "apparitio"), którego treścią były orędzia od Boga Ojca skierowane do chrześcijan, papieża, lokalnego biskupa i całej ludzkości. Orędzia te zapisała w dwóch zeszytach: pierwszym rozpoczętym datą 1 lipca w liturgiczne święto Najdroższej Krwi Chrystusa, a drugi 12 sierpnia tego roku, które są datami początków dwóch objawień. Kopie zeszytów otrzymał biskup Alexandre Caillot, jako miejscowy ordynariusz diecezji Grenoble i jeden z adresatów orędzi. Cały tekst objawień został przez siostrę spisany w języku łacińskim, prawie jej nieznanym.
Treść.
Naprawa obrazu Ojca.
Zasadniczym i najobszerniejszym tematem orędzi jest kwestia obrazu Boga Ojca w mentalności chrześcijan. Zawierają one krótką historię zbawienia oraz wersety o Ojcu z Ewangelii, w celu ukazania ojcowskiej miłości Boga do ludzi. Stawiają im, zwłaszcza katolikom, zarzut niepoznania, a nawet odrzucenia tej miłości i utwierdzania fałszywego obrazu Ojca „strasznego” oraz „przesadnego lęku” wobec Boga i „źle pojętego szacunku”, który „nie dopuszcza zażyłości”, „jest niesprawiedliwością”, „raną zadawaną Sercu Bożemu”, „lekceważeniem ojcowskiej Miłości”. W świetle orędzi praktycznie cała ludzkość nie zna właściwie Boga, który jest „Oceanem Miłości Miłosiernej” i mówi: "Pragnę, aby ludzie mnie poznali i odczuwali, że jestem blisko każdego z was".
Bóg Ojciec w tych orędziach polemizuje wprost z katolikami: "Niektórzy z was mogą mi powiedzieć: […] „nasz Kościół jest doskonały!”" i odpowiada: "gdybyście wiedzieli, że macie Ojca, […] gdybyście znali Ojca...", to by ta miłość rozprzestrzeniła się na cały świat. Na potencjalną ripostę katolików, że „misjonarze mówią niewiernym tylko o Bogu”, odpowiada: "Misjonarze mówili i mówią jeszcze o Bogu w takim wymiarze, w jakim sami mnie znają. Zapewniam was, że nie znacie Mnie takim, jaki jestem".
W części skierowanej do papieża Bóg mówi: "Gdybyś wiedział, jak pragnę być znany, kochany i otaczany szczególną czcią przez ludzi! […] To dzieło powinno być pierwsze ze wszystkich, a tymczasem – z powodu lęku, jaki szatan podsunął człowiekowi – dopiero w tym czasie się dokona". Poleca też, "żeby całe duchowieństwo zobowiązało się rozwijać ten kult, a przede wszystkim, by pomagało ludziom poznać Mnie takim jaki jestem i jaki zawsze będę blisko nich, to znaczy Ojcem najczulszym i najbardziej kochającym ze wszystkich ojców".
Obietnice.
Objawienia zawierają dwie wyodrębnione obietnice, „ważne na zawsze”, jedna z lipca, druga z sierpnia 1932 roku:
Święto Boga Ojca.
Szczegółowym wezwaniem zawartym w orędziach jest, by liturgicznym ukoronowaniem kultu Boga Ojca w Kościele katolickim było osobne święto ku Jego czci. Ma ono być obchodzone 7 sierpnia, lub w pierwszą niedzielę sierpnia i uzupełnić „pewien brak”:
Innych form pobożności objawienia te nie narzucają, polecając "służenie z prostotą prawdziwych dzieci Boga, waszego Ojca". W związku z objawieniami powstało też zapowiedzianych „kilka małych modlitw”, tj. koronka i litania oraz Modlitwa matki Eugenii.
Reakcja Kościoła.
Akceptacja.
Biskup Alexandre Caillot z zainteresowaniem przyjął treść orędzi i powołał komisję teologiczną do zbadania sprawy, która prowadziła swe prace do końca 1934 roku. W jej skład wchodzili m.in.: wikariusz biskupi, ks. Émile Guerry, jezuiccy eksperci, bracia Alberto i Augusto Valencin oraz lekarze. Najpierw komisja rozstrzygnęła kontrowersyjną kwestię, czy bezpośrednie objawienia Ojca są same w sobie możliwe, zwracając też uwagę, iż w historii Kościoła nie miały miejsca tego typu prywatne objawienia, bowiem Bóg "w tych ostatecznych dniach przemówił do nas przez Syna" (Hbr 1, 2). Wydała opinię aprobującą, na podstawie nauczania Tomasza z Akwinu o rozróżnieniu między objawianiem się a misją Osób Trójcy Świętej.
Po otrzymaniu pozytywnych opinii odnośnie do niepodważalności cnót siostry Eugenii, zwłaszcza pokory i posłuszeństwa oraz jej zupełnego zdrowia psychicznego, w roku 1935 biskup otworzył proces kanoniczny, zmierzający do uznania objawień, trwający dziesięć lat. Po jego zamknięciu wydał oświadczenie o uznaniu „nadprzyrodzonego i Boskiego wyjaśnienia ogółu wydarzeń” oraz „wartościowej i pięknej doktryny”, stwierdzając w konkluzji:
Tymczasem w samym zgromadzeniu niemal od początku zaakceptowano i realizowano treść orędzi, za sprawą przełożonej generalnej, matki Ludwiki, m.in. przez trzy kolejne lata obchodząc święto Boga Ojca. W dniu tym, 7 sierpnia 1936 roku, s. Eugenia Ravasio została wybrana nową matką generalną, pomimo młodego wieku i stażu. Od razu zaczęła rozpowszechniać pisma i wygłaszać konferencje poświęcone Bogu Ojcu. Podczas pobytu w Rzymie biskup Alexandre Caillot otrzymał od papieża Piusa XI zgodę, by zakonnice zgromadzenia nazywane były „Córkami Ojca”.
Zniszczenie.
Rozpoczynając swą podróż misyjną, matka Eugenia przyjechała do Rzymu, aby przedstawić się prefektowi Kongregacji Rozkrzewiania Wiary, kard. Pietro Fumasoni Biondi, który niespodziewanie wydał jej „zakaz mówienia o Ojcu i obchodzenia święta ku Jego czci” oraz nakazał „likwidację wszystkich przejawów czci Ojca ustanowionych przez matkę Ludwikę”. Kardynał uzasadnił to tym, że "lepiej będzie jeśli to jezuici, dominikanie, lub franciszkanie wprowadzą w Kościele ten kult. Zostanie wtedy lepiej przyjęty, niż gdyby go przedstawiła jakaś zakonnica". Wyraził zarazem wątpliwość, czy "jest potrzeba tego nowego nabożeństwa?", na co m. Eugenia odparła, że "nie jest aż tak nowe, gdyż przyniósł je Jezus dwa tysiące lat temu". Podczas kolejnego spotkania kard. Biondi poinformował ją, iż jakaś inna zakonnica we Włoszech również uważa, że święto Boga Ojca przypada 7 sierpnia i napisała książkę "Miesiąc Ojca".
Po zakończeniu procesu diecezjalnego, w 1947 roku dokumentacja z przychylną opinią została odesłana do Rzymu. Wkrótce sama matka Eugenia została wezwana przez Święte Oficjum, które przypomniało i utrzymało w mocy zakaz mówienia o Bogu Ojcu i szerzenia Jego kultu, zabraniając jej „zachowania choćby linijki z tego, co napisała, pod karą ekskomuniki” (we wcześniejszych latach była straszona więzieniem), a nawet „o tym mówić ani spowiednikowi, ani kierownikowi duchowemu”, z którym miała zerwać kontakt (był nim Émile Guerry, wówczas biskup koadiutor archidiecezji Cambrai). Następnie została wezwana przez Kongregację Rozkrzewiania Wiary, która nakazała jej natychmiast podpisać dymisję z funkcji przełożonej generalnej.
Po kilku latach, spowiednik domu zakonnego w Palermo, w którym przebywała, kazał jej spalić kopie orędzi oraz wszystkich innych pism jej autorstwa, które nosiła ze sobą, co uczyniła. W 1952 roku arcybiskup Ernesto Ruffini nakazał jej w ciągu miesiąca opuścić zgromadzenie i założyć inne, planowane przez nią ("Unitas Catholica"). Później otrzymała dyspensę od ślubów i zapieczętowany list od Świętego Oficjum, który miała wręczyć ordynariuszowi diecezji, w której zamieszka. List ten, jak się okazało, zawierał zakaz utworzenia nowego zgromadzenia.
Recepcja współczesna.
Wspólnota założona po latach w Anzio przez s. Eugenię, "Associazione Missionaria „Unitas in Christo ad Patrem”", przyjęła za swą duchowość synostwo Boże, aczkolwiek przez pierwsze trzy dziesięciolecia oficjalnie nie opierała się na orędziach Boga Ojca przez nią przekazanych.
Kopię orędzi zdobył w 1981 roku przyjaciel i pomocnik s. Eugenii Elisabetty Ravasio w prowadzeniu tego zgromadzenia, aż do jej śmierci w 1990 roku, kapucyn, o. Andrea D'Ascanio (1935–2021), którego kierownikiem duchowym był św. Pio z Pietrelciny. W 1982 roku przetłumaczył je na język włoski i opublikował pod tytułem "Ojciec mówi do swoich dzieci". Znaczne zainteresowanie oraz łaski, o których informowali czytelnicy skłoniły go do dalszego rozpowszechniania książki, jej kolejnych wydań i przekładów na różne języki (do 2017 dwadzieścia cztery). Tłumaczenie polskie ukazało się po raz pierwszy w 1997 roku nakładem Vox Domini. Imprimatur dla włoskiej edycji udzielił w 1989 roku wikariusz generalny Państwa Watykańskiego, biskup Petrus Canisius van Lierde. O. Andrea w latach 1989–2000 wydawał też kwartalnik "Bóg jest Ojcem".
Rozpowszechnianiem w świecie objawień Boga Ojca, jako zadaniem własnym, zajmuje się założone przez o. Andrea D'Ascanio, działające na pięciu kontynentach, stowarzyszenie wiernych Biała Armia oraz związana z "Unitas in Christo ad Patrem", wspólnota wiernych "The Friends of God the Father" w Australii, a dodatkowo inne stowarzyszenia w różnych krajach. Informacje o objawieniach Boga Ojca oraz ich treść zamieszczają na swoich stronach internetowych niektóre parafie oraz różne inne witryny o tematyce katolickiej. Do rozpowszechniania idei orędzi włączył się też festiwal Sacrosong i ks. Andrzej Szpak. W 2017 roku ukazała się praca zbiorowa, będąca zbiorem referatów z sympozjów naukowo-artystycznych, które odbywały się w Polsce, związanych z propagowaniem tych objawień, pt. "Stań się. Święto Boga Ojca Stworzyciela".
Pierwszy kościół pod wezwaniem Boga Ojca, w związku z objawieniami (istnieją wcześniejsze, np. XIX-wieczne kaplice Boga Ojca), został konsekrowany 7 sierpnia 2004 roku. Jest nim obecna konkatedra Boga Ojca Miłosiernego w Zaporożu w diecezji charkowsko-zaporoskiej, której budowa była finansowana przez Białą Armię, na prośbę biskupa diecezji Kamieńca Podolskiego, Jana Olszańskiego i proboszcza w Zaporożu, ks. Jana Sobiło, obecnie biskupa pomocniczego diecezji charkowsko-zaporoskiej. W prezbiterium znajduje się wielkich rozmiarów kopia ikony Boga Ojca. W kościele tym, mającym status "sanktuarium Boga Ojca Miłosiernego", odmawiane są modlitwy związane z orędziami przekazanymi przez s. Eugenię Ravasio, wraz z modlitwami związanymi z kultem Miłosierdzia Bożego.
W Drohiczynie znajduje się kaplica Boga Ojca z podobną ikoną, w której od kilku lat odbywają się comiesięczne czuwania modlitewne, w związku z objawieniami.
Ikona Boga Ojca.
W jednym z orędzi Bóg mówi: "Nie wierzcie, że jestem owym strasznym starcem, którego ludzie przedstawiają na swoich obrazach i w swoich książkach! Nie, nie, nie jestem ani „młodszy” ani „starszy” od Mego Syna i Ducha Świętego!" Siostra Eugenia otrzymała wówczas wizję obrazu Ojca, jakiego ujrzała na początku pierwszego objawienia 1 lipca. Orędzie to zawiera zachętę, aby rodziny posiadały taki wizerunek, mający uświadomić im posiadanie "dobrego i bliskiego Ojca, gotowego udzielać wszystkiego, o co poproszą". Z polecenia matki Ludwiki wydanego w 1935 roku, s. Eugenia zleciła anonimowemu malarzowi wykonanie obrazu obrazu według swej wizji, a więc siedzącego frontalnie Ojca o ciemnych oczach i włosach, ujętego w konwencji realistycznej, bez brody, co stało się powodem zgorszenia władz kościelnych. W związku z tym Eugenia zaleciła domalowanie ciemnego zarostu. Tak zmodyfikowany obraz został zaakceptowany przez komisję diecezjalną i umieszczony w klasztorze w Grenoble. Wizerunek ten był następnie reprodukowany w roku 1936, zaś jego kopie umieszczane w kolejnych placówkach zgromadzenia.
W następnych latach, na żądanie Watykanu, usunięto je wszystkie. Oryginał zapewne został zniszczony na polecenie któregoś z hierarchów sprzeciwiających się objawieniom. Wpierw trafił do kurii w Grenoble, ale stamtąd zniknął bez śladu. Wielokrotnie próbowano go wytropić, lecz bezskutecznie. Jako jego jedyną pozostałość, obecnie rozpowszechnia się zachowaną, czarno-białą reprodukcję drukowaną (u góry artykułu), czy też fotografię, bądź jej kopie wtórnie pokolorowane na którym Bóg Ojciec jest przedstawiony w średnim wieku, pogodny, trzymający kulę ziemską, z koroną u stóp, podobny do Chrystusa, który "jest obrazem Boga niewidzialnego" (Kol 1, 15).
W 1994 roku, na zlecenie o. Andrea D'Ascanio, ikonograf Lia Gladiolo z Padwy wykonała ikonę Boga Ojca, przedstawionego jako młody mężczyzna, bez brody (co ma wyrażać wieczną młodość), z pogodnym obliczem, zasiadający na tronie, bądź ławce, w różowych szatach, trzymający kulę, z koroną i berłem u stóp (z lewej, obramowanie z Czworgiem Zwierząt jest dodatkiem autora reprodukcji). Ta właśnie ikona, od tamtego czasu, jest kopiowana i rozpowszechniana, jako „wykonana na podstawie wizji s. Eugenii”. Od początku XXI wieku umieszcza się ją także w kościołach (począwszy od konkatedry w Zaporożu). Ikona taka została poświęcona i umieszczona w sanktuarium św. Wojciecha w Bielinach.
Polska specjalistka w dziedzinie ikonografii oraz ikonologii, Zofia Bator, prezes Towarzystwa Miłośników Sztuki Sakralnej, poddała szczegółowej analizie ikonę autorstwa Lii Gladiolo. Według niej przestawienie Boga Ojca bez brody, jako młodzieńca, nie tylko odchodzi od wizji i obrazu s. Eugenii Ravasio (która już nie mogła sama ocenić wykonania), ale od kilkunastu wieków tradycji ikonograficznej, wracając do malowideł z rzymskich katakumb oraz mozaik w Ravennie. Ukazywanie Boga, jako różnego od powszechnie przyjętego wizerunku Jezusa, może być błędem antropomorfizmu. Ponadto, pomijając drugorzędne kwestie kanonów tworzenia ikon, frontalne przedstawienie hieratycznej postaci przywodzi na myśl panowanie i majestat, nie zaś, ukazaną w orędziach, bliskość i czułość, jakie lepiej wyrażają przedstawienia postaci nieco z boku. Zwraca też uwagę, iż w orędziach jest postulat, by obraz był posiadany na widocznym miejscu w domach, szpitalach i miejscach pracy, aby przypominał o miłości Ojca, a nie w kościołach, jako obiekt kultu.
Szczegółowe zastrzeżenia dr Zofii Bator wiodą do ogólnego wniosku, iż ważna treść teologiczna i duchowa istota objawień są redukowane do kolejnej praktyki dewocyjnej, skupionej na nowej ikonie, koronce i litanii „do Boga Ojca”.
Prof. Zbigniew Treppa, kierownik Zakładu Antropologii Obrazu na Uniwersytecie Gdańskim, specjalizujący się w chrześcijańskiej ikonografii, skrytykował zastrzeżenia Zofii Bator odnośnie ikony, twierdząc iż są to chybione wnioski wynikające z fałszywych przesłanek, gdyż „przyjmując stereotypowy i schematyczny model oceny dzieła malarskiego, nie wzięła pod uwagę tego, że jeden z zasadniczych nurtów tej tradycji, mający swoje źródło w zwrocie ikonicznym, jaki miał miejsce kilkaset lat temu, stał się przyczyną kryzysu obrazu w Kościele. Jego bezpośrednią przyczyną była rezygnacja z wymiaru duchowego na rzecz powierzchownego ilustratorstwa. Należałoby zadać pytanie, co powinno stanowić kryterium oceny obrazu Gladiolo: odwołanie się do nauczania Kościoła sięgającego czasów apostolskich czy powoływanie się na autorytet anachronicznej tradycji ikonograficznej?”.
Ikona Boga Ojca stanowi temat rozprawy doktorskiej "Malarskie przedstawienie Boga Ojca według przesłania s. Eugenii Ravasio w kontekście tradycji ikonograficznej - studium kulturoznawcze", którą w 2020 roku obroniła dr Maria Szcześniak. Jest to trzecie opracowanie naukowe tematu, po artykułach Zofii Bator i Zbigniewa Treppy, a pierwsze tak obszerne, „ukazujące konstrukcyjny charakter obrazu, jego sytuację historyczną, sens ikonograficzny i przekaz ideowy”. Autorka wskazuje, iż zdaniem samej ikonografki „frontalne ujęcie Ojca ma oznaczać Jego pragnienie dania się poznać, zaś Jego gest błogosławieństwa oraz porzucone berło i korona świadczą o tym, że nie chce On sądzić świata, a okazać mu miłosierdzie i łaskawość. [...] Twarz Ojca wyraża spokój i siłę. Brak zarostu ma być dowodem na niepodleganie 
czasowi i procesom ciała – Ojciec jest czystym Duchem”. Lia Giadiolo przyznała też, że inspiracją takiego przedstawienia była dla niej "Trójca Święta" Andrieja Rublowa.
Maria Szcześniak reasumuje swą analizę ikony twierdząc, iż odsyła ona do najstarszych przedstawień Pantokratora i "Maiestas Domini", podkreślających boskość i autorytet Najwyższego. „Skupia się na przedstawionej Osobie i jej ponadczasowości (brak wątków narracyjnych, umowny charakter portretowy). Wpisuje się w tradycję obrazową i odnosi do zakorzenionego w świadomości zbiorowej typu przedstawienia Boga”. Zwraca zarazem uwagę, że wizerunek ten nie jest ikoną w sense ścisłym, tj. na gruncie tradycji bizantyjskiej, wykluczającej przedstawianie Boga Ojca, lecz ma uzasadnienie w ikonograficznej tradycji bałkańskiej i ruskiej, a także zachodniej. 
"Do Ojca".
W części orędzia skierowanej do papieża, znajduje się polecenie: "Niech kapłani poczują się zobowiązani do szukania w Piśmie Świętym tego, co powiedziałem w innych czasach – co dotąd pozostało nieznane – a odnosi się do czci, którą pragnę odbierać od ludzi". Realizacji tego zadania podjęli się członkowie komisji diecezjalnej z 1934 roku: o. Augusto Valencin SJ, który napisał książkę "Radość w Ojcu" oraz ks. Émile-Maurice Guerry (1891-1969), późniejszy arcybiskup Cambrai, w 1936 roku publikujący bestseller "Do Ojca" (tytuł fr. "Vers le Père", w niektórych edycjach z podtytułem "Méditations"). W ciągu pierwszych 25 lat książka miała czternaście wydań francuskich oraz została przetłumaczona na szesnaście języków. Polski przekład ukazał się w 1962 roku.
Émile Guerry porusza w niej podstawowe kwestie trynitarne oraz problemy więzi człowieka z Bogiem, zwracając m.in. uwagę, że "nie należy uważać świętego człowieczeństwa Zbawiciela za ostateczny kres i zatrzymywać się na nim, z drugiej zaś strony, nie należy pomijać tego człowieczeństwa, albo umniejszać jego roli w życiu duchowym". Według niego „zgłębianie kultu Boga Ojca sprawia, że Jezus jest dla wierzącego żyjący, bardziej żywy niż kiedykolwiek”. Książka podzielona jest na 89 rozważań, a każde poprzedzone wersetem z Biblii, większość zaś zawiera osobno „podstawę doktrynalną” i „zastosowanie do życia duchowego”. W wielu miejscach wyraźnie czerpie z orędzi Boga Ojca, a czasami cytuje wprost kluczowe zdania z nich, wszakże zawsze bez podania źródła, np.:
W konkluzji książki autor streszcza istotę i cel tak rozumianego kultu Boga Ojca, jako „oddanie prawdziwej chwały Ojcu "w Duchu i w Prawdzie", przez "jedynego Pośrednika", jakim jest Jezus Chrystus, nasz Brat i pozwolenie Duchowi Świętemu wołać w nas: "Ojcze! Ojcze!"”. Stwierdza, iż:
Jako najważniejsze owoce tego kultu wymienia pokój, radość oraz przede wszystkim wyzwolenie od duszewności:
Książka kończy się wezwaniem, aby "pojawili się apostołowie, którzy by poszli wszędzie, do wszystkich środowisk, wszystkich narodów, najdalszych ludów, poprzez całą ziemię, głosić z zapałem pierwszych Apostołów szczęście płynące z poznania, z miłości, ze służby i z wysławiania takiego Ojca".

</doc>
<doc id="4063635" url="https://pl.wikipedia.org/wiki?curid=4063635" title="Bishnu Bahadur Singh">
Bishnu Bahadur Singh

Bishnu Bahadur Singh (ur. w 1969) – nepalski bokser, uczestnik Letnich Igrzysk Olimpijskich 1988.
Na igrzyskach w Seulu startował w wadze muszej. W 1/32 finału pokonał na punkty Paragwajczyka Sixto Verę, jednak w 1/16 finału wyeliminował go Amerykanin Arthur Johnson (przez RSC w drugiej rundzie).
Zdobył srebrny medal Igrzysk Południowej Azji 1989 w Islamabadzie i srebro Igrzysk Południowej Azji 1991 w Kolombo.

</doc>
<doc id="4063636" url="https://pl.wikipedia.org/wiki?curid=4063636" title="Wydział Humanistyczny Uniwersytetu Mikołaja Kopernika">
Wydział Humanistyczny Uniwersytetu Mikołaja Kopernika



</doc>
<doc id="4063641" url="https://pl.wikipedia.org/wiki?curid=4063641" title="Teresa (dramat)">
Teresa (dramat)

Teresa (fr. "Teresa") – dramat Alexandre’a Dumasa (ojca) z 1832 roku, stanowiący połączenie opery komicznej i melodramatu.
Historia powstania utworu.
Zachęcony powodzeniem "Ryszarda Darlingtona", do którego nie odważył się przyznać publicznie, Dumas postanowił znów zaryzykować i tym razem stworzyć rodzaj opery komicznej i melodramatu. Temat sztuki podsunął mu Anicet Bourgeois, z którym zapoznał go Bocage. Wysłuchawszy fabuły Bourgeois, Dumas zabrał się energicznie do pracy. W trzy tygodnie utwór był gotowy. Po ponownym przeczytaniu rękopisu, pisarz stwierdził z żalem, że niepotrzebnie zmarnował czasː "Uważam, że jest to jeden z moich najgorszych dramatów." Mimo to, postanowił go jednak wystawić i to pod własnym nazwiskiem.
Treść.
Akt I Amelia Delaunay.
Amelia prosi swego narzeczonego, by opowiedział o swej podróży do Włoch, którą odbył w 1829 roku. Artur opowiada o swej wizycie w Wenecji i Neapolu, o wybuchu Wezuwiusza i pomocy, której udzielił przepięknej kobiecie, wyprowadzając ją z zagrożonej części miasta, a potem wypływając z nią barką na morze. Do Paryża powraca z Neapolu ojciec Amelii, baron Delaunay, mimo swych pięćdziesięciu dziewięciu lat, w bardzo dobrym zdrowiu i humorze. Zapowiada wieczorem bal, na który została zaproszona tajemnicza nieznajoma. Zjawia się jej służący Paolo, w którym Artur rozpoznaje sternika barki z Neapolu. Gdy goście są już w komplecie, baron przedstawia zebranym swą nową żonę, Teresę. Artur z konsternacją odkrywa w niej piękną nieznajomą z Neapolu.
Akt II Paolo.
Baron Delaunay pragnie, by jego córka zaprzyjaźniła się z jego nową żoną. Artur chce nazajutrz wyjechać, żeby uwolnić się z fałszywej sytuacji, starania się o rękę Amelii, gdy kocha Teresę, prosi więc Teresę o spotkanie przed wyjazdem. Teresa unika Amelii, uważając ją za konkurentkę, kiedy jednak okazuje się, że jest gotowa wyjść za Artura, żeby zrobić uprzejmość papie, zmienia front. Upewniwszy się, że Artur nadal ją kocha, namawia go, by poślubił Amelię. Młodzieniec opiera się tej propozycji, nie chce jednak utracić, dopiero co odnalezionej ukochanej Teresy.
Akt III Artur de Savigny.
Po ślubie Artura z Amelią baron, widząc smutek swojej żony, postanawia wyjechać z nią do Neapolu. Teresa skłonna jest wyjechać jak najprędzej, nie potrafi żyć rozdarta między miłością a zazdrością. Amelia zwierza się je, że od czasu ślubu kocha Artura coraz bardziej, martwi się jedynie, że Artur, pewnie wskutek jej wcześniejsze oziębłości, nie jest dla niej tak czuły jak dawniej. Artur jest załamany informacją o odjeździe Teresy, o czym dowiaduje się od barona. Wyrzuca kochance, że jej pomysł na wspólne życie wcale nie przyniósł im spodziewanego szczęścia. Teresa przyznaje, że i ona cierpi, kochając go i nie mogąc go mieć wyłącznie dla siebie. Paolo, czuwając w salonie, naprzeciw drzwi Teresy, bawi się sztyletem i rozmyśla o dniu spotkania z Teresą na barce i o Arturze, który skradł mu jej miłość. Artur wślizguje się w ciemności do pokoju Teresy, która zostawiłą dla niego drzwi otwarte.
Akt IV Baron Delaunay.
Barona od trzech miesięcy zatrzymują sprawy majątkowe w Owernii. Artur załatwia sobie, przy pomocy barona Sorbina, pracę na placówce dyplomatycznej w Petersburgu. Nie może znieść obecnego życia. Chce potajemnie opuścić Teresę. Teresa szykuje bal z okazji urodzin Amelii. Cieszy się na wspólne tańce. Artur prosi ją, by się zastanowiła nad powrotem barona. Teresa woli jednak żyć chwilą, przyszłość nie zwiastuje jej szczęścia. Kurier zawiadamia o powrocie barona. Teresa uznaje, że jej szczęście się skończyło i proponuje Arturowi wspólne samobójstwo. Artur uważa taki krok za okrucieństwo względem barona. Baron dostrzega smutek córki. Amelia wyznaje Arturowi, że czuje się przez niego niekochana, oskarża o to siebie, prosi więc tylko Artura, by przed ojcem był względem niej miły. W rozmowie z Laurą Amelia zwierza się przyjaciółce, że Artur ukrywa w biurku plik listów, być może od innej kobiety. Za radą Laury udaje się do schowka, kiedy jednak wraca, zamiast Laury zastaje ojca. Baron odbiera listy z rąk córki, która prosi go, by ją powiadomił o wyniku lektury. Wstrząśnięty Delaunay odkrywa, że list do Artura pisała jego żona. W obecności nadchodzących gości obraża Artura i wyzywa na pojedynek. Tymczasem Amelia, biorąc jego milczenie za dobry znak, powiadamia go, że został dziadkiem.
Akt V Teresa.
Baron przywołuje Artura. Wręcza mu przeprosiny na piśmie i nakazuje natychmiast wyjechać z Amelią do Petersburga i nie wracać do Paryża do jego śmierci. Obiecuje mu przebaczyć jeśli uczyni Amelię szczęśliwą. Artur chce pomóc Teresie, ta jednak nakazuje mu natychmiast wyjechać. Sama prosi Paola o truciznę, którą zabrał z Neapolu. Amelia prosi ją, by zaopiekowała się jej ojcem, który zostanie sam. Amelia i Artur odjeżdżają. Baron zawiadamia Teresę, że wyjeżdża do Owernii i zostawia pałac w Paryżu do jej wyłącznej dyspozycji. Teresa prosi jednak tylko o jego błogosławieństwo. Umiera. Baron ma nadzieję, że Bóg jej wybaczy, tak jak on jej wybaczył.
Premiera.
Dzięki staraniom Bocage'a sztuk została umieszczona w repertuarze teatru "Varieté". Ponieważ jednak teatr był na skraju bankructwa, musiał się zadowolić sceną "Ventadour", niedawno przydzieloną teatrowi "Opéra-Comique". Premiera miała miejsce 6 lutego 1832 roku. W obsadzie pojawiła się Ida Ferrier, odkryta przez Bocage'a, dwudziestoletnia aktorka, która zagrała rolę Amelii, według Dumasa obdarzona "prawdziwym, pełnym wdzięku, nadzwyczaj szczerym, niespotykanym talentem". Przedstawienie przebiegało pomyślnie. Nawet drażliwa scena czwartego aktu pomiędzy niewierną małżonką a zuchwałym sługą wywołała oklaski. Uradowana sukcesem Ida rzuciła się autorowi na szyję i odpowiedziała pozytywnie na jego propozycję, by została w jego życiu kimś więcej niż tylko aktorką. Pod koniec przedstawienia uwaga publiczności zaczęła słabnąć. Anicet Bourgeois zaproponował dokonanie znaczących skrótów w tekście. Aleksander przystał na propozycje współpracownika. Efekt był taki, że na następnych przedstawieniach dramat wypadał monotonnie i płasko. "Po tych zabiegach" – zauważył Dumas – "sztuka straciła artystyczny ładunek, zrobiła się nużąca, rozwlekła".

</doc>
<doc id="4063642" url="https://pl.wikipedia.org/wiki?curid=4063642" title="Zespół wykrzepiania śródnaczyniowego">
Zespół wykrzepiania śródnaczyniowego



</doc>
<doc id="4063644" url="https://pl.wikipedia.org/wiki?curid=4063644" title="Jegor Tarakanow">
Jegor Tarakanow

Jegor Siergiejewicz Tarakanow (ur. 1987) – rosyjski piłkarz, obrońca.
Kariera piłkarska.
Wychowanek FK Iżewsk. Grał w wielu klubach, np. FK Krasnodar czy Torpedo Moskwa, z którym w sezonie 2014/15 występował w Priemjer-Lidze.

</doc>
<doc id="4063646" url="https://pl.wikipedia.org/wiki?curid=4063646" title="Erskine Childers">
Erskine Childers



</doc>
<doc id="4063648" url="https://pl.wikipedia.org/wiki?curid=4063648" title="Adwokat (film)">
Adwokat (film)



</doc>
<doc id="4063652" url="https://pl.wikipedia.org/wiki?curid=4063652" title="Adwokat (ujednoznacznienie)">
Adwokat (ujednoznacznienie)



</doc>
<doc id="4063659" url="https://pl.wikipedia.org/wiki?curid=4063659" title="Francisco Antonio de Lorenzana">
Francisco Antonio de Lorenzana

Francisco Antonio de Lorenzana y Butrón (ur. 22 września 1722 w León, zm. 17 kwietnia 1804 w Rzymie) – hiszpański historyk i człowiek oświecenia. Biskup Plasencii, arcybiskup Meksyku i Toledo, kardynał prezbiter SS. XII Apostoli, prymas Hiszpanii, wielki inkwizytor Hiszpanii.
Życiorys.
Studiował w Salamance i Oviedo. Był biskupem Plasencii w latach 1765–1766, a następnie arcybiskupem Meksyku w latach 1766–1771. Był odpowiedzialny za wykonanie rozkazu króla Karola III o wygnaniu jezuitów. W 1772 został arcybiskupem Toledo, w tym czasie zajmował się edukacją królewskiego bratanka Ludwika Marii Burbona y Vallabriga, który został jego następcą w katedrze w Toledo. Około 1797 został wielkim inkwizytorem Hiszpanii. Pod koniec życia pełnił rolę królewskiego delegata w Watykanie, u papieża Piusa VI.

</doc>
<doc id="4063663" url="https://pl.wikipedia.org/wiki?curid=4063663" title="T. J. Miller">
T. J. Miller



</doc>
<doc id="4063664" url="https://pl.wikipedia.org/wiki?curid=4063664" title="Anna Stafiuk">
Anna Stafiuk

Anna Ołehiwna Stafiuk (ukr. Анна Олегівна Стафюк; ur. 22 września 1987 w Kijowie) – ukraińska koszykarka występująca na pozycji środkowej.
10 sierpnia 2017 została zawodniczką PGE MKK Siedlce. 14 września opuściła klub z powodu kontuzji.

</doc>
<doc id="4063666" url="https://pl.wikipedia.org/wiki?curid=4063666" title="Bracia (film)">
Bracia (film)



</doc>
<doc id="4063670" url="https://pl.wikipedia.org/wiki?curid=4063670" title="Simon Bolivar Buckner">
Simon Bolivar Buckner

Simon Bolivar Buckner (ur. 1 kwietnia 1823 w hrabstwie Hart w Kentucky, zm. 8 stycznia 1914 w hrabstwie Hart w Kentucky) – generał Armii Stanów Skonfederowanych podczas wojny secesyjnej.
Życiorys.
W 1844 ukończył Akademię Wojskową w West Point, służył w piechocie podczas wojny z Meksykiem (1846–1848) – w starciu pod Churubusco został ranny, a po wojnie został wykładowcą w Akademii. Od 1849 ponownie służył w piechocie, w 1855 zrezygnował z dalszej służby i udał się do Chicago, by zarządzać rodzinną własnością. Po wybuchu wojny secesyjnej początkowo popierał neutralność Kentucky i organizował Stanową Gwardię Kentucky, której był inspektorem generalnym, jednak ostatecznie zdecydował się dołączyć do Konfederatów; duża część Gwardii Stanowej uczyniła to samo.
14 września 1861 został mianowany generałem brygady, od 18 września 1861 dowodził dywizją, która 28 października 1861 stała się częścią Centralnej Armii Departamentu 2 Kentucky. W lutym 1862 wraz z dywizją brał udział w bitwie o Fort Donelson przegranej przez Konfederatów. 16 sierpnia 1862 otrzymał stopień generała majora, później dowodził dywizją Lewego Skrzydła Armii Missisipi, a od grudnia 1862 do kwietnia 1863 był dowódcą Dystryktu Wybrzeża Departamentu 2. Od maja do września 1863 dowodził Departamentem Wschodniego Tennessee, we wrześniu 1863 korpusem Armii Tennessee, następnie dywizją Armii Tennessee, a w kwietniu-maju 1864 ponownie Departamentem Wschodniego Tennessee. Od czerwca do sierpnia 1864 był w dowództwie Departamentu Trans-Missisipi, od sierpnia 1864 do kwietnia 1865 dowodził Dystryktem Zachodniej Luizjany, jednocześnie od września 1864 do maja 1865 korpusem Departamentu Trans-Missisipi (20 września 1864 został generałem porucznikiem). 18–20 września 1863 brał udział w wygranej przez Konfederatów bitwie nad Chickamaugą. W kwietniu-maju 1865 dowodził Dystryktem Arkansas i Zachodniej Luizjany.
Po wojnie mieszkał w Nowym Orleanie, ponieważ otrzymał zakaz przebywania w Kentucky przez trzy lata. Do Kentucky wrócił w 1868, a w 1887 został wybrany na urząd gubernatora tego stanu. Funkcję tę sprawował do 1891. W momencie śmierci był jedynym oficerem Konfederacji w randze wyższej niż generał brygady.

</doc>
<doc id="4063672" url="https://pl.wikipedia.org/wiki?curid=4063672" title="Romuald Derbis">
Romuald Derbis

Romuald Derbis (ur. 1952) – polski psycholog, doktor habilitowany nauk humanistycznych. Specjalizuje się w psychologii pracy, psychologii jakości życia i psychologii ogólnej. Jest kierownikiem Katedry Psychologii Ogólnej i Pracy w Instytucie Psychologii Uniwersytetu Opolskiego.
Życiorys.
Absolwent Uniwersytetu Wrocławskiego. W 1985 r. uzyskał stopień doktora nauk humanistycznych pod kierunkiem prof. Zygmunta Zimnego. W roku 2001 Rada Wydziału Nauk Społecznych Uniwersytetu im. Adama Mickiewicza w Poznaniu nadała mu stopień doktora habilitowanego nauk humanistycznych w dyscyplinie psychologia (spec. psychologia pracy, psychologia społeczna).
W przeszłości związany m.in. z Uniwersytetem Jagiellońskim, Uniwersytetem Kazimierza Wielkiego w Bydgoszczy i Akademią im. Jana Długosza w Częstochowie (gdzie pełnił funkcję dziekana Wydziału Nauk Społecznych i dyrektora Instytutu Filozofii, Socjologii i Psychologii). Od 2016 roku kieruje Zakładem Psychologii Ogólnej i Pracy w Instytucie Psychologii Uniwersytetu Opolskiego. Wypromował pięciu doktorów. Wygrał wybory na stanowisko dyrektora Instytutu Psychologii i z dniem 1 października 2018 roku objął obowiązki.

</doc>
<doc id="4063673" url="https://pl.wikipedia.org/wiki?curid=4063673" title="Roman Kosznik">
Roman Kosznik

Roman Kosznik (ur. 28 listopada 1927 w Bydgoszczy, zm. 29 października 1974 w Gdyni) – polski ekonomista, urzędnik państwowy i gospodarczy.
Życiorys.
Uczęszczał do Miejskiej Szkoły Powszechnej w Sopocie (1934-1938) oraz do Gimnazjum Polskiej Macierzy Szkolnej w Gdańsku (1938-1939). W okresie okupacji początkowo przebywał w Sopocie, następnie wywieziony do obozu pracy. Po wyzwoleniu, po ukończeniu Technikum Handlowego, był zatrudniony w Miejskim Przedsiębiorstwie Gospodarki Komunalnej w Sopocie. Po odbyciu służby wojskowej, pracował w Wojewódzkiej Radzie Narodowej (-1954) a następnie powierzono mu funkcje - przew. Prezydium Miejskiej Rady Narodowej w Sopocie (1954-1958), dyr. Miejskiego Zarządu Budynków Mieszkalnych w Sopocie (1958-1967) i dyr. Okręgowego Przedsiębiorstwa Energetyki Cieplnej w Gdyni (1967-1974). Zmarł w trakcie pełnienia obowiązków służbowych. W 1967 ukończył studia w Wyższej Szkole Ekonomicznej w Sopocie. 
Pochowany na cmentarzu komunalnym w Sopocie (kwatera N2-2-1).

</doc>
<doc id="4063674" url="https://pl.wikipedia.org/wiki?curid=4063674" title="Kamienie kałowe">
Kamienie kałowe

Kamienie kałowe (łac. "coprolithiasis", ang. "fecaloma", "fecalith") – rzadko spotykana u ludzi, ciężka postać zaparcia, w której kał, złuszczone komórki nabłonka jelitowego i soki jelitowe tworzą twardą, odwodnioną masę. Kamienie kałowe najczęściej występują w odbytnicy i esicy.
Objawy.
Najczęstszymi objawami są: ból brzucha, zaparcie oraz biegunka z przepełnienia czyli przeciekanie stolca o płynnej konsystencji przez zalegające masy kałowe. Rzadkimi powikłaniami może być niedokrwienie ściany odbytu, owrzodzenie ściany jelita, niedrożność jelit, krwawienie z przewodu pokarmowego, perforacja ściany przewodu pokarmowego, wgłobienie jelita i wodonercze.
Przyczyny.
Przewlekłe zaparcie, choroba Hirschsprunga, choroby psychiczne i gruźlica jelit.
Epidemiologia.
Występuje często u niektórych gatunków zwierząt, np. koni. U ludzi jest to dolegliwość rzadko spotykana. 
Leczenie.
Leki przeczyszczające, lewatywa, ręczne usunięcie z odbytnicy. O ile leczenie to jest nieskuteczne, usunięcie podczas kolonoskopii lub wyjątkowo operacja.

</doc>
<doc id="4063678" url="https://pl.wikipedia.org/wiki?curid=4063678" title="Żasułan Mołdakarajew">
Żasułan Mołdakarajew

Żasułan Ubajdajewicz Mołdakarajew (ros. Жасулан Убайдаевич Молдакараев; kaz. Жасұлан Молдақараев, ur. 7 maja 1987) – kazachski piłkarz grający na pozycji napastnika, reprezentant kraju.
Kariera piłkarska.
Kariera klubowa.
Mołdakarajew rozpoczął karierę w 2007 roku w Kajsarze Kyzyłorda. Następnie grał w Okżetpesie Kokczetaw, Tobyle Kostanaj, Ordabasy Szymkent, a obecnie ponownie gra w Okżetpesie Kokczetaw.
Kariera reprezentacyjna.
W reprezentacji Kazachstanu zadebiutował 30 sierpnia 2016 roku w meczu towarzyskim przeciwko Kirgistanowi. Rozegrał 2 spotkania.

</doc>
<doc id="4063687" url="https://pl.wikipedia.org/wiki?curid=4063687" title="Krzyż Powstańczy">
Krzyż Powstańczy



</doc>
<doc id="4063691" url="https://pl.wikipedia.org/wiki?curid=4063691" title="Ewa Poradowska-Werszler">
Ewa Poradowska-Werszler

Ewa Maria Poradowska-Werszler (ur. 1942 w Warszawie) – polska artystka plastyk, nauczyciel akademicki zajmująca się tkaniną artystyczną, sztuką włókna i aranżacją przestrzeni oraz wykładowca kursów tkackich.
Życiorys.
Jest absolwentką Państwowej Wyższej Szkole Sztuk Plastycznych we Wrocławiu. Studiowała na Wydziale Architektury Wnętrz u prof. Władysława Winczego. Dyplom magistra Sztuki otrzymała w 1967. Od 1999 docent ASP we Wrocławiu. W 2006 otrzymała tytuł profesora sztuki.
Od 1968 należy do Związku Polskich Artystów Plastyków, w latach 1992–1999 Prezydium GKR ZPAP. W 1972 założyła Grupę Tkactwa Artystycznego „10 x TAK” we Wrocławiu. Jest inicjatorem i od roku 1974 kuratorem Międzynarodowego Pleneru − Sympozjum „Warsztat Tkacki − Kowary”, który powstał przy wsparciu dyrekcji Fabryki Dywanów w Kowarach. W 1978 zorganizowała Pracownię − Galerię „Na Jatkach” we Wrocławiu. Uczestniczka wielu wystaw indywidualnych i zbiorowych. Należy do European Textile Network, Stowarzyszenia Twórczego POLART w Krakowie, Stowarzyszenia Pastelistów Polskich oraz jest honorowym członkiem Towarzystwa Wspierania Sztuk Pięknych w Krośnie.
W latach 2002–2017 była pracownikiem naukowo-dydaktycznym na kaliskim Wydziale Pedagogiczno-Artystycznym, Uniwersytetu im. A. Mickiewicza w Poznaniu.

</doc>
<doc id="4063693" url="https://pl.wikipedia.org/wiki?curid=4063693" title="Hari Bahadur Rokaya">
Hari Bahadur Rokaya

Hari Bahadur Rokaya (ur. 2 września 1965) – nepalski lekkoatleta (długodystansowiec), olimpijczyk.
Dwukrotnie brał udział w igrzyskach olimpijskich. W igrzyskach w Seulu (1988) uczestniczył w eliminacjach trzech biegowych konkurencji – na 1500 metrów, 5000 metrów i 10000 metrów. W eliminacyjnym biegu na 1500 m zajął ostatnie 15. miejsce (z czasem 4:01,17), osiągając w eliminacjach lepszy czas od sześciu zawodników (na 59 biegaczy). Na 5000 metrów również był 15. (14:53,75), jednak wyprzedził w swoim biegu czterech zawodników (a ośmiu łącznie). Na 10000 metrów był 19. w swoim biegu (30:48,16), wyprzedzając łącznie 14 zawodników (większość z nich nie dobiegła jednak do mety).
Cztery lata później w igrzyskach w Barcelonie wystąpił tylko w maratonie, w którym osiągnął 70. wynik na 87 sklasyfikowanych zawodników (2:32:26).
Zdobył brązowy medal Igrzysk Południowej Azji 1987 w Kolkacie. Pierwsze medale mistrzostw Nepalu wywalczył w 1985 roku w Katmandu, był wtedy pierwszy w biegu na 5000 metrów i drugi na dystansie 10000 metrów. Wielokrotnie stawał na podium mistrzostw kraju, np. w 1997 roku zdobył złoto w maratonie (z czasem 2:24:45).
Rokaya trzykrotnie wygrywał w Everest Marathon, czyli w najwyżej rozgrywanym maratonie na świecie (w latach 1998-2000). Dzięki sponsorom wystąpił również w jednej z edycji Jungfrau Marathon, czyli wyścigu organizowanego w Alpach w Szwajcarii. Zajął w niej ósme miejsce (startowało około 3700 biegaczy). Otrzymał także nagrodę Nepalskiego Związku Zawodników Krajowych i Zagranicznych za osiągnięcia sportowe. Mieszkał w Jumli, gdzie trenował młodych adeptów lekkoatletyki.
Ma syna Umesha.
Rekordy życiowe: 1500 m – 4:01,17 (1988), 5000 m – 14:34,43 (1987), 10000 m – 30:48,16 (1988), maraton – 2:23:54 (1994).

</doc>
<doc id="4063696" url="https://pl.wikipedia.org/wiki?curid=4063696" title="Gallus (gwiazdozbiór)">
Gallus (gwiazdozbiór)

Gallus (z łac. „Kogut”) – historyczny gwiazdozbiór leżący w północnej części obecnej konstelacji Rufy. Gwiazdozbiór ten stworzył Petrus Plancius i umieścił na swoim globusie niebieskim w 1612 roku. Na mapie nieba po raz pierwszy przedstawił go Jacob Bartsch w 1624 roku, przy czym nie wiedział on, że pomysłodawcą jest Plancius, i przypisał stworzenie gwiazdozbioru Isaacowi Habrechtowi, twórcy znanego mu globusu z 1621 roku, na którym widniał Kogut. Według Bartscha gwiazdozbiór miał reprezentować koguta, który zapiał, gdy Piotr Apostoł trzykrotnie zaparł się Jezusa. Późniejsi astronomowie tacy jak Jan Heweliusz przywrócili gwiazdy tworzące Koguta do konstelacji Okrętu Argo. Gwiazdozbiór zniknął z większości map nieba około połowy XVIII wieku.

</doc>
<doc id="4063697" url="https://pl.wikipedia.org/wiki?curid=4063697" title="Maksym Łuniow">
Maksym Łuniow

Maksym Serhijowycz Łuniow, ukr. Максим Сергійович Луньов (ur. 22 maja 1998 w Nikopolu, w obwodzie dniepropetrowskim, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Sportowej Nikopol-98, klubu Ełektrometałurh-NZF Nikopol oraz Akademii Piłkarskiej Dnipro Dniepropietrowsk, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 11 marca 2015 w drużynie młodzieżowej Dnipra, a 24 lipca 2016 debiutował w Premier-lidze. 19 czerwca 2017 przeszedł do Zorii Ługańsk.
Kariera reprezentacyjna.
Występował w juniorskich reprezentacjach Ukrainy U-18 i U-19.

</doc>
<doc id="4063698" url="https://pl.wikipedia.org/wiki?curid=4063698" title="James Wong Howe">
James Wong Howe

James Wong Howe (; ur. 28 sierpnia 1899, zm. 12 lipca 1976) – amerykański operator filmowy pochodzenia chińskiego. Pracował przy ponad 140 filmach. 
Nagrody.
Dwukrotny laureat Oscara za zdjęcia do filmów "Tatuowana róża" (1955) Daniela Manna i "Hud, syn farmera" (1963) Martina Ritta.
Filmografia.
Jako operator filmowy, w trakcie ponad 55-letniej aktywności zawodowej, uczestniczył w realizacji 143 seriali i filmów krótko- i pełnometrażowych.

</doc>
<doc id="4063700" url="https://pl.wikipedia.org/wiki?curid=4063700" title="MS Kiliński">
MS Kiliński

MS Kiliński – polski statek należący do Polskich Linii Oceanicznych. W 1947 roku przedsiębiorstwo Gdynia–Ameryka Linie Żeglugowe kupiło w USA statek typu „Victory” (VC S-2-AP3). Otrzymał imię na cześć Jana Kilińskiego.
Przed wybuchem wojny wietnamskiej, w latach 1954-1956, „Kiliński” przez 370 dni uczestniczył w działaniach logistycznych w Demokratycznej Republice Wietnamu w służbie Komisji Rozjemczej (powołanej na mocy porozumień genewskich z 1954). Transportował partyzantów, ludność cywilną i ładunki towarowe z południa na północ pomiędzy portami redowymi Quy Nhơn i Vũng Tàu a Hajfongiem. Szacuje się, że przewiózł ponad 80 tysięcy osób. Statkiem dowodził kapitan Romuald Cielewicz. Rejsy odbywały się w bardzo trudnych warunkach nawigacyjnych – bez dokładnych map morskich i locji. W ostatnim rejsie w ładunku było m.in. 12 kambodżańskich słoni, podobno zakupionych przez partyzantów dla celów wojennych; jeden z nich został podarowany Polakom i trafił drogą morską do Ogrodu Zoologicznego w Warszawie. Słoń został w Polsce nazwany „Partyzant” i przeżył w ZOO zaledwie dwa lata.
27 października 1955 w Gdyni na pokładzie MS „Kiliński” odbyła się dekoracja członków jego załogi odznaczeniami Demokratycznej Republiki Wietnamu, przyznanymi przez Hồ Chí Minha "za zasługi przy udzielaniu braterskiej pomocy narodowi wietnamskiemu w realizacji układ rozejmowego"; Order Zasługi Pracy I klasy otrzymał kapitan statku Romuald Cielewicz i zastępca kapitana oficer Stanisław Szadkowski, dwóch oficerów otrzymało tenże order II klasy, a 13 marynarzy order III klasy.
W 1972 statek sprzedano na złom do Hongkongu. W czasie rejsu zawinął do Hajfongu w Wietnamie Północnym, gdzie został uwięziony razem ze statkami „Józef Conrad” i „Moniuszko” z powodu zaminowania portu przez amerykańskie wojsko. Do stoczni złomowej dotarł dopiero w 1973 roku.

</doc>
<doc id="4063701" url="https://pl.wikipedia.org/wiki?curid=4063701" title="Romuald Cielewicz">
Romuald Cielewicz

Romuald Cielewicz (zm. 18 czerwca 1989) – polski kapitan żeglugi wielkiej.
Życiorys.
W dniach 1–10 maja 1930 jako słuchacz Wydziału Nawigacyjnego Państwowej Szkoły Morskiej w Gdyni przystąpił do teoretycznych egzaminów państwowych. Był absolwentem Szkoły Morskiej w Tczewie z 1930.
Na początku 1948 był kapitanem motorowca „Oksywie”. Na początku lat 70. był kapitanem statku „Paderewski”. Został kapitanem należącego do Polskich Linii Oceanicznych statku „Kiliński”, który podczas wojny wietnamskiej w latach 1954-1956 przez 370 dni uczestniczył w działaniach logistycznych w Demokratycznej Republice Wietnamu w służbie Komisji Rozjemczej (powołanej na mocy porozumień genewskich z 1954 roku). Transportował partyzantów, ludność cywilną i ładunki towarowe z południa na północ pomiędzy portami redowymi Quy Nhơn i Vũng Tàu a Hajfongiem (szacuje się, że przewiózł ponad 80 tysięcy osób). Rejsy odbywały się w bardzo trudnych warunkach nawigacyjnych – bez dokładnych map morskich i locji.
Należał do Stowarzyszenia Kapitanów Żeglugi Wielkiej. Zmarł 18 czerwca 1989 i został pochowany na cmentarzu parafialnym w Sopocie.

</doc>
<doc id="4063702" url="https://pl.wikipedia.org/wiki?curid=4063702" title="Wade Hampton III">
Wade Hampton III

Wade Hampton III (ur. 28 marca 1818 w Charleston, zm. 11 kwietnia 1902 w Columbii) – amerykański polityk i wojskowy, generał Armii Konfederacji, senator, gubernator Karoliny Południowej (1876-1879).
Życiorys.
Był synem plantatora, weterana wojny 1812, i wnukiem oficera kawalerii z wojny o niepodległość Stanów Zjednoczonych. W młodości często zajmował się jazdą konną i polowaniami, w 1836 ukończył South Carolina College (obecnie University of South Carolina), był z wykształcenia prawnikiem, jednak nie pracował jako prawnik. W 1852 został wybrany do Zgromadzenia Ogólnego Karoliny Południowej, w latach 1858–1861 sprawował mandat senatora. Był przeciwny secesji od Unii, jednak podporządkował się decyzjom swojego stanu i po wybuchu wojny secesyjnej wstąpił do armii stanowej, mimo braku doświadczenia wojskowego. 21 lipca 1861 jako kawalerzysta wziął udział w zwycięskiej dla konfederatów bitwie nad Bull Run, a od 31 maja do 1 czerwca 1862 jako dowódca brygady w dywizji Thomasa Jacksona w Armii Północnej Wirginii uczestniczył w nierozstrzygniętej bitwie pod Seven Pines, w której został ranny w stopę; 23 maja 1862 otrzymał stopień generała brygady. W lipcu 1863 dowodził brygadą kawalerii w bitwie pod Gettysburgiem, w której został poważnie ranny; 3 sierpnia 1863 został generałem majorem i dowódcą dywizji kawalerii. 11–12 sierpnia 1864 wyróżnił się, dowodząc konfederatami w bitwie pod Trevilian Station w hrabstwie Louisa, 11 sierpnia 1864 otrzymał dowództwo korpusu kawalerii. Po wojnie powrócił do polityki, sprzeciwiając się radykalnej republikańskiej rekonstrukcji. W 1876 został gubernatorem Karoliny Południowej, w 1878 uzyskał reelekcję, jednak w 1879 zrezygnował z powodu wybrania go do Senatu; zasiadał w Senacie do 1891.
W walkach wojny secesyjnej zginął jego młodszy brat Frank i jeden z synów, także Frank.

</doc>
<doc id="4063703" url="https://pl.wikipedia.org/wiki?curid=4063703" title="Jewhen Czeberko">
Jewhen Czeberko

Jewhen Ihorowycz Czeberko, ukr. Євген Ігорович Чеберко (ur. 23 stycznia 1998, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Sportowej w Dniepropietrowsku oraz Akademii Piłkarskiej Dnipro Dniepropietrowsk, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 11 marca 2015 w drużynie młodzieżowej Dnipra, a 24 lipca 2016 debiutował w Premier-lidze. 24 czerwca 2017 przeszedł do Zorii Ługańsk.
Kariera reprezentacyjna.
Występował w juniorskich reprezentacjach Ukrainy U-17 i U-19.

</doc>
<doc id="4063708" url="https://pl.wikipedia.org/wiki?curid=4063708" title="Procesja Bożego Ciała">
Procesja Bożego Ciała



</doc>
<doc id="4063711" url="https://pl.wikipedia.org/wiki?curid=4063711" title="Płaskosz borówki">
Płaskosz borówki

Płaskosz borówki, płaskosz borówkowy ("Exobasidium vaccinii" (Fuckel) Woronin) – gatunek grzybów z klasy płaskoszy ("Exobasidiomycetes"). Jest pasożytem roślin, głównie z rodziny wrzosowatych ("Ericaceae").
Systematyka i nazewnictwo.
Pozycja w klasyfikacji według Index Fungorum: "Exobasidium, Exobasidiaceae, Exobasidiales, Exobasidiomycetidae, Exobasidiomycetes, Ustilaginomycotina, Basidiomycota, Fungi".
Po raz pierwszy zdiagnozował go w 1861 r. K.W.G.L. Fuckel nadając mu nazwę "Fusidium vaccinii". Obecną, uznaną przez Index Fungorum nazwę nadał mu M.S. Woronin w 1867 r.
Synonimy:
Anamorfa: "Fusidium vacccini" Fuckel.
Nazwy polskie taksonów na podstawie ustaleń Komisji do spraw polskiego nazewnictwa grzybów.
Morfologia.
Na liściach i pąkach kwiatowych porażonych roślin tworzy przylegającą, gęstą grzybnię, często powodując zniekształcenie liści. Przyjmują on łyżeczkowaty kształt. Grzybnia osiąga średnicę do 1 cm, początkowo jest czerwona z żółtawym obrzeżem, potem różowawo-biała, w końcu biała. Dziej się tak dlatego, że w miarę dojrzewania owocnika jego górna powierzchnia pokrywa się białą warstwą hymenium. Podstawki zazwyczaj 3–4- sterygmowe. Bazydiospory o wymiarach 1–19 × 2–4 μm, kiełbaskowate lub lekko zakrzywione, cylindryczne. Dojrzałe posiadają 1–3 przegrody.
Płaskosz borówkowy wytwarza także bezpłciowe zarodniki konidialne o wymiarach 8–11 × 1 μm. Zarówno płciowe bazydiospory, jak i bezpłciowe konidia rozprzestrzeniają się unoszone prądami powietrza. Infekcja odbywa się zazwyczaj wiosną na młodych liściach. Po zainfekowaniu rośliny grzybnia patogenu przerasta całe tkanki liści, pąków kwiatowych i łodyg. W porażonej roślinie patogen zimą nie ginie i następnej wiosny rozwija się nadal.
Występowanie i znaczenie.
Znane jest występowanie tego gatunku w Europie (w tym na Grenlandii) i w Ameryce Północnej (Kanada, USA). Pasożytuje na różnych gatunkach borówek, najczęściej na borówce brusznicy, ale także na różanecznikach, zwłaszcza z grupy azalii. Wywołuje u niego chorobę o nazwie gruboszowatość różanecznika.
Wywołuje choroby przynoszące straty gospodarcze. Zwalczanie za pomocą fungicydów i antybiotyków okazało się nieskuteczne. Stwierdzono, że najbardziej jak dotąd skuteczne jest opryskiwanie roztworem chlorku niklu, azotanu i siarczanu niklu w stężeniu 0,3 g /l. Ostatnio na zachodzie Europy zwalcza się chorobę preparatem Bayleton zawierającym triadimefon. W uprawach domowych, gdy choroba zostanie wcześnie wykryta, możliwe jest ręczne jej zwalczanie – należy po prostu wyciąć i zniszczyć (najlepiej spalić) porażone pędy.

</doc>
<doc id="4063712" url="https://pl.wikipedia.org/wiki?curid=4063712" title="Exobasidium vaccinii">
Exobasidium vaccinii



</doc>
<doc id="4063716" url="https://pl.wikipedia.org/wiki?curid=4063716" title="Andrij Łunin">
Andrij Łunin

Andrij Ołeksijowycz Łunin (, ur. 11 lutego 1999 w Krasnohradzie) – ukraiński piłkarz, grający na pozycji bramkarza w hiszpańskim klubie Real Madryt.
Kariera piłkarska.
Kariera klubowa.
Wychowanek Szkoły Sportowej w Krasnohradzie oraz klubów Arsenał Charków, Metalist Charków i Dnipro Dniepropietrowsk, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 16 kwietnia 2016 w drużynie juniorskiej Dnipra, a 16 października 2016 debiutował w Premier-lidze. 24 czerwca 2017 przeszedł do Zorii Ługańsk.
22 czerwca 2018 Real Madryt ogłosił, że doszedł do porozumienia z dotychczasowym klubem zawodnika. Bramkarz z nowym zespołem podpisał sześcioletni kontrakt. 27 sierpnia 2018 został wypożyczony do CD Leganés. 13 sierpnia 2019 został wypożyczony do Realu Valladolid. 15 stycznia 2020 został wypożyczony do Oviedo.
Kariera reprezentacyjna.
Występował w juniorskich reprezentacjach Ukrainy U-17 i U-19. W dorosłej kadrze zadebiutował 23 marca 2018 w zremisowanym 1:1 meczu z Arabią Saudyjską.

</doc>
<doc id="4063717" url="https://pl.wikipedia.org/wiki?curid=4063717" title="Tika Bogati">
Tika Bogati

Tika Bahadur Bogati (ur. 26 września 1962) – nepalski lekkoatleta (maratończyk), dwukrotny olimpijczyk.
Uczestnik igrzysk w Seulu (1988) i w Atlancie (1996). W Korei Południowej uzyskał 66. wynik na 98 sklasyfikowanych zawodników (2:31:49), zaś w Atlancie 74. czas wśród 111 zawodników, którzy dotarli do mety (2:27:04).
Wywalczył brązowy medal Igrzysk Południowej Azji 1991 w Kolombo, a także brąz podczas Igrzysk Południowej Azji 1993 w Dhace. W 1995 roku zdobył złoty medal z rekordem życiowym 2:19:38.
Podczas igrzysk w Atlancie (1996) pełnił funkcję chorążego reprezentacji Nepalu podczas ceremonii otwarcia. Służył w nepalskiej armii.
Rekord życiowy w maratonie – 2:19:38 (1995).

</doc>
<doc id="4063718" url="https://pl.wikipedia.org/wiki?curid=4063718" title="Exobasidiomycetes">
Exobasidiomycetes



</doc>
<doc id="4063719" url="https://pl.wikipedia.org/wiki?curid=4063719" title="YOLO (album DIA)">
YOLO (album DIA)

YOLO – drugi album studyjny południowokoreańskiej grupy DIA, wydany cyfrowo 19 kwietnia 2017 roku przez wytwórnię MBK Entertainment i fizycznie 28 kwietnia. Płytę promowały single „You Are My Flower” i „Will You Go Out With Me?”. Sprzedał się w nakładzie egzemplarzy (stan na maj 2017). Ukazał się w trzech edycjach: cyfrowej i dwóch fizycznych („Blue” i „Pink”).

</doc>
<doc id="4063721" url="https://pl.wikipedia.org/wiki?curid=4063721" title="Cearbhall O'Dalaigh">
Cearbhall O'Dalaigh



</doc>
<doc id="4063722" url="https://pl.wikipedia.org/wiki?curid=4063722" title="Cearbhall O’Dalaigh">
Cearbhall O’Dalaigh



</doc>
<doc id="4063723" url="https://pl.wikipedia.org/wiki?curid=4063723" title="Daniel Hill">
Daniel Hill

Daniel Harvey Hill (ur. 12 lipca 1821 w hrabstwie York w Karolinie Południowej, zm. 24 września 1889 w Charlotte) - generał Armii Konfederacji w wojnie secesyjnej.
W 1842 ukończył Akademię Wojskową West Point, później służył w wojnie z Meksykiem, za wykazaną odwagę otrzymał rangę majora. Po wojnie pracował jako wykładowca matematyki w Washington College (obecnie Washington and Lee University). Założył North Carolina Military Institute w Charlotte. Po wybuchu wojny secesyjnej dołączył do konfederatów w stopniu pułkownika, podczas bitwy pod Big Bethel 10 czerwca 1861 otrzymał stopień generała porucznika. Wiosną 1862 dowodził dywizją w Armii Północnej Wirginii. Brał udział m.in. w bitwie pod Seven Pines (31 maja - 1 czerwca 1862), bitwach siedmiodniowych (25 czerwca - 1 lipca 1862), bitwie o South Mountain (14 września 1862), nad Antietam (17 września 1862), pod Fredericksburgiem (11-15 grudnia 1862), nad Chickamaugą (18-20 września 1863), pod Cold Harbor (31 maja - 12 czerwca 1864), pod Petersburgiem (1864-1865) i pod Bentonville (19-21 marca 1865). Krytykował dowództwo Roberta E. Lee i Braxtona Bragga. Po wojnie założył pismo "The Land We Love", które wydawał w latach 1866-1869. Następnie 1877-1884 był pierwszym prezydentem University of Arkansas, a od 1885 prezydentem Military and Agricultural College of Milledgeville w Georgii.

</doc>
<doc id="4063724" url="https://pl.wikipedia.org/wiki?curid=4063724" title="Hieronim Kozieł">
Hieronim Kozieł

Hieronim Kozieł (ur. 15 września 1910 w Niedźwiadzie, woj. lubelskie, zm. 1 czerwca 1970 w Sopocie) – polski urzędnik państwowy.
Życiorys.
Uczęszczał do gimnazjum, którego nie ukończył. Odbył służbę wojskową w 2. Pułku Łączności w Jarosławiu (1931–1933). Był zatrudniony w Zarządzie Gminy Tarło (1933–1936), w służbie pocztowej w pow. krzemienieckim (1936–1941), następnie w rolnictwie (1941–1945). Po wyzwoleniu był burmistrzem Gniewu (1945–1946), pracował w spółdzielczości rolniczej tamże (1946–1949), Powiatowym Związku Gminnych Spółdzielni w Tczewie (1949–1950), sekr. Prezydium Powiatowej Rady Narodowej w Tczewie (1950–1952), przew. Prezydium Miejskiej Rady Narodowej w Sopocie (1952–1954), naczelnik Urzędu Celnego w Gdańsku (1954–1968), skąd przeszedł na emeryturę. 
Pochowany na cmentarzu komunalnym w Sopocie (kwatera P5-4-7).

</doc>
<doc id="4063726" url="https://pl.wikipedia.org/wiki?curid=4063726" title="Dar Natury">
Dar Natury

Dar Natury – marka wody źródlanej, której obecnym właścicielem jest GetFresh Sp. z o. o., zatrudniająca ponad 330 pracowników. Twórcą marki była firma Nature Gifts Distribution Sp. z o.o. (1993 r.), a kolejnym jej właścicielem (w l. 2002-2016) Nestlé Waters Polska S.A. Woda jest dystrybuowana do biur i domów od sierpnia 1993, początkowo tylko w Warszawie, a od 1995 w Krakowie, Katowicach, Lublinie, Łodzi, Poznaniu, Trójmieście i Wrocławiu.
Historia marki.
Dar Natury należy do jednej z pierwszych w Polsce wód, które dostarczano bezpośrednio do biur i domów, pierwotnie tylko w opakowaniach 18,9 l, a później również 11 l. Obecnie sieć dystrybucji obejmuje ponad 85% terytorium Polski, a udział producenta w rynku szacowany jest na 21%.
W 2000 r. firma sprzedała ponad 100 mln litrów wody za 26 mln USD (ponad 100 mln zł).
Charakterystyka.
Pierwotnie woda czerpana była ze źródła w Częstoniewie koło Warszawy. Od kwietnia 2010 woda czerpana jest ze studni głębinowej w Rzeniszowie na Jurze Krakowsko-Częstochowskiej. Struktura geologiczna miejsca poboru (wapienie woźnickie i czerwone iły, pokryte cienkim nakładem osadów piaszczysto-żwirowych) zapewnia naturalną ochronę złóż wodonośnych. Pobierana woda ma niską zawartość wodorowęglanu sodu oraz odpowiedni poziom mineralizacji z przewagą wapnia i magnezu . Pobierana woda przechodzi proces napowietrzania oraz filtracji przez filtr piaskowy, podlegając badaniom w laboratorium przyzakładowym.
Skład mineralny – woda Dar Natury
Kationy:
Aniony:
System produkcji i dystrybucji.
Puste butle są odbierane od klientów, a następnie podlegają myciu i dezynfekcji. Po ok. 30 cyklach napełniania zużyte butle są wycofywane z obiegu i w 100% kierowane do recyklingu.
Nagrody i wyróżnienia.
Tytuł „Dobry Produkt – Wybór Konsumentów” w latach 2013-2016.

</doc>
<doc id="4063728" url="https://pl.wikipedia.org/wiki?curid=4063728" title="Krishna Bahadur Basnet">
Krishna Bahadur Basnet

Krishna Bahadur Basnet (ur. 17 listopada 1959) – nepalski lekkoatleta (maratończyk), olimpijczyk.
Uczestnik igrzysk w Seulu (1988). W Korei Południowej uzyskał 85. wynik na 98 sklasyfikowanych zawodników (2:47:57).
Podczas igrzysk w Seulu pełnił funkcję chorążego reprezentacji Nepalu podczas ceremonii otwarcia. Służył w nepalskiej armii.
Rekord życiowy w maratonie – 2:25:48 (1996).

</doc>
<doc id="4063739" url="https://pl.wikipedia.org/wiki?curid=4063739" title="Jacenty Lipiński">
Jacenty Lipiński

Jacenty Lipiński (ur. 15 marca 1948 w Radomsku, zm. 20 czerwca 2008) – działacz Solidarności Walczącej.
Życiorys.
Jacenty Lipiński urodził się 15 marca 1948 roku w Radomsku, ojciec Tadeusz Lipiński, matka Irena z domu Półrola.
Szkołę podstawową i liceum ukończył w Radomsku. W roku 1965 zaczął studia we Wrocławiu, na ówczesnym Wydziale Łączności Politechniki Wrocławskiej (teraz Wydział Elektroniczny). W marcu 1968 roku został usunięty z uczelni za udział w protestach studenckich. W roku 1969 zaczął pracę w dziale technicznym w Ośrodku Telewizji Polskiej we Wrocławiu. W 1974 roku ożenił się, a w 1976 roku przyszła na świat jego córka – Anna.
Od września 1980 roku był członkiem „Solidarności”. Od 13 grudnia 1981 roku, od początku stanu wojennego, działał w konspiracji w strukturach „Solidarności Walczącej” pod pseudonimem „Jacek”. Już od 14 grudnia 1981 roku rozpoczął pierwsze nasłuchy Służby Bezpieczeństwa i Milicji, za pomocą przekazanej mu radiostacji nadawczo-odbiorczej, którą Tadeusz Świerczewski z dr. Ryszardem Majem wynieśli z Akademii Medycznej we Wrocławiu. Po reaktywowaniu ośrodka TV Jacenty Lipiński powrócił do pracy, przeniósł się z magnetowidów do działu konserwacji, żeby uzyskać dostęp do specjalistycznych przyrządów pomiarowych. Początkowo przerabiał zakupione w „Bomisie” (sklep z przecenionymi artykułami elektronicznymi) głowice z pasma 174MHz na zakres UKF służący do podsłuchów Służby Bezpieczeństwa i Milicji. Potem w zakupionych odbiornikach radiowych marki „Julia” dokonał przeróbki, dostosowując je do nasłuchów SB. Odbiorniki te nie różniły się niczym od zwykłych, można ich było normalnie używać jak zwykłe radia ale po jednoczesnym wciśnięciu trzech odpowiednich klawiszy, zmieniało się pasmo odbieranych częstotliwości i w głośniku pojawiały się rozmowy Milicji i Służby Bezpieczeństwa. Rozmowy te były nagrywane przez Jana Pawłowskiego i przekazywane do analizy powstałej w 1982 roku „Solidarności Walczącej”. Współpracował też z zespołem „Z Dnia na Dzień” zabezpieczając drukarnię poprzez podsłuchy Służb Bezpieczeństwa.
W styczniu 1982 roku Jacenty Lipiński wspólnie z Tadeuszem Świerczewskim, Leszkiem Kiejno i Ryszardem Wroczyńskim dokonali, za pomocą amerykańskiego satelity Oscar 7, transmisji „Apelu do Narodów Świata” alfabetem Morse'a w języku polskim i angielskim. Poprzez satelitę "OSKAR" dowiadywano się też, co się dzieje w Warszawie i Gdańsku. Tadeusz Świerczewski zbierał informacje i przekazywał łącznikowi. W mieszkaniu łącznika Tomka Wąsowicza przy ul. Bacciarellego Jacenty Lipiński nadawał informacje na Zachód.
Od 1983 rozpracowywany przez Wydz. II WUSW we Wrocławiu w ramach SOR krypt. Kanał.
Aresztowany 29 lutego 1984 roku. Przebywał w areszcie do 25 lipca 1984 roku, kiedy to został wypuszczony na mocy amnestii. W międzyczasie został zwolniony z Telewizji Wrocław. Po uwolnieniu założył z Zygmuntem Gabertem spółkę „Elektronika S.J.”, którą potem przekształcili na „Egal s.c.” a następnie na „Egal sp. z o.o.”. Firma ta była w stanie wojennym i później przystanią dla osób zwolnionych za działalność konspiracyjną. Pracował tu parę lat Jan Pawłowski, Leszek Kiejno i inni. Z tej przyczyny lokal Egalu był pod obserwacją SB.
Zmarł 20 czerwca 2008 roku, pochowany na Cmentarzu Starym w Radomsku.
Odznaczenia.
W 2007 roku został odznaczony Krzyżem Oficerskim Orderu Odrodzenia Polski.

</doc>
<doc id="4063741" url="https://pl.wikipedia.org/wiki?curid=4063741" title="Jan Worogowski">
Jan Worogowski

Jan Worogowski (ros. Ян Вороговский, ur. 7 sierpnia 1996 w Tałgarze) – kazachski piłkarz grający na pozycji pomocnika.
Kariera piłkarska.
Kariera klubowa.
Worogowski rozpoczął karierę w 2013 roku w Ak Bułaku Tałgar. Następnie występował w Sungkarze Kaskeleng i Kajsarze Kyzyłorda, a obecnie gra w Kajracie Ałmaty.
Kariera reprezentacyjna.
W reprezentacji Kazachstanu zadebiutował 10 czerwca 2017 roku w meczu eliminacji do Mistrzostw Świata przeciwko Danii. Dotychczas rozegrał cztery spotkania zdobywając jedną bramkę.

</doc>
<doc id="4063742" url="https://pl.wikipedia.org/wiki?curid=4063742" title="Zbigniew Ciborowski">
Zbigniew Ciborowski

Zbigniew Ciborowski (ur. 1 stycznia 1948 w Łomży) – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP). Członek Łomżyńskiego Towarzystwa Fotograficznego. W latach 1980–1989 współpracował z Służbą Bezpieczeństwa, jako kontakt operacyjny "Optyk". 
Życiorys.
Jest absolwentem Uniwersytetu Warszawskiego. Jest członkiem założycielem (współzałożycielem) Klubu Fotografii NURT w Łomży. Był członkiem i prezesem Zarządu Łomżyńskiego Towarzystwa Fotograficznego. 
Zbigniew Ciborowski fotografuje od początku lat 60. XX wieku. Jest autorem i współautorem wielu indywidualnych i zbiorowych wystaw fotograficznych, w Polsce i za granicą. Jest uczestnikiem wystaw pokonkursowych, na których otrzymał wiele nagród, wyróżnień, dyplomów i listów gratulacyjnych. Jest współorganizatorem i uczestnikiem wielu plenerów fotograficznych, odbywających się cyklicznie od wielu lat, w ramach działalności łomżyńskiego Klubu Fotografii NURT. Jest członkiem jury w konkursach fotograficznych. Był współorganizatorem prezentacji dorobku twórczego fotografów z Polski północno-wschodniej, w cyklach: „Światłoczuli 2000” i „Światłoczuli 2011”. 
W 2011 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 315). Jego prace zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, w 2017 roku. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości. 
Zbigniew Ciborowski jest laureatem Nagrody Wojewody Podlaskiego za propagowanie kultury i dorobek artystyczny. 
Wydawnictwa (albumy).
Źródło.

</doc>
<doc id="4063745" url="https://pl.wikipedia.org/wiki?curid=4063745" title="Dambar Kuwar">
Dambar Kuwar

Dambar Singh Kuwar (ur. w 1959) – nepalski lekkoatleta (płotkarz i wieloboista), olimpijczyk.
Uczestnik igrzysk w Seulu (1988). W Korei Południowej uczestniczył w eliminacjach 110 m przez płotki i 400 m przez płotki, a także w finale dziesięcioboju. W biegu na 110 m przez płotki zajął 7. miejsce w swoim biegu (z czasem 16,51 s). Był to najgorszy czas uzyskany w eliminacjach. Podobnie było w biegu na 400 m przez płotki, czas 56,80 s był najgorszym rezultatem kwalifikacji. W dziesięcioboju również był ostatni wśród zawodników sklasyfikowanych (34. miejsce) z wynikiem 5339 punktów. Poprzedzający go wieloboista z Korei Południowej (Lee Gwang-ik) miał ponad 1500 punktów więcej.
Służył w nepalskiej armii.
Rekordy życiowe: 110 metrów przez płotki – 15,6 s (1990), 400 metrów przez płotki – 56,80 (1988), dziesięciobój – 5355 punktów (1987). Wynik w dziesięcioboju jest nadal (2017) rekordem Nepalu.

</doc>
<doc id="4063747" url="https://pl.wikipedia.org/wiki?curid=4063747" title="Nawiedzony dom (film)">
Nawiedzony dom (film)



</doc>
<doc id="4063750" url="https://pl.wikipedia.org/wiki?curid=4063750" title="Nawiedzony dom (powieść)">
Nawiedzony dom (powieść)



</doc>
<doc id="4063752" url="https://pl.wikipedia.org/wiki?curid=4063752" title="Nawiedzony">
Nawiedzony



</doc>
<doc id="4063755" url="https://pl.wikipedia.org/wiki?curid=4063755" title="Stuart White">
Stuart White

Stuart Andrew White – brytyjski matematyk zajmujący się algebrami operatorowmi, w szczególności klasyfikacją C*-algebr oraz związków C*-algebr z algebrami von Neumanna; profesor Uniwersytetu w Glasgow.
Życiorys.
W 2006 doktoryzował się na Uniwersytecie Edynburskim pod kierunkiem Allana Sinclaira na podstawie rozprawy "Tauer masas in the hyperfinite II1 factor". W 2013 został laureatem nagrody Sir Edmunda Whittakera, przyznawanej przez Edinburgh Mathematical Society za wkład w analizę funkcjonalną. W latach 2015-2018 stypendysta fundacji Alexandra von Humboldta (stypendium dla doświadczonych uczonych).
Dorobek.
Wspólnie z Aaronem Tikuisiem oraz Wilhelmem Winterem udowodnił, że wierne ślady na ośrodkowych i nuklearnych C*-algebrach są quasi-diagonalne, co implikuje twierdzenie klasyfikacyjne dla ośrodkowych, prostych, nuklearnych C*-algebr z jedynką, mających skończony wymiar nuklearny, które w tzw. klasie UCT.

</doc>
<doc id="4063756" url="https://pl.wikipedia.org/wiki?curid=4063756" title="Nawiedzony – niektóre domy rodzą się złe">
Nawiedzony – niektóre domy rodzą się złe



</doc>
<doc id="4063762" url="https://pl.wikipedia.org/wiki?curid=4063762" title="Nawiedzony (film)">
Nawiedzony (film)



</doc>
<doc id="4063764" url="https://pl.wikipedia.org/wiki?curid=4063764" title="Raj Kumari Pandey">
Raj Kumari Pandey

Raj Kumari Pandey (ur. 13 grudnia 1969) – nepalska lekkoatletka, olimpijka.
Uczestniczka igrzysk w Seulu (1988). W Korei Południowej uzyskała 60. wynik w maratonie na 64 sklasyfikowane zawodniczki (3:10:31).
Rekordy życiowe: 800 m – 2:11,05 (1989), 1500 m – 4:34,47 (1990), 3000 m – 9:48,14 (1990), 5000 m – 18:23,99 (1988), 10000 m – 38:23,4 (1989), maraton – 3:10:31. W 2009 roku trzy z tych wyników były rekordami Nepalu (800 m, 1500 m, 3000 m).

</doc>
<doc id="4063765" url="https://pl.wikipedia.org/wiki?curid=4063765" title="Paul Cambon">
Paul Cambon



</doc>
<doc id="4063766" url="https://pl.wikipedia.org/wiki?curid=4063766" title="Resovia (hokej na lodzie)">
Resovia (hokej na lodzie)

Resovia – sekcja hokeja na lodzie klubu CWKS Resovia z siedzibą w Rzeszowie. Sekcja została rozwiązana.
Historia.
Historia hokeja na lodzie sięga czasu istnienia II Rzeczypospolitej. Hokej pojawił się w 1930, jednak nie przyjął się wówczas nas stałe w mieście. W 1932 powstała drużyna hokejowa w klubie WCTS Resovia. W sezonie 1933/1934 powstała drużyna w Rzeszowie, rozgrywająca mecze na torze lodowym utrzymywanym przez inż. Stefana Tonderę. Przed sezonem 1934/1935 zapisy do sekcji hokejowej „Resovii” przyjmował profesor I Państwowego Gimnazjum im. ks. Stanisława Konarskiego Taras Franko. Mecze drużyna rozgrywała na stadionie przy ul. Langiewicza. Nowo wybrany 10 marca 1935 zarząd WCTS Resovia z prezesem ppłk. Stanisławem Siudą zapewniał o powołaniu w klubie m.in. sekcji hokejowej. Zgodnie z tą deklaracją władze klubu organizowały sekcję hokejową w sezonie zimowym 1935/1936, zaś drużyna miała przystąpić do rozgrywek klasy B podokręgu zachodniego w okręgu lwowskim. Na początku 1936 donoszono o braku działania drużyny Resovii, zapewne z uwagi na niekorzystną pogodę. 4 stycznia 1937 został zorganizowany pierwszy mecz hokejowy w Rzeszowie, w którym Resovia zwyciężyła Ogniwo Jarosław 6:3.
Działalność sekcji była kontynuowana w okresie PRL. W latach 50. drużyna brała udział w rozgrywkach ligi okręgowej rzeszowskiej. W tym czasie Resovia działała w ramach zrzeszenia sportowego jako Ogniwo Rzeszów, a dodatkowo w 1955 doszło do połączenia Ogniwa Rzeszów ze Spójnią Rzeszów (posiadającym także sekcję hokeja lodzie), w wyniku czego powstało zrzeszenie sportowe Sparta Rzeszów. Po fuzji, w 1956 seniorska Resovia, zasilona byłymi zawodnikami Spójni/Sparty Rzeszów, zajęła drugie miejsce w turnieju finałowym rozegranym w Rzeszowie na obiekcie Stali (Osiedle WSK) ulegając gospodarzom 2:6. W tym samym roku juniorska Resovia zwyciężyła w turnieju finałowym o mistrzostwo województwa rzeszowskiego, zorganizowanym na jej obiekcie w Rzeszowie, po czym odpadła w eliminacjach do finałów mistrzostw Polski juniorów.
W sezonie 1956/1957 Resovia zajęła pierwsze miejsce w grupie I awansując do finałów okręgu, które nie odbyły się ze względu na niekorzystne warunki pogodowe. W edycji 1957/1958 sezon nie został ukończony ponownie wskutek warunków atmosferycznych, a Resovia jako zwycięzca Grupy II została premiowana do turnieju o miejsce w II lidze 1958/1959. W rozgrywkach juniorskich 1957/1958 juniorzy Resovii wygrali w okręgu, po czym zostali wyeliminowani w turnieju półfinałowym MP w Katowicach.
Przed kolejnym sezonem 1958/1959 Resovia była przedstawiana jako aktualny mistrz województwa, a w listopadzie 1958 kierownikiem sekcji hokejowej został wybrany Durski, a trenerem Emil Kotelnicki. W tej edycji drużyna dotarła do meczów, które nie zostały rozegrane (były planowane do rozegrania przed startem kolejnej edycji ligowej). W sezonie 1959/1960 Resovia zakwalifikowała się do turnieju finałowego w Przemyślu, który nie doszedł do skutku.
Obiektem Resovii było lodowisko (zwane także tor lodowy), położone na kortach przy ulicy Jana Tkaczowa (wcześniej i później ul. Sokoła) za teatrem, na którym wcześniej rozgrywała mecze Spójnia Rzeszów; w sezonie 1957/1958 uruchomienie nowego obiektu obok dawnego basenu pływackiego zaplanowano na 29 stycznia 1958 (określane jako przy ul. Pułaskiego bądź ul. Turkienicza 23 – tj. późniejsza ul. ks. Jałowego). Przed sezonem 1960/1961 działacze Resovii przygotowali lodowisko na kortach tenisowych przy ul. Fryderyka Szopena nad Wisłokiem (przewidziane do gry tylko przy świetle dziennym), zaś rozgrywki zainaugurowali na obiekcie rzeszowskiej Stali przy ul. J. Dąbrowskiego.
Przed sezonem 1963 sekcja hokejowa Resovii została zawieszona. Przyczyną był brak sztucznego lodowiska. Obiekt o takim charakterze powstał przy stadionie Resovii pod koniec lat 80..

</doc>
<doc id="4063770" url="https://pl.wikipedia.org/wiki?curid=4063770" title="Stal Rzeszów (hokej na lodzie)">
Stal Rzeszów (hokej na lodzie)

Stal Rzeszów – sekcja hokeja na lodzie klubu ZKS Stal Rzeszów z siedzibą w Rzeszowie. Sekcja została rozwiązana na początku lat 60. XX wieku.
Historia.
Sekcja hokeja na lodzie w ramach klubu ZKS Stal została utworzona w 1952, a jej pierwszym kierownikiem został Stanisław Deręgowski. W latach 50. drużyna Stali brała udział w rozgrywkach ligi okręgowej rzeszowskiej. Kierownikiem sekcji od początku sezonu 1955/1956 był Zbigniew Motyka, treningi prowadził grający zawodnik Kazimierz Kubas, a od stycznia 1956 Emil Kotelnicki. W sezonie 1955/1956 Stal grała w grupie III z Kolejarzem Przemyśl i Włókniarzem Krosno, po czym awansowała do turnieju finałowego, rozegranym na własnym obiekcie (Osiedle WSK), w którym zwyciężyła pokonując Resovię oraz zeszłorocznego triumfatora, Stal Stalowa Wola. Skład mistrzowskiego zespołu: Tadeusz Maliczkowski, Edward Sobkowicz (bramkarze), Ryszard Skiba, Mariusz Szczygieł, Ryszard Trauka (obrońcy), Kazimierz Jurkiewicz, Roman Jurkiewicz, Kazimierz Kubas – kapitan, Roman Kudłak, Andrzej Krupa, Marian Pietrucha, Adam Przepióra, Zdzisław Trześniowski, Ryszard Zwierzyński (napastnicy). Na początku marca 1956 drużyna bez powodzenia rywalizowała w Stalinogrodzie w turnieju o awans do II ligi edycji 1956/1957. W edycji ligi 1956/1957 Stal występowała w grupie II (trenerem pozostawał K. Kubas, kapitanem był Roman Jurkiewicz), lecz sezon nie został ukończony wskutek warunków pogodowych, zaś decyzją sekcji hokeja na lodzie WKKF została wytypowana - jako najlepsza - drużyna Stali Rzeszów do rywalizacji o awans do II ligi 1957/1958, jednak na jej udział nie wyraził zgody zarząd klubu ZKS Stal Rzeszów. Następnie Stał grała w sezonach 197/1958, 1958/1959 (w którym nie rozegrano meczów decydujących o drugim miejscu, o które rywalizowały Stal i Resovia), 1959/1960 (mimo że pojawiły się obawy o brak lodowiska), 1960/1961 (przed sezonem 1960/1961 treningi drużyny prowadził były hokeista Franciszek Głowacki, który wówczas był trenerem drużyny piłkarskiej Stali Rzeszów), 1961/1962. W sezonie 1962/1963, po przeprowadzonej reformie rozgrywek, Stal występowała w utworzonej grupie rzeszowskiej okręgu krakowskiego, wygrała tę trzyzespołową rywalizację i zakwalifikowała się do rozgrywki o mistrzostwo okręgu krakowskiego mając za rywali zespoły z Nowego Targu: Podhale Ib (1. miejsce w grupie krakowskiej) i Wisłę (2. miejsce). Uzyskała wyniki: z Podhalem 5:11, Wisłą 4:4 (Nowy Targ), z Podhalem 4:6, Wisłą 7:1 (Rzeszów).
Lodowisko (określane wówczas także jako tor lodowy) było przygotowywane przez działaczy i zawodników Stali na terenie kortów tenisowych, położonych za internatem Zespołu Szkół Elektryczno-Mechanicznych na osiedlu przy ul. Jarosława Dąbrowskiego.
Na przełomie lat 50./60. kierownikiem sekcji hokejowej Stali był Tadeusz Maliczkowski, który został ponownie wybrany 7 listopada 1958, pełniący także funkcję członka zarządu Rzeszowskiego Okręgowego Związku Hokeja na Lodzie (ROZHL). Po S. Deręgowskim kierownikami sekcji byli Zbigniew Motyka, Tadeusz Maliczkowski, Stanisław Wojtasik, Czesław Centkowski, Marian Bieniarz, Ludwik Krajewski. Działaczem Stali był także T. Kuleszo. Sekcja działała także na rzecz popularyzacji łyżwiarstwa figurowego (na zaproszenie do Rzeszowa przybyła i dała pokaz tej dyscypliny reprezentantka Polski Barbara Jankowska). Przed sezonem 1963/1964 sekcja hokejowa Stali została zawieszona. Mimo potencjalnych możliwości drużyna Stali nie została zgłoszona do sezonu 1969/1970.
Według kilku źródeł sekcja hokejowa Stali została zlikwidowana w 1961, wskutek niekorzystnych warunków atmosferycznych wpływającycb negatywnie przy naturalnym prowadzeniu obiektu do gry oraz z powodu braku sztucznego lodowiska. W późniejszych latach echa działalności sekcji odznaczały się w spontanicznie tworzonych na osiedlach „Piastów” czy „J. Dąbrowskiego” prowizorycznych lodowiskach.

</doc>
<doc id="4063771" url="https://pl.wikipedia.org/wiki?curid=4063771" title="Menuka Rawat">
Menuka Rawat

Menuka Rawat (ur. 1972) – nepalska lekkoatletka, olimpijka.
Uczestniczka igrzysk w Seulu (1988). W Korei Południowej uzyskała 61. wynik w maratonie na 64 sklasyfikowane zawodniczki (3:11:17).
Rekord życiowy w biegu maratońskim – 3:11:17 (1988).

</doc>
<doc id="4063775" url="https://pl.wikipedia.org/wiki?curid=4063775" title="Szabakowie">
Szabakowie

Szabakowie – jeden z ludów zamieszkujących Irak. Mówią dialektem języka kurdyjskiego, mają własną kulturę i zwyczaje. Oficjalnie wyznają jedną z odmian islamu szyickiego.
Od czerwca 2014 r. na obszarach kontrolowanych przez ISIS Szabakowie – podobnie jak inne mniejszości etniczne i religijne: Turkmeni, Asyryjczycy, jezydzi, chrześcijanie – padają ofiarą przymusowego nawracania, grabieży, niszczenia mienia, porwań, przemocy seksualnej, tortur, egzekucji, a nawet masowego ludobójstwa.
Według Amerykańskiej Organizacji Mezopotamii, w roku 2017 przedstawiciele Turkmenów, Asyryjczyków, jezydów i Szabaków zadeklarowali utworzenie koalicji, której celem jest wspólna obrona własnego życia i zagwarantowanie sobie praw wymienionych w Konstytucji Republiki Irackiej.
Szabakizm.
Religia Szabaków jest synkretyczna. Zawiera elementy islamu i chrześcijaństwa, a także religii kurdyjskich: alewizmu, jezydyzmu i jarsanizmu (Ahl-e hakk). Szabakowie odbywają pielgrzymki do świątyni jezydskich. Oficjalnie przyznają się jednak do islamu szyickiego. Łączą elementy sufizmu z własną interpretacją boskości, co pozwala im interpretować Koran mniej dosłownie, niż to czyni szariat. Praktykują spowiedź publiczną i indywidualną, mogą też pić alkohol.
Duchowni przywódcy Szabaków, biegli w rytuałach i modlitwach, zwani są "pirami". Ich najwyższym przywódcą jest "Baba". Ich święta księga, "Buyruk" (po arabsku "Kitáb al-Manaqib"), została napisana w dialekcie południowym języka azerskiego. Najsławniejszą świątynią Szabaków jest "Zeen Al-Abedeen" we wsi Aii Rash.

</doc>
<doc id="4063778" url="https://pl.wikipedia.org/wiki?curid=4063778" title="Grigorij Sartakow">
Grigorij Sartakow

Grigorij Wiaczesławowicz Sartakow (ros. Григорий Вячеславович Сартаков, ur. 19 sierpnia 1994) – kazachski piłkarz grający na pozycji obrońcy i pomocnika.
Kariera piłkarska.
Kariera klubowa.
Sartakow rozpoczął karierę w 2011 roku w Irtyszu Pawłodar. W 2013 roku był wypożyczony do Spartaka Semej, a obecnie gra w Tobyle Kostanaj.
Kariera reprezentacyjna.
W reprezentacji Kazachstanu zadebiutował 22 marca 2017 roku w meczu towarzyskim przeciwko Cyprowi. Dotychczas było to jego jedyne spotkanie.

</doc>
<doc id="4063782" url="https://pl.wikipedia.org/wiki?curid=4063782" title="Petrodołynśke">
Petrodołynśke

Petrodołynśke (ukr. "Петродолинське", ros. "Петродолинское") – wieś na Ukrainie, w obwodzie odeskim, w rejonie odeskim.

</doc>
<doc id="4063784" url="https://pl.wikipedia.org/wiki?curid=4063784" title="Carles Aleñá">
Carles Aleñá

Carles Aleñá Castillo (ur. 5 stycznia 1998 r. w Mataró) – hiszpański piłkarz występujący na pozycji pomocnika w hiszpańskim klubie Getafe CF.
Kariera klubowa.
Carles Aleñá trafił do La Masii w 2005 roku w wieku 7 lat. Wysoko oceniany przez klub Aleñá zadebiutował dla Barcelony B 29 sierpnia 2015 roku wchodząc z ławki i zastępując Dawida Babunskiego w meczu z CF Pobla de Mafumet.
24 listopada 2015 Aleñá strzelił spektakularnego gola w meczu Młodzieżowej Ligi Mistrzów przeciwko Romie. Pierwszą seniorską bramkę, Carles zdobył 19 grudnia tego samego roku, w przegranym 2–4 meczu przeciwko CD Eldense.
Aleñá pierwszy raz został powołany do pierwszej drużyny Barcelony 10 lutego 2016 roku na mecz z Valencią w rewanżowym meczu Pucharu Króla, jednak cały mecz przesiedział na ławce rezerwowych. W pierwszym zespole Barcelony zadebiutował 30 listopada tego samego roku, startując w pierwszej jedenastce przeciwko Hérculesowi i strzelając bramkę w tym meczu.
W Primera División zadebiutował 2 kwietnia 2017 roku zmieniając w 45 minucie Ivana Rakiticia w meczu z Granadą. 28 czerwca 2017 roku podpisał 3-letni profesjonalny kontrakt z Barceloną z klauzulą wynoszącą 75 milionów euro.
28 grudnia 2019 roku został wypożyczony na 6 miesięcy do Realu Betis.
Statystyki kariery.
"Stan na 6 lipca 2021"
Życie prywatne.
Ojciec Carlesa – Francesc, również był piłkarzem. Jako napastnik grał w kilku klubach w latach 80. i 90. ubiegłego wieku.

</doc>
<doc id="4063785" url="https://pl.wikipedia.org/wiki?curid=4063785" title="John C. Pemberton">
John C. Pemberton

John C. Pemberton (ur. 10 sierpnia 1814 w Filadelfii, zm. 13 lipca 1881 w Penllyn w Pensylwanii) – amerykański wojskowy, generał Armii Konfederacji w wojnie secesyjnej.
Życiorys.
Studiował na University of Pennsylvania, początkowo chciał być inżynierem, jednak później (w 1833) wstąpił do Akademii Wojskowej West Point, którą ukończył w 1837. Brał udział w wojnie z Seminolami i kampanii przeciw Czirokezom, a później w wojnie z Meksykiem. Po wojnie poślubił mieszkankę Wirginii Marthę Thompson i przeniósł się do Richmond. Po secesji Wirginii porzucił służbę w armii USA i wstąpił do armii Konfederacji, w której w czerwcu 1861 otrzymał stopień generała brygady. Służył i walczył w Karolinie Południowej, Georgii i na Florydzie, w październiku 1862 został mianowany generałem porucznikiem i dowódcą Dystryktu Missisipi i Wschodniej Luizjany. Od 18 maja do 4 lipca 1863 dowodził konfederatami podczas oblężenia Vicksburga, które zakończyło się zwycięstwem Unii i zajęciem miasta przez Północ. Po zakończeniu oblężenia Pemberton najpierw pozostawał jako oficer bez przydziału, a później był inspektorem wojskowym. Po zakończeniu wojny wrócił na północ i osiedlił się na farmie.

</doc>
<doc id="4063788" url="https://pl.wikipedia.org/wiki?curid=4063788" title="Pryłymanśke">
Pryłymanśke

Pryłymanśke (ukr. Прилиманське, ros. Прилиманское) – wieś na Ukrainie, w obwodzie odeskim, w rejonie odeskim. Od wschodu sąsiaduje z Odessą.

</doc>
<doc id="4063789" url="https://pl.wikipedia.org/wiki?curid=4063789" title="Roksołany">
Roksołany

Roksołany (ukr. "Роксолани", ros. "Роксоланы") – wieś na Ukrainie, w obwodzie odeskim, w rejonie odeskim, nad limanem Dniestru.
W starożytności w tym miejscu leżało greckie miasto Nikonion.

</doc>
<doc id="4063790" url="https://pl.wikipedia.org/wiki?curid=4063790" title="Joseph Kershaw">
Joseph Kershaw

Joseph Brevard Kershaw (ur. 5 stycznia 1822 w Camden w Karolinie Południowej, zm. 13 kwietnia 1894 tamże) – generał Armii Konfederacji w wojnie secesyjnej.
Życiorys.
Studiował prawo, później jako ochotnik uczestniczył w wojnie z Meksykiem, po zakończeniu której włączył się w działalność polityczną. W latach 1852–1856 służył w stanowej legislaturze Karoliny Południowej, po secesji stanu i wybuchu wojny wstąpił do stanowej piechoty; dowodził pułkiem piechoty w I bitwie nad Bull Run. W lutym 1862 został generałem brygady, dowodził brygadą podczas kampanii półwyspowej i bitew siedmiodniowych. Później na czele brygady walczył w II bitwie nad Bull Run, bitwie o South Mountain, bitwie nad Antietam i I bitwie pod Fredericksburgiem. W lipcu 1863 walczył w bitwie pod Gettysburgiem, wiosną 1864 wrócił do Wirginii, gdzie wziął udział w bitwie w dziczy i pod Spotsylvanią, po czym otrzymał stopień generała majora. Walczył pod Cold Harbor i w początkowej fazie oblężenia Petersburga. Po wojnie osiadł w Fort Warren w Bostonie, później wrócił do rodzinnego stanu, gdzie pracował jako prawnik. Ponownie zajął się też lokalną polityką. W 1877 został sędzią sądu stanowego, w 1893 zrezygnował ze stanowiska z powodu stanu zdrowia.
Jego żoną była Lucretia Douglas Kershaw.

</doc>
<doc id="4063792" url="https://pl.wikipedia.org/wiki?curid=4063792" title="Daniel Czarny">
Daniel Czarny

Daniel Czarny (ros. Даниил Чёрный) – rosyjski ikonograf, żyjący na przełomie XIV i XV wieku, współpracujący z Andriejem Rublowem.

</doc>
<doc id="4063794" url="https://pl.wikipedia.org/wiki?curid=4063794" title="Trentino">
Trentino



</doc>
<doc id="4063795" url="https://pl.wikipedia.org/wiki?curid=4063795" title="Sanżijka">
Sanżijka

Sanżijka (ukr. "Санжійка", ros. "Санжейка") – wieś na Ukrainie, w obwodzie odeskim, w rejonie odeskim, nad Morzem Czarnym.
Znajduje się tu rzymskokatolicka kaplica filialna parafii NMP Nieustającej Pomocy w Czarnomorsku.

</doc>
<doc id="4063796" url="https://pl.wikipedia.org/wiki?curid=4063796" title="1 grosz polski (1816–1835)">
1 grosz polski (1816–1835)

1 grosz polski (1816–1835) – moneta groszowa Królestwa Kongresowego okresu autonomii, wprowadzona ukazem cara Aleksandra I z 1 grudnia 1815 r., bita w miedzi w latach 1816–1835, według systemu monetarnego opartego na grzywnie kolońskiej, wycofana z obiegu w lutym 1851 r.
Awers.
Na tej stronie umieszczono średni herb Królestwa Kongresowego, tzn. orła rosyjsko-polskiego – dwugłowy orzeł z trzema koronami, w prawej łapie trzyma miecz i berło, w lewej jabłko królewskie, na piersi, na tle gronostajowego płaszcza, tarcza herbowa z polskim orłem. Na dole, po obu stronach ogona orła, znajduje się znak intendenta mennicy w Warszawie –
Istnieją monety z rocznika 1818 bez znaku intendenta.
W 1816 r. ogon orła był krótszy – jednorzędowy, w pozostałych latach dłuższy – dwurzędowy. Awers z dwurzędowym ogonem orła jest identyczny z awersem monety 1 grosz polski (1822–1825).
Rewers.
Na tej stronie umieszczono nominał „1", pod nim napis „GROSZ”, poniżej „POLSKI”, a pod nim rok bicia: 1816, 1817, 1818, 1819, 1820, 1821, 1822, 1828, 1829, 1830, 1831, 1832, 1833, 1834 lub 1835.
Opis.
Monetę bito w mennicy w Warszawie, w miedzi, na krążku o średnicy 20 mm, masie 2,8 grama, z rantem gładkim. Według sprawozdań mennicy w latach 1816–1835 w obieg wypuszczono ok. sztuk. Dokładniejsze podanie nakładu jest niemożliwe, ponieważ w dwóch latach monetę bito razem z:
a mennica w swoich sprawozdaniach raportowała jedynie liczbę wprowadzanych do obiegu monet konkretnego nominału, bez podawania typu.
Stopień rzadkości poszczególnych roczników i typów monet przedstawiono w tabeli:
Już w 1817 r. lekkiej zmianie uległ ogon orła na awersie – został wydłużony. Dla trzech roczników – 1818, 1830 i 1834, istnieją monety z różnymi znakami intendenta mennicy umieszczonymi na awersie lub, jak w przypadku 1818, jego brakiem.
W latach 1822–1825 bito monetę 1 grosz polski Z MIEDZI KRAIOWEY. W roku 1828 powrócono do bicia jednogroszówki według rysunku monety wprowadzonego w roku 1817. W roku 1835 monetę zastąpiono jednogroszówką polsko-rosyjską.
Ze względu na fakt, że okres bicia monety przypada na czas rządów dwóch carów, w numizmatyce rosyjskiej moneta, w zależności od wybitej daty, zaliczana jest do dwóch odrębnych kategorii:
Nowe bicie.
Dla każdego z roczników, oprócz 1822, jak również dla obydwu wersji znaku intendenta mennicy w przypadku lat 1830 i 1834, istnieją monety nowego bicia z 1857 r. z mennicy w Warszawie. Znane są również monety nowego bicia warszawskiego rocznika 1815, w którym monet obiegowych nie bito wcale.
Istnieją monety nowego bicia z 1869 r. z mennicy w Petersburgu dla dwóch roczników 1815 i 1824, dla których monet obiegowych nie było.

</doc>
<doc id="4063797" url="https://pl.wikipedia.org/wiki?curid=4063797" title="Suchyj Łyman">
Suchyj Łyman

Suchyj Łyman (ukr. "Сухий Лиман", ros. "Сухой Лиман") – wieś na Ukrainie, w obwodzie odeskim, w rejonie odeskim. Od wschodu graniczy z Odessą.
Znajdują się tu trzy przystanki kolejowe na linii Odessa—Arcyz: 9 km, Suchyj Łyman i 13 km.

</doc>
<doc id="4063801" url="https://pl.wikipedia.org/wiki?curid=4063801" title="Płaskosz borówkowy">
Płaskosz borówkowy



</doc>
<doc id="4063806" url="https://pl.wikipedia.org/wiki?curid=4063806" title="Puchar Beskidów 1972">
Puchar Beskidów 1972

Puchar Beskidów 1972 – piętnasta edycja rywalizacji o tytułowy puchar. Rozegrany został w dniach 28-30 stycznia tradycyjnie w Wiśle i w Szczyrku. Tytuł po raz drugi z rzędu zdobył reprezentant Czechosłowacji, a tym razem był to Josef Matouš. Po trzynastoletniej przerwie medal (po raz drugi srebro) trafia do reprezentanta Finlandii, konkretniej do Kariego Tukhanena. Brązowy medal otrzymał rodak zwycięzcy Jaromír Liďák. 
Równolegle rozgrywany był Puchar Beskidów Juniorów, który wygrał Józef Tajner przed Apoloniuszem Tajnerem i Tadeuszem Majerczykiem.

</doc>
<doc id="4063810" url="https://pl.wikipedia.org/wiki?curid=4063810" title="1 grosz polski (1822–1825)">
1 grosz polski (1822–1825)

1 grosz polski (1822–1825) – moneta groszowa Królestwa Kongresowego okresu autonomii, bita na podstawie zgody cara Aleksandra I z 20 października 1818 r., wyrażonej między innymi na emisję monet miedzianych 1 i 3 grosze z dodatkowym napisem na rewersie „Z MIEDZI KRAIOWEY”. Monetę bito w latach 1822–1825, według systemu monetarnego opartego na grzywnie kolońskiej, Wycofana z obiegu w lutym 1851 r.
Awers.
Na tej stronie umieszczono średni herb Królestwa Kongresowego, tzn. orła rosyjsko-polskiego – dwugłowy orzeł z trzema koronami, dużą pośrodku i dwiema małymi na głowach orła, w prawej łapie trzyma miecz i berło, w lewej jabłko królewskie, na piersi, na tle gronostajowego płaszcza, tarcza herbowa z polskim orłem. Na dole, po obu stronach ogona orła, znajduje się znak intendenta mennicy w Warszawie – I.B. (Jakuba Benika). Awers jest identyczny z awersem monety 1 grosz polski (1816–1835).
Rewers.
Na tej stronie umieszczono nominał „1", pod nim napis „GROSZ”, poniżej „POLSKI”, pod nim rok bicia: 1822, 1823, 1824 1825, a poniżej w półkolu napis:
Opis.
Monetę bito w mennicy w Warszawie, w miedzi, na krążku o średnicy 20 mm, masie 2,8 grama, z rantem gładkim. Według sprawozdań mennicy w latach 1822–1826 w obieg wpuszczono sztuk jednogroszówek dwóch typów. Mennica w swoich sprawozdaniach raportowała jedynie liczbę wprowadzanych do obiegu monet konkretnego nominału, bez podawania typu. W roku 1822 bito zarówno monety starego jak i nowego wzoru, ale ze względu na rzadkość rocznika 1822 starego wzoru można przyjąć, że nie miał on istotnego wpływu na całkowitą liczbę jednogroszówek wprowadzonych do obiegu w latach 1822–1826. Inaczej rzecz się ma z monetami starego wzoru z wybitym rokiem 1821, które, znając praktyki mennicy z tamtego okresu, w dużym prawdopodobieństwem mogły być wpuszczane do obiegu również w roku 1822.
Stopień rzadkości poszczególnych roczników monety przedstawiono w tabeli:
Od roku 1828 ponownie bito monetę 1 grosz polski (1816–1835).
Moneta w wersji obiegowej była bita w latach panowania Aleksandra I, więc w numizmatyce rosyjskiej zaliczana jest do kategorii monet tego cara. Jednak nowe bicie nieobiegowego rocznika 1826 zalicza się do monet cara Mikołaja I.
Nowe bicie.
Dla każdego z roczników istnieją monety nowego bicia z 1857 r. z mennicy w Warszawie.
Istnieją również monety nowego bicia z 1869 r. z mennicy w Petersburgu dla obiegowego rocznika 1824 oraz dla rocznika 1826, dla którego monet obiegowych nie było.

</doc>
<doc id="4063827" url="https://pl.wikipedia.org/wiki?curid=4063827" title="US Open 2017 (kwalifikacje gry pojedynczej mężczyzn)">
US Open 2017 (kwalifikacje gry pojedynczej mężczyzn)

US Open 2017 – kwalifikacje gry pojedynczej mężczyzn – kwalifikacje do zawodów singlowych mężczyzn, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 22–25 sierpnia na nowojorskich kortach USTA Billie Jean King National Tennis Center.

</doc>
<doc id="4063829" url="https://pl.wikipedia.org/wiki?curid=4063829" title="Farr West">
Farr West

Farr West – miasto w Stanach Zjednoczonych, w stanie Utah, w hrabstwie Weber.

</doc>
<doc id="4063830" url="https://pl.wikipedia.org/wiki?curid=4063830" title="Marriott-Slaterville">
Marriott-Slaterville

Marriott-Slaterville – miasto w Stanach Zjednoczonych, w stanie Utah, w hrabstwie Weber.

</doc>
<doc id="4063831" url="https://pl.wikipedia.org/wiki?curid=4063831" title="North Ogden">
North Ogden

North Ogden – miasto w Stanach Zjednoczonych, w stanie Utah, w hrabstwie Weber.

</doc>
<doc id="4063836" url="https://pl.wikipedia.org/wiki?curid=4063836" title="South Ogden">
South Ogden

South Ogden – miasto w Stanach Zjednoczonych, w stanie Utah, w hrabstwie Weber.

</doc>
<doc id="4063838" url="https://pl.wikipedia.org/wiki?curid=4063838" title="Budynki w zespole dawnej kopalni Preussen">
Budynki w zespole dawnej kopalni Preussen

Budynki w zespole dawnej kopalni Preussen – budynki nadszybia szybu wentylacyjnego i maszyny wyciągowej z 1908 roku, w Bytomiu, wpisane do rejestru zabytków nieruchomych województwa śląskiego.
Zabytkowe budynki wentylacyjnego szybu Zachodniego wybudowane w stylu historyzmu należały do zlikwidowanej kopalni węgla kamiennego Miechowice w Bytomiu.
Historia.
Wentylacyjny i zjazdowy szyb Zachodni kopalni węgla kamiennego Preussen, która rozpoczęła wydobycie w 1905 roku rozpoczęto głębić w 1906 roku w celu zapewnienia wentylacji północnego pola wydobywczego. 11 stycznia 1908 roku osiągnięto głębokość 122,6 metra. W 1909 roku jego drążenie do 257 metrów głębokości zostało zakończone. Przepływ powietrza pierwszym wydechowym szybem wentylacyjnym kopalni uzyskano w grudniu 1909 roku. W 1910 roku oddano do użytku budynek maszyny wyciągowej, nadszybia i dom dla pracowników dozoru. Budynki wzniesiono w stylu historyzmu, obecnie są one otoczone lasem. Zamontowano wentylator firmy Capell o wydajności 3000 m³ na minutę, oraz elektryczny kompresor o wydajności 4000 m³ na godzinę. Aby połączyć szyb z poziomem 370 m wybito pozostałe 113 metrów poprzez nadsięwłom o wielkości 2×2 metry z tegoż poziomu, prace te zakończono w 1914 roku.
Na poziomie 150 m zostało zabudowane źródło wody słodkiej, utworzone w celu awaryjnego zapewnienia wody przemysłowej dla kopalni. W lipcu 1944 roku jego wydajność wynosiła 1600 litrów na minutę; woda ta była wykorzystywana do picia, pracy kotłowni i łaźni.
W czasie II wojny światowej w barakach położonych w pobliżu szybu przetrzymywano jeńców wojennych.
W 1945 roku w barakach przy szybie zakwaterowano robotników z kopalni węgla kamiennego Flora, którzy powiększyli skład załogi kopalni Miechowice.
W 1939 roku zgłębiono szyb do poziomu 720 m.
Szyb został wyłączony z systemu wentylacyjnego kopalni w 1965 roku, co umożliwiło likwidację jego filara ochronnego; w tym samym roku uruchomiono nowy wentylacyjno-podsadzkowy szyb Ignacy.
Z oryginalnych zabudowań zachowały się: budynek maszynowni, jeden z budynków pomocniczych oraz dwa baseny. Nie przetrwała wieża wyciągowa i pobliskie budynki mieszkalne.
W pobliżu dawnych zabudowań szybu mieści się zakład murarsko-betoniarski oraz przedsiębiorstwo skupujące surowce wtórne.

</doc>
<doc id="4063839" url="https://pl.wikipedia.org/wiki?curid=4063839" title="Harrisville (Utah)">
Harrisville (Utah)

Harrisville – miasto w Stanach Zjednoczonych, w stanie Utah, w hrabstwie Weber.

</doc>
<doc id="4063840" url="https://pl.wikipedia.org/wiki?curid=4063840" title="Sałata tatarska">
Sałata tatarska

Sałata tatarska ("Lactuca tatarica" (L.) C.A.Mey.) – gatunek rośliny należący do rodziny astrowatych, z sekcji "Mulgedium" w obrębie rodzaju "Lactuca". Występuje w Ameryce Północnej, Azji i południowo-wschodniej Europie, poza tym zawlekany i zadomowiony, m.in. nad Bałtykiem. Zasiedla siedliska ruderalne, jest chwastem na polach, rośnie w miejscach zasolonych, nad morzami, rzekami i jeziorami, na wydmach i w miejscach żwirowych.
Rozmieszczenie geograficzne.
Sałata tatarska rośnie na rozległych obszarach Azji od Chin, Mongolii i Syberii poprzez Azję Środkową i północne Indie, Pakistan i Afganistan po rejon Kaukazu. W Europie naturalny zasięg obejmuje wschodnią i południowo-wschodnią część kontynentu na północ od Morza Czarnego po Bułgarię na zachodzie. W Ameryce Północnej gatunek jest szeroko rozprzestrzeniony od Alaski na północy po Kalifornię i Teksas na południu.
Jako gatunek zawleczony rozprzestrzenia się od początków XX wieku wzdłuż wybrzeży Morza Bałtyckiego i Północnego oraz na siedliskach ruderalnych w części kontynentalnej Europy Środkowej.
W Polsce rośnie na wybrzeżu bałtyckim w zachodniopomorskim oraz notowany bywa na terenach kolejowych w południowo-wschodniej części kraju.
W górach Azji rośnie do rzędnej 4300 m n.p.m.
Biologia i ekologia.
Bylina. Kwitnie od maja do października. Rośnie na plażach nadmorskich, na wydmach, brzegach rzek i jezior, skrajach pól, terenach o podłożu żwirowym. Jest halofitem fakultatywnym.
Roślina zawiera trujący sok mleczny.
Liczba chromosomów 2n = 18.
Zmienność.
Podgatunek nominatywny "Lactuca tatarica" subsp. "tatarica" występuje w Eurazji. Rośliny z Ameryki Północnej zaliczane są do podgatunku "Lactuca tatarica" subsp. "pulchella" (Pursh) Stebbins.

</doc>
<doc id="4063841" url="https://pl.wikipedia.org/wiki?curid=4063841" title="Rishiram Pradhan">
Rishiram Pradhan

Rishiram Pradhan (ur. 1962) – nepalski judoka, olimpijczyk z Seulu.
Na igrzyskach w Seulu (1988) startował w wadze do 65 kilogramów. W 1/32 finału Pradhan przegrał przez ippon z Pavlem Petřikovem z Czechosłowacji.

</doc>
<doc id="4063842" url="https://pl.wikipedia.org/wiki?curid=4063842" title="Lactuca tatarica">
Lactuca tatarica



</doc>
<doc id="4063845" url="https://pl.wikipedia.org/wiki?curid=4063845" title="Ganga Bahadur Dangol">
Ganga Bahadur Dangol

Ganga Bahadur Dangol (ur. 1962) – nepalski judoka, olimpijczyk z Seulu.
Na igrzyskach w Seulu (1988) startował w wadze do 71 kilogramów. W 1/32 finału Dangol miał wolny los, lecz w 1/16 przegrał przez ippon z Giorgim Tenadze z ZSRR, późniejszym brązowym medalistą.
Dangol zdobył srebrny medal Igrzysk Południowej Azji 1993 w Dhace.

</doc>
<doc id="4063847" url="https://pl.wikipedia.org/wiki?curid=4063847" title="Iwan Łapikow">
Iwan Łapikow

Iwan Gierasimowicz Łapikow (ros. Ива́н Гера́симович Ла́пиков; ur. 1922, zm. 1993) – radziecki aktor filmowy i teatralny. Ludowy Artysta ZSRR (1982). 
Aktor Teatru Dramatycznego w Wołgogradzie im. M. Gorkiego. 
Pochowany na Cmentarzu Wagańkowskim w Moskwie. 

</doc>
<doc id="4063850" url="https://pl.wikipedia.org/wiki?curid=4063850" title="Cesna Ałmaty">
Cesna Ałmaty



</doc>
<doc id="4063851" url="https://pl.wikipedia.org/wiki?curid=4063851" title="Stanisław Czubiński">
Stanisław Czubiński

Stanisław Czubiński (ur. 25 kwietnia 1893 w Mętowie k. Lublina, zm. wiosną 1940 w Katyniu) – major łączności Wojska Polskiego, ofiara zbrodni katyńskiej.
Życiorys.
Urodził się w rodzinie Franciszka i Salomei ze Szlagowskich. Absolwent gimnazjum w Lublinie (1913). Student Wydziału Nauk Humanistycznych KUL. W latach 1915–1918 w I Brygadzie Legionów. Ukończył kurs dla telegrafistów i szkołę podoficerską. Od 1918 w WP. W latach 1919–1920 służył w 18, 10 i 1 Dywizji Piechoty. Walczył na wojnie z bolszewikami. 19 stycznia 1921 roku został zatwierdzony z dniem 1 kwietnia 1920 roku w stopniu porucznika, w wojskach łączności, w grupie oficerów byłych Legionów Polskich.
3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 89. lokatą w korpusie oficerów łączności, a jego oddziałem macierzystym był 1 pułk łączności. W 1923 roku pełnił obowiązki komendanta kadry kompanii zapasowej I batalionu radiotelegraficznego w Beniaminowie. Ukończył kurs oficerski przy 1 pułku radiotelegraficznym. 19 marca 1928 roku został mianowany kapitanem ze starszeństwem z dniem 1 stycznia 1928 roku i 8. lokatą w korpusie oficerów łączności. Pełnił wówczas służbę w pułku radiotelegraficznym. W 1932 roku był szefem łączności 26 Dywizji Piechoty w Skierniewicach. 27 czerwca 1935 roku awansował do stopnia majora ze starszeństwem z dniem 1 stycznia 1935 roku i 7. lokatą w korpusie oficerów łączności. W marcu 1939 roku był dowódcą I batalionu radiotelegraficznego pułku radiotelegraficznego w Warszawie. We wrześniu 1939 roku, po zakończeniu mobilizacji, pozostał w Ośrodku Zapasowym Radio w Warszawie.
W kampanii wrześniowej wzięty do niewoli radzieckiej, osadzony w Kozielsku i między 7 a 9 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa LW 015/2 poz. 23, akta osobowe nr 4322 z 5.04.1940. Został zamordowany między 9 a 11.04.1940 przez NKWD w lesie katyńskim. Jego nazwisko znajduje się w wysłanym z Katynia do Krakowa i opublikowanym w dniach 27-29.05.1943 wykazie pierwotnie niezidentyfikowanych ofiar, których dane osobowe zostały ustalone w trakcie badań w laboratorium. Nazwisko Czubińskiego znajduje się na liście ofiar w Gońcu Krakowskim nr 122 z kwietnia 1943 i w Nowym Kurierze Warszawskim nr 127 z 1943. W obu gazetach nr na liście ofiar to 464.
5 października 2007 roku Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Stanisław Czubiński był żonaty z Jadwigą z Lindermanów, z którą miał córkę Barbarę i syna Andrzeja.

</doc>
<doc id="4063853" url="https://pl.wikipedia.org/wiki?curid=4063853" title="Władimir Płotnikow (piłkarz)">
Władimir Płotnikow (piłkarz)

Władimir Płotnikow (ros. Владимир Плотников, ur. 3 kwietnia 1986) – kazachski piłkarz grający na pozycji bramkarza.
Kariera piłkarska.
Kariera klubowa.
Płotnikow rozpoczął karierę w 2007 roku w FK Tarazie. Od 2008 roku gra w kazachskich klubach takich jak FK Ałmaty, Kajrat Ałmaty, Cesna Ałmaty, FK Atyrau i Żetysu Tałdykorgan. Od 2015 roku ponownie gra w Kajracie Ałmaty.
Kariera reprezentacyjna.
W reprezentacji Kazachstanu zadebiutował 29 marca 2016 roku w meczu towarzyskim przeciwko Gruzji. Jego drugim występem był przegrany 1:2 mecz z Bułgarią.

</doc>
<doc id="4063858" url="https://pl.wikipedia.org/wiki?curid=4063858" title="Parvati Thapa">
Parvati Thapa

Parvati Thapa (ur. w 1970) – nepalska strzelczyni, olimpijka z Seulu.
Wystąpiła w jednej konkurencji na igrzyskach olimpijskich w Seulu (1988). Zajęła 43. miejsce, ex aequo z Fabienne Diato-Pasetti z Monako, w karabinie pneumatycznym z 10 metrów (375 punktów). Gorszy wynik od Thapy uzyskała tylko Jeanne Lopes z Antyli Holenderskich.
Zajęła szóste miejsce na mistrzostwach Azji w roku 1987, również w karabinie pneumatycznym.
Zdobyła srebrny medal drużynowo na Igrzyskach Południowej Azji 1991 w Kolombo.

</doc>
<doc id="4063860" url="https://pl.wikipedia.org/wiki?curid=4063860" title="Autostrada M1 (Macedonia)">
Autostrada M1 (Macedonia)



</doc>
<doc id="4063864" url="https://pl.wikipedia.org/wiki?curid=4063864" title="Melodrama">
Melodrama

Melodrama – drugi album studyjny nowozelandzkiej piosenkarki Lorde. Został wydany 16 czerwca 2017 roku przez wytwórnię Lava Records. Płyta spotkała się z szeregiem pozytywnych opinii ze strony krytyków muzycznych, a niektóre czasopisma ogłosiły ją „albumem roku”. Jest to pierwsze wydawnictwo piosenkarki, które trafiło na szczyt amerykańskiej listy Billboard 200.
Personel.
Produkcja
Oprawa graficzna
Inżynieria

</doc>
<doc id="4063866" url="https://pl.wikipedia.org/wiki?curid=4063866" title="Glen Drake">
Glen Drake

Glen Drake (ur. 21 stycznia 1972) – nowozelandzki aktor filmowy i telewizyjny, znany m.in. z roli Camerona Scotta w operze mydlanej "Shortland Street".

</doc>
<doc id="4063867" url="https://pl.wikipedia.org/wiki?curid=4063867" title="Valeriu Muravschi">
Valeriu Muravschi

Valeriu Tudor Muravschi (ur. 31 lipca 1949 w Sirocie w rejonie Orgiejów, zm. 8 kwietnia 2020 w Kiszyniowie) – mołdawski polityk, ekonomista i urzędnik państwowy, w latach 1991–1992 premier Mołdawii, pierwszy premier od ogłoszenia niepodległości.
Życiorys.
Z wykształcenia ekonomista, ukończył Instytut Politechniczny w Kiszyniowie. Pracował w administracji państwowej Mołdawskiej SRR. W latach 1971–1976 był ekonomistą w państwowym komitecie do spraw cen, następnie do 1990 zatrudniony w resorcie przemysłu i materiałów budowlanych. Zajmował tam stanowiska głównego ekonomisty w departamencie planowania gospodarczego, dyrektora sekcji do spraw cen, dyrektora sekcji finansowej i dyrektora działu ekonomicznego. W okresie przemian politycznych w 1990 objął urząd ministra finansów w rządzie Mircei Druca.
28 maja 1991 zastąpił go na stanowisku premiera Mołdawii (pozostającej w ramach ZSRR), która w okresie jego urzędowania 27 sierpnia 1991 ogłosiła niepodległość. W tym czasie wybuchła również wojna o Naddniestrze. Pozbawiony politycznego poparcia w parlamencie premier ustąpił, 1 lipca 1992 zastąpił go Andrei Sangheli.
Powrócił później do aktywności politycznej, był organizatorem ugrupowania chadeckiego i posłem do Parlamentu Republiki Mołdawii w kadencji 1998–2001, w której przewodniczył komisji budżetu i finansów. Należał też do kierownictwa działającej w latach 2002–2003 Partidul Liberal.

</doc>
<doc id="4063873" url="https://pl.wikipedia.org/wiki?curid=4063873" title="Bharat Sawad">
Bharat Sawad

Bharat Sawad (ur. 30 listopada 1967 lub w 1968, zm. po 1990) – nepalski sztangista, olimpijczyk z Seulu.
Na igrzyskach w Seulu (1988) startował w wadze do 51 kilogramów. Wśród zawodników sklasyfikowanych zajął ostatnie 22. miejsce, osiągając w dwuboju 180 kilogramów (75 kilogramów w rwaniu i 105 kilogramów w podrzucie).
Na Igrzyskach Południowej Azji 1987 w Kolkacie zdobył trzy brązowe medale. Brązowy medal osiągnął także dwa lata później w Islamabadzie, oraz w 1991 roku w Kolombo.
Według portalu Sports-reference.com, Sawad zmarł w bliżej nieokreślonym czasie.

</doc>
<doc id="4063874" url="https://pl.wikipedia.org/wiki?curid=4063874" title="Traktat londyński (1915)">
Traktat londyński (1915)

 
Traktat londyński (układ londyński) – tajne porozumienie zawarte w Londynie 26 kwietnia 1915 roku, podczas I wojny światowej, przez reprezentantów Wielkiej Brytanii, Francji, Rosji oraz Włoch, na mocy którego neutralne wówczas Włochy zobowiązały się w ciągu miesiąca przystąpić do wojny po stronie ententy, w zamian za obietnice uzyskania zdobyczy terytorialnych.
3 sierpnia 1914 roku, kilka dni po wybuchu wojny, Włochy ogłosiły neutralność. Wprawdzie związane były one z Niemcami i Austro-Węgrami trójprzymierzem, pakt ten miał jedynie charakter obronny, a Włosi za agresora w konflikcie uznali Austriaków. Wkrótce podjęte zostały negocjacje, prowadzone potajemnie, równolegle z obiema stronami, w sprawie ewentualnego przystąpienia do wojny. Kulminacją rozmów było podpisanie układu z państwami ententy, które zaoferowały Włochom znaczne nabytki terytorialne kosztem Austro-Węgier.
Traktat przewidywał, że do Włoch przyłączone zostaną Trydent, Górna Adyga (Tyrol Południowy), Triest, Gorycja, Istria, fragment Dalmacji, szereg wysp na Adriatyku oraz albański port Wlora. Sama Albania miała zostać podzielona między Serbię, Czarnogórę i Grecję, a z pozostałej, środkowej części kraju utworzony miał zostać włoski protektorat. Włochy miały mieć stosowny udział w podziale kolonii niemieckich w Afryce, a w przypadku podziału terytorium tureckiego, otrzymałyby również Antalyę. Traktat potwierdzał także prawa Włochów do Dodekanezu i Libii, zdobytych przez nich podczas wojny włosko-tureckiej (1911–1912).
Sygnatariuszami traktatu byli brytyjski minister spraw zagranicznych Edward Grey, ambasador Francji w Wielkiej Brytanii Paul Cambon, ambasador Rosji oraz ambasador Włoch .
23 maja 1915 roku, zgodnie z postanowieniami traktatu, Włochy wypowiedziały wojnę Austro-Węgrom, a następnego dnia zerwały stosunki dyplomatyczne z Niemcami (wypowiedzenie wojny nastąpiło 28 sierpnia 1916 roku). Traktat wyszedł na jaw w 1917 roku za sprawą bolszewików, którzy ujawnili go wkrótce po zdobyciu władzy w Rosji w wyniku rewolucji październikowej.
Podczas konferencji pokojowej w Paryżu w 1919 roku zapisom traktatu sprzeciwił się prezydent Stanów Zjednoczonych Woodrow Wilson, m.in. jako sprzecznym z zasadą samostanowienia narodów. W rezultacie wiele zawartych w nim obietnic nie zostało zrealizowanych. Sytuacja ta, określana mianem „kalekiego zwycięstwa” ("vittoria mutilata"), doprowadziła do wzrostu nastrojów imperialistycznych we włoskim społeczeństwie i była jedną z przyczyn dojścia do władzy w tym kraju faszystów.

</doc>
<doc id="4063878" url="https://pl.wikipedia.org/wiki?curid=4063878" title="Układ londyński">
Układ londyński



</doc>
<doc id="4063883" url="https://pl.wikipedia.org/wiki?curid=4063883" title="Ian Hughes (aktor)">
Ian Hughes (aktor)

Ian Hughes (ur. 8 kwietnia 1969 w Vancouver) – kanadyjsko-nowozelandzki aktor filmowy, teatralny i telewizyjny. Znany jest między innymi z roli Irolasa w filmie "".

</doc>
<doc id="4063884" url="https://pl.wikipedia.org/wiki?curid=4063884" title="SK Dnipro-1">
SK Dnipro-1

Sportywnyj Kłub „Dnipro-1” () – ukraiński klub piłkarski, mający siedzibę w mieście Dniepr.
Historia.
Chronologia nazw:
Klub sportowy SK Dnipro-1 został założony w miejscowości Dniepr 10 marca 2017 z inicjatywy ukraińskiego polityka Jurija Berezy oraz byłego piłkarza FK Dnipro Romana Zozuli. Klub otrzymał barwy, logotyp i nazwę, zbliżone do używanych przez Pułk „Dnipro-1”. 
21 czerwca 2017 został dopuszczony do rozgrywek w Druhiej Lihi i otrzymał status profesjonalny, gdzie również występowało FK Dnipro. Głównym trenerem drużyny został Dmytro Mychajłenko, były trener FK Dnipro. Wraz z Mychajlenką do nowego klubu przeniósł się cały jego sztab szkoleniowy, część sztabu Dnipro, a także pewna liczba zawodników ze „starego” klubu. Polityka kadrowa SK Dnipro-1 w pierwszych latach istnienia klubu zakładała stawianie na własnych wychowanków i ogólnie ukraińskich zawodników. We wniosku zgłoszeniowym drużyny na sezon 2017/2018, 20 zawodników z 31 pochodziło z Dniepru i obwodu dniepropetrowskiego, natomiast w sezonie 2018/2019 – 21 zawodników z 37 zgłoszonych.
9 lipca 2017 Dnipro-1 rozegrało swój pierwszy profesjonalny mecz z Bukowyną Czerniowce w 1/64 finału Pucharu Ukrainy 2017/2018. Mecz zakończył się zwycięstwem Dnipro-1 5:0.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2017).
Stadion.
Klub rozgrywa swoje mecze domowe na stadionie Meteor w Dnieprze, który może pomieścić 24381 widzów.
Piłkarze.
Piłkarze na wypożyczeniu.
"Stan na 21 sierpnia 2022"

</doc>
<doc id="4063887" url="https://pl.wikipedia.org/wiki?curid=4063887" title="Przechłodzenie">
Przechłodzenie



</doc>
<doc id="4063888" url="https://pl.wikipedia.org/wiki?curid=4063888" title="Anita Shrestha">
Anita Shrestha

Anita Shrestha – nepalska strzelczyni, olimpijka z Barcelony.
Wystąpiła w jednej konkurencji na igrzyskach olimpijskich w Barcelonie (1992). Zajęła ostatnie 45. miejsce w karabinie pneumatycznym z 10 metrów (zdobyła 374 punkty).
Shrestha jest złotą medalistką Igrzysk Południowej Azji 1991 z Kolombo, zdobyła także srebro drużynowo na tych samych zawodach.

</doc>
<doc id="4063889" url="https://pl.wikipedia.org/wiki?curid=4063889" title="Twierdzenie Rosenthala o przestrzeniach zawierających l1">
Twierdzenie Rosenthala o przestrzeniach zawierających l1

Twierdzenie Rosenthala o przestrzeniach zawierających ℓ1 – w analizie funkcjonalnej, twierdzenie mówiące, że każdy ciąg ograniczony w przestrzeni Banacha zawiera podciąg, który jest słabym ciągiem Cauchy’ego bądź który jest równoważny z kanoniczną bazą przestrzeni ℓ1. Twierdzenie opublikowane w 1974 przez Haskella Rosenthala dla rzeczywistych przestrzeni Banacha oraz w 1975 przez Leonarda Dora dla przestrzeni zespolonych.
Omówienie pojęć występujących w wypowiedzi twierdzenia.
Słabe ciągi Cauchy’ego.
Ciąg formula_1 elementów przestrzeni Banacha nazywany jest "słabym ciągiem Cauchy’ego" gdy dla każdego funkcjonału formula_2 istnieje granica
Każdy ciąg zbieżny w słabej topologii jest słabym ciągiem Cauchy’ego, ale nie odwrotnie. W przestrzeni "c"0 ciąg
jest słabym ciągiem Cauchy’ego, gdyż dla każdego elementu formula_5 zachodzi
gdy formula_7 ciąg ten nie jest jednak słabo zbieżny.
Ciągi równoważne z bazą kanoniczną ℓ1.
Dla każdego ograniczonego ciąg formula_1 elementów przestrzeni Banacha, z nierówności trójkąta wynika, że dla każdego skończonego ciągu skalarów formula_9 zachodzi
gdzie:
Ciąg formula_1 jest "równoważny z kanoniczną bazą przestrzeni" formula_13 gdy istnieje takie formula_14 że dla każdego skończonego ciągu skalarów formula_9 zachodzi także nierówność
Baza kanoniczna
przestrzeni formula_18 (ani żaden inny ciąg jej równoważny) nie jest słabym ciągiem Cauchy’ego ponieważ dla każdego ciągu formula_19 który nie jest zbieżny ciąg
nie ma granicy.

</doc>
<doc id="4063890" url="https://pl.wikipedia.org/wiki?curid=4063890" title="Rozerwany pierścień">
Rozerwany pierścień

Rozerwany Pierścień (ros. Фронт без флангов) – radziecki film wojenny z 1975 roku w reżyserii Igora Gostiewa powstały na motywach powieści Siemiona Cwiguna "My powrócimy" (ros. "Мы вернёмся!"). Kontynuacją filmu jest "Front za linią frontu" z 1977 roku.
"Rozerwany pierścień" jest odpowiednikiem sag partyzanckich w stylu "Sutjeski" (1973) Stipa Delicia i "Bitwy nad Neretwą" (1969) Veljko Bulajicia.
Fabuła.
Epopeja partyzancka rozgrywająca się w pierwszych miesiącach wojny na Smoleńszczyźnie. Okrążony i rozbity oddział Armii Czerwonej podejmuje na nowo walkę z oddziałami hitlerowskimi przekształcając się w zdyscyplinowaną jednostkę odnoszącą liczne sukcesy.

</doc>
<doc id="4063891" url="https://pl.wikipedia.org/wiki?curid=4063891" title="Rozerwany Pierścień">
Rozerwany Pierścień



</doc>
<doc id="4063893" url="https://pl.wikipedia.org/wiki?curid=4063893" title="Twierdzenie l1 Rosenthala">
Twierdzenie l1 Rosenthala



</doc>
<doc id="4063904" url="https://pl.wikipedia.org/wiki?curid=4063904" title="Bibhashwori Rai">
Bibhashwori Rai

Bibhashwori Rai, także Bivaswari Rai (ur. 25 marca 1970) – nepalska strzelczyni, olimpijka z Atlanty.
Wystąpiła w jednej konkurencji na igrzyskach olimpijskich w Atlancie (1996). Zajęła ostatnie 49. miejsce w strzelaniu z karabinu pneumatycznego z 10 metrów (zdobywając 359 punktów).
Zajęła 35. pozycję w Igrzyskach Azjatyckich 2002, również w karabinie pneumatycznym.
Zdobyła srebrny medal drużynowo na Igrzyskach Południowej Azji 1991 w Kolombo.

</doc>
<doc id="4063907" url="https://pl.wikipedia.org/wiki?curid=4063907" title="Damian Szwarnowiecki">
Damian Szwarnowiecki

Damian Szwarnowiecki (ur. 20 grudnia 1993 we Wrocławiu) – polski judoka, mistrz Europy juniorów oraz młodzieżowców, piąty zawodnik mistrzostw świata seniorów, trzykrotny mistrz Polski seniorów, wielokrotny medalista pucharów świata oraz zawodów z cyklu Grand Prix. W 2012 roku wyróżniony przez Europejską Unię Judo srebrną odznaką za najlepszego zawodnika młodego pokolenia.
Zawodnik klubów: MKS Juvenia Wrocław (2006-2009), KS Gwardia Wrocław (od 2010).
Osiągnięcia:

</doc>
<doc id="4063911" url="https://pl.wikipedia.org/wiki?curid=4063911" title="Autostrada A4 (Macedonia Północna)">
Autostrada A4 (Macedonia Północna)

Autostrada A4 (maced. "A4 Автопaт" / "A4 Avtopat") – jedna z głównych dróg w Macedonii Północnej. Łączy Kosowo ze Skopje, Kumanowem, Petrowcem, Sztipem, Strumicą i granicą z Bułgarią. Do 30 września 2011 roku odcinek Petrowec – Skopje – Kosowo oznaczany był jako autostrada M3.
Długość drogi wynosi 223 km, z czego na długości tylko 52 km posiada parametry autostrady.

</doc>
<doc id="4063912" url="https://pl.wikipedia.org/wiki?curid=4063912" title="Ingemund Bengtsson">
Ingemund Bengtsson

Sten Bertil Ingemund Bengtsson (ur. 30 stycznia 1919 w Veddige, zm. 12 kwietnia 2000 w Varbergu) – szwedzki polityk, działacz Szwedzkiej Socjaldemokratycznej Partii Robotniczej, poseł do Riksdagu i jego przewodniczący w latach 1979–1988, minister w różnych resortach.
Życiorys.
Urodził się w rodzinie robotniczej, jako nastolatek podjął pracę w fabryce rowerów. Zaangażował się w działalność polityczną w ramach socjaldemokratów, a także pełnił różne funkcje w strukturach związkowych. W 1951 po raz pierwszy został wybrany do szwedzkiego parlamentu. Z powodzeniem ubiegał się o reelekcję w kolejnych wyborach, zasiadając w nim do 1988. Od 1954 do 1965 zatrudniony równocześnie w resorcie spraw społecznych. W rządach socjaldemokratów pełnił funkcję ministra rolnictwa (1969–1973), ministra spraw wewnętrznych (1973) i ministra pracy (1976–1978). W 1979 został przewodniczącym Riksdagu, stanowisko to zajmował do 1988.

</doc>
<doc id="4063914" url="https://pl.wikipedia.org/wiki?curid=4063914" title="Dmitri Nağıyev">
Dmitri Nağıyev

Dmitri Nağıyev, ukr. Дмитро Русланович Нагієв, "Dmytro Rusłanowycz Nahijew" (ur. 27 listopada 1995 w mieście Biała Cerkiew, w obwodzie kijowskim, Ukraina) – azerski piłkarz, grający na pozycji obrońcy. Posiada obywatelstwo ukraińskie.
Kariera piłkarska.
Kariera klubowa.
Wychowanek Szkoły Sportowej nr 15 w Kijowie oraz klubu Kniaża Szczasływe, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 7 listopada 2012 w drużynie młodzieżowej Dnipra, a 20 listopada 2016 debiutował w Premier-lidze. 7 lipca 2017 przeszedł do austriackiego klubu Karabakh Wien. Na początku lipca 2018 został piłkarzem Sumqayıt FK., jednak wkrótce 4 sierpnia podpisał kontrakt z portugalskim Cova da Piedade. Przez problemy z Prezesem klubu 3 września 2018 przeniósł się do Stumbrasu Kowno.
Kariera reprezentacyjna.
Występował w młodzieżowej reprezentacji Azerbejdżanu.

</doc>
<doc id="4063929" url="https://pl.wikipedia.org/wiki?curid=4063929" title="Jaskinia Załom">
Jaskinia Załom



</doc>
<doc id="4063932" url="https://pl.wikipedia.org/wiki?curid=4063932" title="Antilopen Gang">
Antilopen Gang

Antilopen Gang – niemiecki zespół hip-hopowy z Düsseldorfu i Akwizgranu. Grupa składa się z raperów Koljah (Kolja Podkowik), Panik Panzer (Tobias Pongratz) i Danger Dan (Daniel Pongratz). Ostatni członek grupy o pseudonimie NMZS (Jakob Wich) popełnił w 2013 samobójstwo.
Historia zespołu.
Pod nazwą "Caught in the Crack" twórcy późniejszego zespołu Antilopen Gang wydali w latach 2005 i 2008 dwa albumy z muzyką gangsta rapową (na oficjalnej stronie internetowej grupy albumy te są udostępnione do bezpłatnego pobrania).
Grupa pod nazwą Antilopen Gang została założona w 2009 roku przez czterech raperów Danger Dan, Koljah, NMZS i Panik Panzer (Danger Dan i Panik Panzer są to bracia). Na temat nazwy grupy raperzy przedstawiali w wywiadach różne żartobliwe wersje, np. mówili o inspirującej wizycie w restauracji, w której serwowano mięso antylopy lub o wpływie doświadczeń z harcerstwa.
Pierwszy album grupy "Spastik Desaster" pojawił się na przełomie 2009/2010 (również jako do darmowego pobrania). Zespół zyskał rozgłos dzięki internetowemu przebojowi "Fick die Uni". Następnie ukazały się różne albumy solowe poszczególnych członków grupy. W marcu 2013 roku NMZS popełnił samobójstwo. Pośmiertnie został wydany jego solowy album "Der Ekelhafte".
W 2014 podpisał zespół kontrakt z wydawnictwem muzycznym JKP (stanowiącym własność zespołu Die Toten Hosen). 24 października 2014 ukazał się singiel "Beate Zschäpe hört U2", którego tematyką było nasilanie się w Niemczech ruchów skrajnej prawicy.
W styczniu 2017 roku zespół ogłosił, że w dodatku do nowego albumu "Anarchie und Alltag" znajdzie się jako bonus dwanaście starych utworów w nowej aranżacji punk rockowej zatytułowanych jako "Atombombe auf Deutschland" ("Bombą atomową w Niemcy)". Album "Anarchie und Alltag" wspiął się na 1. miejsce niemieckich list przebojów.
Za ten też album ("Anarchie und Alltag") zespół został w 2017 nominowany do niemieckiej nagrody muzycznej Echo w kategorii „krytyka narodowa”. Członkowie zespołu zapowiedzieli jednak, że nie wezmą i tak udziału w gali wręczania nagród, gdyż nie chcą przegapić tego wieczoru w telewizji swojego ulubionego serialu kryminalnego Alarm für Cobra 11 – Die Autobahnpolizei.

</doc>
<doc id="4063933" url="https://pl.wikipedia.org/wiki?curid=4063933" title="The Eyes of Truth">
The Eyes of Truth

The Eyes of Truth – singel i piosenka grupy Enigma z 1993 roku. Piosenkę napisał Michael Cretu. Ukazała się ona najpierw w 1993 roku na albumie "The Cross Of Changes", następnie jako singel w 1994 roku.
W utworze pojawiają się sample z utworów: "Kiss That Frog" Petera Gabriela, "Ultraviolet (Light My Way)" zespołu U2 i "Dreaming While You Sleep" zespołu Genesis.
W utworze jest też próbka retransmisji NASA z utworu Vangelisa "Mare Tranquillitatis".
Charakteryzuje się kobiecym wokalem śpiewanym w języku mongolskim. Teledysk do tego utworu został nakręcony w Nepalu.

</doc>
<doc id="4063941" url="https://pl.wikipedia.org/wiki?curid=4063941" title="II liga polska w hokeju na lodzie (1956/1957)">
II liga polska w hokeju na lodzie (1956/1957)

II liga polska w hokeju na lodzie w sezonie 1956/1957 została rozegrana na przełomie 1956 oraz 1957 roku i była druga edycją drugiego poziomu ligowego hokeja na lodzie w Polsce. 
Eliminacje.
Na dni 1-4 marca 1956 zaplanowano eliminacje do II ligi 1956/1957, w których przewidziano udział zespołów: Stal Rzeszów (mistrz okręgu rzeszowskiego), Cracovia (mistrz okręgu krakowskiego, pokonała AZS Kraków), wicemistrz okręgu katowickiego, mistrz okręgu kieleckiego.
Formuła.
Podczas krajowej konferencji sprawozdawczo wyborczej Sekcji Hokeja na Lodzie Głównego Komitetu Kultury Fizycznej (SHL GKKF, tymczasowo zastępująca PZHL w latach 50.) 11 października 1956 rozlosowano kolejki ligowe (I runda: 1, 8, 15, 22, 29 grudnia 1956, 5, 15 stycznia 1957; II runda: 19, 26 stycznia, 2, 6, 9, 23 lutego, 2 marca 1957.
Uczestnicy: Stal Baildon Katowice, Unia Wyry, Piast Cieszyn, Gwardia Katowice, AZS Warszawa, AZS Katowice, Gwardia Bydgoszcz, Górnik Szopienice.

</doc>
<doc id="4063942" url="https://pl.wikipedia.org/wiki?curid=4063942" title="Sylwia Deptuła">
Sylwia Deptuła

Sylwia Deptuła (ur. 20 maja 1985) – polska judoczka.
Zawodniczka AZS-AWFiS Gdańsk. Dwukrotna brązowa medalistka mistrzostw Polski seniorek w kategorii do 63 kg (2006, 2008). Młodzieżowa mistrzyni Polski 2006.

</doc>
<doc id="4063943" url="https://pl.wikipedia.org/wiki?curid=4063943" title="Zuzanna Sklepowicz">
Zuzanna Sklepowicz

Zuzanna Ida Sklepowicz (ur. 20 grudnia 1996 we Wrocławiu) – polska koszykarka występująca na pozycji rozgrywającej, reprezentantka kraju, obecnie zawodniczka Pszczółka Polski-Cukier AZS-UMCS Lublin.
15 maja 2019 została zawodniczką Pszczółki Polski-Cukier AZS-UMCS Lublin.

</doc>
<doc id="4063944" url="https://pl.wikipedia.org/wiki?curid=4063944" title="Car szaleniec">
Car szaleniec



</doc>
<doc id="4063945" url="https://pl.wikipedia.org/wiki?curid=4063945" title="Masyw Giffre">
Masyw Giffre



</doc>
<doc id="4063948" url="https://pl.wikipedia.org/wiki?curid=4063948" title="Bohatyriwka (obwód odeski)">
Bohatyriwka (obwód odeski)

Bohatyriwka (ukr. "Богатирівка", ros. "Богатырёвка") – osiedle na Ukrainie, w obwodzie odeskim, w rejonie odeskim.
Znajduje tu się stacja kolejowa Baraboj na linii Odessa - Arcyz.

</doc>
<doc id="4063949" url="https://pl.wikipedia.org/wiki?curid=4063949" title="International UFO Museum And Research Center">
International UFO Museum And Research Center

International UFO Museum And Research Center (pol. "Międzynarodowe Muzeum i Ośrodek Badań nad UFO") – muzeum znajdujące się w amerykańskim mieście Roswell, w stanie Nowy Meksyk założone w 1991 jako organizacja edukacyjna non-profit. Siedzibą muzeum jest dawne kino z lat 30. XX wieku o nazwie Plains Theater. 
W muzeum znajduje się obszerna biblioteka i eksponaty skupiające się na incydencie w Roswell, historii spotkań UFO, Strefie 51, kręgach zbożowych, paleoastronautyce i uprowadzeniach ludzi przez kosmitów. W muzeum znajduje się również sklep z pamiątkami inspirowanymi UFO.

</doc>
<doc id="4063950" url="https://pl.wikipedia.org/wiki?curid=4063950" title="Ahrobiznes Wołoczyska">
Ahrobiznes Wołoczyska

Ahrobiznes Wołoczyska (ukr. ФК «Агробізнес» Волочиськ) – ukraiński klub piłkarski, mający siedzibę w mieście Wołoczyska, w obwodzie chmielnickim, na zachodzie kraju, grający w rozgrywkach ukraińskiej Perszej-lihi.
Historia.
Chronologia nazw:
Klub piłkarski Ahrobiznes został założony w miejscowości Wołoczyska w grudniu 2015 roku. Wcześniej miasto reprezentował klub Zbrucz Wołoczyska, założony w roku 1972.
W 2016 roku startował w rozgrywkach Mistrzostw (w najwyższej klasie) oraz Pucharu obwodu chmielnickiego.
Wiosną 2016 klub debiutował w Amatorskich Mistrzostwach Ukrainy.
21 czerwca 2017 roku został dopuszczony do rozgrywek Drugiej ligi i otrzymał status profesjonalny.
W sezonie 2017/18 zajął pierwsze miejsce w grupie A Drugiej ligi, a potem wygrał 1:0 tytuł mistrza ligi ze zwycięzcą grupy B SK Dnipro-1 i zdobył awans do Pierwszej ligi.
Barwy klubowe, strój, herb, hymn.
Klub ma barwy niebiesko-żółte. Piłkarze swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Do chwili obecnej klub jeszcze nigdy nie zakwalifikował się do rozgrywek europejskich.
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na stadionie Junist' w Wołoczyskach, który może pomieścić 2700 widzów.

</doc>
<doc id="4063953" url="https://pl.wikipedia.org/wiki?curid=4063953" title="Krystian Teych">
Krystian Teych

Krystian Teych, także Christian Teich (przed 1710 w (?), zm. przed 1770 w Warszawie) – kupiec, budowniczy i pierwszy właściciel pałacyku przy ul. Nowy Świat 51 w Warszawie (nr hipoteczny 1253). Przez długie lata budynek ten zwany był od jego nazwiska pałacykiem Teychowskim (Teichowskim). Współcześnie pałacyk Sanguszków od nazwiska jednego z późniejszych właścicieli.
Pierwszy ślad.
Był prawdopodobnie z pochodzenia Saksończykiem. Pierwszą wiadomość o jego obecności w Warszawie odnajdujemy w księgach metrykalnych kościoła pod wezwaniem św. Krzyża w Warszawie, gdzie 11 kwietnia 1728, jako kawaler, poślubił pannę Mariannę Jakobowską z tej parafii.
Krystian vel Krzysztof?
Sześć lat później pojawia się w źródłach warszawskich niejaki Krzysztof Teich, być może tożsamy z Krystianem. Wraz z żoną Katarzyną) miał on w 1734 syna Franciszka Salezego, a w 1738 syna Jana. Z kolei w 1743 odnotowano go jako właściciela dworku przy ulicy Solec, wówczas Szolec (nr hipoteczny 2958).
Pałacyk Teychowski na Nowym Świecie.
To jednak Krystian Teych około 1750 rozpoczął budowę pałacyku przy Nowym Świecie na działce zakupionej od Bractwa św. Rocha, w okolicy jego szpitala. Nie wiemy kto był architektem tego budynku. Został on wzniesiony na ówczesnym południowym przedmieściu Warszawy przy drodze do Mokotowa i górował początkowo nad podmiejskim wówczas, ogrodowym i parterowym otoczeniem. Był dwupiętrowy z mansardowym dachem, zbudowany w stylu rokokowym. Zachował się zapis, że „kupiec Krystyjan Teych” był jego właścicielem w 1754, wówczas przy „ulicy przed ś. Krzyżem” pod numerem 395. Odnotowano tam również, że zamieszkiwało w nim wtedy jedynie dwoje gospodarzy, bez służby i dzieci. Przed 1766 Teych sprzedał ten pałacyk kuchmistrzowi koronnemu, księciu Adamowi Ponińskiemu (1732-1798), któremu w Dekrecie Komisji Porządkowej miasta z 7 stycznia 1766 nakazywano zapłacić 100 florenów „składki koronacyjnej” z tytułu posiadania tego „pałacyku quondam (niegdyś) Teychowskiego na Nowym Świecie stojącego”.
Kamienica Teychowska w Dziekance.
Krystian Teych był potem właścicielem kamienicy w jurydyce Dziekanka, przy Krakowskim Przedmieściu (nr hipoteczny 384), w miejscu gdzie stoi dziś pomnik Adama Mickiewicza. W 1770 była ona już jednak własnością Teychowej (zapisano: „Tychowey”), czyli wdowy po Teychu. Stąd wniosek, że Krystian Teych zmarł przed tym rokiem. W 1784 nie żyła też już pani Teychowa, bowiem „Taryffa posesji Warszawy” z tego roku wskazuje jako właścicieli tej kamienicy sukcesorów Teycha.
W 1794 znów należała ona do Teycha, ale już ich syna Antoniego, który tamtego roku został „komisarzem drzewa” utworzonej przez warszawski magistrat, tzw. „Deputacji nieuchronnych potrzeb wojska rosyjskiego” stacjonującego w mieści po stłumieniu Insurekcji Kościuszkowskiej. Mamy o nim zadziwiają wiadomość; otóż 30 marca 1795 poślubił on Mariannę Kanigowską, a następnego dnia zmarł w czterdziestym roku życia, w nieznanych okolicznościach. Na nim wygasła więc męska linia rodziny Teychów, a przynajmniej brak dalszych śladów jej obecności w Warszawie. W każdym razie w 1807 kamienica Teychowska była już w innych rękach.

</doc>
<doc id="4063967" url="https://pl.wikipedia.org/wiki?curid=4063967" title="Katarzyna Stasiecka">
Katarzyna Stasiecka

Katarzyna Stasiecka (ur. 24 listopada 1990) – polska judoczka.
Zawodniczka klubów: UKJ AszWoj Warszawa (2004-2009), KS AZS AWFiS Gdańsk (2010-2012). Dwukrotna medalistka pucharu Europy juniorek (2008 - brąz, 2009 - złoto). Brązowa medalistka mistrzostw Polski seniorek 2008 w kategorii do 63 kg. Ponadto m.in. młodzieżowa mistrzyni Polski 2012 i dwukrotna mistrzyni Polski juniorek (2008, 2009).

</doc>
<doc id="4063975" url="https://pl.wikipedia.org/wiki?curid=4063975" title="Sunil Joshi">
Sunil Joshi

Sunil Lal Joshi (ur. 14 czerwca 1964 lub 1966, zm. 25 czerwca 2017 w Katmandu) – nepalski sztangista, olimpijczyk z Atlanty.
Na igrzyskach w Atlancie (1996) startował w wadze +108 kilogramów. Wśród zawodników sklasyfikowanych zajął ostatnie 17. miejsce, osiągając w dwuboju 282,5 kilograma (120 kilogramów w rwaniu i 162,5 kilograma w podrzucie).
Na Igrzyskach Południowej Azji 1984 w Katmandu zdobył srebro, zaś rok później w Dhace był trzykrotnym brązowym medalistą. Trzy brązowe medale wywalczył w 1987 roku w Kolkacie i w 1989 roku w Islamabadzie, zaś w 1991 roku w Kolombo osiągnął trzy srebra. Swój ostatni medal igrzysk południowej Azji (srebrny) zdobył w 1995 roku w Madras.
Dwukrotnie uczestniczył w igrzyskach azjatyckich oraz trzykrotnie brał udział w mistrzostwach Azji.
Siedem razy z rzędu występował na igrzyskach Południowej Azji, po ostatnich igrzyskach w 1995 roku wybrał karierę trenerską – został trenerem podnoszenia ciężarów. Jego podopieczni zdobywali medale igrzysk Azji Południowej. Był przewodniczącym Nepal Olympian Association i wiceprzewodniczącym Nepalskiej Federacji Podnoszenia Ciężarów.
22 czerwca 2017 roku trafił do szpitala po tym, jak uskarżał się na problemy z oddychaniem. Zmarł trzy dni później w wyniku zawału serca w stołecznym Shahid Gangalal National Heart Centre. Miał żonę i syna.

</doc>
<doc id="4063980" url="https://pl.wikipedia.org/wiki?curid=4063980" title="Masyw Chartreuse">
Masyw Chartreuse



</doc>
<doc id="4063995" url="https://pl.wikipedia.org/wiki?curid=4063995" title="Dogan Akhanli">
Dogan Akhanli

Dogan Akhanli (ur. w 1957 w Şavşat w prowincji Аrtvin, zm. 31 października 2021 w Berlinie) – niemiecki pisarz pochodzenia tureckiego. Od 1992 roku mieszkał w Kolonii.
Życiorys.
Młodość.
Urodził się w 1957 roku jako syn nauczyciela w prowincji Artvin nad Morzem Czarnym. Swoje pierwsze dziecięce lata spędził w małej tureckiej wiosce na północno-wschodnich obrzeżach Turcji. W wieku dwunastu lat przeniósł się do starszego brata do Stambułu, aby móc kontynuować edukację. Później studiował historię i pedagogikę w Trabzonie.
Po tym jak w 1975 roku z powodu zakupu lewicowej gazety spędził pięć miesięcy w areszcie, zaczął angażować się politycznie jako członek nielegalnej Rewolucyjnej Komunistycznej Partii Turcji. Po zamachu stanu w Turcji 12 września 1980 roku działał w konspiracji. W maju 1985 roku Akhanli wraz z żoną Aishą i ich 16-miesięcznym synem został aresztowany i spędził jako więzień polityczny dwa i pół roku (od 1985 do 1987 roku) w wojskowym więzieniu w Stambule. Według jego relacji był w areszcie torturowany.
Niemcy.
W 1991 roku uciekł do Niemiec, gdzie udzielono mu azylu politycznego. Od 1995 roku mieszka jako pisarz w Kolonii. W 1998 roku został pozbawiony obywatelstwa tureckiego, gdyż odmówił stawienia do odbycia służby wojskowej w Turcji. Jest członkiem międzynarodowego stowarzyszenia pisarzy PEN Club. Od 2001 roku posiada wyłącznie obywatelstwo niemieckie.
Proces w Turcji.
10 sierpnia 2010 roku został aresztowany podczas wjazdu do Turcji i spędził pod zarzutem udziału w 1989 roku w napadzie kilka miesięcy w areszcie. W grudniu 2010 roku został wypuszczony na wolność.
Proces był jednak w 2011 roku pod jego nieobecność kontynuowany. Akhanli zaprzeczył wszelkim oskarżeniom udziału w posądzanych czynach i nazwał zarzuty jako motywowane politycznie. 12 października 2011 Akhanli został uniewinniony przez sąd w Stambule ze względu na brak dowodów popełnienia przestępstwa. Dwóch świadków, którzy pod naciskiem policji złożyli obciążające Akhanliego zeznania, wycofało się. W kwietniu 2013 roku wyrok uniewinniający został anulowany w procesie rewizyjnym i wydany został za Akhanlim międzynarodowy nakaz aresztowania.
Aresztowanie w Hiszpanii.
19 sierpnia 2017 roku hiszpańska policja aresztowała Akhanliego w Granadzie na żądanie strony tureckiej. Stało się to na podstawie znajdującego się w bazach Interpolu listu gończego o kategorii "Red Notice".
Minister spraw zagranicznych Niemiec Sigmar Gabriel wypowiedział się przeciwko ekstradycji do Turcji i zapowiedział zaangażowanie się Niemiec w przebieg procedury ekstradycji. W rozmowie z szefem MSZ Hiszpanii Gabriel zaapelował o niewydawanie pisarza stronie tureckiej i poprosił o jak najszybsze zapewnienie Akhanliemu opieki konsularnej.
20 sierpnia 2017 Akhanli został zwolniony z aresztu, ale bez możliwości opuszczania Hiszpanii Kilka dni po wypuszczeniu pisarza Interpol usunął z baz wpis o poszukiwaniu Akhanliego listem gończym.

</doc>
<doc id="4063996" url="https://pl.wikipedia.org/wiki?curid=4063996" title="Memory Almost Full">
Memory Almost Full

Memory Almost Full – czternasty solowy album studyjny brytyjskiego muzyka Paula McCartneya wydany 4 czerwca 2007 w Wielkiej Brytanii i dzień później w Stanach Zjednoczonych. Produkcją krążka zajął się David Kahne, a został on nagrany w londyńskim studiu Abbey Road.
Lista utworów.
Wszystkie piosenki napisane przez Paula McCartneya.
Okoliczności powstania albumu.
Pracę nad tym krążkiem McCartney rozpoczął jeszcze przed wydaniem swojej poprzedniej płyty "Chaos and Creation in the Backyard". Tuż po jej premierze powrócił on do skomponowanego wcześniej materiału i z tego powstał właśnie album "Memory Almost Full". W tekstach nowych utworów odnaleźć można szereg elementów retrospektywnych, będących nawiązaniem do czasów, kiedy Paul był jeszcze zwykłym młodym liverpoolskim chłopakiem. "„Osiągnąłem już taki etap swojego życia, że często wspominam młodzieńcze lata. Gdy patrzę teraz na to, w jaki sposób powstawały piosenki na moją nową płytę, to przypomina mi się moje wspólne komponowanie z Johnem. Większość piosenek powstała w podobny sposób, jak niegdyś „Penny Lane”, czy „Eleanor Rigby””" – mówi Paul.

</doc>
<doc id="4064006" url="https://pl.wikipedia.org/wiki?curid=4064006" title="Assan">
Assan

Assan (arab. عسان) – miejscowość w Syrii, w muhafazie Aleppo. W 2004 roku liczyła 1615 mieszkańców.

</doc>
<doc id="4064008" url="https://pl.wikipedia.org/wiki?curid=4064008" title="Abtin">
Abtin

Abtin (arab. عبطين) – miejscowość w Syrii, w muhafazie Aleppo. W 2004 roku liczyła 
3081 mieszkańców.

</doc>
<doc id="4064019" url="https://pl.wikipedia.org/wiki?curid=4064019" title="Risto Björlin">
Risto Björlin

Risto Uolevi Björlin (ur. 9 grudnia 1944) – fiński zapaśnik walczący w stylu klasycznym. Trzykrotny olimpijczyk. Brązowy medalista z Monachium 1972 (styl klasyczny w kategorii 57 kg). Odpadł w eliminacjach w Tokio 1964 (styl klasyczny w kategorii 52 kg) i w Meksyku 1968. (styl klasyczny w kategorii 57 kg).
Szósty na mistrzostwach świata w 1967 i 1970. Zdobył trzy medale na mistrzostwach Europy, w tym złoty w 1969. Siedmiokrotny medalista mistrzostw nordyckich w latach 1963 - 1975.

</doc>
<doc id="4064027" url="https://pl.wikipedia.org/wiki?curid=4064027" title="Ram Krishna Chaudhari">
Ram Krishna Chaudhari

Ram Krishna Chaudhari (ur. 14 lutego 1975) – nepalski lekkoatleta, sprinter.
Reprezentant kraju w igrzyskach azjatyckich. W 2001 odpadł w eliminacjach na 60 metrów podczas halowych mistrzostw świata w Lizbonie.
Rekordy życiowe.
Chaudhari jest także rekordzistą kraju w sztafecie 4 × 100 metrów (41,17 w 1995).

</doc>
<doc id="4064030" url="https://pl.wikipedia.org/wiki?curid=4064030" title="No Mercy (2017)">
No Mercy (2017)

No Mercy (2017) – gala wrestlingu wyprodukowana przez federację WWE dla zawodników z brandu Raw. Odbyła się 24 września 2017 w Staples Center w Los Angeles. Emisja była przeprowadzana na żywo za pośrednictwem WWE Network oraz w systemie pay-per-view. Była to trzynasta gala w chronologii cyklu No Mercy.
Podczas gali odbyło się osiem walk, w tym jedna podczas pre-show. W walce wieczoru Brock Lesnar pokonał Brauna Strowmana i obronił WWE Universal Championship. Ponadto Roman Reigns pokonał Johna Cenę w singlowej walce, zaś Enzo Amore nieczysto pokonał Neville'a i odebrał mu WWE Cruiserweight Championship.
Produkcja.
No Mercy oferowało walki profesjonalnego wrestlingu z udziałem różnych wrestlerów należących do brandu Raw spośród istniejących oskryptowanych rywalizacji i storyline’ów. Kreowane są podczas cotygodniowych gal "Raw" oraz ekskluzywnej dla dywizji cruiserweight "205 Live". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Podczas gali SummerSlam, Brock Lesnar pokonał Brauna Strowmana, Romana Reignsa i Samoa Joe w fatal four-way matchu broniąc swojego WWE Universal Championship. Następnej nocy na tygodniówce "Raw", Lesnar i jego adwokat Paul Heyman celebrowali zwycięstwo w ringu, jednakże przerwał im Strowman, który zaatakował Lesnara i uniósł w górę pas należący do mistrza. Tej samej nocy federacja ogłosiła, że Lesnar będzie bronił mistrzostwa w walce wieczoru gali No Mercy. W przyszłym tygodniu wystąpili Lesnar i Heyman, którzy ostrzegli Strowmana przed ich walką. Podczas odcinka z 4 września, tuż po tym jak Strowman pokonał Big Showa w steel cage matchu, zawodnik również ostrzegł swojego rywala i pokazując swoją siłę wyrzucił Showa przez ściankę stalowej klatki rozbijając strukturę. Tydzień później wywiązała się bijatyka pomiędzy Lesnarem i Strowmanem, z której zwycięsko wyszedł pretendent. Podczas emisji wywiadu z obydwoma uczestnikami walki z 18 września, Lesnar podziękował Strowmanowi za „bycie świetnym wyzwaniem dla niego”.
21 sierpnia podczas odcinka "Raw" pojawił się John Cena, który ze względu na status wolnego agenta mógł pojawić się na gali "Raw" oraz "SmackDown Live". Do ringu dołączył Roman Reigns, który skonfrontował się z Ceną, jednakże po chwili dołączyli również Samoa Joe i The Miz. Walką wieczoru gali był tag-team match, w którym Cena i Reigns pokonali Miza i Joe. Tydzień później ogłoszono, że Cena i Reigns zmierzą się ze sobą na gali No Mercy. W ringu odbyło się podpisywanie kontraktu na walkę pomiędzy tą dwójką, podczas którego obaj wymieniali się swoimi argumentami twierdzącymi, że któryś z nich nie nadaje się na bycie twarzą federacji. Podczas tej samej tygodniówki wspólnie pokonali Luke'a Gallowsa i Karla Andersona. 4 września Cena pokonał Jasona Jordana, zaś po walce do ringu wkroczył Reigns, który był zdziwiony, że szesnastokrotnemu światowemu mistrzu zajęło sporo czasu na pokonanie żółtodzioba. Tydzień później Cena użył tego samego argumentu wobec Reignsa, który w długiej walce pokonał Jordana. 18 września na "Raw", Reigns wygłosił wypowiedź w ringu krytykującą Cenę, który pięć lat wcześniej oskarżał The Rocka o opuszczenie WWE na rzecz Hollywood, zaś on sam podążył tą samą ścieżką kariery.
Podczas gali SummerSlam Sasha Banks pokonała Alexę Bliss i odebrała od niej WWE Raw Women’s Championship. Dobę później podczas tygodniówki "Raw" Bliss ogłosiła, że wykorzysta klauzulę rewanżową podczas przyszłotygodniowego epizodu dodając, że Banks ani razu nie zdołała obronić swojego mistrzostwa; ostatecznie Bliss zdołała odzyskać tytuł od Banks, lecz po walce została zaatakowana przez Nię Jax, która chciała walki o tytuł. Banks zdecydowała się wykorzystać swoją klauzulę rewanżową na galę No Mercy, jednakże generalny menadżer brandu Raw Kurt Angle ogłosił, że jeśli Jax i Emma wygrają z Banks i Bliss w tag-team matchu, one również zostaną przyłączone do walki. Tej samej nocy pojedynek wygrały Emma i Jax, wskutek czego zatwierdzono pojedynek czterech kobiet o mistrzostwo. 11 września Banks pokonała Emmę w singlowej walce, którą komentowały Bliss i Jax. 18 września Nia zmierzyła się z Alexą w singlowej walce, po której powróciła Bayley, która wspólnie z Sashą i Alexą zaatakowały Nię. Tej samej nocy Bayley została dołączona do walki kobiet na gali No Mercy.
Podczas gali SummerSlam Dean Ambrose i Seth Rollins zdobyli WWE Raw Tag Team Championship pokonując Cesaro i Sheamusa. Następnej nocy podczas tygodniówki "Raw" pokonali The Hardy Boyz (Jeffa i Matta Hardy'ego) w non-title matchu. 28 sierpnia Cesaro nieczysto pokonał Rollinsa w singlowej walce, zaś tej samej nocy Ambrose zdołał pokonać Sheamusa po interwencji Rollinsa. Tydzień później ogłoszono rewanż pomiędzy zespołami na galę No Mercy. 11 września miał odbyć się tag team match pomiędzy Cesaro i Sheamusem z Lukiem Gallowsem i Karlem Andersonem, lecz obydwa zespoły zaczęły bijatykę z Ambrosem i Rollisem, który mieli komentować walkę. Doszło do ośmioosobowego starcia, w którym Ambrose, Rollins i The Hardy Boyz pokonali Cesaro, Sheamusa, Gallowsa i Andersona. Tydzień później Cesaro i Sheamus wygrali z Ambrosem i Rollinsem oraz Gallowsem i Andersonem w triple threat tag team matchu.
Finn Bálor występujący jako "Demon King" zdołał pokonać Braya Wyatta podczas gali SummerSlam. Kilka tygodni później Wyatt spowodował eliminację Bálora z battle royalu o miano pretendenta do tytułu WWE Intercontinental Championship. 4 września Wyatt uargumentował swój atak na Bálorze tym, że to "Demon King" go pokonał podczas sierpniowej walki, a nie Bálor, po czym wyzwał go do walki na gali No Mercy; Bálor zaakceptował wyzwanie. 11 września tuż po tym jak Wyatt pokonał Goldusta, próbował on zetrzeć malunek z twarzy przeciwnika, lecz po chwili do ringu wkroczył Bálor. W przyszłym tygodniu Goldust występujący jako Dustin Rhodes przegrał z Wyattem w rewanżu.
Podczas pre-show gali SummerSlam Neville pokonał Akirę Tozawę i odzyskał od niego WWE Cruiserweight Championship. Dwa dni później podczas odcinka tygodniówki "205 Live" Tozawa przegrał w rewanżu o mistrzostwo z Nevilem. Po walce pojawił się Enzo Amore, który został przeniesiony do dywizji cruiserweight, a następnie wymienił spojrzenia z mistrzem. 28 sierpnia podczas tygodniówki "Raw" Amore stoczył swoją pierwszą walkę w dywizji cruiserweight i pokonał Noama Dara, zaś dobę później podczas "205 Live" wraz z Cedricem Alexandrem i Gran Metalikiem pokonali Dara, Drewa Gulaka i Tony'ego Nese'a. Tydzień później Amore pokonał The Briana Kendricka, Metalika, Alexandra i Nese'a w fatal five-way elimination matchu o miano pretendenta do tytułu Neville'a na galę No Mercy. 21 września po tym, jak Braun Strowman pobił Amore, Neville wyszedł do ringu i wykonał na rannym przeciwniku "Red Arrow". Dobę później podczas "205 Live" Amore wykonał Neville'owi kopnięcie w krocze.
18 września podczas odcinka "Raw" Intercontinental Champion The Miz przerwał generalnemu menadżerowi Kurtowi Angle'owi wypowiedź, w której promował dwie najważniejsze walki. Miz stwierdził, że ponownie nie wyznaczono mu walki na gali pay-per-view. Angle zapowiedział czteroosobową walkę pomiędzy Jeffem Hardym, Mattem Hardym, Eliasem i (scenariuszowym) synem Jasonem Jordanem o miano pretendenta do tytułu Miza na gali No Mercy. Miz skrytykował udział Jordana jako „pójście na łatwiznę ze względu na więzy rodzinne” i wymusił dodanie do walki The Miztourage (Bo Dallasa i Curtisa Axela). Pojedynek wygrał Jordan, lecz po walce został zaatakowany przez Miza, Dallasa i Axela.
22 września zapowiedziano pojedynek Apollo Crewsa z Eliasem mający miejsce podczas pre-show.

</doc>
<doc id="4064031" url="https://pl.wikipedia.org/wiki?curid=4064031" title="Eero Tapio">
Eero Tapio

Eero Johannes Tapio (ur. 3 marca 1941, zm. 17 grudnia 2022) – fiński zapaśnik walczący w stylu klasycznym.
Kariera sportowa.
Trzykrotny olimpijczyk. Szósty w Tokio 1964 (w kategorii 70 kg), piąty w Meksyku 1968 (w kategorii 70 kg) i dziewiąty w Monachium 1972 (w kategorii 74 kg).
Zdobył cztery medale na mistrzostwach świata, w tym złoty w 1967. Mistrz Europy w 1969. Sześciokrotny medalista mistrzostw nordyckich w latach 1963 – 1971.

</doc>
<doc id="4064034" url="https://pl.wikipedia.org/wiki?curid=4064034" title="Asan (Syria)">
Asan (Syria)



</doc>
<doc id="4064036" url="https://pl.wikipedia.org/wiki?curid=4064036" title="Matti Laakso">
Matti Laakso

Matti Samuel Laakso (ur. 23 marca 1939 w Ilmajoki, zm. 3 listopada 2020 tamże) – fiński zapaśnik walczący w stylu klasycznym. Trzykrotny olimpijczyk. Szósty w Rzymie 1960 (w kategorii 73 kg); dziesiąty w Tokio 1964 (w kategorii 78 kg) i trzynasty w Monachium 1972 (w kategorii 82 kg).
Szósty na mistrzostwach świata w 1969. Wicemistrz Europy w 1966 i trzeci w 1969. Siedmiokrotny medalista mistrzostw nordyckich w latach 1965–1971.
Brat Marttiego, również zapaśnika i olimpijczyka.

</doc>
<doc id="4064040" url="https://pl.wikipedia.org/wiki?curid=4064040" title="Martti Laakso">
Martti Laakso

Martti Einari Laakso (ur. 19 grudnia 1943) – fiński zapaśnik walczący w stylu klasycznym. Dwukrotny olimpijczyk. Szósty w Meksyku 1968 (w kategorii 63 kg) i siódmy w Monachium 1972 (w kategorii 62 kg).
Wicemistrz świata w 1965, a trzeci w 1969. Wicemistrz Europy w 1970 i 1972. Dziewięciokrotny medalista mistrzostw nordyckich w latach 1963 – 1973.
Brat Mattiego Laakso, również zapaśnika i olimpijczyka.

</doc>
<doc id="4064045" url="https://pl.wikipedia.org/wiki?curid=4064045" title="Exobasidium">
Exobasidium

Exobasidium Woronin (płaskosz) – rodzaj grzybów z klasy płaskoszy ("Exobasidiomycetes"). Pasożyty roślin, zwłaszcza z rodziny wrzosowatych ("Ericaceae").
Charakterystyka.
Rozwijają się na liściach, pędach i pąkach kwiatowych roślin. Te gatunki, które rozwijają się tylko na ich powierzchni powodują powstawanie plamistości, te, które przenikają strzępkami również do ich tkanek powodują zniekształcenia. Wytwarzane przez grzybnię podstawki wydostają się przez zniszczoną epidermę, lub aparaty szparkowe. Bazydiospory cienkościenne, gładkie. Po wykiełkowaniu wyrasta z nich grzybnia wytwarzająca zarodniki konidialne.
Są to grzyby monocykliczne, tzn. rozmnażające się tylko raz w okresie wegetacji. Ich uśpione zarodniki prawdopodobnie zimują na pąkach wegetatywnych i zaczynają się rozwijać wiosną na jednorocznych pędach. Objawy porażenia rośliny stają się widoczne po kilku tygodniach. Porażone pędy roczne obumierają po zarodnikowaniu.
W Polsce najczęściej występuje płaskosz borówki ("Exobasidium vaccinii").
Systematyka i nazewnictwo.
Pozycja w klasyfikacji według Index Fungorum: "Exobasidiaceae, Exobasidiales, Exobasidiomycetidae, Exobasidiomycetes, Ustilaginomycotina, Basidiomycota, Fungi".
Synonim: "Arcticomyces" Savile:
Nazwy polskie taksonów na podstawie ustaleń Komisji do spraw polskiego nazewnictwa grzybów.

</doc>
<doc id="4064046" url="https://pl.wikipedia.org/wiki?curid=4064046" title="Marcin Wodyński">
Marcin Wodyński

Marcin Wodyński herbu Kościesza (zm. przed 15 października 1638 roku) – podkomorzy drohicki.
Syn kasztelana podlaskiego Jana, wnuk Mikołaja.
Studiował na Uniwersytecie w Ingolstadt w 1620 roku.

</doc>
<doc id="4064048" url="https://pl.wikipedia.org/wiki?curid=4064048" title="Płaskoszowate">
Płaskoszowate

Płaskoszowate ("Exobasidiaceae" J. Schröt.) – rodzina grzybów z klasy płaskoszy ("Exobasidiomycetes"). Pasożyty roślin, zwłaszcza z rodziny wrzosowatych ("Ericaceae").
Charakterystyka.
Rozwijają się na liściach, pędach i pąkach kwiatowych roślin. Te gatunki, które rozwijają się tylko na ich powierzchni powodują powstawanie plamistości, te, które przenikają strzępkami również do ich tkanek powodują zniekształcenia. Wytwarzane przez grzybnię podstawki tworzą na powierzchni rośliny warstwę hymenium, czasami pęczki, czasami podstawki tworzą się pojedynczo. Wydostają się przez zniszczoną epidermę, lub aparaty szparkowe. Bazydiospory cienkościenne, gładkie, jednokomórkowe albo dwu, lub czterokomórkowe. Na porażonej roślinie podstawki tworzą wiele pokoleń. Po wykiełkowaniu wyrasta z nich grzybnia, która u wielu gatunków wytwarza zarodniki konidialne.
W Polsce najczęściej występuje płaskosz borówki ("Exobasidium vaccinii").
Systematyka i nazewnictwo.
Pozycja w klasyfikacji według Index Fungorum: "Exobasidiales, Exobasidiomycetidae, Exobasidiomycetes, Ustilaginomycotina, Basidiomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rodziny tej należą rodzaje:

</doc>
<doc id="4064049" url="https://pl.wikipedia.org/wiki?curid=4064049" title="Exobasidiaceae">
Exobasidiaceae



</doc>
<doc id="4064052" url="https://pl.wikipedia.org/wiki?curid=4064052" title="Namule (Majdan Ruszowski)">
Namule (Majdan Ruszowski)

Namule – część wsi Majdan Ruszowski w Polsce położona w województwie lubelskim, w powiecie zamojskim, w gminie Łabunie.
W latach 1975–1998 Namule administracyjnie należało do województwa zamojskiego.

</doc>
<doc id="4064053" url="https://pl.wikipedia.org/wiki?curid=4064053" title="Polieuploidia">
Polieuploidia



</doc>
<doc id="4064059" url="https://pl.wikipedia.org/wiki?curid=4064059" title="Kościół św. Józefa w Łunińcu">
Kościół św. Józefa w Łunińcu

Kościół Józefa w Łunińcu – rzymskokatolicki obiekt sakralny wybudowany w 1932 roku w Łunińcu na Białorusi.
Historia.
W 1931 r. biskup piński Zygmunt Łoziński poświęcił w Łunińcu nowy budynek kościoła parafii św. Józefa. Kościół został konsekrowany 11 lipca 1935 r. przez biskupa Kazimierza Bukraba. Do jego zamknięcia przez władze sowieckie w 1948 r. pracowało tu 15 księży.
W latach 1940. XX w. kościół używano jako skład zboża i broni, wskutek czego zdewastowano jego wnętrze, rozebrano także wieżę. Później w budynku działał Rejonowy Dom Kultury, odbywały się w nim koncerty i młodzieżowe dyskoteki. Po rozpadzie ZSRR sąd przyznał świątynię katolikom. Pierwsza msza święta od zamknięcia została odprawiona 13 kwietnia 1997 r. 
Budynek został odnowiony w 2012 roku za sprawą ks. Leonarda Okolotowicza, który przejął funkcje pierwszego stałego proboszcza polskojęzycznej parafii oraz opiekę nad odrestaurowaniem kościoła do jego przedwojennego stanu.
Przy kościele znajdują się pozostałości kwatery żołnierzy polskich poległych i zmarłych podczas wojny polsko-bolszewickiej.

</doc>
<doc id="4064061" url="https://pl.wikipedia.org/wiki?curid=4064061" title="Jean Menjaud">
Jean Menjaud

Jean Menjaud właśc. Jean-Adolphe Granet (ur. 13 lipca 1795 w Paryżu, zm. 22 listopada 1864 w Tours) – francuski aktor.
Syn Jeana Menjauda i Eléonore Besnard. Od 1817 roku występował w Komedii Francuskiej, w 1825 roku był mianowany 239. członkiem Komedii, z której odszedł w 1842. Specjalizował się w rolach kostiumowych
Był dwukrotnie żonatyː po raz pierwszy z Armantine Emilie Devin (1794-1844) i ponownie z Adèle Elisą Debled.

</doc>
<doc id="4064064" url="https://pl.wikipedia.org/wiki?curid=4064064" title="Suchyj Lyman">
Suchyj Lyman



</doc>
<doc id="4064065" url="https://pl.wikipedia.org/wiki?curid=4064065" title="Petrodolynśke">
Petrodolynśke



</doc>
<doc id="4064066" url="https://pl.wikipedia.org/wiki?curid=4064066" title="Prylymanśke">
Prylymanśke



</doc>
<doc id="4064067" url="https://pl.wikipedia.org/wiki?curid=4064067" title="Roksolany">
Roksolany



</doc>
<doc id="4064069" url="https://pl.wikipedia.org/wiki?curid=4064069" title="Hajlan">
Hajlan

Hajlan (arab. حيلان) – wieś w Syrii, w muhafazie Aleppo. W 2004 roku liczyła 
719 mieszkańców.

</doc>
<doc id="4064071" url="https://pl.wikipedia.org/wiki?curid=4064071" title="Mademoiselle Anaïs">
Mademoiselle Anaïs

Mademoiselle Anaïs (ur. 1802, zm. 1871) – aktorka francuska.
Urodzona w 1802 roku w Toury. W 1816 roku weszła do zespołu Komedii Francuskiej. W 1832 roku została 252 członkiem Komedii. Zasłynęła rolami Cherubina w "Weselu Figara" i Agnieszki w "Szkole żon". Przeszła na emeryturę w 1851. Zmarła w 1871 roku w Louveciennes

</doc>
<doc id="4064072" url="https://pl.wikipedia.org/wiki?curid=4064072" title="Sajfat">
Sajfat

Sajfat (arab. سيفات) – miejscowość w Syrii, w muhafazie Aleppo. W 2004 roku liczyła 
1033 mieszkańców.

</doc>
<doc id="4064074" url="https://pl.wikipedia.org/wiki?curid=4064074" title="Stanisława Kalus">
Stanisława Kalus

Stanisława Kalus (ur. 1943) – polska prawnik, sędzia, profesor nauk prawnych, profesor zwyczajny Uniwersytetu Śląskiego i innych uczelni, specjalistka w zakresie prawa cywilnego.
Życiorys.
Ukończyła studia prawnicze na Wydziale Prawa i Administracji Uniwersytetu Jagiellońskiego. W 1974 na podstawie napisanej pod kierunkiem Mieczysława Sośniaka rozprawy pt. "Zakres i powiązania statutu umowy o pracę w prawie międzynarodowym prywatnym" otrzymała na Wydziale Prawa i Administracji Uniwersytetu Śląskiego stopień naukowy doktora nauk prawnych w zakresie prawa, specjalność: prawo prywatne międzynarodowe, prawo cywilne. Tam też w 1989 na podstawie dorobku naukowego oraz rozprawy pt. "Opieka nad osobą całkowicie ubezwłasnowolnioną" uzyskała stopień doktora habilitowanego nauk prawnych w zakresie prawa, specjalność: prawo cywilne. W 2004 prezydent RP nadał jej tytuł naukowy profesora nauk prawnych. Została profesorem zwyczajnym Uniwersytetu Śląskiego i innych uczelni.
Pod jej kierunkiem stopień naukowy doktora uzyskała m.in. Magdalena Habdas.
Była sędzią Sądu Apelacyjnego w Katowicach.

</doc>
<doc id="4064075" url="https://pl.wikipedia.org/wiki?curid=4064075" title="Dieter z Nassau">
Dieter z Nassau

Dieter (Diether) z Nassau (ur. ok. 1250, zm. 22 listopada 1307 w Trewirze) – arcybiskup Trewiru i książę-elektor Rzeszy od 1300 z rodu Nassau.
Życiorys.
Dieter był najstarszym synem hrabiego Nassau Walrama II i Adelajdy, córki hrabiego Katzenelnbogen Dietera IV. Po śmierci ojca był wychowywany przez bardzo religijną matkę, która została beginką. Wstąpił do zakonu dominikanów w Moguncji. Jego młodszy brat Adolf z Nassau w 1292 został wybrany na króla Niemiec, co spowodowało wciągnięcie Dietera w świat polityki. W 1295 pojawił się w służbie papieża Bonifacego VIII szukającego przezeń wpływu na Adolfa, posłował też w 1297 w imieniu brata do króla Francji Filipa IV Pięknego. W 1298 opozycja ogłosiła detronizację Adolfa, w tym samym roku poległ w bitwie pod Göllheim. Nowym królem Niemiec został Albrecht I Habsburg. 
Mimo upadku Adolfa papież Bonifacy VIII w 1300 mianował Dietera na stanowisko arcybiskupa Trewiru – wbrew woli kapituły, która dokonała wyboru Henryka z Virneburga. Papież chciał w ten sposób zapewnić sobie na tym stanowisku swojego stronnika i naturalnego przeciwnika króla Albrechta. Dieter po objęciu tej funkcji początkowo działał przeciwko królowi, w sojuszu z pozostałymi elektorami znad Renu, jednak w końcu 1302 został zmuszony do podporządkowania się Albrechtowi. W wyniku tej porażki nie mógł zapobiec powiększeniu samorządu miejskiego Trewiru. Szukając sojuszników przeciwko Albrechtowi popadł w długi, które powiększyły się wskutek konfliktu zbrojnego z Koblencją. 
Po zastawieniu dóbr arcybiskupstwa Dieter sięgnął po mienie kapituły i kleru. Występował przeciwko kumulacji synekur i konfiskował majątki, ale także relikwie zbierane w klasztorach i kościołach, co doprowadziło do skargi na postępowanie arcybiskupa do papieża. Grubiańskie potraktowanie legatów papieskich doprowadziło do ekskomunikowania Dietera. Został wezwany do przybycia do Rzymu, jednak na przeszkodzie stanęła rychła śmierć. Został pochowany w kościele dominikańskim w Trewirze.
Dieter znany jest z przychylności do zakonu dominikanów, nadał także prawa miejskie w 1300 miastu Wittlich.

</doc>
<doc id="4064078" url="https://pl.wikipedia.org/wiki?curid=4064078" title="Haubar">
Haubar

Haubar (arab. هوبر) – wieś w Syrii, w muhafazie Aleppo. W 2004 roku liczyła 
898 mieszkańców.

</doc>
<doc id="4064079" url="https://pl.wikipedia.org/wiki?curid=4064079" title="Tigris">
Tigris



</doc>
<doc id="4064080" url="https://pl.wikipedia.org/wiki?curid=4064080" title="Abu Ruwajl">
Abu Ruwajl

Abu Ruwajl (arab. أبو رويل) – miejscowość w Syrii, w muhafazie Aleppo. W 2004 roku liczyła 1732 mieszkańców.

</doc>
<doc id="4064082" url="https://pl.wikipedia.org/wiki?curid=4064082" title="Murajkis">
Murajkis

Murajkis (arab. مريقص) – wieś w Syrii, w muhafazie Aleppo. W 2004 roku liczyła 930 mieszkańców.

</doc>
<doc id="4064083" url="https://pl.wikipedia.org/wiki?curid=4064083" title="Parafia św. Józefa Rzemieślnika w Łubiance">
Parafia św. Józefa Rzemieślnika w Łubiance



</doc>
<doc id="4064084" url="https://pl.wikipedia.org/wiki?curid=4064084" title="Elwira Ślązak">
Elwira Ślązak

Elwira Ślązak (ur. 12 czerwca 1979 w Warszawie) – polska artystka, perkusistka i marimbafonistka.
Wykształcenie.
Ukończyła Liceum Muzyczne im. Karola Szymanowskiego w Warszawie, Konserwatorium Muzyczne w Paryżu (Francja), Królewskie Konserwatorium Muzyczne w Brukseli (Belgia) w klasach perkusji oraz w 2005 solistyczne studia podyplomowe w klasie marimby (u Ludwiga Alberta) w Konserwatorium Królewskim w Antwerpii (Belgia). We wszystkich tych uczelniach otrzymała dyplomy z najwyższymi wyróżnieniami – "La plus haute distinction".
Działalność artystyczna.
W latach 1996-1997 była członkinią Wiosennej Orkiestry Warszawskiej Jesieni, z którą brała udział w 39. i 40. Festiwalu Warszawska Jesień pod batutą Jacka Kaspszyka, Jerzego Maksymiuka oraz Victorii Zhadko.
Wraz z Gabrielem Collet tworzy Axoum Duo – stały duet marimbafonowy na świecie. Duet prezentuje wirtuozowskie wykonania kompozycji muzyki współczesnej, filmowej, transkrypcje utworów klasycznych, jak również utwory skomponowane przez Gabriela Collet. Tworzy muzykę do filmów, współpracuje z wieloma artystami różnych dziedzin sztuki. Recitale i nagrania Axoum Duo były kilkakrotnie emitowane przez radia europejskie tj. Musiq'3, Radio Bartok, Polskie Radio.
Wraz z Axoum Duo współpracuje z Marcinem Bronikowskim od 2010. Trio koncertuje w Polsce i za granicą.
Elwira Ślązak przez 17 lat wystąpiła na czterech kontynentach (w Europie, Azji, Australii oraz Afryce). Jest wykładowczynią na kursach mistrzowskich w Europie, Azji i Australii. Artystka jest pomysłodawczynią i współorganizatorką "International Marimba Masterclasses" – kursów mistrzowskich marimby dla uczniów i studentów w Domu Pracy Twórczej w Radziejowicach k. Warszawy.
Elwira Ślązak była jurorką konkursów międzynarodowych, np. w 2011 na IV Universal Marimba Competition (Belgia), w 2016 na XXV Drum Fest Marimba and Vibraphone Competition w Opolu.
Dokonała wielu prawykonań utworów jako solistka, z orkiestrą (m.in. w 2010 podczas 53. Festiwalu Warszawska Jesień wraz z Polską Orkiestrą Sinfonia Iuventus) oraz z Gabrielem Collet jako utworów dedykowanych dla Axoum Duo (kompozytorów takich jak Krzysztof Wołek, Jacek Sotomski, Ryszard Osada, Jan Bus, Silvia Berg).
W 2016 na VIII Festiwalu Letnim w Radziejowicach odbyła się Prapremiera Koncertu na dwie marimby i orkiestrę Gabriela Collet "Rozmowa z kamieniem" z towarzyszeniem Filharmonii Świętokrzyskiej, w wykonaniu Elwiry Ślązak i Gabriela Collet.
W 2017 Elwira Ślązak wystąpiła wraz z Axoum Duo podczas festiwalu "The ten days on the Island" w Hobart (Australia) prezentując międzynarodowy projekt interdyscyplinarny "Returning Lives", do którego Gabriel Collet napisał muzykę, a duet wykonał ją na żywo.
Doskonaliła swe umiejętności m.in. z John Beck, Frédéric Macarez, Nicolas Martynciow (Orchestre de Paris), Michel Cals (Opéra National de Paris), Babette Haag.
Wybrane nagrody i wyróżnienia.
Od początku kariery zdobyła wiele nagród i wyróżnień na krajowych i międzynarodowych konkursach, m.in.:

</doc>
<doc id="4064087" url="https://pl.wikipedia.org/wiki?curid=4064087" title="Kościół Wszystkich Świętych w Miszkowicach">
Kościół Wszystkich Świętych w Miszkowicach

Kościół Wszystkich Świętych w Miszkowicach – rzymskokatolicki kościół parafialny parafii Wszystkich Świętych znajdujący się w Miszkowicach w diecezji legnickiej.
Historia.
Wzmiankowany w 1363 r. Pierwotny wzniesiony został w końcu XVI w. Pozostała z niego wieża, do której w latach 1727–1729 dostawiono barokowy korpus. Jest to obiekt jednonawowy z półkoliście zakończonym, niewydzielonym prezbiterium z czworoboczną wieżą zakończoną ażurowym hełmem. We wnętrzu znajduje się gotycka rzeźba Madonny z Dzieciątkiem z II poł. XV. oraz barokowy ołtarz z I poł. XVIII w.
W zewnętrzną elewację wmurowana jest tablica z 1999 r. upamiętniająca wszystkich Chrześcijan "którzy mieszkają i kiedykolwiek mieszkali w Dolinie Złotego Potoku".
Zabytki.
Obraz Wszystkich Świętych, w ołtarzu głównym, artysta nieznany. Madonna z Dzieciątkiem, gotyk. Ambona. Stacje Drogi krzyżowej. Organy mechaniczne o 10 głosach.

</doc>
<doc id="4064089" url="https://pl.wikipedia.org/wiki?curid=4064089" title="SE Sokół Porto Alegre">
SE Sokół Porto Alegre

SE Sokół Porto Alegre (pełna nazwa Sociedade Esportiva Sokół Porto Alegre) – polonijny klub piłkarski z siedzibą w brazylijskim Porto Alegre. Klub został rozwiązany. 
Historia.
Klub został założony w 1913 roku. W latach 1938 i 1939 brał udział w mistrzostwach Porto Alegre.

</doc>
<doc id="4064091" url="https://pl.wikipedia.org/wiki?curid=4064091" title="Igor Lebiedienko">
Igor Lebiedienko

Igor Lebiedienko (ur. 1983) – rosyjski piłkarz grający jako pomocnik lub napastnik.
Kariera piłkarska.
Wychowanek Torpedo Moskwa. Potem występował w Lokomotiwie Moskwa, z którym zdobył Superpuchar Rosji, i Saturnie Ramienskoje. W 2009 przeszedł do . W 2011 grał dla Rubina Kazań, a od 2012 był przez pięć lat podstawowym zawodnikiem Tereka (później Achmat). W 2017 roku rozwiązał kontrakt i przeszedł do nowo powstałego klubu Ararat Moskwa. W lutym 2018 został zawodnikiem Fakieła Woroneż.

</doc>
<doc id="4064093" url="https://pl.wikipedia.org/wiki?curid=4064093" title="Birmindia godavariensis">
Birmindia godavariensis

Birmindia godavariensis – gatunek błonkówki z rodziny pilarzowatych i podrodziny Heterarthrinae.
Gatunek ten opisany został w 2015 roku przez Attilę Harisa na podstawie pojedynczej samicy odłowionej w 1997 roku.
Holotyp ma 5,6 mm długości ciała. Ubarwiony jest czarno z białymi: wargą górną, głaszczkami, trzonkami czułków, tylnym brzegiem przedplecza, tegulami, sternitami odwłoka z wyjątkiem ostatniego oraz prawie całymi odnóżami z wyjątkiem brązowych tylnych stóp i obrączek na tylnych goleniach. Tergity odwłoka od drugiego do piątego mają barwę czarniawobrązową. Głowa jest błyszcząca i gęsto pokryta dużymi, płytkimi punktami. Cechują ją wklęsłe czoło, duże oczy, bardzo krótkie skronie i silnie wyniesione listewki czołowe. Przedni brzeg nadustka jest szeroko wykrojony na głębokość około 0,3 jego długości. Śródplecze ma płaty prawie matowe wskutek delikatnego ziarenkowania. Przezroczyste skrzydła mają brązowawoczarne żyłki. Odwłok samicy zaopatrzony jest w długie i wąskie pokładełko.
Owad znany wyłącznie z lokalizacji typowej w okolicy nepalskiego Godawari, gdzie odłowiono go na wysokości 1700-2000 m n.p.m..

</doc>
<doc id="4064096" url="https://pl.wikipedia.org/wiki?curid=4064096" title="Officina Typographica">
Officina Typographica

Officina Typographica (z łac. „Warsztat Drukarski”) – historyczny gwiazdozbiór leżący w północnej części obecnej konstelacji Rufy. Gwiazdozbiór ten został stworzony przez Jérôme’a Lalande’a w roku 1798 i po raz pierwszy został przedstawiony w atlasie "Uranographia" Johanna Bodego z 1801 roku. Astronomowie chcieli upamiętnić w ten sposób wynalazek druku Johannesa Gutenberga. Ilustracja Bodego przedstawiała ramę z czcionkami, atrament i inne elementy warsztatu (chociaż nie samą prasę drukarską), które trudno byłoby dostrzec wśród słabych gwiazd tworzących tę konstelację; najprawdopodobniej autor wyszukał gwiazdy nie przyporządkowane do starszych gwiazdozbiorów i umieścił tam zaplanowaną figurę. Najjaśniejsza gwiazda tej konstelacji ma obecnie oznaczenie Flamsteeda 16 Puppis i wielkość zaledwie 4,4. Gwiazdozbiór pojawił się w kilku atlasach nieba, lecz w końcu XIX wieku wyszedł z użycia.

</doc>
<doc id="4064099" url="https://pl.wikipedia.org/wiki?curid=4064099" title="B’nai B’rith „Austria-Ezra” Bielsko">
B’nai B’rith „Austria-Ezra” Bielsko

B’nai B’rith „Austria-Ezra” Bielsko (hebr. B’nai B’rith: בני ברית; pol. "Synowie Przymierza"; hebr. Ezra: עזרה; pol. "pomoc") – pierwsza na terenie monarchii austro-węgierskiej loża B’nai B’rith założona w Bielsku w 1889. Przyjęła nazwę własną „Austria”.
Cele i charakter.
Bielska loża w statucie z okresu międzywojennego miała zapisane, że jej celem jest krzewienie wśród Żydów najczystszych zasad miłości bliźniego, najwyższych ideałów ludzkości i patriotyzm, wpajanie zasad etycznych, zamiłowania do piękna oraz do ofiarnej pracy dla dobra ogółu, popieranie i rozpowszechnianie nauki, literatury i sztuki, udzielanie pomocy radą i czynem wszystkim znajdującym się w potrzebie, łagodzenie nędzy ubogich, otaczanie opieką wdów, sierot i chorych, a także popieranie instytucji zmierzających do realizowania tych zasad w życiu. Sprawy polityczne były z zasady wykluczone z zakresu działania. Unikano także zajmowania się kwestiami religijnymi. W przemówieniu jubileuszowym z okazji 30-lecia istnienia bielskiej loży można przeczytać:
W dokumentach bielska loża B’nai B’rith używała nomenklaturę: „loża”, „zakon”, „bracia” oraz specyficzny rytuał spotkań i inicjacji nowych członków wzorowany na lożach wolnomularskich. Sama organizacja wielokrotnie odżegnywała się tego, by klasyfikować ich jako lożę wolnomularską, między innymi pisząc: "Nasze stowarzyszenie nie ma nic wspólnego ze stowarzyszeniami masońskimi". Próbę rekonstrukcji tekstów i dokładny przebieg rytuału inicjacyjnego nowych członków bielskiej loży opisał, na podstawie odnalezionych dokumentów, historyk Jacek Proszyk w czasopiśmie Studia Judaica.
Historia.
Przyczyną powstania bielskiej loży było wydalenie galicyjskich Żydów z prowincji Cesarstwa Niemieckiego, co spowodowało, że wielu członków niemieckich stowarzyszeń B’nai B’rith, szczególnie loży „Concordia” w Katowicach (założona w 1883), przeniosło się do Bielska w monarchii austro-węgierskiej. W dniu 1 września 1889 odbyła się, za zgodą Komitetu Wykonawczego B’nei B’rith w USA, inauguracja bielskiej loży. Oryginalna jej nazwa brzmiała: Israelitische Humanitäts-Verein „Austria” B’nai B’rith Bielitz österreichische Schlesien. 5 stycznia 1890 nastąpiło uroczyste przekazanie świadectwa powołania loży, które nadeszło pocztą z Nowego Jorku. Z biegiem czasu jej działalność loży-matki rozszerzała się i mogła zainicjować powołanie nowych lóż-córek: „Solidarność” w Krakowie (1892), „Union” w Pilźnie (1892), „Silesia” w Opawie i „Bohemia” w Pradze (1893). Gdy w 1894 w Pradze zgodnie z wzorem niemieckich i amerykańskich lóż spotkały się austriackie związki humanitarne B’nai B’rith, uroczyście powołano do życia "Verband der österreichische Humanitätsvereine B’nai B’rith 10. Distrikt" ("Związek Austriackich Humanitarnych Związków B’nei B’rith, 10. Dystrykt"). Podobnie szybko miała się urzeczywistnić myśl zjazdu w Bielsku, która wyszła z inicjatywy jej prezydenta, dra Jakuba Schanzera. Już w 1903 odbył się w Bielsku pierwszy zjazd braci lóż wschodnich, po nim nastąpiły kolejne w Opawie, Krakowie i Brnie. Po I wojnie, gdy Bielsko stało się miastem wchodzącym w skład II Rzeczypospolitej Polskiej, z punktu widzenia politycznego trudno było bielskiej loży zachować nazwę „Austria”. 21 grudnia 1925 loża podjęła decyzję o zmianie nazwy na „Ezra” (hebr. Ezra: עזרה; pol. "pomoc"). W okresie międzywojennym bielska „Ezra” należała do polskiego "Związku Żydowskich Stowarzyszeń Humanitarnych B’nei B’rith Dystrykt XIII", do którego należały oprócz bielskiej, następujące loże: „Michała Sachsa” Chorzów, „Concordia” Katowice, „Solidarność” Kraków, „Rafała Koscha” Leszno, „Leopolis” Lwów, „Montefiore” Łódź, „Amicitia” Poznań, „Humanitas” Przemyśl, „Achdut” Stanisławów i „Braterstwo” Warszawa. Loże działały na mocy Rozporządzenia Prezydenta Rzeczypospolitej z 27 października 1932 – Prawo o stowarzyszeniach. Spotkania odbywały się w poniedziałki o godz. 20:30 początkowo w siedzibie Gminy Wyznaniowej Żydowskiej przy ul. Mickiewicza 22 (Elisabethstrasse 22), a od 16 września 1935 w nowym lokalu loży przy ul. Dąbrowskiego 6/m7, na I piętrze. W czasach II Rzeczypospolitej bielska „Ezra” należała do grupy lóż niemieckojęzycznych wraz z Katowicami, Królewską Hutą (Chorzowem), Poznaniem i Lesznem, skupiających w 1928 roku 321 członków. Polskojęzyczne loże skupiały w tym czasie ok. 600 członków. 24 stycznia 1928 w bielskiej loży odbyło się zebranie reprezentantów zakonu dystryktu XIII. Organizatorem spotkania był dr Maurycy Reich. Bielską lożę reprezentowali: Eduard Feuerstein, Eugen Kellner, Berthold Simachowitz oraz rabin dr Markus Steiner. Dyskutowanymi punktami obrad były między innymi: sprawozdanie z działalności Wielkiej Loży, sprawa Instytutu Nauk Judaistycznych w Warszawie, problem zmiany rytuału, sprawozdania finansowe i budżetowe oraz wybory członków do komitetów.
Działalność.
Począwszy od 1905 organizowano publiczne odczyty wspólnie z zarządem Gminy Wyznaniowej Żydowskiej w Bielsku w sali ich nowo wybudowanego gmachu kancelarii. Współpraca z gminą wyznaniową umożliwiła loży wspieranie i współtworzenie prac przy działalności opieki społecznej. Członkowie B’nai B’rith wspomagali gminę w przeprowadzeniu reformy opieki społecznej i stworzyli centralny organ zarządzający, mający na celu rozsądne i celowe wspieranie biednych. Ten centralny organ, w którego rękach złożona była cała żydowska opieka społeczna, składał się z trzech delegowanych komisji wyznaniowych: Bractwo Chewra Kadischa, Jüdischen Frauenwohltätigkeitsvereines (Żydowski Kobiecy Związek Dobroczynny) i „Austria” B’nai B’rith połączonych w Armenunterstützungs-Kommission (Komisję Wspierania Biednych). Podobnie połączyła bielska loża również miejscowe żydowskie towarzystwa naukowe. Dzięki staraniom „Austrii” powstała komisja o nazwie Jüdischer Volksbildungsausschutz (Żydowska Komisja Kształcenia Ludowego), w której reprezentowane były stowarzyszenia naukowe, gmina wyznaniowa i żydowscy nauczyciele. Komisja była sponsorowana głównie z datków przekazywanych przez członków loży B’nai B’rith. Również tutejsze stowarzyszenie rzemieślnicze było wspierane przez lożę, która doprowadziła do jego rozwoju. Zwłaszcza dzięki staraniom przewodniczącego, radcy Josefa Langfeldera, napłynęły składki i darowizny, które przyczyniały się do rozwoju kształcenia w rzemiośle bielskich Żydów. Aby wspomóc organizację w rozpowszechnianiu swoich idei, małżeństwo Jakub i Theresa Schanzer z okazji 25 rocznicy zawarcia ślubu powołali ku temu 27 marca 1917 fundację dobroczynną swojego imienia. Celem fundacji było wydawanie drukiem i rozpowszechnianie prac mających za cel zbliżanie do siebie ludzi w duchu tolerancji i humanizmu. Do innych ważnym działań prowadzonych z inicjatywy bądź ze wsparciem loży należało założenie Jüdische Volksbank (Żydowskiego Banku Ludowego) czy powstanie 5-klasowej żydowskiej szkoły powszechnej i dwuletniego przedszkola w Bielsku. Jednak członkowie B’nai B’rith najaktywniej zaangażowali się w działalność i finansowanie dwóch stowarzyszeń: Freitischverein (Towarzystwo Darmowego Stołu w Bielsku) i Ferienheim (Dom Wakacyjny w Bielsku). Niemały wkład w prowadzoną działalność dobroczynną wśród ludności żydowskiej Bielska miała też inicjatywa powołania żydowskiego domu sierot w Jaworzu, zwanego potocznie Fundacją Simachowitzów. W czasie I wojny światowej w sposób szczególny swą dobroczynną działalność zaznaczyło bielskie B’nai B’rith, tworząc komitet, na czele którego stanęli: ówczesny prezydent i radny, prof. Eduard Feuerstein oraz radny dr Oskar Schanzer. Organizacja zaoferowała wszelką pomoc, jakiej w danym momencie mogli udzielić, aby zaspokoić potrzeby uchodźców ze wschodniej Galicji, a środki na ten cel zostały zebrane w znacznym stopniu przez jej członków. W okresie międzywojennym nadal instytucja ta jednoczyła wiele środowisk żydowskich, które na innych polach aktywności społecznej i politycznej konkurowały ze sobą. Bowiem idee loży stanowiły platformę współpracy dla Bertholda Simachowitza (asymilatora proniemieckiego), Zygmunta Arzta (syjonisty), Józefa Rabinowitza (ortodoksa) czy rabina dra Samuela Hirschfelda (lidera religijnych syjonistów z Mizrachi). W okresie międzywojennym, podobnie jak w czasach austriackich, działaniami prowadzonymi przez członków loży było urządzanie odczytów, zebrań, pogadanek, utrzymywanie biblioteki, pielęgnowanie życia towarzyskiego, udzielanie pomocy moralnej i materialnej swym członkom, akcje humanitarne i społeczne. Każde zebranie rozpoczynał prezydent uroczystym przemówieniem. Podobne przemówienie wygłaszał wiceprezydent przy zamknięciu zebrania. Porządek obrad zazwyczaj zawierał następujące punkty: usprawiedliwienie nieobecnych, odczytanie protokołu poprzedniego zebrania, odczytanie korespondencji, sprawozdanie o kandydatach, przyjęcie kandydatów, wprowadzenie kandydatów, zgłoszenie nowych kandydatów, sprawozdanie „grona urzędników”, sprawozdanie kasowe, sprawozdanie komitetów (komisji), omówienie spraw dotyczących celów i zadań stowarzyszenia oraz wolne wnioski. Obrady na zebraniach odbywały się z powagą i godnością przy ścisłym zachowaniu form parlamentarnych i uwzględnieniem braterskiego węzła łączącego członków.
Bielska organizacja B’nai B’rith corocznie organizowała około 20 otwartych odczytów i spotkań, na które zapraszani byli członkowie loży wraz z rodzinami. Podejmowane tematy dotyczyły historii, religii, kultury czy filozofii żydowskiej. Oto kilka wybranych tematów odczytów: „Święta żydowskie”, „Obraz charakteru Spinozy”, „Shylock i antysemici” czy „Życie i twórczość Majmonidesa” wygłaszane przez rabina dr Markusa Steinera, „Twórczość Maurycego Gottlieba” czy „Rembrandt i Żydzi” dra Otto Schneida, następnie „dzieje Żydów we Lwowie” prof. Majera Bałabana, „Znaczenie obrzezania” dra Izydora Aleksandrowicza, „80 rocznica urodzin Sigmunda Freuda” dra Gustawa Bauma, „Berek Joselewicz” czy „Poezja Chaima Nachmana Bialika” rabina dr Samuela Hirschfelda oraz „Filozofia Majmonidesa” Mojżesza Zippera lub „Opowieści o Baal Szem Towie”. Częstym tematem spotkań były sprawy syjonistyczne, pionierska działalność B’nei B’rith w Palestynie oraz wrażenia braci z podróży do Erec Israel. Uczestnicy spotkań słuchali też wykładów o rozwoju techniki i wynalazkach jak np. odkryciu Michaela Faradaya czy teorie o atomach. Czasami spotkali się, by słuchać literatury i poezji oraz żydowskich aktorów miejskiego teatru. Deklamowano wiersze J.W. Goethego oraz słuchano koncertów dzieci członków loży. Na te spotkania zapraszani byli goście, którzy promowali swoje książki. W 1933 odbyło się spotkanie z poetą i publicystą Samuelem Jakubem Imberem ze Złoczowa. Tego samego roku reporter, publicysta i literat Ksawery Pruszyński wygłosił odczyt pt. „Rzeczywistość palestyńska”, który nawiązywał do jego nowej książki "Palestyna po raz trzeci". Pruszyński w następnych latach także odwiedzał bielską lożę z odczytami. W maju 1937 Felix Weltsch, filozof i teolog, działacz syjonistyczny w Pradze i dyrektor Biblioteki Uniwersytetu Jerozolimskiego, promował swoją książkę pt. "Das Wagnis der Mitte". W sali loży organizowane były wystawy malarstwa, między innymi Maurycego Apfelbauma i Benziona Katza (1928), Emila Schinagela, lekarza medycyny, malarza i grafika (1936), Norberta Nadla z Krakowa oraz Menaszego i Efraima Seidenbeutelów z Warszawy (1937).
Czasami członkowie bielskiej społeczności żydowskiej zwracali się do loży o jednorazową pomoc. Na przykład syn dra Rudolfa Benescha, który wyjeżdżał do Londynu w 1936, prosił o list polecający do członków angielskiej loży. W 1936 i 1937 „Ezra” pomagała w wyjeździe do Palestyny bielskim chalucom, np. Ludwikowi Bialerowi (Arie Levani) czy Leonowi Manheimerowi. Dotacje członków loży zasilały konta żydowskich klubów sportowych Hakoah i Makkabi. W czasie kryzysu lat dwudziestych loża zorganizowała biuro pośrednictwa pracy dla żydowskiej młodzieży, poszukując wolnych miejsc pracy wśród przemysłowców i kupców bielskich. Systematyczną pomoc bielski B’nai B’rith przesyłał Towarzystwu Przyjaciół Uniwersytetu Hebrajskiego w Jerozolimie. Kwartalne sprawozdanie loży za 1935 zawierało dane finansowe. Wówczas saldo wnosiło 893,30 zł, przychód wyniósł 5050,43 zł, który składał się ze składek kwartalnych, funduszy dyspozycyjnych, funduszu wdów i sierot oraz innych przychodów. Rozchód wyniósł 5442,69 zł, na co składały się tzw. „wydatki rozmaite”, fundusz dyspozycyjny, fundusz wdów i sierot. Z kolei wydatki w 1936 roku przekazano na następujące cele: dla komisja ubogich w gminie żydowskiej – 2400 zł, instytut ociemniałych w Bojanowie – 200 zł, organizacji żydowskich studentów „Ognisko” – 480 zł, na pomoc społeczną dla chaluców „Ezra” – 200 zł, na Żydowski Fundusz Narodowy – 480 zł, dla dzieci żydowskich z Niemiec, które były na kolonii w Szczyrku – 1000 zł, na fundusz socjalny i kulturalny – 5000 zł, inne akcje pomocowe 1200 zł, na bibliotekę – 100,90 zł co dało kwotę 5172,70 zł.
Biblioteka.
W 1905 bielska B’nai B’rith postanowiła założyć żydowską bibliotekę, aby członkom gminy i podróżującej młodzieży mogła być przekazywana wiedza o żydowskiej kulturze, literaturze i historii. Pomysł ten, wspierany finansowo przez członków loży, został wkrótce urzeczywistniony. Już w listopadzie tego roku została otwarta, częściowo z książek pochodzących z prywatnej biblioteki po znanym uczonym Salomonie Joachimie Halberstamie. Bibliotekę prowadził zasłużony dla loży „brat bibliotekarz” Leo Bachrach. W 1927 liczyła ponad 2000 pozycji i była oficjalną biblioteką miejscowej gminy żydowskiej, jednak prowadzoną i utrzymywaną przez członków loży B’nai B’rith.
Sekcja kobieca.
Loża B’nai B’rith z założenia była organizacją zrzeszającą mężczyzn, chociaż miała także sekcję kobiecą. W Bielsku na jej czele stały Irma Midelburg i Berta Steiner. Kobiety zajmowały się głównie działalnością dobroczynną oraz przygotowywaniem uroczystych i otwartych spotkań loży. Często na drukowanych zaproszeniach na odczyty odbywające się w czasie poniedziałkowych posiedzeń był dopisek: "Na ten nadzwyczaj interesujący ogólnie przystępny odczyt zaprasza się serdecznie kochane Siostry i członków Rodzin kochanych Braci z prośbą o polecenie swoim znajomym tego odczytu".
Statystyka.
"Ezra" w okresie międzywojennym przedstawiała się następująco: w latach 1919–1927 związek liczył od 92 do 99 członków. W 1928 było 98, w tym 72 z Bielska, 16 z miast śląskich i 10 z Małopolski. Wśród członków było 2 rabinów, 1 kantor, 2 nauczycieli, 2 magistrów, 5 lekarzy, 7 profesorów, 7 adwokatów, 9 inżynierów, 10 dyrektorów fabryk i urzędników bankowych, 17 kupców, 5 prywatnych przedsiębiorców, 31 przemysłowców. W 1933 było 73 członków, w 1937 – 87 członków, a w ostatnim roku, 1938 – 91 członków. Miejscowości, z których pochodzili członkowie, to: Bielsko, Biała, Andrychów, Cieszyn, Czechowice, Dziedzice, Skoczów, Strumień, Oświęcim, Żywiec. Poza tym za granicami: Prostějov, Kladno i Praga w Czechach, Wiedeń w Austrii oraz Meksyk.
Prezydenci i marszałkowie.
Prezydenci
Marszałkowie: 
Delegalizacja loży.
Sejm Rzeczypospolitej Polskiej IV kadencji, na sesji 25 marca 1938 zapoznał się z projektem ustawy „o zwalczaniu masonerii”, czego konsekwencją był dekret Prezydenta RP z 22 listopada 1938 (Dz.U.R.P. nr 91, poz. 624), który rozwiązywał na terenie całego kraju loże masońskie, a ich majątek miał być przeznaczony na cele dobroczynności publicznej. Ponieważ loże B’nai B’rith uważały, że niesłusznie uważano je za organizacje masońskie, wystosowały specjalne oświadczenie:
Przeciwstawiały się licznym informacjom prasowym, w których B’nai B’rith posądzano o międzynarodową konspiracyjną i tajną działalność antypaństwową. W odpowiedzi na te doniesienia, loże stwierdzały, że organizacja B’nai B’rith jest w pełni legalną i działa w oparciu o obowiązujące przepisy i ustawy. Skład osobowy stowarzyszeń B’nai B’rith, jak i ich działalność nie stanowiły żadnej tajemnicy. Przedstawiciele bielskiej loży aktywnie brali udział w zebraniach i akcji informacyjnej, by nie dopuścić do delegalizacji związku. Między innymi oczekiwano na pomoc i interwencję ze strony międzynarodowej konferencji w Évian, którą zainicjował prezydent Roosevelt. W tym celu z misją wyruszył prezydent bielskiej loży „Ezra” dr Josef Traubner wraz z drem Fritzem Reichmannem. Pomimo licznych spotkań i korespondencji, także z władzami wojewódzkimi, politykami rządzącymi i Ministerstwem Spraw Wewnętrznych, nie udało się wykluczyć związku B’nai B’rith z ustawy likwidacyjnej. W grudniu 1938 minister spraw wewnętrznych wyznaczył likwidatora loży w osobie sędziego grodzkiego Władysława Jachimiaka. Ten sporządził w lokalu loży protokół, w którym wymienił wszystkie ruchomości. W pierwszym pokoju były stoliki do gry w karty i 6 portretów. W drugim duży obraz malarza Norberta Nadela, dwa drzeworyty Jakuba Glasnera, dwa portrety Jakuba Glasnera i dyplom Żydowskiego Funduszu Narodowego. Na ścianach czwartego pokoju znajdowała się boazeria fornirowana z orzechu kaukaskiego oraz menora z napisem w języku hebrajskim. W piątym pokoju na postumencie antyczny mosiężny kuty 9-ramienny świecznik chanukowy (o dużej wartości muzealnej). W kancelarii loży: szafa biblioteczna, a w szafie między innymi kilka dzieł bibliotecznych o znacznej wartości, kronika, odznaki członkowskie, archiwum, liczne fotografie oraz szesnaście drzeworytów Jakuba Glasnera. Poza tym na ścianach duży emblemat przedstawiający gwiazdę Dawida i ręce złożone w uścisku oraz tablice z nazwiskami zmarłych członków. Bielska loża B’nai B’rith „Austria – Ezra” działała przez 49 lat.

</doc>
<doc id="4064102" url="https://pl.wikipedia.org/wiki?curid=4064102" title="Machina Electrica">
Machina Electrica

Machina Electrica (z łac. „Maszyna Elektryczna”) – historyczny gwiazdozbiór leżący na południe od obecnej konstelacji Wieloryba, obejmujący części gwiazdozbiorów Rzeźbiarza i Pieca. Został stworzony w 1801 roku przez Johanna Bodego, który przypuszczalnie inspirował się gwiazdozbiorami wprowadzonymi przez Lacaille’a, upamiętniającymi wynalazki naukowe i techniczne. Ilustracja Bodego przedstawiała generator elektryczny w typie maszyn tworzonych przez Jessego Ramsdena w II połowie XVIII wieku, ze szklanym dyskiem i butelką lejdejską. Gwiazdozbiór pojawiał się w atlasach nieba w II połowie XIX wieku, ale potem wyszedł z użycia.

</doc>
<doc id="4064108" url="https://pl.wikipedia.org/wiki?curid=4064108" title="Konstytucja Brazylii (1937)">
Konstytucja Brazylii (1937)

Konstytucja Brazylii z 1937 roku – została uchwalona 10 listopada 1937.
Konstytucja nazywana jest też "polską", ponieważ została zainspirowana polskim modelem Konstytucji kwietniowej, była niezwykle autorytarna i dała rządowi niemal nieograniczone uprawnienia. Została opracowana przez prawnika Francisco Camposa, nowego ministra sprawiedliwości i uzyskała aprobatę prezydenta Getúlio Vargasa i ministra wojny, gen. Eurico Gaspar Dutra.

</doc>
<doc id="4064109" url="https://pl.wikipedia.org/wiki?curid=4064109" title="Monostegidea nepalensis">
Monostegidea nepalensis

Monostegidea nepalensis – gatunek błonkówki z rodziny pilarzowatych i podrodziny Allantinae.
Gatunek ten opisany został w 2000 roku przez Attilę Harisa na podstawie 4 okazów odłowionych w 1983 roku. Początkowo nadaną nazwę "Monostegidia nepalensis", skorygowano na "Monostegidea nepalensis" w 2010 roku.
Błonkówka ta ma czarną głowę z białym owłosieniem oraz błyszczącymi, gęsto punktowanymi ciemieniem i skroniami. Przedni brzeg nadustka jest u niej szeroko wykrojony na głębokość około ¼ jego długości. Przednie przyoczko jest ma długość policzków. Czułki są czarne i mniej więcej tak długie jak ciało. Tułów jest pomarańczowo-czarny z brązową kropką na tarczce i brązowymi cenchri. Odnóża są pomarańczowe z brązowymi: stopami, tylnymi goleniami i większą częścią środkowych goleni. Skrzydła są ciemno przydymione, a pierwsza ich para ma cztery komórki kubitalne. Odwłok ma barwę połyskująco pomarańczową.
Owad znany wyłącznie z lokalizacji typowej w okolicy nepalskiego Katmandu, gdzie poławiano go na wysokości 1350 m n.p.m..

</doc>
<doc id="4064110" url="https://pl.wikipedia.org/wiki?curid=4064110" title="Karina Szybała">
Karina Szybała

Karina Szybała, po mężu Michałek (ur. 25 czerwca 1993 w Bydgoszczy) – polska koszykarka występująca na pozycjach rzucającej lub niskiej skrzydłowej, obecnie zawodniczka Polskich Przetworów Basketu–25 Bydgoszcz.
26 lipca 2017 dołączyła do Ślęzy Wrocław. 7 czerwca 2019 została zawodniczką Artego Bydgoszcz.

</doc>
<doc id="4064112" url="https://pl.wikipedia.org/wiki?curid=4064112" title="Soft power">
Soft power

Soft power, także miękka siła – zdolność narodu czy kraju do pozyskiwania sojuszników i zdobywania wpływów dzięki atrakcyjności własnej kultury, polityki czy ideałów politycznych. Twórca pojęcia, Joseph Nye, określa soft power jako "subtelne sprawianie, by inni chcieli tego samego wskutek niewymuszonego wyboru".
Podstawą tego pojęcia jest – zaobserwowane przez jego twórcę – zjawisko, w którym państwa mogą osiągać swoje cele w polityce międzynarodowej poprzez sam fakt, że inne państwa szanują ich wartości, dokonania czy kulturę i mają aspirację, by np. osiągnąć podobny poziom rozwoju, dobrobytu czy otwartości obywateli.
Soft power polega na wykorzystaniu atrakcyjności i siły przyciągania dzielonych wspólnych wartości jako narzędzia perswazji. Soft power charakteryzuje się budowaniem percepcji słuszności pewnych idei oraz budowaniem chęci innych aktorów do wkładu w ich urzeczywistnienie.

</doc>
<doc id="4064113" url="https://pl.wikipedia.org/wiki?curid=4064113" title="Czesław Zdanowicz (fotograf)">
Czesław Zdanowicz (fotograf)

Czesław Zdanowicz (ur. w Białymstoku) – polski artysta fotograf, uhonorowany tytułem Artiste FIAP (AFIAP). Członek rzeczywisty i Artysta Fotoklubu Rzeczypospolitej Polskiej (AFRP). Prezes Białostockiego Towarzystwa Fotograficznego.
Życiorys.
Czesław Zdanowicz od 1979 roku jest członkiem Białostockiego Towarzystwa Fotograficznego. Jest autorem i współautorem kilkudziesięciu wystaw fotograficznych; indywidualnych i zbiorowych; krajowych i międzynarodowych. Brał aktywny udział w Międzynarodowych Salonach Fotograficznych, organizowanych (m.in.) pod patronatem FIAP, zdobywając wiele akceptacji i wyróżnień. Jego fotografie były prezentowane w wielu krajach Europy i świata (Chiny, Chorwacja, Czarnogóra, Egipt, Grecja, Indie, Iran, Kanada, Macedonia, Rosja, Rumunia, Serbia, Słowenia, Turcja, Ukraina, Węgry, Wielka Brytania).
Szczególne miejsce w twórczości fotograficznej Czesława Zdanowicza zajmuje fotografia pejzażowa okolic Białegostoku, fotografia uliczna, (m.in.) w podczerwieni i technice wielokrotnej ekspozycji.
Czesław Zdanowicz w 2012 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 328). W 2015 roku został uhonorowany tytułem Artiste FIAP (AFIAP), nadanym przez Międzynarodową Federację Sztuki Fotograficznej FIAP.
Prace Czesława Zdanowicza zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, w 2017 roku. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości.
Wystawy indywidualne.
Źródło.

</doc>
<doc id="4064117" url="https://pl.wikipedia.org/wiki?curid=4064117" title="Erysiphe convolvuli">
Erysiphe convolvuli

Erysiphe convolvuli DC. – gatunek grzybów należący do rodziny mączniakowatych ("Erysiphaceae"). Pasożyt bezwzględny rozwijający się na roślinach należących do rodzajów powój ("Convolvulus") i kielisznik ("Calystegia"). Wywołuje u nich chorobę o nazwie mączniak prawdziwy.
Systematyka i nazewnictwo.
Pozycja w klasyfikacji według Index Fungorum: "Erysiphe, Erysiphaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Synonimy:
Lektotyp: na powoju polnym "Erysiphe convolvuli fl. fr. 736", herb. de Candolle (G).
Morfologia.
Grzyb mikroskopijny. Biała lub białoszara grzybnia rozwija się na obu powierzchniach liści, ale głównie na górnej jego powierzchni. Do wnętrza tkanek zapuszcza tylko ssawki. Wygląda jak mączysty nalot i jest w zależności od stopnia rozwoju gęsta, zwarta, lub rozproszona, rzadka. Konidiofory wyprostowane, cylindryczne. Ich część bazalna ma wymiary 25–36 (–42) × 7–10 μm, powyżej niej znajdują się jeszcze 2 komórki o tej samej, lub mniejszej długości. Konidia powstają pojedynczo, są cylindryczne lub elipsoidalno-cylindryczne. Mają wymiary (25–) 40–55 (65) × 14–22 μm. Strzępki rostkowe umiarkowanie długie, proste, wyrastające z wierzchołka konidiów, Appressorium mniej lub więcej płatowate.
Owocniki typu chasmotecjum powstają na górnej powierzchni liści w skupiskach, lub w rozproszeniu. Początkowo mają żółtawą barwę, w miarę dojrzewania stają się coraz ciemniejsze; żółtawo-czerwone, brązowe, w końcu prawie czarne. Są kuliste, o średnicy 90–155 μm, zbudowane z nieregularnie wielobocznych lub zaokrąglonych komórek o średnicy 0–25 μm. Liczne przyczepki wyrastają w dolnej części klejstotecjów. Są robakowate, podobne do strzępek, cienkościenne, septowane, bezbarwne lub słabo wybarwione w dolnej części, o gładkiej lub nieco chropowatej powierzchni. Mają długość równą 0,5–5 średnic chasmotecjum, szerokość 4–10 μm, są pojedyncze, lub 1–2 razy niemal dichotnomicznie rozgałęzione. W chasmotecjum 3–10 worków o wymiarach 45–75 × 30–45 μm. W workach powstaje po (2–)3–4(–6) elipsoidalno-jajowatych askospor o rozmiarach 18–28 × 11–18 μm.
Występowanie.
Występuje w całej Europie, w Azji Środkowej, Syberii, Chinach, Indiach, Pakistanie, Afryce Północnej, na Balearach, Wyspach Kanaryjskich, Cyprze, zawleczony został do Ameryki Południowej. W Polsce do 2003 r. opisany w około 20 publikacjach mykologicznych.
Znane jest jego występowanie na kilkunastu gatunkach powojnika: "Convolvulus althaeoides, Convolvulus ammonii, Convolvulus arvensis, Convolvulus ascabadensis, Convolvulus galaticus, Convolvulus hirsutus, Convolvulus linealus, Convolvulus pseudocantabricus, Convolvulus sagittaefolius, Convolvulus siculus, Convolvulus subhirsutus, Convolvulus tricolor" i trzech gatunkach kielisznika: "Calystegia hedearacea", "Calystegia soldanella" i "Calystegia sepium".

</doc>
<doc id="4064119" url="https://pl.wikipedia.org/wiki?curid=4064119" title="Jadwiga Pstrusińska">
Jadwiga Pstrusińska

Jadwiga Pstrusińska (ur. 1 marca 1947 w Krakowie) – polska orientalistka, przede wszystkim w zakresie afganologii, członkini Komitetu Nauk Orientalistycznych PAN (od 1996), pracowniczka naukowa Zakładu Iranistyki Instytutu Orientalistyki Uniwersytetu Jagiellońskiego (1970–2011) oraz Zakładu Iranistyki Wydziału Orientalistycznego UW (2007–2017). Podróżniczka, tłumaczka poezji afgańskiej.
Życiorys.
Córka Antoniny Zofii Wiśniowskiej i Henryka Pstrusińskiego, Sprawiedliwego Wśród Narodów Świata, pseudonim AK „Pik”.
Od 1970 roku pracowniczka Zakładu Iranistyki Instytutu Filologii Orientalnej UJ. W latach 1973–1976 prowadziła badania w Afganistanie i studiowała na Wydziale Humanistycznym Uniwersytetu Kabulskiego. Habilitowała się w 1992 na UJ na podstawie pracy w dyscyplinie językoznawstwa "Afghanistan 1989 in sociolinguistic perspective". Wypromowała doktorat Piotra Kłodkowskiego oraz Karoliny Rakowieckiej.
W latach 1986–1989 przebywała na Uniwersytecie Oksfordzkim jako Research Assistant oraz Tutor (Department of Ethnology we współpracy z Refugee Studies Programme, Oxford Department of International Development).
W latach 1992–1993 wicedyrektorka Instytutu Filologii Orientalnej UJ. W latach 1994–1999 kierowniczka Zakładu Iranistyki IFO UJ. W latach 1993–1997 kierowniczka Pracowni Źródeł Orientalnych i Numizmatyki IFO UJ.
Założycielka i wieloletnia (2000–2010) kierowniczka autorskiej Pracowni Interdyscyplinarnych Badań Eurazjatyckich Uniwersytetu Jagiellońskiego. Twórczyni projektu Archiwum Afganologicznego liczącego kilka tysięcy skatalogowanych pozycji – książek, broszur, nadbitek artykułów, czasopism, map, wycinków prasowych.
W latach 2005–2007 wiceprezydent European Society for Central Asian Studies, członkini Advisory Board (rady konsultacyjnej), Polskiego Towarzystwa Orientalistycznego (1970–1992).
W 2006 otrzymała nominację profesorską. Od 2007 pracownik Zakładu Iranistyki Wydziału Orientalistyki Uniwersytetu Warszawskiego, początkowo na stanowisku profesor zwyczajnej. W latach 2002–2016 niezależny ekspert w zakresie języków i kultur Afganistanu przy szwajcarskim Ministerstwie Sprawiedliwości i Policji. W 2017 weszła w skład Rady Muzeum Azji i Pacyfiku w Warszawie. Od roku 2021 jest też członkinią Stowarzyszenia Pisarzy Polskich. 

</doc>
<doc id="4064120" url="https://pl.wikipedia.org/wiki?curid=4064120" title="Ferna nauligensis">
Ferna nauligensis

Ferna nauligensis – gatunek błonkówki z rodziny pilarzowatych i podrodziny Allantinae.
Gatunek ten opisany został w 2000 roku przez Attilę Harisa na podstawie pojedynczej samicy odłowionej w 1983 roku.
Błonkówka ta ma ciało o długości 5,7 mm. Głowa jej jest czarna z białymi głaszczkami, żuwaczkami, nadustkiem, policzkami, obwódkami oczu i plamką między czułkami. Porasta ją rzadkie, białe owłosienie. Długość pola malarnego jest dwukrotnie większa od średnicy przedniego przyoczka. Tułów jest biało-czarny i biało, umiarkowanie gęsto owłosiony. Odnóża są białe z brązowawobiałym wierzchem stóp. Przezroczyste skrzydła mają brązowe użyłkowanie i brązowo-żółtawobrązową pterostygmę. Odwłok cechują białe sternity i dziewiąty tergit oraz brązowe tergity pozostałe. Samica ma białe pokładełko z brązowym wierzchołkiem.
Owad znany wyłącznie z lokalizacji typowej w okolicy nepalskiego Nauling Lekh.

</doc>
<doc id="4064123" url="https://pl.wikipedia.org/wiki?curid=4064123" title="William O’Brien">
William O’Brien



</doc>
<doc id="4064124" url="https://pl.wikipedia.org/wiki?curid=4064124" title="William O'Brien">
William O'Brien



</doc>
<doc id="4064125" url="https://pl.wikipedia.org/wiki?curid=4064125" title="Antoni Józef Szabrański">
Antoni Józef Szabrański

Antoni Józef Szabrański (ur. 9 czerwca 1801 r. w Łowiczu zm. 11 maja 1882 r. w Warszawie) – polski pisarz i tłumacz, prawnik z wykształcenia.
Życiorys.
Dom, w którym się urodził znajdował się na łowickim rynku i należał do jego ojca Józefa Szabrańskiego. Nauki początkowe i średnie pobierał w szkole w Kaliszu. W latach 1822–1825 studiował na wydziale prawa Uniwersytetu Warszawskiego. Należał do akademickiego towarzystwa patriotycznego i w obawie przed aresztowaniem przez policję carską musiał wyjechać do Wrocławia. W 1826 roku we Wrocławiu wybrał nowy kierunek studiów – historię literatury niemieckiej. W Warszawie osiadł na stałe w 1832 roku. Pracował w sądownictwie i jako literat. Dosłużył się stopnia sędziego apelacyjnego. Po reorganizacji sądownictwa w Królestwie Polskim opuścił służbę rządową. W latach 1836–1838 wydawał Panoramę Literatury Krajowej I Zagranicznej, której ukazało się sześć zeszytów, później przez dwa lata był kierownikiem „Dziennika Powszechnego”. Współzałożyciel miesięcznika literackiego-naukowego Biblioteka Warszawska i między 1841–1843 r. jego pierwszy redaktor naczelny. Około roku 1873 przerwał na kilka lat pracę literacką i wrócił do zawodu sędziego. Będąc na emeryturze kontynuował twórczość pisarską. Został pochowany w 1882 roku na Cmentarzu Powązkowskim (kwatera I-2-12).

</doc>
<doc id="4064132" url="https://pl.wikipedia.org/wiki?curid=4064132" title="II liga polska w hokeju na lodzie (1958/1959)">
II liga polska w hokeju na lodzie (1958/1959)

II liga polska w hokeju na lodzie w sezonie 1958/1959 została rozegrana na przełomie 1958 oraz 1959 roku. Była to czwarta edycja drugiego poziomu ligowego hokeja na lodzie w Polsce.
Eliminacje.
W lutym 1958 na lodowisku Torkat w Katowicach odbył się turniej eliminacyjny o miejsce w II lidze 1958/1959, w którym uczestniczyły zespoły: Resovia (przedstawiciel okręgu rzeszowskiego), AZS Zakopane (okręg krakowski), Proch Pionki (okręg kielecki), Górnik 09 Mysłowice (wicemistrz okręgu katowickiego).

</doc>
<doc id="4064133" url="https://pl.wikipedia.org/wiki?curid=4064133" title="Giulietta od duchów">
Giulietta od duchów



</doc>
<doc id="4064135" url="https://pl.wikipedia.org/wiki?curid=4064135" title="Monrose (aktor)">
Monrose (aktor)

Claude-Louis-Séraphin Barizain zwany Monrose (ur. 6 grudnia 1783, zm. 20 kwietnia 1843) – aktor francuski.
Po okresie gry w rozmaitych teatrach prowincjonalnych i ośmiu latach spędzonych we Włoszech, debiutował na scenie Komedii Francuskiej 26 sierpnia 1814 roku. Przyjęty w poczet członków 1 kwietnia 1817 roku, zrezygnował 7 stycznia 1843. Jego emploi były role służących. Henri Lyonnet napisał o nimː "Naturalność, energia, wrażliwość, te były zalety Monrose'a, któremu można było tylko czasem zarzucić tendencję do szarżowania".

</doc>
<doc id="4064136" url="https://pl.wikipedia.org/wiki?curid=4064136" title="Jaskinia Okopy górna">
Jaskinia Okopy górna



</doc>
<doc id="4064137" url="https://pl.wikipedia.org/wiki?curid=4064137" title="Penny Lane">
Penny Lane



</doc>
<doc id="4064140" url="https://pl.wikipedia.org/wiki?curid=4064140" title="Roman Murtazajew">
Roman Murtazajew

Roman Walerjewicz Murtazajew (ros. Роман Валерьевич Муртазаев; ur. 10 września 1993) – kazachski piłkarz grający na pozycji pomocnika.
Kariera piłkarska.
Kariera klubowa.
Murtazajew jest wychowankiem klubu Szachtior Karaganda, w którym występował w latach 2012–2015. W 2016 roku grał w Irtyszu Pawłodar, a obecnie gra w FK Astanie.
Kariera reprezentacyjna.
W reprezentacji Kazachstanu zadebiutował 7 czerwca 2016 roku w meczu towarzyskim przeciwko Chinom. Dotychczas rozegrał 21 spotkań zdobywając 3 bramki.
Przypisy.
 

</doc>
<doc id="4064141" url="https://pl.wikipedia.org/wiki?curid=4064141" title="Kamila Podgórna">
Kamila Podgórna

 
Kamila Magdalena Podgórna (ur. 19 września 1996 w Słupsku) – polska koszykarka, występująca na pozycji rzucającej, reprezentantka kraju w koszykówce 5x5 i 3x3, obecnie zawodniczka VBW Arki Gdynia.
5 czerwca 2019 podpisała nową umowę z zespołem Arki Gdynia.

</doc>
<doc id="4064142" url="https://pl.wikipedia.org/wiki?curid=4064142" title="Hemibeleses nigromontanus">
Hemibeleses nigromontanus

Hemibeleses nigromontanus – gatunek błonkówki z rodziny pilarzowatych i podrodziny Allantinae.
Gatunek ten opisany został w 2000 roku przez Attilę Harisa na podstawie dwóch samców odłowionych w 1954 roku.
Błonkówka ta ma ciało o długości 5,1 mm. Głowa jej jest czarna z białym, krótkim i gęstym owłosieniem oraz skórzastą, delikatną rzeźbą ciemienia i skroni. Przedni brzeg nadustka jest zaokrąglenie wykrojony na głębokość około ¼ jego długości. Pole malarne jest bardzo wąskie. Tułów jest brązowawoczarny z białymi cenchri. Odnóża mają barwę żółtą z brązowymi tylnymi stopami i w większości biodrami. Przezroczyste skrzydła mają brązowe użyłkowanie. Te przedniej pary ma 4,8 mm długości. Ciemnobrązowy odwłok cechuje podobna rzeźba jak ciemię.
Owad znany wyłącznie z lokalizacji typowej w nepalskiej Ghanpokharze.

</doc>
<doc id="4064144" url="https://pl.wikipedia.org/wiki?curid=4064144" title="Wrzesień 2017">
Wrzesień 2017



</doc>
<doc id="4064146" url="https://pl.wikipedia.org/wiki?curid=4064146" title="Mons Maenalus">
Mons Maenalus

Mons Maenalus (z łac. „Góra Maenalus”) – historyczny gwiazdozbiór leżący w południowej części obecnej konstelacji Wolarza. Przedstawiał górę w Arkadii, nazwaną imieniem herosa Majnalosa, na której stała postać Wolarza. Został stworzony w 1687 roku przez Jana Heweliusza. Richard Hinckley Allen wskazał na podobieństwo tego przedstawienia do starożytnego hinduskiego wyobrażenia boga słońca, reprezentowanego przez gwiazdozbiór Herkulesa (a nie sąsiedniego Wolarza), który mozolnie wspina się na górę, aby zdobyć Wegę, ale nie ma dowodu, że było to inspiracją dla Heweliusza. Mons Maenalus był najczęściej traktowany jako asteryzm w gwiazdozbiorze Wolarza, a nie samodzielna konstelacja.

</doc>
<doc id="4064147" url="https://pl.wikipedia.org/wiki?curid=4064147" title="Unia Samarytańska Kościołów Starokatolickich">
Unia Samarytańska Kościołów Starokatolickich

Unia Samarytańska Kościołów Starokatolickich – nieistniejący już związek samodzielnych krajowych Kościołów starokatolickich, uznających te same podstawy wiary, te same porządki ustrojowe i liturgiczne, tworzących tym samym wspólnotę Kościołów starokatolickich. Fundatorem i założycielem tej unii był abp Bogdan Piotr Filipowicz.
Historia.
Unia Samarytańska Kościołów Starokatolickich powstała 8 grudnia 1977 roku na mocy porozumienia podpisane przez zwierzchników czterech wspólnot starokatolickich: abpa Bogdana Piotra Filipowicza z Kościoła Staro-katolickiego w PRL, abpa Roberta Zaborowskiego z Kościoła Starokatolickiego Mariawitów w Ameryce Północnej, biskupa  J.M. Nevilloy'a z Tradycyjnego Kościoła Starokatolickiego w Kanadzie i oraz ks. Klaudiusza Perendyka z Misji Starokatolickiej w Niemczech. Unia miała na celu współdziałanie Kościołów na polu ekumenicznym i dobroczynnym. 
Ze względu na zawirowania polityczne mające miejsce w latach głębokiego komunizmu w Europie Unia nie przetrwała próby czasu i w 1989 nastąpiło jej rozwiązanie.

</doc>
<doc id="4064153" url="https://pl.wikipedia.org/wiki?curid=4064153" title="FK Modriča Maxima w europejskich pucharach">
FK Modriča Maxima w europejskich pucharach



</doc>
<doc id="4064155" url="https://pl.wikipedia.org/wiki?curid=4064155" title="Brotnjo Čitluk">
Brotnjo Čitluk



</doc>
<doc id="4064158" url="https://pl.wikipedia.org/wiki?curid=4064158" title="Uniwersytet Medyczny we Lwowie">
Uniwersytet Medyczny we Lwowie



</doc>
<doc id="4064160" url="https://pl.wikipedia.org/wiki?curid=4064160" title="Yellow Submarine (film 1968)">
Yellow Submarine (film 1968)



</doc>
<doc id="4064163" url="https://pl.wikipedia.org/wiki?curid=4064163" title="Lekkoatletyka na Letniej Uniwersjadzie 2017">
Lekkoatletyka na Letniej Uniwersjadzie 2017

Lekkoatletyka na Letniej Uniwersjadzie 2017 – zawody lekkoatletyczne, które odbyły się w dniach od 23 do 28 sierpnia 2017. Areną zmagań zawodników i zawodniczek był Stadion Miejski w Tajpej.

</doc>
<doc id="4064168" url="https://pl.wikipedia.org/wiki?curid=4064168" title="Dekanat Skidelski">
Dekanat Skidelski



</doc>
<doc id="4064169" url="https://pl.wikipedia.org/wiki?curid=4064169" title="Zachajek">
Zachajek

Zachajek – część wsi Rokitno w Polsce położona w województwie lubelskim, w powiecie tomaszowskim, w gminie Ulhówek.
W latach 1975–1998 Zachajek administracyjnie należał do województwa zamojskiego.

</doc>
<doc id="4064170" url="https://pl.wikipedia.org/wiki?curid=4064170" title="Muchtar Muchtarow">
Muchtar Muchtarow

Muchtar Badirchanowicz Muchtarow (ros. Мухтар Бадирханович Мухтаров; ur. 6 stycznia 1986 w Lenkoranie) – kazachski piłkarz pochodzenia tureckiego grający na pozycji obrońcy.
Kariera piłkarska.
Kariera klubowa.
Muchtarow zaczynał karierę w klubie Ordabasy Szymkent. W 2012 roku grał w FK Astanie. Od 2013 roku ponownie gra w Ordabasy Szymkent.
Kariera reprezentacyjna.
W reprezentacji Kazachstanu zadebiutował 24 grudnia 2006 roku w meczu Pucharu Króla Tajlandii przeciwko Singapurowi. Rozegrał 15 spotkań.

</doc>
<doc id="4064171" url="https://pl.wikipedia.org/wiki?curid=4064171" title="Mademoiselle Dupont">
Mademoiselle Dupont

Charlotte-Louise-Valentine Rougeault de La Fosse zwana Mademoiselle Dupont (ur. 1791, zm. 1864) – aktorka francuska.
Charlotte-Louise-Valentine Rougeault de La Fosse urodziła się 31 maja 1791 roku w Valenciennes. W 1810 roku rozpoczęła występy w Komedii Francuskiej. Przyjęła pseudonim sceniczny Mademoiselle Dupont. W 1815 roku została mianowana 228 członkiem Komedii Francuskiej. Przeszła na emeryturę w 1840 roku. Zmarła 25 października 1864 w Paryżu.

</doc>
<doc id="4064173" url="https://pl.wikipedia.org/wiki?curid=4064173" title="Bitwa pod Cold Harbor">
Bitwa pod Cold Harbor

Bitwa pod Cold Harbor została stoczona w dniach 31 maja - 12 czerwca 1864 podczas wojny secesyjnej w hrabstwie Hanover w Wirginii. Naprzeciw siebie stanęły: unijna Armia Potomaku dowodzona przez Ulyssesa Granta wraz z XVI Korpusem dowodzonym przez George'a Meade'a i konfederacka Armia Północnej Wirginii dowodzona przez Roberta E. Lee. Zakończyła się zwycięstwem Konfederacji. Po stronie Unii wzięło w niej udział 108 tys. ludzi, po stronie Konfederacji 62 tys. Była to jedna największych i najkrwawszych bitew wojny secesyjnej, a także ostatnie zwycięstwo generała Lee i ostatnia duża wygrana Konfederacji.
Po stoczeniu w maju 1864 nierozstrzygniętych bitew w dziczy i pod Spotsylvanią (które przyniosły znaczne straty i podkopały wolę walki konfederatów) generał Grant kontynuował marsz wraz ze swoją armią na stolicę stanu Wirginia, Richmond i postanowił wydać walną bitwę armii generała Lee, która okopała się przy Cold Harbor, ok. 16 km. na północny wschód od Richmond. Grant był przekonany, że po wcześniejszych bitwach armia Konfederacji była "naprawdę sprana", jednak ofiary po stronie Unii też były znaczne. Grant postanowił zadać ostateczny cios konfederatom i zająć Richmond. 31 maja zaczęły się drobne potyczki, jednak główny atak (i, jak się okazało, decydujące starcie) nastąpił 3 czerwca, gdy Grant poprowadził frontalny atak na pozycje obronne konfederatów, sądząc, że siły przeciwnika są nadszarpnięte, jednak Lee wykorzystał opóźnienie Granta w ataku i zdążył wezwać posiłki i umocnić fortyfikacje. Skutkiem niespodziewanie dobrego przygotowania konfederatów była masakra wojsk Unii: w ciągu godziny ponad 7 tysięcy żołnierzy Unii zostało zabitych lub rannych, zanim Lee powstrzymał atak. Przez następnych 9 dni dwie armie stały naprzeciw siebie w dwóch okopach, tocząc jedynie drobne potyczki, później Grant wycofał swoje siły. Armia Unii straciła pod Cold Harbor 1844 zabitych, 9077 rannych i 1816 jeńców lub zaginionych, a Armia Konfederacji tylko 83 zabitych, 3380 rannych i 1132 jeńców. Po bitwie Grant stwierdził, że żałuje tego ataku bardziej niż któregokolwiek, który w życiu rozkazał.

</doc>
<doc id="4064175" url="https://pl.wikipedia.org/wiki?curid=4064175" title="Rodzić po ludzku">
Rodzić po ludzku



</doc>
<doc id="4064181" url="https://pl.wikipedia.org/wiki?curid=4064181" title="Cień (film)">
Cień (film)



</doc>
<doc id="4064182" url="https://pl.wikipedia.org/wiki?curid=4064182" title="Neostromboceros albopunctatus">
Neostromboceros albopunctatus

Neostromboceros albopunctatus – gatunek błonkówki z rodziny pilarzowatych i podrodziny Selandriinae.
Gatunek ten opisany został w 2000 roku przez Attilę Harisa na podstawie 6 okazów odłowionych w 1983 roku.
Błonkówka ta ma ciało o długości od 6,5 do 7,1 mm. Głowa jej jest czarna z białymi nadustkiem i wargą górną, gęsto i grubo punktowana. Przedni brzeg nadustka jest u szeroko wykrojony na głębokość około ¼ jego długości. Policzki są tak wąskie, że przybierają kształt linii. Tułów jest czarny z biało zaznaczonymi krawędziami niektórych sklerytów oraz białymi cenchri i prepektusem. Zarówno głowę i jak tułów porasta gęste, białe owłosienie. Odnóża są biało-czarne z białawobrązową plamką na nasadowych członach stóp. Skrzydła są przydymione. Te przedniej pary mają od 5,9 do 6,6 mm długości. Odwłok u samców jest całkowicie czarny, natomiast u samic tylne krawędzie wszystkich tergitów oraz linie środkowe tergitów od siódmego do dziewiątego są białe. Ponadto samice mają krótkie, porośnięte czarnymi włoskami pokładełko.
Owad znany wyłącznie z lokalizacji typowej w nepalskim Katmandu.

</doc>
<doc id="4064183" url="https://pl.wikipedia.org/wiki?curid=4064183" title="Boris Orłow">
Boris Orłow

Borys Nikołajewicz Orłow, ros. Борис Николаевич Орлов (ur. 2 września 1935 w Niżnym Nowogrodzie, zm. 2012) – radziecki i rosyjski biolog, doktor nauk biologicznych, profesor zwyczajny, Zasłużony Pracownik Naukowy Federacji Rosyjskiej (1995) oraz Laureat nagrody rządu Federacji Rosyjskiej (2001). Honorowy Pracownik Szkolnictwa Wyższego Federacji Rosyjskiej (1996) oraz członek rzeczywisty Europejskiej Akademii Nauk Przyrodniczych w Hanowerze w Niemczech. 
W 1960 roku ukończył z wyróżnieniem studia biologiczne na Wydziale Biologii Uniwersytetu w Niżnym Nowogrodzie. Pracę doktorską obronił w 1972.
W latach 1968–1971 Dziekan Wydziału Biologii swej alma mater oraz w latach 1974–1989 Kierownik Katedry Fizjologii i Biochemii. W latach 1988–2012 Kierownik Katedry Fizjologii i Biochemii Akademii Rolnicza w Niżnym Nowogrodzie.
Jest autorem około 400 prac naukowych.

</doc>
<doc id="4064186" url="https://pl.wikipedia.org/wiki?curid=4064186" title="Barbara Kicińska">
Barbara Kicińska



</doc>
<doc id="4064187" url="https://pl.wikipedia.org/wiki?curid=4064187" title="Mall of the Emirates">
Mall of the Emirates



</doc>
<doc id="4064188" url="https://pl.wikipedia.org/wiki?curid=4064188" title="Tomasz Jan Karczewski">
Tomasz Jan Karczewski

Tomasz Jan Karczewski herbu Jasieńczyk (ur. ok. 1630, zm. w 1691 roku w Krotoszynie) – kasztelan halicki w latach 1690–1691, chorąży lwowski w latach 1682–1690, chorąży sanocki w latach 1679–1682, podstarości sanocki w 1677 roku, podwojewodzi lwowski w latach 1664–1689, oboźny koronny w 1663 roku, podczaszy sanocki w latach 1663–1676, łowczy chełmski w 1662 roku, sędzia kapturowy ziemi lwowskiej w 1668 roku, sędzia kapturowy ziemi lwowskiej w 1673 roku, w 1680 został komisarzem co do rozgraniczenia między Rzecząpospolitą a Imperium Osmańskim, oboźny i pułkownik królewski w 1674 roku.
Życiorys.
6 stycznia 1691 we Lwowie wystawił akt fundacyjny, którym ufundował klasztor karmelitów bosych w Beresteczku.
Jego pierwszą żoną była Barbara Przerębska, a po jej śmierci Eleonora Mniewska, wdową po Pawle Nałęcz Gembickim. Z pierwszej żony miał trzech synów (Józef, Stefan i Antoni) oraz trzy córki (Joanna, żona Wojciecha Łosia, Zuzanna, żona Aleksandra Jana Potockiego, wojewody smoleńskiego, Marianna, żona Jana Prokopa Granowskiego, starosty żytomierskiego).
Jako poseł na sejm konwokacyjny 1674 roku z ziemi sanockiej był członkiem konfederacji generalnej zawiązanej 15 stycznia 1674 roku na tym sejmie. Brał udział w negocjowaniu rozejmu z Imperium Osmańskim w 1676 roku.
Poseł na sejm koronacyjny 1676 roku, poseł sejmiku wiszeńskiego na sejm 1681 roku.
Dzięki możnym protektorom i własnym wojskowym zasługom zgromadził duży majątek, m.in. posiadał w dożywocie wieś Sokolniki z sołectwem i Skniłów w ziemi lwowskiej, sołectwo w Porsznie, majątki Falęcice i Lekarcice w Kieleckiem, Żorniska i Łozinę, Kliniec, był też właścicielem wsi Sobotnik.
Zmarł w 1691 w Krotoszynie w czasie powrotu z Cieplic; został pochowany w kościele Jezuitów we Lwowie.

</doc>
<doc id="4064189" url="https://pl.wikipedia.org/wiki?curid=4064189" title="Kościół św. Rodziny w Czarnej Białostockiej">
Kościół św. Rodziny w Czarnej Białostockiej

Kościół pw. Świętej Rodziny w Czarnej Białostockiej – jeden z dwóch rzymskokatolickich kościołów parafialnych w Czarnej Białostockiej, należący do dekanatu Wasilków archidiecezji białostockiej.
Historia.
Projekt świątyni został opracowany przez inżyniera architekta Jerzego Tryburskiego. Budowa została rozpoczęta w dniu 5 kwietnia 1976 roku, natomiast już w dniu 3 grudnia kościół był gotowy w stanie surowym. Niedługo, bo w dniu 26 grudnia świątynia została poświęcona. Prace wykończeniowe razem z wyposażaniem wnętrza trwały do 1983 roku.
Po zakończeniu prac wykończeniowych budowla została konsekrowana w 1983 roku przez biskupa Edwarda Kisiela. W latach 2005-2008 proboszcz parafii, ksiądz Jerzy Bezubik wymienił nagłośnienie w świątyni. Później, w latach 2008-2013 budowla została wyremontowana: zostały wymienione okna i zostało wymalowane wnętrze kościoła. Poza tym została założona izolacja termiczna, została wymalowana elewacja i dach oraz została założona izolacja fundamentów. W 2014 roku został przeprowadzony generalny remont schodów świątyni.
Architektura i wyposażenie.
Jest to budowla postmodernistyczna, posiadająca stylistykę puszczańską. Obrazy w świątyni zostały namalowane głównie przez Franciszka Szyłejkę. Kaplice boczne: pogrzebowa - posiada kolekcję cmentarnych podlaskich krzyży kowalskich, chrzcielna - posiada fragment ornatu z wizerunkiem Matki Bożej Ostrobramskiej. Kondygnacja dolna świątyni pełni rolę zaplecza duszpasterskiego.

</doc>
<doc id="4064191" url="https://pl.wikipedia.org/wiki?curid=4064191" title="Barada (Syria)">
Barada (Syria)

Barada (arab. بردة) – miejscowość w Syrii, w muhafazie Aleppo. W 2004 roku liczyła 1225 mieszkańców.

</doc>
<doc id="4064194" url="https://pl.wikipedia.org/wiki?curid=4064194" title="Baszkuj">
Baszkuj

Baszkuj (arab. باشكوي) – miejscowość w Syrii, w muhafazie Aleppo. W 2004 roku liczyła 1448 mieszkańców.

</doc>
<doc id="4064195" url="https://pl.wikipedia.org/wiki?curid=4064195" title="Nathaniel Prentice Banks">
Nathaniel Prentice Banks

Nathaniel Prentice Banks (ur. 30 stycznia 1816 w Waltham w Massachusetts, zm. 1 września 1894 tamże) – amerykański polityk, generał armii Unii w wojnie secesyjnej.
Życiorys.
Po ukończeniu szkoły podstawowej pracował w zakładzie bawełnianym, później wydawał tygodniową gazetę, studiował prawo, po czym zajął się polityką. W latach 1849–1853 pracował w stanowej legislaturze Massachusetts, w 1853 był prezesem konwencji konstytucyjnej, w tym samym roku wszedł do Kongresu. Przez pewien czas popierał Partię Demokratyczną i Partię Wolnej Ziemi, później Partię Nic Niewiedzących. W 1855 wstąpił do nowo powstałej Partii Republikańskiej, a w rok później został wybrany spikerem Izby Reprezentantów. Zasiadał w Kongresie do wybrania go gubernatorem Massachusetts w 1858, którym pozostał do wybuchu wojny secesyjnej. Choć jako gubernator był zdecydowanym orędownikiem pokoju, to po rozpoczęciu wojny, jako jeden z pierwszych, zgłosił gotowość służby w armii prezydentowi Lincolnowi, który w 1861 mianował go generałem brygady. Służył podczas kampanii w dolinie Shenandoah, później dowodził Departamentem Wybrzeża w Nowym Orleanie, a w 1863 siłami prowadzącymi oblężenie w Port Hudson w Luizjanie (zdobyty przez Unię w lipcu tego roku). W 1863 i 1864 organizował wiele ekspedycji do Teksasu, jednak jako taktyk okazał się nieskuteczny, a jego późniejsza kampania na Red River w Luizjanie (od marca do maja 1864) skończyła się porażką. Po wojnie wrócił do polityki, w 1865 ponownie został wybrany kongresmenem (do 1873). Zasiadał w Kongresie również w latach 1875–1879 i 1889–1891.

</doc>
<doc id="4064196" url="https://pl.wikipedia.org/wiki?curid=4064196" title="Macrophya kathmanduensis">
Macrophya kathmanduensis

Macrophya kathmanduensis – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2000 roku przez Attilę Harisa na podstawie pojedynczej samicy odłowionej w 1983 roku.
Błonkówka ta ma ciało o długości 7,8 mm. Głowa jej jest czarna z białymi elementami, w tym głaszczkami i policzkami. Przedni brzeg nadustka jest szeroko, prostokątnie wykrojony na głębokość około ⅓ jego długości. Barwa nadustka jest biała z poziomą czarną plamką pośrodku, a wargi górnej biała z czarną kropką u nasady. Gęste granulowanie cechuje powierzchnię ciemienia i skroni. Owłosienie głowy jest gęste i białe. Tułów jest czarny z kilkoma białymi kropkami i brązowymi cenchri. Odnóża są czarno-białe z brązowymi pazurkami i przednimi stopami. Przezroczyste skrzydła cechuje czarne użyłkowanie i pterostygma. Odwłok jest czarny z białymi kropkami.
Owad znany wyłącznie z lokalizacji typowej w nepalskim Katmandu.

</doc>
<doc id="4064199" url="https://pl.wikipedia.org/wiki?curid=4064199" title="Daddy's Gonna Pay For Your Crashed Car">
Daddy's Gonna Pay For Your Crashed Car



</doc>
<doc id="4064201" url="https://pl.wikipedia.org/wiki?curid=4064201" title="Daddy's Home">
Daddy's Home



</doc>
<doc id="4064202" url="https://pl.wikipedia.org/wiki?curid=4064202" title="Hey Daddy (Daddy's Home)">
Hey Daddy (Daddy's Home)



</doc>
<doc id="4064203" url="https://pl.wikipedia.org/wiki?curid=4064203" title="Daddy's Gone">
Daddy's Gone



</doc>
<doc id="4064204" url="https://pl.wikipedia.org/wiki?curid=4064204" title="Daddy's Cash">
Daddy's Cash



</doc>
<doc id="4064205" url="https://pl.wikipedia.org/wiki?curid=4064205" title="Tomasz Karczewski">
Tomasz Karczewski



</doc>
<doc id="4064206" url="https://pl.wikipedia.org/wiki?curid=4064206" title="Raymond vs. Raymond">
Raymond vs. Raymond



</doc>
<doc id="4064209" url="https://pl.wikipedia.org/wiki?curid=4064209" title="Kafr Bissin">
Kafr Bissin

Kafr Bissin (arab. كفر بسين) – miejscowość w Syrii, w muhafazie Aleppo. W 2004 roku liczyła 1243 mieszkańców.

</doc>
<doc id="4064210" url="https://pl.wikipedia.org/wiki?curid=4064210" title="Macrophya langtangiensis">
Macrophya langtangiensis

Macrophya langtangiensis – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2000 roku przez Attilę Harisa na podstawie pojedynczej samicy odłowionej w 1949 roku.
Błonkówka ta ma ciało o długości 8,6 mm. Głowa jej jest czarna z białymi i białawobrązowymi elementami, w tym białymi policzkami. Przedni brzeg nadustka jest zaokrąglenie wykrojony na głębokość około ⅓ jego długości. Barwa wargi górnej jest brązowa z brązowawobiałą kropką. Owłosienie głowy i tułowia jest białe. Tułów jest czarny z brązowymi cenchri. Odnóża mają czarne biodra, białe krętarze i czerwone golenie oraz stopy. Przezroczyste skrzydła cechuje czarne użyłkowanie i pterostygma. Te pierwszej pary mają długość 8,4 mm. Odwłok jest gęsto, poprzecznie urzeźbiony, czarny z białymi kropkami po bokach tergitów od drugiego do czwartego oraz czerwoną kropką na tergicie dziewiątym.
Owad znany wyłącznie z lokalizacji typowej w nepalskim Parku Narodowym Langtang.

</doc>
<doc id="4064212" url="https://pl.wikipedia.org/wiki?curid=4064212" title="Wilfrid Kaptoum">
Wilfrid Kaptoum

Wilfrid Jaures Kaptoum (ur. 7 lipca 1996 r. w Duali) – kameruński piłkarz występujący na pozycji pomocnika w hiszpańskim klubie Real Betis.
Kariera klubowa.
Urodzony w Duali, Kaptoum dołączył do młodzieżówek Barcelony w wieku 12 lat. Został wypożyczony do zaprzyjaźnionego UE Sant Andreu. W czerwcu 2014 roku został zawodnikiem Barcelony B.
Pierwszy mecz w Barcelonie B zagrał 23 sierpnia 2014 roku w starciu z Osasuną. Pierwszą bramkę strzelił 19 października w wygranym meczu 4:1 z AD Alcorcón. Dla pierwszej drużyny Barcelony zadebiutował 28 października 2015 roku w bezbramkowym remisie z CF Villanovense w Pucharze Króla.
W Lidze Mistrzów zadebiutował 9 grudnia 2015 roku w meczu z Bayerem 04 Leverkusen. Pierwszą bramkę dla Barcelony, Kaptoum strzelił 10 lutego 2016 roku w meczu Pucharu Króla przeciwko Valencii.

</doc>
<doc id="4064214" url="https://pl.wikipedia.org/wiki?curid=4064214" title="Szajch Zajjat">
Szajch Zajjat

Szajch Zajjat (arab. شيخ زيات) – miejscowość w Syrii, w muhafazie Aleppo. W 2004 roku liczyła 1834 mieszkańców.

</doc>
<doc id="4064218" url="https://pl.wikipedia.org/wiki?curid=4064218" title="NK Brotnjo w europejskich pucharach">
NK Brotnjo w europejskich pucharach



</doc>
<doc id="4064226" url="https://pl.wikipedia.org/wiki?curid=4064226" title="Macrophya nigronepalensis">
Macrophya nigronepalensis

Macrophya nigronepalensis – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2000 roku przez Attilę Harisa na podstawie trzech okazów odłowionych w 1949 roku.
Błonkówka ta ma ciało o długości od 5,5 do 7,1 mm. Głowa jej jest czarna z gęstym i drobnym punktowaniem oraz krótkim i białym owłosieniem. Przedni brzeg nadustka jest zaokrąglenie wykrojony na głębokość około ⅓ jego długości. Tułów jest czarny z żółtawobiałymi cenchri. Odnóża są czarne z białymi elementami i brązowawobiałymi przednimi stopami. Przezroczyste skrzydła cechuje brązowawoczarne użyłkowanie i pterostygma. Te pierwszej pary mają długość od 6,1 do 7,1 mm. Odwłok jest czarny z białymi bokami tergitów od drugiego do czwartego. Samica m krótkie, nieprzekraczające wierzchołka odwłoka pokładełko.
Owad znany wyłącznie z lokalizacji typowej w nepalskim Parku Narodowym Langtang.

</doc>
<doc id="4064228" url="https://pl.wikipedia.org/wiki?curid=4064228" title="FK Leotar Trebinje w europejskich pucharach">
FK Leotar Trebinje w europejskich pucharach



</doc>
<doc id="4064229" url="https://pl.wikipedia.org/wiki?curid=4064229" title="Pachyprotasis nigrosubtilis">
Pachyprotasis nigrosubtilis

Pachyprotasis nigrosubtilis – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2000 roku przez Attilę Harisa na podstawie pojedynczego samca odłowionego w 1949 roku.
Błonkówka ta ma ciało o długości 7 mm. Głowa jej jest biała z czarnymi wierzchem czułków, ciemieniem, górną obwódką oczu i plamą od okolicy potylicznej po panewki czułkowe. Powierzchnię głowy pokrywa bardzo gęste ziarenkowanie i białe owłosienie. Przedni brzeg nadustka jest zaokrąglenie wykrojony na głębokość około ⅓ jego długości. Tułów jest biały z czarnymi elementami oraz brązowawobiałymi cenchri. Odnóża są głównie biało-czarne, ale tylna para ma stopy, golenie i część ud czerwone. Przezroczyste skrzydła cechuje ciemnobrązowe użyłkowanie i pterostygma. Te pierwszej pary mają długość od 6,8 mm. Odwłok jest biały od spodu, a z wierzchu czarny z białymi, trójkątnymi kropkami na tergitach od pierwszego do czwartego.
Owad znany wyłącznie z lokalizacji typowej w nepalskim Parku Narodowym Langtang.

</doc>
<doc id="4064234" url="https://pl.wikipedia.org/wiki?curid=4064234" title="Taha Ismail">
Taha Ismail

Taha Ismail, arab. طه اسماعيل (ur. 8 lutego 1939, Egipt) – egipski piłkarz występujący podczas kariery na pozycji napastnika, trener piłkarski.
Kariera piłkarska.
Kariera klubowa.
W 1958 rozpoczął karierę piłkarską w Al-Ahly Kair, w którym występował do zakończenia swojej kariery w roku 1970.
Kariera reprezentacyjna.
W latach 1959-1969 bronił barw reprezentacji swojego kraju.
Kariera trenerska.
Karierę szkoleniowca rozpoczął w 1972 roku. Do 1976 trenował klub Al-Ahli Dżudda. Również od 1972 do 1974 stał na czele reprezentacji Arabii Saudyjskiej. W 1978 i 1994 prowadził reprezentację Egiptu. W 1998 został mianowany na stanowisko głównego trenera Ismaily SC, którym kierował do 1999.

</doc>
<doc id="4064237" url="https://pl.wikipedia.org/wiki?curid=4064237" title="Pachyprotasis phulchokiensis">
Pachyprotasis phulchokiensis

Pachyprotasis phulchokiensis – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2000 roku przez Attilę Harisa na podstawie pojedynczego samca odłowionego w 1983 roku.
Błonkówka ta ma ciało o długości 5,3 mm. Głowa jej jest czarna z białymi: wargą górną, nadustkirm i plamką nad nim, żuwaczkami, policzkami, częścią obwódek ocznych i podłużnymi plamkami na skroniach. Przedni brzeg nadustka jest szeroko wykrojony na głębokość około 0,3 jego długości. Tułów jest głównie matowy, biały z czarnymi znakami. Odnóża mają białe biodra i krętarze, czarne tylne golenie i stopy oraz biało-czarne pozostałe ich człony. Przezroczyste skrzydła cechuje ciemnobrązowe użyłkowanie i pterostygma. Te pierwszej pary mają długość od 4,8 mm. Odwłok jest biały od spodu i czarny z wierzchu.
Owad znany wyłącznie z lokalizacji typowej w okolicy nepalskiego Phulchoki, gdzie odłowiono go w górskim lesie dębowym na wysokości 2760 m n.p.m..

</doc>
<doc id="4064239" url="https://pl.wikipedia.org/wiki?curid=4064239" title="Richard Taylor (generał)">
Richard Taylor (generał)

Richard Taylor (ur. 27 stycznia 1826 w Springfield k. Louisville (Kentucky), zm. 12 kwietnia 1879 w Nowym Jorku) – amerykański polityk, generał porucznik Konfederatów w wojnie secesyjnej.
Życiorys.
Był synem generała Zachary’ego Taylora, prezydenta Stanów Zjednoczonych w latach 1849–1850. Uczęszczał do prywatnych szkół w Kentucky i Massachusetts, w 1843 roku wstąpił do Yale College, który ukończył dwa lata później. Interesował się historią wojskowości.
Zgodził się objąć zarządzanie rodzinną plantacją bawełny w hrabstwie Jefferson w Missisipi, a w 1850 roku przekonał ojca do kupna plantacji trzciny cukrowej w Luizjanie. Wkrótce potem Zachary Taylor zmarł, zaś Richard przejął interesy rodziny.
W 1855 roku został wybrany do stanowego senatu Luizjany, był związany z Partią Wigów, później Partią Nic Niewiedzących, w końcu z Partią Demokratyczną. Niechętnie odnosił się zarówno do abolicjonistów, jak i demagogicznych „Fire-Eaters”, zajmujących radykalnie proniewolnicze stanowisko. W 1860 roku był delegatem na konwencję demokratów w Charleston. Próbował opracować mniej radykalny kurs dla Południa, jednak bezskutecznie. Gdy wojna stała się nieunikniona, w styczniu 1861 roku jako delegat wziął udział w konwencji secesjonistycznej Luizjany i głosował za natychmiastową secesją. Później został pułkownikiem piechoty Luizjany, od lipca dowodził pułkiem, z którym wyruszył do Wirginii.
W październiku 1861 roku Jefferson Davis, prezydent Stanów Skonfederowanych Ameryki, mianował go generałem brygady. Wiosną 1862 roku uczestniczył w kampanii w dolinie Shenandoah, a 9 czerwca w bitwie pod Port Republic. 25 lipca 1862 roku otrzymał stopień generała majora. W kwietniu 1863 roku stoczył z Unią bitwę pod Fort Bisland, w czerwcu pod Brashear City, a w listopadzie pod Bayou Bourbeau. Wiosną 1864 roku brał udział w walkach z dowodzonymi przez gen. Nathaniela Banksa wojskami Unii prowadzącymi kampanię na Red River. W styczniu 1865 roku objął dowództwo nad Armią Tennessee, a 4 maja poddał się armii Unii.
Po wojnie osiadł w Nowym Orleanie i wrócił do polityki. Był coraz bardziej nieufny wobec radykalnych republikanów, w końcu przeklął Rekonstrukcję jako „obmierzłe zło”. Po śmierci żony w 1875 roku przeniósł się do Winchester, a później do Nowego Jorku, gdzie zmarł.

</doc>
<doc id="4064243" url="https://pl.wikipedia.org/wiki?curid=4064243" title="Zeta Cassiopeiae">
Zeta Cassiopeiae

Zeta Cassiopeiae ("Fulu", "ζ Cas") – gwiazda w gwiazdozbiorze Kasjopei, znajdująca się w odległości około 593 lat świetlnych od Słońca.
Nazwa.
Gwiazda ta ma nazwę własną Fulu, która pochodzi z tradycji chińskiej (). Część gwiazdozbioru Kasjopei reprezentowała dla Chińczyków drogę do „Najwyższego Pałacu”, zaś ta gwiazda, leżąc lekko na uboczu, stanowiła boczną drogę. Międzynarodowa Unia Astronomiczna w 2017 roku formalnie zatwierdziła użycie nazwy Fulu dla określenia tej gwiazdy.
Charakterystyka.
Jest to błękitna gwiazda typu widmowego B2, sklasyfikowana jako podolbrzym, ale prawdopodobnie wciąż będąca na ciągu głównym. Jest znacznie gorętsza od Słońca () i znaczną część promieniowanie emituje w zakresie ultrafioletu; uwzględniając to oraz pociemnienie przez ośrodek międzygwiazdowy można obliczyć, że jej jasność przekracza 6400 razy jasność Słońca. Ma promień 6,1 raza większy niż promień Słońca i masę około 9 mas Słońca, co sprawia, że może ona wybuchnąć jako supernowa, choć może też być poniżej granicznej masy i zakończyć życie jako masywny neonowo–tlenowy biały karzeł. Gwiazda o takiej masie pozostaje na ciągu głównym przez 25 milionów lat, Zeta Cassiopeiae ma obecnie 3/4 tego czasu za sobą. Niewielka zmienność blasku tej gwiazdy (poniżej 0,05 ) w okresie 1,56 doby pozwala zaliczyć ją do wolno zmiennych gwiazd pulsujących, spośród których wyróżnia ją obecność pola magnetycznego. Zmienność wiatru gwiazdowego związanego z tym polem pozwala wyznaczyć okres obrotu równy 5,37 d; oś obrotu gwiazdy jest nachylona w kierunku obserwacji. Gwiazda nie ma znanych towarzyszy.

</doc>
<doc id="4064244" url="https://pl.wikipedia.org/wiki?curid=4064244" title="Szamir (Syria)">
Szamir (Syria)

Szamir (arab. شامر) – miejscowość w Syrii, w muhafazie Aleppo. W 2004 roku liczyła 1896 mieszkańców.

</doc>
<doc id="4064246" url="https://pl.wikipedia.org/wiki?curid=4064246" title="Nguyễn Đình Chiểu">
Nguyễn Đình Chiểu

Nguyễn Đình Chiểu (ur. 1 lipca 1822, zm. 3 lipca 1888) – wietnamski poeta.
Urodził się w prowincji Gia Định w pobliżu Sajgonu, jego ojciec był urzędnikiem. W 1843 roku zdał egzaminy urzędnicze i trzy lata później udał się do stołecznego Huế, by wzorem ojca podjąć pracę w administracji, lecz na wieść o śmierci matki niedługo potem wrócił do domu. W tym samym czasie na skutek przebytej infekcji całkowicie stracił wzrok, co zamknęło przed nim karierę urzędniczą. Osiadł w rodzinnej prowincji, gdzie pracował jako nauczyciel i lekarz.
Po zajęciu przez Francuzów Kochinchiny przyłączył się do walczących z okupantem powstańców i przeniósł się do ich bazy w Delcie Mekongu, gdzie spędził resztę życia. Tworzył przesycone patriotycznym duchem poezje, w których zachęcał do oporu przeciw cudzoziemcom i atakował współpracujących z nimi Wietnamczyków oraz tych, którzy przechodzili na katolicyzm. Skomponował m.in. owację pogrzebową na cześć walczącego z Francuzami generała Trươnga Cônga Địnha oraz poemat "Lục Vân Tiên" o charakterze moralizatorskim. Zmarł w Ba Tri, w prowincji Bến Tre.

</doc>
<doc id="4064247" url="https://pl.wikipedia.org/wiki?curid=4064247" title="Fulu">
Fulu



</doc>
<doc id="4064248" url="https://pl.wikipedia.org/wiki?curid=4064248" title="Alfred Tomatis">
Alfred Tomatis

Alfred August Tomatis (ur. 24 lub 25 grudnia 1919 albo 1 stycznia 1920 w Nicei, zm. 25 grudnia 2001 w Carcassonne) – francuski lekarz otolaryngolog. Pracował od lat 40. XX wieku nad ustaleniem zależności istniejących między ludzkim uchem i głosem, a w szerszym aspekcie pomiędzy słuchaniem i komunikacją.
Życiorys.
Urodził się jako wcześniak – około 2,5 miesiąca przed terminem planowanego porodu, co było przyczyną jego późniejszych problemów zdrowotnych, m.in. astmy oskrzelowej. W dzieciństwie dużo podróżował z ojcem – Hubertem Tomatisem, śpiewakiem operowym, artystą (basem) Opery Paryskiej. Częste kontakty z lekarzami skłoniły go do podjęcia studiów medycznych. Podczas II wojny światowej badał robotników przemysłu lotniczego, stwierdzając u nich powiązane ze sobą zaburzenia słuchu i głosu. Podobne problemy zaobserwował u kolegów ojca – zawodowych śpiewaków. Z uwagi na skromną bibliografię tej problematyki przeprowadzał liczne samodzielne eksperymenty ze słuchem i głosem ludzkim. Badał również związki pomiędzy lateralizacją słuchową, a jakością głosu oraz rolę ucha jako filtra, który decyduje o tym jakie spektrum dźwięku dociera ostatecznie do ucha wewnętrznego. Interesowała go też rola małych mięśni usznych: napinacza błony bębenkowej i mięśnia strzemiączkowego.
Odkrycia Tomatisa zostały opracowane w Laboratorium Fizjologii Uniwersytetu Sorbona. Przedstawiono je Akademii Nauk i Akademii Medycznej w Paryżu w latach 1957 oraz 1960. Zespół tych odkryć nazwano ogólnie prawami Tomatisa. Zakładały one w uproszczeniu, że głos zawiera wyłącznie to, co usłyszy ucho, jakiekolwiek modyfikacje słuchu zaowocują modyfikacją głosu, a także, iż możliwa jest trwała zmiana głosu w drodze stymulowania słuchu przez pewien dłuższy czas – tzw. prawo remanencji. Naukowiec był twórcą stosowanej do dziś metody Tomatisa (treningu uwagi słuchowej), która umożliwia ćwiczenie ucha w słuchaniu oraz podnosi jego wrażliwość na dźwięki.
Za swoje dokonania został honorowym Rycerzem Zdrowia Publicznego Francji w 1951. Leczył m.in. Gérarda Depardieu, Marię Callas oraz Romy Schneider.
Kontrowersje.
Metoda Tomatisa jako trening integracji narządu słuchu uważany jest za pseudonaukę.
Poprzez brak naukowej bazy i rzekome szerokie spektrum działania, francuskie władze zawsze traktowały metodę Tomatisa jako medycynę alternatywną, która nie powinna być promowana
Nie ma również dobrych dowodów naukowych na skuteczność treningu integracji słuchowej (takiego jaki jest proponowany w metodzie Tomatisa) w leczeniu osób z autyzmem.

</doc>
<doc id="4064253" url="https://pl.wikipedia.org/wiki?curid=4064253" title="Taiyangshou">
Taiyangshou



</doc>
<doc id="4064261" url="https://pl.wikipedia.org/wiki?curid=4064261" title="Saporowce">
Saporowce



</doc>
<doc id="4064263" url="https://pl.wikipedia.org/wiki?curid=4064263" title="Matic Črnic">
Matic Črnic

Matic Črnic (ur. 12 czerwca 1992 w Mariborze) – słoweński piłkarz grający na pozycji pomocnika w HNK Rijeka.
Kariera klubowa.
Wychowanek NK Maribor, w którym rozpoczął treningi w wieku 7 lat. W pierwszej drużynie tego klubu zadebiutował 20 maja 2009 w przegranym 0:3 meczu z ND Gorica. W sezonie 2010/11 wywalczył z tym klubem mistrzostwo Słowenii, a w czerwcu 2011 podpisał z nim czteroletni kontrakt. Pierwszego gola w tym zespole strzelił 30 lipca 2011 w wygranym 2:1 spotkaniu z Rudarem Velenje. W sezonie 2011/2012 zdobył ze swoim klubem mistrzostwo i puchar Słowenii. W styczniu 2012 został wypożyczony do końca sezonu do ND Dravinja. W styczniu 2013 został wypożyczony do końca sezonu do Aluminiju Kidričevo. W sezonie 2013/2014 wywalczył z klubem kolejne mistrzostwo kraju. W styczniu 2015 podpisał trzyipółletni kontrakt z NK Domžale. W sierpniu 2016 podpisał trzyletni kontrakt z HNK Rijeka. W sezonie 2016/2017 zdobył z tym klubem mistrzostwo Chorwacji.
Kariera reprezentacyjna.
Młodzieżowy reprezentant Słowenii w kadrach od U-15 do U-21. W pierwszej reprezentacji Słowenii zadebiutował 28 marca 2016 w przegranym 0:1 meczu z Irlandią Północną.

</doc>
<doc id="4064265" url="https://pl.wikipedia.org/wiki?curid=4064265" title="Kudzielski Potok">
Kudzielski Potok



</doc>
<doc id="4064283" url="https://pl.wikipedia.org/wiki?curid=4064283" title="Tenthredo janetscheki">
Tenthredo janetscheki

Tenthredo janetscheki – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2007 roku przez Attilę Harisa na podstawie pojedynczej samicy odłowionej w 1961 roku. Epitet gatunkowy nadano na cześć Heinza Janetscheka.
Błonkówka ta ma ciało o długości 7,5 mm. Głowa jej jest czarna z żółtawobiałymi: wargą górną, nadustkiem i plamką nad nim, żuwaczkami, policzkami i częścią obwódek ocznych. Czułki są całkiem czarne. Przedni brzeg nadustka jest szeroko wykrojony na głębokość około ⅓ jego długości. Powierzchnię głowy pokrywa drobne i gęste punktowanie. Tułów jest czarno-żółtawobiały, w tym żółtawobiała jest szeroka podłużna przepaska w tyle mezopleuronu. Odnóża są żółtawobiałe z czarnymi fragmentami, w tym stopami. Przezroczyste skrzydła cechuje ciemnobrązowe użyłkowanie i rudobrązowa pterostygma. Te pierwszej pary mają długość od 7,5 mm. Wierzch odwłoka jest czarny z żółtawobiałymi elementami 3 początkowych tergitów. Sternity odwłoka są żółtawobiałe z rudobrązową przepaską na dwóch ostatnich.
Owad znany wyłącznie z lokalizacji typowej w okolicy nepalskiego Basislager, gdzie odłowiono go na wysokości około 4000 m n.p.m.

</doc>
<doc id="4064284" url="https://pl.wikipedia.org/wiki?curid=4064284" title="Stanisław Sputo">
Stanisław Sputo

Stanisław Sputo – polski artysta fotograf, uhonorowany tytułem Artiste FIAP (AFIAP). Członek Związku Polskich Artystów Fotografików. Członek Jastrzębskiego Klubu Fotograficznego „Niezależni”. Członek Krakowskiego Towarzystwa Fotograficznego.
Życiorys.
Jest współzałożycielem i członkiem Jastrzębskiego Klubu Fotograficznego „Niezależni”, powstałego w 1974 roku. W 1978 roku został członkiem Krakowskiego Towarzystwa Fotograficznego. W 2004 roku został przyjęty w poczet członków Okręgu Śląskiego Związku Polskich Artystów Fotografików. 
Stanisław Sputo jest autorem i współautorem wielu wystaw fotograficznych; indywidualnych i zbiorowych, krajowych i międzynarodowych. Uczestniczył w wielu wystawach pokonkursowych, zdobywając wiele medali, nagród, wyróżnień, dyplomów i listów gratulacyjnych. Uczestniczy w pracach jury w licznych konkursach fotograficznych.
W 1998 roku Stanisław Sputo został uhonorowany tytułem Artiste FIAP (AFIAP), nadanym przez Międzynarodową Federację Sztuki Fotograficznej FIAP. W dniu 25 maja 2012 roku - z rąk prezydenta Jastrzębia Zdroju otrzymał statuetkę – nagrodę za osiągnięcia w dziedzinie twórczości artystycznej i upowszechniania kultury. 
Wybrane wystawy autorskie.
Źródło.
Odznaczenia.
Źródło.

</doc>
<doc id="4064293" url="https://pl.wikipedia.org/wiki?curid=4064293" title="Parafia Świętego Krzyża w Kobylnicy">
Parafia Świętego Krzyża w Kobylnicy

Parafia Świętego Krzyża – rzymskokatolicka parafia znajdująca się we wsi Kobylnica, w gminie Swarzędz, w powiecie poznańskim. należy do dekanatu swarzędzkiego.

</doc>
<doc id="4064294" url="https://pl.wikipedia.org/wiki?curid=4064294" title="Baszantara">
Baszantara

Baszantara (arab. بشنطرة) – miejscowość w Syrii, w muhafazie Aleppo. W 2004 roku liczyła 1632 mieszkańców.

</doc>
<doc id="4064297" url="https://pl.wikipedia.org/wiki?curid=4064297" title="Basratun">
Basratun

Basratun (arab. بسرطون) – miejscowość w Syrii, w muhafazie Aleppo. W 2004 roku liczyła 1317 mieszkańców.

</doc>
<doc id="4064300" url="https://pl.wikipedia.org/wiki?curid=4064300" title="Parafia św. Michała Archanioła w Uzarzewie">
Parafia św. Michała Archanioła w Uzarzewie

Parafia Świętego Michała Archanioła – rzymskokatolicka parafia znajdująca się we wsi Uzarzewo, w gminie Swarzędz, w powiecie poznańskim. należy do dekanatu swarzędzkiego.

</doc>
<doc id="4064306" url="https://pl.wikipedia.org/wiki?curid=4064306" title="Kafrantin">
Kafrantin

Kafrantin (arab. كفرانتين) – wieś w Syrii, w muhafazie Aleppo. W 2004 roku liczyła 844 mieszkańców.

</doc>
<doc id="4064318" url="https://pl.wikipedia.org/wiki?curid=4064318" title="Tall Dadin">
Tall Dadin

Tall Dadin (arab. تل دادين) – wieś w Syrii, w muhafazie Aleppo. W 2004 roku liczyła 933 mieszkańców.

</doc>
<doc id="4064320" url="https://pl.wikipedia.org/wiki?curid=4064320" title="Bidhan Lama">
Bidhan Lama

Bidhan Lama (ur. 1965 lub 1966) – nepalski taekwondzista startujący w kategorii do 50 kilogramów, medalista olimpijski z 1988 w taekwondo (będącego wtedy dyscypliną pokazową).
W 1986 roku wywalczył brązowy medal igrzysk azjatyckich, rozgrywanych w Seulu. Nieco ponad rok później zdobył brązowy medal mistrzostw świata, przegrywając w półfinale z Meksykaninem Enrique Torroellą. W marcu 1988 roku w Katmandu, został wicemistrzem Azji po porażce z Koreańczykiem Kwonem Tae-ho.
We wrześniu 1988 roku brał udział w pokazowym turnieju taekwondo podczas letnich igrzysk olimpijskich w Seulu. W 1/8 finału pokonał Brytyjczyka Ebenezera Ghansaha, zaś w walce o wejście do strefy medalowej wyeliminował reprezentującego Niemcy Chan-Ok Choia. W półfinale pokonał go 17-letni Amerykanin Juan Moreno, zaś Lama został brązowym medalistą zawodów. Po zakończeniu igrzysk został uroczyście przywitany w stolicy Nepalu – Katmandu. Licznie zgromadzeni Nepalczycy przywitali go w porcie lotniczym Katmandu. Jest to jedyny medal nepalskiego sportowca wywalczony na igrzyskach olimpijskich (nie wliczając alpinisty Tejbira Bury, który w 1924 roku otrzymał złoty medal za wyprawę na Mount Everest).
Wielokrotny mistrz Nepalu.
Na początku lat 90. Lama opuścił Nepal i osiadł na stałe w Stanach Zjednoczonych, pełni tam funkcję przewodniczącego Międzynarodowej Nepalskiej Federacji Taekwondo, która odpowiada za organizowanie turniejów międzynarodowych w Nepalu.

</doc>
<doc id="4064326" url="https://pl.wikipedia.org/wiki?curid=4064326" title="Talafih">
Talafih

Talafih (arab. طلافح) – miejscowość w Syrii, w muhafazie Aleppo. W 2004 roku liczyła 1754 mieszkańców.

</doc>
<doc id="4064333" url="https://pl.wikipedia.org/wiki?curid=4064333" title="Tenthredo sanctapetronellae">
Tenthredo sanctapetronellae

Tenthredo sanctapetronellae – gatunek błonkówki z rodziny pilarzowatych i podrodziny Tenthredininae.
Gatunek ten opisany został w 2007 roku przez Attilę Harisa na podstawie pojedynczej samicy odłowionej w 1961 roku.
Błonkówka ta ma ciało o długości 12 mm. Głowa jej jest jaskrawo żółta z czarnymi znakami i ma bardzo gęsto punktowaną powierzchnię. Czułki są czarne z białymi trzema końcowymi członami i wierzchołkiem członu szóstego. Tułów jest żółto-czarny z rdzawobrązowym śródpiersiem. Na odnóżach obecne są barwy żółta, brązowa i czarna. Pazurki stóp odznaczają się ząbkiem wierzchołkowym dłuższym od przedwierzchołkowego. Przezroczyste skrzydła cechuje brązowe użyłkowanie i żółte krawędź kostalne oraz pterostygma. Wierzch odwłoka jest czarny z jaskrawożółtymi kropkami na niektórych tergitach. Sternity odwłoka są jaskrawożółte. U nasady czarnego pokładełka samicy widnieje rdzawobrązowa kropka.
Owad znany wyłącznie z lokalizacji typowej w okolicy nepalskiego Basielago, gdzie odłowiono go na wysokości około 4000 m n.p.m..

</doc>
<doc id="4064335" url="https://pl.wikipedia.org/wiki?curid=4064335" title="Jabłoniówka">
Jabłoniówka



</doc>
<doc id="4064336" url="https://pl.wikipedia.org/wiki?curid=4064336" title="Hooper (Utah)">
Hooper (Utah)

Hooper – miasto w Stanach Zjednoczonych, w stanie Utah, w hrabstwie Weber.

</doc>
<doc id="4064338" url="https://pl.wikipedia.org/wiki?curid=4064338" title="Arszaf">
Arszaf

Arszaf (arab. أرشاف) – miejscowość w Syrii, w muhafazie Aleppo. W 2004 roku liczyła 1546 mieszkańców.

</doc>
<doc id="4064340" url="https://pl.wikipedia.org/wiki?curid=4064340" title="Krakowska Akademia">
Krakowska Akademia



</doc>
<doc id="4064344" url="https://pl.wikipedia.org/wiki?curid=4064344" title="Plain City (Utah)">
Plain City (Utah)

Plain City – miasto w Stanach Zjednoczonych, w stanie Utah, w hrabstwie Weber.

</doc>
<doc id="4064346" url="https://pl.wikipedia.org/wiki?curid=4064346" title="Palimpsest (medycyna)">
Palimpsest (medycyna)



</doc>
<doc id="4064348" url="https://pl.wikipedia.org/wiki?curid=4064348" title="Roy (Utah)">
Roy (Utah)

Roy – miasto w Stanach Zjednoczonych, w stanie Utah, w hrabstwie Weber.

</doc>
<doc id="4064349" url="https://pl.wikipedia.org/wiki?curid=4064349" title="Umm al-Mara">
Umm al-Mara

Umm al-Mara (arab. أم المرا) – miejscowość w Syrii, w muhafazie Aleppo. W 2004 roku liczyła 1878 mieszkańców.

</doc>
<doc id="4064352" url="https://pl.wikipedia.org/wiki?curid=4064352" title="Jaskinia Pod Baczynem">
Jaskinia Pod Baczynem



</doc>
<doc id="4064353" url="https://pl.wikipedia.org/wiki?curid=4064353" title="Uintah (Utah)">
Uintah (Utah)

Uintah – miasto w Stanach Zjednoczonych, w stanie Utah, w hrabstwie Weber.

</doc>
<doc id="4064358" url="https://pl.wikipedia.org/wiki?curid=4064358" title="Washington Terrace">
Washington Terrace

Washington Terrace – miasto w Stanach Zjednoczonych, w stanie Utah, w hrabstwie Weber.

</doc>
<doc id="4064359" url="https://pl.wikipedia.org/wiki?curid=4064359" title="Mae Young Classic (2017)">
Mae Young Classic (2017)

Mae Young Classic – turniej wrestlingu wyprodukowany przez federację WWE, który był emitowany na WWE Network. Wszystkie szczeble turnieju odbyły się 13 lipca i 14 lipca 2017 w Full Sail University w Winter Park na Florydzie, zaś finał odbył się 12 września 2017 w Thomas &amp; Mack Center w Paradise w stanie Nevada. W turnieju wzięły udział 32 kobiety spośród federacji niezależnych oraz rozwojowego brandu NXT. Turniej zwyciężyła Kairi Sane.
Produkcja.
Podczas weekendu związanego z WrestleManią 33, WWE ogłosiło, że latem odbędzie się turniej 32 kobiet pod nazwą „Mae Young Classic” na cześć członkini WWE Hall of Fame - Mae Young. Pierwszymi czterema oficjalnymi uczestniczkami stały się Sarah Logan, Lacey Evans, Princesa Sugehit i Toni Storm. 22 czerwca ogłoszono następnie Tessę Blanchard, Abbey Laith, Taynarę Conti, Jazzy Gabert i Kavitę Devi. Cztery dni później potwierdzono, że Lita i Jim Ross zasiądą za stołkiem komentatorskim. Ostatniego dnia czerwca do uczestniczek dołączyły Kairi Sane, Dakota Kai, Piper Niven i Bianca Belair. Tydzień później dołączyły Rhea Ripley i Sage Beckett, zaś 12 lipca Kay Lee Ray i Ayesha Raymond. Tego samego dnia zakwalifikowała się Vanessa Borne.. 13 lipca odbyła się gala prezentująca uczestniczki pod nazwą "Mae Young Classic: Parade of Champions", które było emitowane na żywo na portalach YouTube i Facebooku. Prócz tego podczas gali zaprezentowano pierwszą zakontraktowaną kobiecą sędzię, Jessikę Carr.
Lista uczestniczek.
Alternatywne zawodniczki.
Poniżej znajduje się lista wrestlerek, które w razie odniesienia kontuzji przez oficjalną zawodniczkę mogłyby ją zastąpić:
Tabelka turnieju.
W turnieju funkcjonują limity czasowe:

</doc>
<doc id="4064366" url="https://pl.wikipedia.org/wiki?curid=4064366" title="Grabtown">
Grabtown

Dwie miejscowości w Stanach Zjednoczonych, w Karolinie Północnej:

</doc>
<doc id="4064367" url="https://pl.wikipedia.org/wiki?curid=4064367" title="Maria Składankowa">
Maria Składankowa



</doc>
<doc id="4064368" url="https://pl.wikipedia.org/wiki?curid=4064368" title="Nadleśnictwo Gromnik">
Nadleśnictwo Gromnik

Nadleśnictwo Gromnik – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Gromniku w powiecie tarnowskim, w województwie małopolskim.
Nadleśnictwo obejmuje część powiatu tarnowskiego położoną na wschód od Dunajca i na południe oraz na wschód od Tarnowa oraz miasto Tarnów.
Na terenie nadleśnictwa znajdują się Ciężkowicko-Rożnowski Park Krajobrazowy oraz Park Krajobrazowy Pasma Brzanki.
Historia.
Nadleśnictwo Gromnik powstało w 1945 celem zarządzania znacjonalizowanymi przez komunistów lasami. Wszystkie lasy nadleśnictwa do 1945 stanowiły własność prywatną, głównie dworską (86%).
W 1977 do nadleśnictwa Gromnik przyłączono nadleśnictwo Tarnów (wcześniej pod nazwą nadleśnictwo Tuchów) tworząc dwa obręby leśne: Gromnik i Tarnów, które zostały połączone w 2002.
Drzewostany.
Gatunki lasotwórcze lasów nadleśnictwa:

</doc>
<doc id="4064370" url="https://pl.wikipedia.org/wiki?curid=4064370" title="Parafia św. Józefa Oblubieńca Najświętszej Maryi Panny w Baranowie (archidiecezja poznańska)">
Parafia św. Józefa Oblubieńca Najświętszej Maryi Panny w Baranowie (archidiecezja poznańska)

Parafia Świętego Józefa Oblubieńca Najświętszej Maryi Panny – rzymskokatolicka parafia znajdująca się we wsi Baranowo, w gminie Tarnowo Podgórne, w powiecie poznańskim. należy do dekanatu przeźmierowskiego.

</doc>
<doc id="4064373" url="https://pl.wikipedia.org/wiki?curid=4064373" title="Noc iguany">
Noc iguany



</doc>
<doc id="4064376" url="https://pl.wikipedia.org/wiki?curid=4064376" title="Parafia św. Rity z Cascii w Lusówku">
Parafia św. Rity z Cascii w Lusówku

Parafia Świętej Rity z Cascii – rzymskokatolicka parafia znajdująca się we wsi Lusówko, w gminie Tarnowo Podgórne, w powiecie poznańskim. Należy do dekanatu przeźmierowskiego.
Powstała 1 stycznia 2014 w wyniku wyodrębnienia z parafii św. Jadwigi i św. Jakuba Apostoła w Lusowie.
Obecnie nabożeństwa odprawiane są w kaplicy, która mieści również probostwo. Obok kaplicy wznoszony jest kościół, który będzie pełnił funkcję świątyni parafialnej.
Do parafii należą także kaplice na ogródkach działkowych w Sierosławiu i Otowie.

</doc>
<doc id="4064379" url="https://pl.wikipedia.org/wiki?curid=4064379" title="Ołeksandr Azacki">
Ołeksandr Azacki

Ołeksandr Ołeksandrowycz Azacki, ukr. Олександр Олександрович Азацький (ur. 13 stycznia 1994 w Charkowie) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Metalist Charków, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 22 lipca 2011 w młodzieżowej drużynie Metalista, a 10 maja 2012 rozegrał pierwszy mecz w podstawowym składzie klubu. W lipcu 2014 jako wolny agent dołączył do Dynama Kijów, ale występował tylko w Dynamo-2 Kijów. 28 stycznia 2016 przeniósł się do Czornomorca Odessa. 31 lipca 2017 został piłkarzem czeskiego Baníka Ostrawa. 4 lipca 2018 został wypożyczony do Torpedo Kutaisi.
Kariera reprezentacyjna.
Występował w juniorskiej i młodzieżowej reprezentacjach Ukrainy.

</doc>
<doc id="4064386" url="https://pl.wikipedia.org/wiki?curid=4064386" title="Shaken ‘N’ Stirred">
Shaken ‘N’ Stirred

Shaken 'N' Stirred jest trzecim albumem solowym Roberta Planta frontmana zespołu Led Zeppelin.
Płyta dotarła do 20. miejsca listy Billboard 200 w Stanach Zjednoczonych.
Lista utworów.
2007 Remaster bonus track
Notowania.
Album - Billboard (North America)
Single - Billboard (North America)
Linki zewnętrzne.
Okładka

</doc>
<doc id="4064391" url="https://pl.wikipedia.org/wiki?curid=4064391" title="Kolarstwo na Igrzyskach Azjatyckich 2014">
Kolarstwo na Igrzyskach Azjatyckich 2014

Kolarstwo na Igrzyskach Azjatyckich 2014 odbywało się na czterech arenach w Inczon w dniach 25–26 września 2014 roku. Dwustu dwudziestu ośmiu zawodników obojga płci rywalizowało w osiemnastu konkurencjach w czterech dyscyplinach na czterech obiektach.
Podsumowanie.
Medaliści.
BMX
Kolarstwo górskie
Kolarstwo szosowe
Kolarstwo torowe

</doc>
<doc id="4064393" url="https://pl.wikipedia.org/wiki?curid=4064393" title="Mistrzostwa Świata w Piłce Nożnej 1970 (eliminacje)">
Mistrzostwa Świata w Piłce Nożnej 1970 (eliminacje)

W kwalifikacjach uczestniczyło 75 drużyn z całego świata. Reprezentacja Anglii (obrońca tytułu) oraz reprezentacja Meksyku awansowały bez eliminacji. 
Strefy kontynentalne.
Aby zobaczyć daty i wyniki poszczególnych spotkań rundy kwalifikacyjnej dla każdej strefy kontynentalnej, zobacz poszczególne artykuły:

</doc>
<doc id="4064394" url="https://pl.wikipedia.org/wiki?curid=4064394" title="Iuventus Christiana">
Iuventus Christiana



</doc>
<doc id="4064395" url="https://pl.wikipedia.org/wiki?curid=4064395" title="Piotr Dolemba">
Piotr Dolemba

Piotr Józef Dolemba (ur. 31 marca 1902 w Płoskirowie, zm. wiosną 1940 w Katyniu) – kapitan piechoty Wojska Polskiego, ofiara zbrodni katyńskiej.
Życiorys.
Urodził się 31 marca 1902 w Płoskirowie, w rodzinie Józefa. Uczestniczył w wojnie polsko-bolszewickiej. W 1920 w 1 pułku piechoty Legionów walczył m.in. o Białystok i pod Warszawą.
Ukończył Oficerską Szkołę dla Podoficerów w Bydgoszczy. 15 lipca 1925 roku Prezydent RP mianował go podporucznikiem ze starszeństwem z 15 lipca 1925 roku i 58. lokatą w korpusie oficerów piechoty, a minister spraw wojskowych wcielił do 45 pułku piechoty w Równem. 15 sierpnia 1928 roku został mianowany porucznikiem ze starszeństwem z 15 lipca 1927 roku i 56,5. lokatą w korpusie oficerów piechoty. 20 września 1930 roku otrzymał przeniesienie do Korpusu Ochrony Pogranicza. Był dowódcą 3 kompanii batalionu KOP „Podświle”. Od 9 listopada 1935 roku w 21 pułku piechoty w Warszawie. W marcu 1939 roku, w stopniu kapitana, dowodził 6 kompanią strzelecką II batalionu 4 pułku piechoty Legionów w Kielcach.
W kampanii wrześniowej wzięty do niewoli przez Sowietów, osadzony w Kozielsku i między 19 a 21 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa LW 036/4 poz. 85 z 16 kwietnia 1940 roku, akta osobowe nr 3251. Został zamordowany między 20 a 22 kwietnia 1940 roku przez NKWD w lesie katyńskim. Pochowany na Polskim Cmentarzu Wojennym w Katyniu.

</doc>
<doc id="4064396" url="https://pl.wikipedia.org/wiki?curid=4064396" title="Who Am I (album B1A4)">
Who Am I (album B1A4)

Who Am I – drugi album studyjny południowokoreańskiej grupy B1A4, wydany 13 stycznia 2014 roku przez wytwórnię WM Entertainment. Płytę promował singel „Lonely” (kor. 없구나). Sprzedał się w nakładzie egzemplarzy w Korei Południowej (stan na grudzień 2014 r.).
Japońska wersja płyty ukazała się 18 czerwca 2014 roku, została wydana przez Pony Canyon. Zajęła 88. miejsce listy Oricon Weekly Albums Chart.

</doc>
<doc id="4064397" url="https://pl.wikipedia.org/wiki?curid=4064397" title="Hồ Xuân Hương">
Hồ Xuân Hương

Hồ Xuân Hương – wietnamska poetka, żyjąca i tworząca na przełomie XVIII i XIX wieku.
Niewiele wiadomo na temat jej życia, nieznane są daty jej narodzin i śmierci. Urodziła się w połowie XVIII wieku. Pochodziła przypuszczalnie z okręgu Quỳnh Lưu w prowincji Nghệ An. Dorastała i wychowywała się w Hanoi, będąc świadkiem zawirowań politycznych związanych z trwającym wówczas powstaniem Taysonów. Dwukrotnie zamężna, najpierw z lokalnym urzędnikiem i uczonym, drugi raz z nieznanym bliżej mężczyzną. Ze względu na panującą wówczas poligamię jej status bliższy był pozycji konkubiny niż pełnoprawnej żony.
Uważana jest za współtwórczynię nowożytnej literatury wietnamskiej. Pisała zarówno w języku chińskim, jak i po wietnamsku znakami chińskimi (chữ nôm). Jest autorką utrzymanych w lekkim tonie, przesyconych ironią, sarkazmem i erotyką utworów. W swoich wierszach drwiła z przywar współczesnego społeczeństwa, takich jak korupcja, społeczna niesprawiedliwość, religijna obłuda i niska pozycja kobiet w zdominowanym przez mężczyzn świecie.

</doc>
<doc id="4064398" url="https://pl.wikipedia.org/wiki?curid=4064398" title="Mistrzostwa Świata w Piłce Nożnej 1982 (eliminacje)">
Mistrzostwa Świata w Piłce Nożnej 1982 (eliminacje)

W kwalifikacjach uczestniczyło 109 drużyn z całego świata. Reprezentacja Argentyny (obrońca tytułu) oraz reprezentacja Hiszpanii awansowały bez eliminacji. 
Strefy kontynentalne.
Aby zobaczyć daty i wyniki poszczególnych spotkań rundy kwalifikacyjnej dla każdej strefy kontynentalnej, zobacz poszczególne artykuły:

</doc>
<doc id="4064404" url="https://pl.wikipedia.org/wiki?curid=4064404" title="Money Hai Toh Honey Hai">
Money Hai Toh Honey Hai



</doc>
<doc id="4064407" url="https://pl.wikipedia.org/wiki?curid=4064407" title="Mistrzostwa Świata w Piłce Nożnej 1986 (eliminacje)">
Mistrzostwa Świata w Piłce Nożnej 1986 (eliminacje)

W kwalifikacjach uczestniczyło 121 drużyn z całego świata. Reprezentacja Włoch (obrońca tytułu) oraz reprezentacja Meksyku awansowały bez eliminacji. 
Strefy kontynentalne.
Aby zobaczyć daty i wyniki poszczególnych spotkań rundy kwalifikacyjnej dla każdej strefy kontynentalnej, zobacz poszczególne artykuły:
Play-offy interkontynentalne.
UEFA / OFC.
 − 2:0
 − 0:0
"W dwumeczu 2:0 dla Szkocji. Reprezentacja ta awansowała do finałów MŚ."

</doc>
<doc id="4064408" url="https://pl.wikipedia.org/wiki?curid=4064408" title="Zbigniew Stanisław Kowalski">
Zbigniew Stanisław Kowalski

Zbigniew Stanisław Kowalski (ur. 23 listopada 1921 w Liszkach, zm. w 2013) – polski prawnik, weteran II wojny światowej w randze kapitana piechoty Polskich Sił Zbrojnych.
Życiorys.
Absolwent warszawskiego Liceum im. Władysława IV. Po kampanii wrześniowej 1939 przez Rumunię dotarł do Francji. Jako żołnierz 5 Małopolskiego pułku strzelców pieszych brał udział w walkach pod Saoną i Montbéliard, gdzie dostał się do niemieckiej niewoli, skąd uciekając przez Marsylię dostał się do Hiszpanii. Aresztowany przez Hiszpanów uciekł z transportu i przez Lizbonę i Gibraltar dostał się do Anglii. Brał udział w misji rekrutacyjnej w Kanadzie, a następnie w szeregach 1 Dywizji Pancernej walczył w Normandii w bitwach pod Caen, Chambois i Falaise. Z powodu odniesionych ran ewakuowany został do Wielkiej Brytanii. Po wojnie studiował prawo na Oxfordzie, a ekonomię i handel na Polish University College w Londynie. Później pracował jako nauczyciel języka polskiego przez 21 lat. Był też prezesem Związku Studentów Polskich, prezesem oddziału Skarbu Narodowego, wiceprezesem Instytutu Józefa Piłsudskiego w Londynie i kierownikiem jego Komisji Archiwalno-Wydawniczej. Wielokrotnie odznaczany, otrzymał m.in. Order Odrodzenia Polski, trzykrotnie Krzyż Walecznych, Srebrny Krzyż Zasługi z Mieczami, Złoty Krzyż Zasługi, pamiątkowy Krzyż Czynu Bojowego PSZnZ, francuski Krzyż Wojenny.

</doc>
<doc id="4064409" url="https://pl.wikipedia.org/wiki?curid=4064409" title="Rizwan Ablitarow">
Rizwan Ablitarow

Rizwan Reszatowycz Ablitarow, ukr. Різван Решатович Аблітаров (ur. 18 kwietnia 1989 w Shahrisabz, Uzbecka SRR) – ukraiński piłkarz pochodzenia tatarskiego, grający na pozycji obrońcy.
Kariera piłkarska.
Kariera klubowa.
Wychowanek Szkoły Sportowej w Sudaku, a potem w Symferopolu, barwy ostatniej bronił w juniorskich mistrzostwach Ukrainy (DJuFL). Karierę piłkarską rozpoczął 19 sierpnia 2006 w drużynie rezerw Dnipra Dniepropetrowsk. Przez trzy lata żadnego razu nie wystąpił w składzie podstawowym, dlatego latem 2009 przeniósł się do Illicziwca Mariupol. Również w mariupolskim klubie nie wychodził na boisko w podstawowym składzie. Podczas przerwy zimowej sezonu 2011/12 wrócił na Krym, gdzie zasilił skład PFK Sewastopol. Dopiero po wypożyczeniu latem 2012 do Bukowyny Czerniowce wywalczył miejsce w podstawowej jedenastce. 17 sierpnia 2013 został wypożyczony do Tytanu Armiańsk. Po aneksji Krymu przez Rosję latem 2014 dołączył do łotewskiej Daugavy Daugavpils. 3 marca 2015 podpisał kontrakt z klubem Obołoń-Browar Kijów. W lutym 2016 przeniósł się do Czornomorca Odessa. 21 czerwca 2017 został piłkarzem kazachskiego FK Atyrau, w którym grał do 10 stycznia 2018.
Kariera reprezentacyjna.
W 2006 bronił barw reprezentacji Krymskich Tatarów na nieoficjalnych mistrzostwach krajów niezrzeszonych przez FIFA. Potem występował w juniorskich reprezentacjach Ukrainy.

</doc>
<doc id="4064412" url="https://pl.wikipedia.org/wiki?curid=4064412" title="Mistrzostwa Świata w Piłce Nożnej 1990 (eliminacje)">
Mistrzostwa Świata w Piłce Nożnej 1990 (eliminacje)

W kwalifikacjach uczestniczyło 116 drużyn z całego świata. Reprezentacja Argentyny (obrońca tytułu) oraz reprezentacja Włoch awansowały bez eliminacji.
Strefy kontynentalne.
Aby zobaczyć daty i wyniki poszczególnych spotkań rundy kwalifikacyjnej dla każdej strefy kontynentalnej, zobacz poszczególne artykuły:
Play-offy interkontynentalne.
CONMEBOL / OFC.
 − 1:0
 − 0:0
"W dwumeczu 1:0 dla Kolumbii. Reprezentacja ta awansowała do finałów MŚ."

</doc>
<doc id="4064415" url="https://pl.wikipedia.org/wiki?curid=4064415" title="Dąb Napoleona (powiat słupski)">
Dąb Napoleona (powiat słupski)

Dąb Napoleona – dąb szypułkowy ("Quercus robur") położony w Polsce, w województwie pomorskim, w powiecie słupskim, w gminie Dębnica Kaszubska, w obrębie ewidencyjnym Jawory, około 500 m na południe od zabudowań osady Maleniec. Został ustanowiony pomnikiem przyrody Uchwałą nr XV/79/2008 Rady Gminy Dębnica Kaszubska z dnia 14 lutego 2008 r. w sprawie ustanowienia pomników przyrody. Mierzy około 26 m wysokości i 680 cm w obwodzie, przy pierśnicy około 220 cm. W roku objęcia ochroną wiek drzewa szacowano na około 450 lat.
Dąb rośnie w otulinie Parku Krajobrazowego „Dolina Słupi”. Według regionalizacji przyrodniczo-leśnej jest położony w obszarze mezoregionu Wysoczyzna Polanowska i w obszarze mezoregionu Wysoczyzna Polanowska według regionalizacji fizycznogeograficznej.
Nadzór nad pomnikiem przyrody sprawuje Nadleśnictwa Łupawa, na gruntach którego rośnie, w obszarze leśnictwa Nożyno.
„Dąb Napoleona” jest jedną z atrakcji ścieżki przyrodniczo-historycznej „Słonecznikowym Traktem I”.

</doc>
<doc id="4064420" url="https://pl.wikipedia.org/wiki?curid=4064420" title="SF Kadr">
SF Kadr



</doc>
<doc id="4064426" url="https://pl.wikipedia.org/wiki?curid=4064426" title="1 moment">
1 moment

1 moment – utwór polskiego rapera K2 z gościnnym udziałem Buki, który znalazł się na albumie K2 "Anatomia".
Produkcja.
Utwór został wyprodukowany przez Subbassa. Tekst przygotowali Tomasz Marycki i Mateusz Daniecki. Muzykę skomponowali Łukasz Rzeźniczek i Piotr Wójtowicz. SoulToSqueeze zagrał na gitarze. Utwór w wersji wydanej na albumie K2 "Anatomia" trwa pięć minut i 16 sekund.
Teledysk.
Teledysk do utworu wyreżyserowany przez AG Studio został opublikowany 27 maja 2014. Studio było odpowiedzialne także za scenariusz i montaż teledysku. Rolę męską odegrał Jakub Sokołowski, a żeńską Sylwia Borowska. Teledysk promował album K2 "Anatomia". Teledysk przedstawia historię młodej pary, która spełnia kolejne wyzwania zapisane na kartce.

</doc>
<doc id="4064429" url="https://pl.wikipedia.org/wiki?curid=4064429" title="Kościół św. Stanisława w Sikorach">
Kościół św. Stanisława w Sikorach

Kościół św. Stanisława BM w Sikorach – rzymskokatolicka świątynia parafialna znajdująca się w Sikorach (powiat drawski).
Historia.
Skromną świątynię w stylu neoromańskim wybudowano w 1869 dla lokalnych protestantów. Obiekt wzniesiono z kamienia polnego, w centrum wsi, na wzgórzu. Parafię katolicką przy kościele erygowano 29 sierpnia 2001.

</doc>
<doc id="4064431" url="https://pl.wikipedia.org/wiki?curid=4064431" title="Nadleśnictwo Stary Sącz">
Nadleśnictwo Stary Sącz

Nadleśnictwo Stary Sącz – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Starym Sączu w powiecie nowosądeckim, w województwie małopolskim.
Nadleśnictwo obejmuje część powiatów nowosądeckiego oraz limanowskiego. Pod względem geograficznym obejmuje fragmenty Beskidu Wyspowego, Beskidu Sądeckiego, Pogórza Ciężkowickiego, Pogórza Rożnowskiego i Gorców.
Historia.
Państwowe gospodarstwo leśne w Starym Sączu istniało od czasów aneksji przez zaborcę austriackiego 1940 ha lasów klasztornych. Powstałe w 1945 nadleśnictwo Stary Sącz powiększyło się o 2000 ha lasów prywatnych znacjonalizowanych przez komunistów. Powstałe w tym samym roku nadleśnictwo Nowy Sącz objęło 4260 ha znacjonalizowanych lasów.
W 1973 do nadleśnictwa Stary Sącz przyłączono nadleśnictwo Nowy Sącz.
Ochrona przyrody.
Na terenie nadleśnictwa znajdują się trzy rezerwaty przyrody:
Drzewostany.
Gatunki lasotwórcze lasów nadleśnictwa (z ich udziałem procentowym):

</doc>
<doc id="4064432" url="https://pl.wikipedia.org/wiki?curid=4064432" title="Nemanja Mitrović">
Nemanja Mitrović

Nemanja Mitrović (ur. 15 października 1992 w Lublanie) – słoweński piłkarz grający na pozycji obrońcy w klubie NK Maribor.
Kariera klubowa.
Nemanja początki swojej kariery spędził w młodzieżowych zespołach takich słoweńskich klubów jak NK Kamnik, NK Jarše czy NK Domžale. W 2008 roku wyjechał do Włoch, gdzie dołączył do drużyny juniorskiej klubu Internazionale, później reprezentował też barwy US Sassuolo i Bologna FC. Jednak w seniorskiej piłce zadebiutował w Słowenii, w barwach NK Olimpija Lublana.
Pierwszy kontrakt ze słoweńskim klubem podpisał w styczniu 2013 roku, a zadebiutował w lidze 7 kwietnia 2013 roku w meczu przeciwko NK Triglav Kranj. W sezonie 2012/13 rozegrał w sumie 8 meczów w Prva liga, a jego zespół zdobył wicemistrzostwo Słowenii.
Nemanja powoli stawał się kluczową postacią słoweńskiej drużyny. Już w sezonie 2013/14 rozegrał 24 mecze jako środkowy obrońca. Grając w słoweńskiej Olimpiji, udało mu się wywalczyć Mistrzostwo Słowenii w sezonie 2015/16. Pod koniec ostatniego sezonu spędzonego w klubie otrzymał opaskę kapitańską.
W roku 2017 Mitrović, podpisując czteroletni kontrakt, przeszedł do polskiego klubu Jagiellonia Białystok. W żółto-czerwonych barwach zadebiutował 9 września 2017 roku w zremisowanym meczu przeciwko Cracovii.
Kariera reprezentacyjna.
Młodzieżowy reprezentant Słowenii w kadrach od U-15 do U-21. W dorosłej reprezentacji zadebiutował 27 marca 2018 w przegranym 0:2 meczu z Białorusią.
Statystyki kariery.
"(aktualne na dzień 15 grudnia 2017)"

</doc>
<doc id="4064434" url="https://pl.wikipedia.org/wiki?curid=4064434" title="Gary Player">
Gary Player

Gary Player (ur. 1 listopada 1935 w Johannesburgu) – zawodowy golfista z RPA, który jest powszechnie uważany za jednego z najlepszych golfistów wszech czasów. Podczas swojej kariery Player wygrał dziewięć głównych mistrzostw podczas regularnej trasy i dziewięć głównych mistrzostw podczas Champions Tour. W wieku 29 lat Player wygrał US Open w 1965 roku i stał się jedynym nieamerykańskim graczem, który wygrał wszystkie cztery główne zawody w swojej karierze, znanej jako kariera Wielkiego Szlema. W tym czasie był najmłodszym graczem, który to zrobił, chociaż Jack Nicklaus (26) i Tiger Woods (24) pobili ten rekord. Gracz stał się trzecim golfistą w historii, który wygrał Wielkiego Szlema, zaraz po Ben Hogan i . Od tego czasu tylko Nicklaus i Woods dokonali tego wyczynu. Wygrał ponad 160 profesjonalnych turniejów na sześciu kontynentach w ciągu siedmiu dekad i został wprowadzony do w 1974 roku. Poza znakomitą karierą zawodniczą, Player znany jest również jako architekt pól golfowych, mając na koncie ponad 400 projektów. Jest również współautorem 36 książek o tematyce golfowej. Player uważany jest za najlepszego nieamerykańskiego golfistę w historii dyscypliny. Wielokrotnie nagradzany i odznaczany za swoją działalność pozasportową, w tym promowanie zdrowego trybu życia. Fundacja Gary'ego Playera działa nieprzerwanie od kilkudziesięciu lat, zbierając łącznie ponad 60 milionów dolarów na pomoc najbardziej potrzebującym.

</doc>
<doc id="4064439" url="https://pl.wikipedia.org/wiki?curid=4064439" title="Na pokuszenie (film)">
Na pokuszenie (film)

Na pokuszenie (ang. "The Beguiled") – amerykański western z gatunku dramat z 2017 roku w reżyserii Sofii Coppoli, powstały na podstawie powieści "Na pokuszenie" z 1966 roku autorstwa Thomasa P. Cullinana. Wyprodukowany przez wytwórnię Focus Features. Główne role w filmie zagrali Colin Farrell, Nicole Kidman, Kirsten Dunst i Elle Fanning.
Premiera filmu odbyła się 24 maja 2017 podczas 70. Międzynarodowego Festiwalu Filmowego w Cannes. Miesiąc później, 23 czerwca, obraz trafił do kin na terenie Stanów Zjednoczonych. W Polsce premiera filmu odbyła się 1 września 2017.
Fabuła.
Akcja filmu rozgrywa się w XIX wieku na południu Stanów Zjednoczonych w Wirginii w czasie wojny secesyjnej. Pewnego dnia nastoletnia dziewczyna Amy, uczennica elitarnej żeńskiej szkoły z internatem, znajduje ciężko rannego młodego kaprala wojsk Unii – Johna McBurneya (Colin Farrell). Zaalarmowana przez dziewczynę przełożona Martha Farnsworth (Nicole Kidman) z pomocą podopiecznych umieszcza mężczyznę w jednym z pokoi internatu. Młode kobiety troskliwie opiekują się żołnierzem wrogiej armii. Kiedy John powoli wraca do zdrowia, dom wypełnia narastające napięcie seksualne, a nauczycielki i uczennice zaczynają zaciekle rywalizować o względy przystojnego kaprala. McBurneyowi podoba się, że jest obiektem zainteresowania tylu kobiet, i manipuluje ich uczuciami. Nie zdaje sobie sprawy, jak niebezpieczną grę prowadzi.
Produkcja.
Zdjęcia do filmu kręcono w Napoleonville, w stanie Luizjana, w Stanach Zjednoczonych. Okres zdjęciowy trwał od 31 października do 7 grudnia 2016 roku.
Odbiór.
Box office.
Z dniem 12 sierpnia 2017 roku film "Na pokuszenie" zarobił łącznie $10.6 milionów dolarów w Stanach Zjednoczonych i Kanadzie, a $4.9 milionów w pozostałych państwach; łącznie $15.5 milionów.
Krytyka w mediach.
Film "Na pokuszenie" spotkał się z pozytywnymi recenzjami od krytyków. W serwisie Rotten Tomatoes średnia ocen filmu wyniosła 79% ze średnią oceną 7,1 na 10. Na portalu Metacritic średnia ocen wyniosła 77 punktów na 100.

</doc>
<doc id="4064440" url="https://pl.wikipedia.org/wiki?curid=4064440" title="Na pokuszenie">
Na pokuszenie



</doc>
<doc id="4064441" url="https://pl.wikipedia.org/wiki?curid=4064441" title="Cmentarz ewangelicko-reformowany w Pstrążnej">
Cmentarz ewangelicko-reformowany w Pstrążnej

Cmentarz ewangelicko-reformowany w Pstrążnej – czynny cmentarz ewangelicki ulokowany dookoła kościoła ewangelicko-reformowanego w Pstrążnej, należący do Parafii Ewangelicko-Reformowanej w Pstrążnej.
Opis cmentarza.
Cmentarz znajduje się na placu otaczającym kościół. Najstarsze nagrobki pochodzą z drugiej połowy XIX wieku. Większość starszych nagrobków posiada inskrypcje w języku niemieckim i czeskim, nowsze, z drugiej połowy XX wieku, zawierają inskrypcje w języku polskim.

</doc>
<doc id="4064445" url="https://pl.wikipedia.org/wiki?curid=4064445" title="Białe zapalenie płuc">
Białe zapalenie płuc

Białe zapalenie płuc (łac. i ang. "pneumonia alba") – rzadkie zapalenie płuc występujące u noworodków chorych na kiłę wrodzoną. Może być przyczyną niewydolności oddechowej.

</doc>
<doc id="4064446" url="https://pl.wikipedia.org/wiki?curid=4064446" title="The Beguiled">
The Beguiled



</doc>
<doc id="4064456" url="https://pl.wikipedia.org/wiki?curid=4064456" title="Ophion luteus">
Ophion luteus



</doc>
<doc id="4064462" url="https://pl.wikipedia.org/wiki?curid=4064462" title="Konstytucja Kirgistanu">
Konstytucja Kirgistanu

Konstytucja Kirgistanu (kirg. "Кыргыз Республикасынын Конституциясы") – podstawowy akt prawny w kirgiskim systemie prawnym.
Historia.
Obecna konstytucja została przyjęta 27 czerwca 2010 roku w drodze referendum. Wprowadzone zmiany zakładały zmianę systemu rządów z prezydenckiego na parlamentarny. Ograniczone zostały kompetencje prezydenta. Według nowego prawa może on być wybierany jednokrotnie na sześcioletnią kadencję. Mimo ograniczeń nie jest to jednak stanowisko tylko o funkcji reprezentatywnej: m.in. posiada on prawo weta oraz prawo powoływania szefów organów państwowych.
Ustawa zasadnicza zwiększyła liczbę deputowanych Rady Najwyższej z 90 do 120, przy czym jedna partia może wprowadzić maksymalnie 65 osób. Dodatkowo partie polityczne nie mogą być tworzone na religijnych lub etnicznych założeniach. Ich członkami nie mogą być: sędziowie, pracownicy milicji oraz sił zbrojnych.
Dokument ten kładzie szczególny nacisk na ochronę praw człowieka – w szczególności rozdział drugi. Artykuł 16 mówi o równości płci oraz zakazie dyskryminacji. Z kolei artykuł 20 zabrania stosowania tortur oraz kary śmierci.
Zgodnie z artykułem 97 zadanie sądowej kontroli konstytucyjności prawa będzie wypełniać Izba Konstytucyjna Sądu Najwyższego. Zniesiony został Sąd Konstytucyjny.
Ocena oraz reakcje opinii publicznej.
Wśród obywateli nowa konstytucja cieszyła się silnym poparciem: za jej przyjęciem głosowało 90,56% obywateli. Wśród jej przeciwników powstał ruch Движение-93 (Ruch-93). Wzywają oni do bojkotu nowego aktu prawnego oraz powrót do konstytucji z 1993 roku. Uważają również, że okoliczności, w jakich przebiegało referendum (między innymi sytuacja nadzwyczajna na południu kraju oraz obecność niewystarczające ilości międzynarodowych obserwatorów), nie pozwalały na swobodne i powszechne głosowanie, a zaprowadzone zmiany spowodują powstanie nowego kryzysu.
Zdaniem Komisji Weneckiej „projekt konstytucji zasługuje na dużą pochwałę” w szczególności w obszarze praw człowieka, wzmocnienia władzy ustawodawczej, a także rozdziału kompetencji między władzą ustawodawczą, wykonawczą i prezydentem. Z krytyką spotkały się zapisy o rozwiązaniu Sądu Konstytucyjnego oraz skomplikowany system formowania rządu. Rekomendowała także wzmocnienie niezależnego sądownictwa.
Poprawki z 2016 roku.
Latem 2016 roku zostały wniesione do Parlamentu poprawki, w szczególności dotyczące rozszerzenia kompetencji premiera. We wrześniu, w pierwszym czytaniu, Rada Najwyższa zdecydowała o poddanie zaproponowanych zmian pod referendum. Izba Konstytucyjna Sądu Najwyższego uznała zaproponowane zmiany za zgodne z prawem. Za głosowało dziesięciu sędziów, przeciw jeden: Emil Oskonbajew – zwrócił on uwagę, że artykuł 114 obowiązującej ustawy zasadniczej mówi o tym, że niedozwolone jest jej zmienianie do 1 września 2020 roku. Negatywną opinię na temat przekształceń wyraziła również w specjalnym raporcie Komisja Wenecka. Przeciwko przeprowadzaniu głosowania wystąpili również Roza Otunbajewa i Ömürbek Tekebajew.
Referendum zostało przeprowadzone 11 grudnia. Za zmianami zagłosowało 79,59% obywateli. Przebiegało ono przy braku obserwatorów z OBWE.
Propozycja poprawek.
1 kwietnia 2020 roku deputowany partii Respublika-Ata Dżurt Kurmankuł Zułuszew wniósł do Rady Najwyższej projekt ustawy o przeprowadzeniu referendum. Przedmiotem głosowania miałby być wybór systemu rządów między parlamentarnym, a prezydenckim. Miałoby ono odbyć się 4 października 2020 roku. Wcześniej na tę datę planowane były wybory parlamentarne. Pomysł przeprowadzenia głosowania w czasie pandemii skrytykowali m.in.: Ömürbek Tekebajew oraz były toraga Zajnidin Kurmanow. Plany referendum, a także zamiar wzmocnienia władzy prezydenckiej poparł natomiast ówczesny lider partii Ak kałpak Ułykbjek Mamatajew.

</doc>
<doc id="4064470" url="https://pl.wikipedia.org/wiki?curid=4064470" title="2 Brygada AL im. Jana Hołoda">
2 Brygada AL im. Jana Hołoda

2 Północnolubelska (lub Lubelska) Brygada Armii Ludowej im. Jana Hołoda (wcześniej 1 Batalion Gwardii Ludowej/5 Batalion Armii Ludowej im. Jana Hołoda) – związek partyzancki Armii Ludowej sformowany w lasach parczewskich w lipcu 1944 (decyzję podjęto w maju) na bazie istniejącego od września 1943 batalionu GL/AL. Głównym zadaniem brygady powstałej w końcowej fazie okupacji Lubelszczyzny były ataki na wycofujące się pod naporem wojsk radzieckich siły Wehrmachtu oraz sabotaż dróg, mostów i linii kolejowych. Patronem jednostki był kapitan Jan Hołod ps. „Kirpiczny” – jej pierwszy dowódca.
1 Batalion GL.
Jednostka powstała we wrześniu 1943 w lasach parczewskich z połączenia kilku oddziałów Gwardii Ludowej, był to pierwszy batalion GL w Polsce. Dowództwo Obwodu II przekazało mu do dyspozycji 2 z 5 ciężkich karabinów maszynowych, jakie posiadał w tym okresie obwód. Dowódcą jednostki został mianowany 34-letni były żołnierz 9 pułku artylerii lekkiej (usunięty za działalność w KPP i aresztowany) i pracownik cegielni na ziemiach włączonych po 17 września 1939 do Związku Radzieckiego Jan Hołod ps. „Kirpiczny”.
Trzon batalionu stanowił dowodzony przez "Kirpicznego" oddział im. Adama Mickiewicza (do wiosny 1943 im. gen. Józefa Bema), który powstał wiosną 1942 z inicjatywy Hołoda i zbiegłego z niemieckiej niewoli starszego lejtnanta Fiodora Kowalowa ps. „Albrecht”. Oddział brał udział m.in. w bitwie w Lasach Parczewskich (6–8 grudnia 1942), zdobyciu Ostrowa Lubelskiego (17 grudnia 1942), zaatakował posterunek policyjny i urząd gminny w Ludwinie (10 czerwca 1943), brał udział w wielu akcjach przeciwko niemieckiej żandarmerii oraz organizował pomoc dla ukrywającej się ludności żydowskiej.
5 Batalion AL im. J. Hołoda.
6 stycznia 1944 w urządzonej przez hitlerowców zasadzce poległ kpt. Jan Hołod ps. „Kirpiczny” nagrodzony krótko przed śmiercią Krzyżem Grunwaldu klasy I. Po jego śmierci Dowództwo Główne AL nadało jego imię batalionowi, którego był dowódcą. Z dokumentów, które opublikował w swoich wspomnieniach Gustaw Alef ps. „Bolek” wynika, że w późniejszym okresie zmieniono numer batalionu z "1" na "5". Dowództwo po Hołodzie przejął przybyły w 1943 zza Bugu kpt. Aleksander Skotnicki ps. „Zemsta”. Pod jego dowództwem batalion rozrósł się osiągając liczbę prawie 800 partyzantów. W międzyczasie oddział przeprowadził szereg akcji zbrojnych m.in. 16 kwietnia zdobywając Parczew. Dnia 1 i 3 maja we wsi Bójki z inicjatywy oficera oświatowego baonu por. Gustawa Alefa ps. „Bolek” zorganizowane zostały obchody Święta Pracy i Święta Konstytucji 3. Maja, na które zaproszono przebywających w obwodzie Naczelnego Dowódcę AL gen. Michała Żymierskiego ps. „Rola” i wiceprzewodniczącego KRN Zygmunta Goławskiego ps. „Niwa” oraz dowódcę obwodu ppłk Mieczysława Moczara ps. „Mietek”, a także przedstawicieli BCh i AK, w tym uratowany 3 maja z opresji oddział AK por. Zbigniewa Stępki ps. „Zbyszek”, który wkrótce w całości przeszedł do AL. Wówczas podjęto decyzje o przeformowaniu batalionu w brygadę, co przerwała decyzja o wymarszu na południe Lubelszczyzny. Dnia 14 maja 1944 baon wziął udział w bitwie pod Rąblowem (prócz 4 kompanii), ścierając się m.in. z dywizją SS „Wiking”. Po tej bitwie część batalionu powróciła w rejon lasów parczewskich, reszta udała się w lasy janowskie. 18 maja poległ kpt. "Zemsta", dowództwo nad jednostką objął pełniący od 12 maja funkcję szefa sztabu por. Zbigniew Stępka ps. „Mara”.
2 Brygada AL im. J. Hołoda.
Decyzję o przeformowaniu batalionu w brygadę podjął 5 maja 1944 wizytujący oddziały w lasach parczewskich Naczelny Dowódca AL gen. Michał Żymierski ps. „Rola”, jednak weszła ona w życie lipca 1944 rozkazem nowego dowódcy obwodu II ppłk Grzegorza Korczyńskiego ps. „Korczyński”. Formowanie brygady nie zostało w pełni ukończone wskutek walk w drugiej połowie lipca z wycofującymi się jednostkami hitlerowskimi i wyzwoleniu Lubelszczyzny przez Armię Czerwoną. Po wyzwoleniu partyzanci brygady wstępowali z rozkazu jej dowódcy do odrodzonego Wojska Polskiego, a także MO.
Obsada personalna batalionu.
We wrześniu 1943 batalion liczył 160 partyzantów, wczesną wiosną 1944 300 zaś 7 maja 1944 ok. 620 partyzantów. Według Stanisława Supruniuka w szczytowym momencie jednostka liczyła ok. 800 partyzantów.
Oddział utworzony w sierpniu 1943 do ochrony Sztabu Obwodu II (pierwszym dowódcą był por. Mikołaj Meluch ps. „Kola”, w styczniu 1944 przeniesiony do pracy w sztabie Okręgu 4). Na początku 1944 pluton wszedł w skład batalionu im. Hołoda. Przed tym faktem liczył ok. 40 partyzantów
Oddział utworzony jesienią 1943 z części oddziału "Franka", nowych ochotników oraz ocalałych partyzantów z rozbitego oddziału im. Emilii Plater. Na początku 1944 wszedł w skład batalionu, przedtem liczył ok. 70 partyzantów. W skład kompanii wchodziły m.in. pluton gospodarczy i drużyna sanitarna.
Utworzona w 1943 z mieszkających w rejonie Parczewa Żydów. Pod koniec roku włączono do niej niedobitki oddziału im. Emilii Plater.
Utworzona w Ostrowie Lubelskim z inicjatywy miejscowego komendanta BCh kpt. Zygmunta Goławskiego ps. „Niwa” (późniejszy członek Wojewódzkiej Rady Narodowej), w marcu 1944 oddział przeszedł pod komendę AL.
Obsada personalna brygady.
Według Piotra Matusaka brygada liczyła ok. 300 partyzantów w fazie formowania w lipcu 1944.

</doc>
<doc id="4064482" url="https://pl.wikipedia.org/wiki?curid=4064482" title="Alicja Cypryjska">
Alicja Cypryjska



</doc>
<doc id="4064483" url="https://pl.wikipedia.org/wiki?curid=4064483" title="Ferrisburgh">
Ferrisburgh

Ferrisburgh – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064488" url="https://pl.wikipedia.org/wiki?curid=4064488" title="William Finnegan">
William Finnegan

William Finnegan (ur. 1952) – amerykański dziennikarz i publicysta, współpracownik czasopisma "The New Yorker" od 1982, stały publicysta od 1987, laureat Nagrody Pulitzera w kategorii Biografia lub Autobiografia za książkę "Barbarian Days" (2016).

</doc>
<doc id="4064490" url="https://pl.wikipedia.org/wiki?curid=4064490" title="Saklaja">
Saklaja

Saklaja (arab. صقلايا) – miejscowość w Syrii, w muhafazie Aleppo. W 2004 roku liczyła 1367 mieszkańców.

</doc>
<doc id="4064498" url="https://pl.wikipedia.org/wiki?curid=4064498" title="Weronika Karbowiak">
Weronika Karbowiak

Weronika Karbowiak (ur. 7 września 1988) – polska judoczka.
Zawodniczka klubów: UKJ Orzeł Warszawa (2003-2004), AZS UW Warszawa (2004-2007). Brązowa medalistka zawodów Pucharu Europy juniorek w 2007. Dwukrotna brązowa medalistka mistrzostw Polski seniorek w wadze do 52 kg (2006, 2007). Mistrzyni Polski juniorek 2007.

</doc>
<doc id="4064500" url="https://pl.wikipedia.org/wiki?curid=4064500" title="Az-Zahabijja">
Az-Zahabijja

Az-Zahabijja (arab. الذهبية) – miejscowość w Syrii, w muhafazie Aleppo. W 2004 roku liczyła 1424 mieszkańców.

</doc>
<doc id="4064503" url="https://pl.wikipedia.org/wiki?curid=4064503" title="Wybory parlamentarne na Tonga w 2017 roku">
Wybory parlamentarne na Tonga w 2017 roku

Wybory parlamentarne na Tonga odbyły się 16 listopada 2017. Były to wybory przedterminowe.
Kontekst wyborów.
25 sierpnia 2017 król Tupou VI rozwiązał Zgromadzenie Ustawodawcze i zarządził przedterminowe wybory, mające odbyć się nie później niż 16 listopada. Król uczynił to za namową spikera parlamentu, Lorda Tuʻivakanō. W czterostronicowym oświadczeniu Tuʻivakanō wyraził zaniepokojenie „serią niekonstytucyjnych decyzji rządu ʻAkilisi Pohivy”. W szczególności wymienił m.in. dążenie rządu do samodzielnego podpisywania umów międzynarodowych, projekt ustawy, która pozbawiłaby Króla i Tajną Radę prerogatyw związanych z obsadzaniem takich stanowisk jak komendant policji czy prokurator generalny, a także decyzję o wycofaniu się Tonga z organizacji Igrzysk Pacyfiku w 2019. Część komentatorów wskazywała natomiast, że rozwiązanie parlamentu to reakcja króla na „zbyt pospieszny” proces demokratyzacji ustroju Tonga.

</doc>
<doc id="4064504" url="https://pl.wikipedia.org/wiki?curid=4064504" title="Frank Andersson">
Frank Andersson

Frank Öivind Stefan Andersson (ur. 9 maja 1956, zm. 9 września 2018 w Sztokholmie) – szwedzki zapaśnik walczący w obu stylach. Trzykrotny olimpijczyk. Brązowy medalista z Los Angeles 1984, czwarty w Moskwie 1980, a piąty i siódmy w Montrealu 1976 (w kategorii 90 kg, w stylu wolnym i klasycznym).
Zdobył pięć medali na mistrzostwach świata, w tym złoty w 1977, 1979 i 1982. Siedmiokrotny medalista mistrzostw Europy w latach 1976–1982. Drugi w Pucharze Świata w 1985; a trzeci w 1980. Dziewięć razy na podium mistrzostw nordyckich w latach 1975–1984. Mistrz świata juniorów w 1973 i 1975 roku.

</doc>
<doc id="4064505" url="https://pl.wikipedia.org/wiki?curid=4064505" title="US Open 2017 (gra podwójna kobiet)">
US Open 2017 (gra podwójna kobiet)

US Open 2017 – gra podwójna kobiet – zawody deblowe kobiet, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 30 sierpnia–10 września na nowojorskich kortach USTA Billie Jean King National Tennis Center.

</doc>
<doc id="4064507" url="https://pl.wikipedia.org/wiki?curid=4064507" title="Ardżul">
Ardżul

Ardżul (arab. أرجل) – miejscowość w Syrii, w muhafazie Aleppo. W 2004 roku liczyła 1080 mieszkańców.

</doc>
<doc id="4064510" url="https://pl.wikipedia.org/wiki?curid=4064510" title="Dimetylohydrazyna niesymetryczna">
Dimetylohydrazyna niesymetryczna



</doc>
<doc id="4064515" url="https://pl.wikipedia.org/wiki?curid=4064515" title="Leif Andersson (zapaśnik)">
Leif Andersson (zapaśnik)

Leif Valter Andersson (ur. 13 października 1949) – szwedzki zapaśnik walczący przeważnie w stylu klasycznym. Dwukrotny olimpijczyk. Czwarty w Montrealu 1976 i Moskwie 1980 w kategorii 82 kg w stylu klasycznym.
Szósty na mistrzostwach świata w 1974. Mistrz Europy w 1973, a drugi w 1980. Pierwszy w Pucharze Świata w 1980. Dziewięć razy na podium mistrzostw nordyckich w latach 1968 - 1979 roku.
Brat Rolanda Anderssona, zapaśnika i olimpijczyka z Monachium 1972.

</doc>
<doc id="4064518" url="https://pl.wikipedia.org/wiki?curid=4064518" title="Tupou">
Tupou



</doc>
<doc id="4064521" url="https://pl.wikipedia.org/wiki?curid=4064521" title="Jan Król (polityk)">
Jan Król (polityk)



</doc>
<doc id="4064522" url="https://pl.wikipedia.org/wiki?curid=4064522" title="Jan Król (polityk PZPR)">
Jan Król (polityk PZPR)



</doc>
<doc id="4064523" url="https://pl.wikipedia.org/wiki?curid=4064523" title="Aleksandra Maciak">
Aleksandra Maciak

Aleksandra Maciak (ur. 13 marca 1984) – polska judoczka.
Była zawodniczka klubów: AKS Strzegom (1997-2000), KS AZS-AWF Wrocław (2001-2002), AZS UW Warszawa (2003), KS AZS-AWF Warszawa (2001-2007). Brązowa medalistka mistrzostw Polski seniorek 2007 w kategorii do 78 kg. Dwukrotna młodzieżowa wicemistrzyni Polski (2005, 2006).

</doc>
<doc id="4064525" url="https://pl.wikipedia.org/wiki?curid=4064525" title="Huwajdżat Szinan">
Huwajdżat Szinan

Huwajdżat Szinan (arab. حويجة شنان) – miejscowość w Syrii, w muhafazie Ar-Rakka. W 2004 roku liczyła 4358 mieszkańców.

</doc>
<doc id="4064526" url="https://pl.wikipedia.org/wiki?curid=4064526" title="Kent Andersson (zapaśnik)">
Kent Andersson (zapaśnik)

Kent Börje Andersson (ur. 24 października 1959) – szwedzki zapaśnik walczący w obu stylach. Dwukrotny olimpijczyk. Piąty i szósty w Los Angeles 1984 i odpadł w eliminacjach w Moskwie 1980. Walczył w kategorii 48 kg.
Piąty na mistrzostwach Europy w 1980. Drugi w Pucharze Świata w 1980 i trzeci w 1985. Siedem razy na podium mistrzostw nordyckich w latach 1978 - 1986 roku.

</doc>
<doc id="4064527" url="https://pl.wikipedia.org/wiki?curid=4064527" title="Alfred Müller">
Alfred Müller

Alfred Müller (ur. 24 sierpnia 1905 w Łodzi, zm. 27 grudnia 1980 w Sopocie) – polski funkcjonariusz partyjny, urzędnik państwowy i gospodarczy.
Życiorys.
Ukończył Szkołę Powszechną w Łodzi, po czym pracował w miejscowym przemyśle włókienniczym (-1939). W okresie okupacji był zatrudniony w Oddziale Drogowym Zarządu Miejskiego w Łodzi (1940–1942), przebywał na robotach (1942–1943), ponownie w Zarządzie Miejskim (1943–1945). Po wyzwoleniu pełnił funkcję II sekr. Komitetu Miejskiego PPR/PZPR w Sopocie (1945–1950), prezydenta Sopotu (1950), następnie przew. Prezydium Miejskiej Rady Narodowej w Sopocie (1950–1951), pracownik PMRN w Gdyni (1952-), dyr. Miejskiego Przedsiębiorstwa Gospodarki Komunalnej w Sopocie (-1965?), skąd przeszedł na emeryturę.
Pochowany na cmentarzu komunalnym w Sopocie (kwatera E2-4-4_A).

</doc>
<doc id="4064529" url="https://pl.wikipedia.org/wiki?curid=4064529" title="Al-Ukajriszi">
Al-Ukajriszi

Al-Ukajriszi (arab. العكيرشي) – miejscowość w Syrii, w muhafazie Ar-Rakka. W 2004 roku liczyła 4304 mieszkańców.

</doc>
<doc id="4064531" url="https://pl.wikipedia.org/wiki?curid=4064531" title="Lennart Lundell">
Lennart Lundell

Kurt Lennart Lundell (ur. 13 grudnia 1953) – szwedzki zapaśnik walczący w obu stylach. Trzykrotny olimpijczyk. Piąty w Moskwie 1980 (w kategorii 74 kg, w stylu klasycznym), odpadł w eliminacjach w Montrealu 1976 (w kategorii 68 kg, w stylu wolnym) i Los Angeles 1984 (w kategorii 82 kg, w stylu wolnym).
Wicemistrz świata w 1983. Piąty na mistrzostwach Europy w 1976 i 1981. Pierwszy w Pucharze Świata w 1980. Osiem razy na podium mistrzostw nordyckich w latach 1975 - 1983 roku.

</doc>
<doc id="4064533" url="https://pl.wikipedia.org/wiki?curid=4064533" title="Natan Peled">
Natan Peled

Natan Peled (hebr.: נתן פלד, ur. 3 czerwca 1913 w Odessie, zm. 8 stycznia 1992) – izraelski polityk, w latach 1970–1974 minister absorpcji imigrantów, latach 1965–1969 poseł do Knesetu z listy Mapam.
W wyborach parlamentarnych w 1965 po raz pierwszy i jedyny dostał się do izraelskiego parlamentu.

</doc>
<doc id="4064535" url="https://pl.wikipedia.org/wiki?curid=4064535" title="Ar-Rahbi">
Ar-Rahbi

Ar-Rahbi (arab. الرحبي) – miejscowość w Syrii, w muhafazie Ar-Rakka. W 2004 roku liczyła 4831 mieszkańców.

</doc>
<doc id="4064536" url="https://pl.wikipedia.org/wiki?curid=4064536" title="Moment Minsky'ego">
Moment Minsky'ego



</doc>
<doc id="4064538" url="https://pl.wikipedia.org/wiki?curid=4064538" title="Juan Postigos">
Juan Postigos

Juan Miguel Postigos Acuña (ur. 13 maja 1989 w Limie) – peruwiański judoka.
Uczestnik mistrzostw świata w 2007, 2009, 2010, 2011, 2013, 2014, 2015, 2017, 2018, 2019 i 2021. Startował w Pucharze Świata w latach 2010-2012, 2014-2016, 2018-2020 i 2022. Brązowy medalista Igrzysk Panamerykańskich 2011 w kategorii do 60 kg. Trzykrotny brązowy medalista mistrzostw Panamerykańskich (2010, 2016, 2017). Brązowy medalista zawodów Grand Prix w Cancun 2017. Wielokrotny medalista zawodów Pucharu Świata (w tym złoty: Miami 2011, Lima 2019). Trzykrotny olimpijczyk (2012, 2016, 2020).

</doc>
<doc id="4064539" url="https://pl.wikipedia.org/wiki?curid=4064539" title="Pierwszy rząd Massima D'Alemy">
Pierwszy rząd Massima D'Alemy



</doc>
<doc id="4064540" url="https://pl.wikipedia.org/wiki?curid=4064540" title="Drugi rząd Massima D'Alemy">
Drugi rząd Massima D'Alemy



</doc>
<doc id="4064541" url="https://pl.wikipedia.org/wiki?curid=4064541" title="Rząd Massima D'Alemy">
Rząd Massima D'Alemy



</doc>
<doc id="4064542" url="https://pl.wikipedia.org/wiki?curid=4064542" title="Przyroda w Lwówku Śląskim">
Przyroda w Lwówku Śląskim

W granicach administracyjnych Lwówka Śląskiego znajdują się niewielkie fragmenty Parku Krajobrazowego Doliny Bobru (ze Szwajcarią Lwówecką na południu), a od wschodu obszar specjalnej ochrony ptaków Ostoja nad Bobrem (PLH020054) o powierzchni 15373 ha, które są trzecim co do wielkości w Polsce skupiskiem płatów priorytetowego siedliska grądu zboczowego "Aceri-Tilietum". Na południu miasta znajduje się natomiast obszar Natura 2000 „Panieńskie Skały” (PLH020009) o powierzchni 11,5 ha. Jest to jedno z dwóch istniejących w Polsce stanowisk paproci włosocień delikatny "Trichomanes speciosum".
Pomniki przyrody.
Na terenie Lwówka Śląskiego znajduje się 5 pomników przyrody (stan na sierpień 2017), w tym 1 pomnik przyrody nieożywionej. Dwa pomniki znajdują się w Lwówku Śląskim, a trzy w Płakowicach.

</doc>
<doc id="4064550" url="https://pl.wikipedia.org/wiki?curid=4064550" title="Żel antybakteryjny">
Żel antybakteryjny

Środek antybakteryjny do rąk – płynny środek dezynfekujący służący do redukcji czynników zakaźnych na skórze dłoni. 
W przychodniach, szpitalach i innych placówkach medycznych użycie środków na bazie alkoholu uznawane jest za skuteczniejsze od mycia rąk wodą z mydłem w większości przypadków: środki takie skuteczniej eliminują mikroorganizmy, są także lepiej tolerowane przez skórę dłoni od wody z mydłem. Użycie płynu dezynfekcyjnego nie może zastąpić jednak mycia, zwłaszcza jeśli na skórze rąk występuje widoczne zabrudzenie, lub po użyciu toalety. Brak jest zaleceń dotyczących podobnych środków nie opartych na bazie alkoholu, brak jest również wystarczających dowodów na wyższość korzystania z podobnych środków nad myciem rąk poza placówkami medycznymi. Środki takie dostępne są w obrocie handlowym w postaci płynów, żeli i pianek.
Typowe środki antybakteryjne na bazie alkoholu zawierają mieszaninę izopropanolu, etanolu (alkoholu etylowego) lub "n"-propanolu. Najskuteczniejsze są produkty, które zawierają od 60 do 95% alkoholu. Podczas ich stosowania konieczne jest zachowanie ostrożności, ponieważ są one substancjami palnymi. Środki zawierające alkohol skutecznie zwalczają wiele różnych typów drobnoustrojów, nie unieszkodliwiają jednak zarodników. Niektóre produkty zawierają domieszkę gliceryny lub innych związków, których celem jest zapobieganie wysuszeniu skóry. Wersje bezalkoholowe mogą zawierać chlorek benzalkoniowy lub triklosan.
Alkohol był stosowany jako środek antyseptyczny przynajmniej od 1363 roku, a pod koniec XIX wieku pojawiły się naukowe dowody na jego skuteczność. Środki do dezynfekcji rąk na bazie alkoholu rozpowszechniły się w Europie do lat 80. XX wieku. Znalazły się one także na liście leków podstawowych Światowej Organizacji Zdrowia, co oznacza, że zostały uznane za jedne z najbardziej skutecznych i bezpiecznych środków medycznych, niezbędnych w każdym systemie opieki zdrowotnej. 

</doc>
<doc id="4064552" url="https://pl.wikipedia.org/wiki?curid=4064552" title="Diukowie Hazzardu">
Diukowie Hazzardu



</doc>
<doc id="4064555" url="https://pl.wikipedia.org/wiki?curid=4064555" title="Ar-Rabija">
Ar-Rabija

Ar-Rabija (arab. الرابية) – miejscowość w Syrii, w muhafazie Ar-Rakka. W 2004 roku liczyła 2995 mieszkańców.

</doc>
<doc id="4064558" url="https://pl.wikipedia.org/wiki?curid=4064558" title="Al-Dżabali">
Al-Dżabali

Al-Dżabali (arab. الجبلي) – miejscowość w Syrii, w muhafazie Ar-Rakka. W 2004 roku liczyła 2079 mieszkańców.

</doc>
<doc id="4064561" url="https://pl.wikipedia.org/wiki?curid=4064561" title="Lars Malmkvist">
Lars Malmkvist

Lars Ragnar Malmkvist (ur. 24 września 1955) – szwedzki zapaśnik przeważnie w stylu klasycznym. Dwukrotny olimpijczyk. Jedenasty w Montrealu 1976 i dziewiąty w Moskwie 1980. Walczył w kategorii 76 kg, w stylu klasycznym.
Brązowy medalista mistrzostw świata w 1978 i 1979. Czwarty na mistrzostwach Europy w 1975. Pięć razy na podium mistrzostw nordyckich w latach 1975 - 1980. Trzeci na MŚ juniorów w 1975 roku.

</doc>
<doc id="4064563" url="https://pl.wikipedia.org/wiki?curid=4064563" title="Marzena Makuła">
Marzena Makuła

Marzena Makuła (ur. 3 lipca 1984) – polska judoczka, medalistka mistrzostw Europy.
Była zawodniczka klubów: GKS Czarni Bytom (2000-2003), KS AZS-AWF Wrocław (2004-2013). Brązowa medalistka mistrzostw Europy w turnieju drużynowym (Mińsk 2007). Brązowa medalistka młodzieżowych mistrzostw Europy 2006. Brązowa medalistka zawodów Pucharu Europy w Boras 2008. Dwukrotna mistrzyni Polski seniorek w kategorii open (2006, 2007) oraz dwukrotna brązowa medalistka (2005 w kat. open, 2007 w kat. powyżej 78 kg). Ponadto m.in. młodzieżowa mistrzyni Polski 2006 oraz mistrzyni Polski juniorek 2003.

</doc>
<doc id="4064564" url="https://pl.wikipedia.org/wiki?curid=4064564" title="Zakir">
Zakir

Zakir (arab. ذكير) – wieś w Syrii, w muhafazie As-Suwajda. W 2004 roku liczyła 519 mieszkańców.

</doc>
<doc id="4064575" url="https://pl.wikipedia.org/wiki?curid=4064575" title="Al-Hakf">
Al-Hakf

Al-Hakf (arab. الحقف) – wieś w Syrii, w muhafazie As-Suwajda. W 2004 roku liczyła 455 mieszkańców.

</doc>
<doc id="4064577" url="https://pl.wikipedia.org/wiki?curid=4064577" title="Sören Claeson">
Sören Claeson

Ove Sören Claeson (ur. 9 lutego 1959) – szwedzki zapaśnik walczący w obu stylach. Trzykrotny olimpijczyk. Brązowy medalista z Los Angeles 1984 (w kategorii 82 kg, w stylu klasycznym). Odpadł w eliminacjach w Moskwie 1980 (w kategorii 82 kg, w stylu wolnym) i w Seulu 1988 (w kategorii 100 kg, w stylu klasycznym).
Czwarty na mistrzostwach świata w 1985 i na mistrzostwach Europy w 1983. Zdobył cztery medale na mistrzostwach nordyckich w latach 1979 - 1982. Trzeci na MŚ juniorów w 1979 roku.

</doc>
<doc id="4064580" url="https://pl.wikipedia.org/wiki?curid=4064580" title="Venom (album Bullet for My Valentine)">
Venom (album Bullet for My Valentine)

Venom – piąty album studyjny walijskiej grupy Bullet for My Valentine. Premiera albumu odbyła się 14 sierpnia 2015.

</doc>
<doc id="4064586" url="https://pl.wikipedia.org/wiki?curid=4064586" title="Tomas Johansson">
Tomas Johansson

Karl Tomas Ingemar Johansson (ur. 20 lipca 1962) – szwedzki zapaśnik walczący w stylu klasycznym. Czterokrotny olimpijczyk. Srebrny medalista z Barcelony 1992 i brązowy z Seulu 1988, siódmy w Atlancie 1996. Walczył w najcięższej kategorii wagowej, ponad 100–130 kg.
Zdobył pięć medali na mistrzostwach świata (w tym złoto w 1986), a także na mistrzostwach Europy w latach 1986–1991. Trzeci w Pucharze Świata w 1980. Dziesięciokrotny złoty medalista mistrzostw nordyckich w latach 1981–1993. Trzeci na MŚ juniorów w 1981 i ME juniorów w 1980 roku.
Na zawody o Puchar Polski w stylu klasycznym 1–2 czerwca 1991 był awizowany w składzie drużyny Piotrcovia Piotrków Trybunalski

</doc>
<doc id="4064587" url="https://pl.wikipedia.org/wiki?curid=4064587" title="Cmentarz Żołnierzy Radzieckich w Lwówku Śląskim">
Cmentarz Żołnierzy Radzieckich w Lwówku Śląskim

Cmentarz Żołnierzy Radzieckich w Lwówku Śląskim (właśc. "Cmentarz Wojenny Żołnierzy Armii Radzieckiej Poległych Podczas II wojny światowej w Lwówku Śląskim") – najmniejszy cmentarz w Lwówku Śląskim, otwarty 9 maja 1947 roku. 
Lokalizacja cmentarza.
Cmentarz znajduje się w północnej części Lwówka Śląskiego, między ulicami: Staszica i Zwycięzców. Od wschodu i północy cmentarz graniczy ze szkołą podstawową nr 2 w Lwówku Śląskim.
Historia.
Cmentarz budowano w latach 1946 – 1947 na terenie przyległym do nieistniejącego obecnie Królewskiego Seminarium Nauczycielskiego (obecnie Szkoła Podstawowa nr 2). Pierwszy pochówek miał miejsce 9 maja 1947 roku. Utrzymaniem porządku i zieleni na cmentarzu zajmuje się zarządca cmentarza komunalnego w Lwówku Śląskim.
Koncepcja cmentarza.
Na ziemi lwóweckiej zginęło i zostało pochowanych w różnych miejscach 172 żołnierzy armii radzieckiej. Ówczesne władze podjęły decyzję o ekshumacji i przetransportowaniu zwłok w jedno, wspólne miejsce. W marcu 1946 r. wykonano mapę z planem cmentarza oraz wejściem, które miało znajdować się od północy. Ostatecznie zmieniono koncepcję cmentarza i bramę ulokowano od wschodniej strony.
Otwarcie cmentarza.
9 maja 1948 r., w Dniu Zwycięstwa - obchodzonym wówczas we wszystkich krajach bloku wschodniego - odbył się pogrzeb żołnierzy radzieckich pochowanych w różnych miejscowościach powiatu lwóweckiego. Po przygotowaniu cmentarza o godz. 9.00 rano, na lwóweckim rynku zebrały się delegacje partii politycznych, placówek edukacyjnych i lokalnych instytucji. Dodatkowo zaproszono honorowy pluton żołnierzy radzieckich z Legnicy oraz wojskową orkiestrę z Jeleniej Góry. 
Po uformowaniu żałobnego konduktu, uczestnicy pogrzebu ruszyli w kierunku Baszty Bramy Bolesławieckiej i dalej drogą w kierunku Bolesławca. Po zbliżeniu się do mostu na Bobrze łączącego Lwówek Śląski i Brunów, nastąpiło spotkanie z wozami konnymi wiozącymi trumny z poległymi żołnierzami. Następnie przy dźwiękach marsza żałobnego skierowano się z powrotem do miasta.
Po przybyciu na cmentarz zwłoki żołnierzy złożono do grobów, a wybrani goście wygłosili przemowy. Znaleźli się wśród nich przedstawiciele: Armii Radzieckiej, Wojska Polskiego, Związku Osadników Wojskowych i partii politycznych, którzy podkreślili w przemówieniach znaczenie „braterstwa polsko-radzieckiego”, zawartego na polach bitew w walce z wojskami hitlerowskimi.
Niestety w 42 zbiorowych mogiłach nie zachowano porządku chronologicznego; nie miał znaczenia stopień wojskowy, czy miejsce śmierci, dlatego osoba poszukująca wybranego żołnierza musi obejść cały cmentarz.
Początki cmentarza.
Przez ponad dziesięć lat cmentarz był pod opieką lwóweckiego Związku Bojowników o Wolność i Demokrację (ZBoWiD’u). Jesienią 1960 r. obowiązek cyklicznego czyszczenia radzieckich grobów oraz pełnienia honorowych wart, postanowiono przerzucić na uczniów położonej obok szkoły. Obawiając się odmowy, zaakcentowano znaczenie tego miejsca:Rada Pedagogiczna szkoły zaakceptowała prośbę 11 listopada 1960 r., jednak cmentarz radziecki nigdy nie odegrał tak ważnej roli, jaką chciał widzieć Związek Bojowników o Wolność i Demokrację (ZBoWiD). Szkoła Podstawowa nr 2 w maju 1963 r. przyjęła imię Bohaterów 10-tej Sudeckiej Dywizji Piechoty. Z tego powodu, podczas świąt państwowych i szkolnych uroczystości, główną rolę odgrywali miejscowi kombatanci i Wojsko Polskie.
Jedynymi okazjami krzewienia pamięci wśród uczniów pobliskiej szkoły podstawowej o zmarłych żołnierzach zdarzały się podczas kolejnych rocznic Rewolucji Październikowej, bądź powstania Armii Czerwonej. Podczas tych rocznic oczyszczano groby, zapalano znicze i kładziono wiązanki kwiatów.
Wartę honorową pełnili harcerze ze szczepu funkcjonującego w tutejszej placówce. 
Charakterystyka.
Cmentarz posiada wymiary: 50 x 20 m i powierzchnię 0,10 ha. Wejście na jego obszar jest możliwe jedynie od wschodu (teren szkoły podstawowej). W samym sercu cmentarza znajduje się kilkumetrowy obelisk ze złotą gwiazdą i datą 1945 z dwoma armatami umieszczonymi po bokach pomnika.
Pochowani.
Jedną ze słynniejszych postaci pochowanych na lwóweckim Cmentarzu Żołnierzy Radzieckich jest lejtnant Wasylij Jefremowicz Biełousy (1922 – 1945).

</doc>
<doc id="4064588" url="https://pl.wikipedia.org/wiki?curid=4064588" title="Karl-Johan Gustavsson">
Karl-Johan Gustavsson

Karl-Johan Gustavsson (ur. 5 maja 1958) – szwedzki zapaśnik walczący w obu stylach. Olimpijczyk z Los Angeles 1984, gdzie zajął siódme miejsce w kategorii 100 kg w stylu klasycznym i odpadł w eliminacjach w stylu wolnym.
Szósty na mistrzostwach Europy w 1984. Zdobył dwa medale na mistrzostwach nordyckich w latach 1983 - 1985.

</doc>
<doc id="4064589" url="https://pl.wikipedia.org/wiki?curid=4064589" title="Per Lindholm">
Per Lindholm

Per Göran Christer Lindholm (ur. 13 czerwca 1953) – szwedzki zapaśnik walczący w obu stylach. Dwukrotny olimpijczyk. Odpadł w eliminacjach w Monachium 1972 i Montrealu 1976. Walczył w kategorii 57 kg.
Zajął czwarte miejsce na mistrzostwach świata w 1975 i piąte w 1974. Zdobył cztery medale na mistrzostwach nordyckich w latach 1970 - 1974. Wicemistrz świata juniorów w 1973, a trzeci w 1971 roku.

</doc>
<doc id="4064592" url="https://pl.wikipedia.org/wiki?curid=4064592" title="Roland Andersson (zapaśnik)">
Roland Andersson (zapaśnik)

John Roland Andersson (ur. 9 września 1944) – szwedzki zapaśnik walczący w obu stylach. Olimpijczyk z Monachium 1972, gdzie odpadł w eliminacjach w kategorii 90 kg, w stylu klasycznym i wolnym.
Zdobył dwa brązowe medale na mistrzostwach Europy w 1969. Ośmiokrotny medalista na mistrzostwach nordyckich w latach 1969 - 1978.
Brat Leifa Anderssona, zapaśnika i olimpijczyka z Montrealu 1976 i Moskwy 1980.

</doc>
<doc id="4064593" url="https://pl.wikipedia.org/wiki?curid=4064593" title="Lasconotus nepalensis">
Lasconotus nepalensis

Lasconotus nepalensis – gatunek chrząszcza z rodziny Zopheridae i podrodziny zagwozdnikowatych.
Gatunek ten został opisany w 1985 roku przez Stanisława Adama Ślipińskiego.
Chrząszcz o wydłużonym, wypukłym, brązowym ciele długości od 3,9 do 4,2 mm. Jego głowa ma granulowaną powierzchnię, przy czym na każdej granulce na czole i ciemieniu osadzona jest krótka szczecinka. Przednia krawędź nadustka jest ścięta pośrodku i wyokrąglona po bokach. Przedplecze jest prawie kwadratowe w obrysie i ma cztery w pełni rozwinięte żeberka przechodzące przez dysk. Jego powierzchnia jest granulowana tak jak głowa. Dwukrotnie dłuższe niż szerokie pokrywy mają równoległe boki i wspólnie zaokrąglone wierzchołki. W ich rzędach leżą po dwa rządki grubych punktów. Co drugi ich międzyrząd wyposażony jest w żeberko, przy czym te na międzyrzędach pierwszych są rozbieżne w okolicy tarczki, a te na międzyrzędach trzecich i piątych nie dochodzą do szczytu pokryw. 
Owad endemiczny dla Nepalu.

</doc>
<doc id="4064595" url="https://pl.wikipedia.org/wiki?curid=4064595" title="Arne Robertsson">
Arne Robertsson

Arne Alf Robert Robertsson (ur. 23 marca 1942; zm. 29 stycznia 1991) – szwedzki zapaśnik walczący w obu stylach. Trzykrotny olimpijczyk. Zajął jedenaste miejsce w Tokio 1964 (+ 97 kg, styl wolny), dziesiąte w Meksyku 1968 (+ 97 kg, styl wolny) i dziewiąte w Montrealu 1976 (+ 100 kg, styl klasyczny).
Brązowy medalista mistrzostw świata w 1977. Wicemistrz Europy w 1966 i 1969. Zdobył dziewięć medali na mistrzostwach nordyckich w latach 1972 – 1979 roku.

</doc>
<doc id="4064597" url="https://pl.wikipedia.org/wiki?curid=4064597" title="Coxelus yeti">
Coxelus yeti

Coxelus yeti – gatunek chrząszcza z rodziny Zopheridae i podrodziny zagwozdnikowatych.
Gatunek ten został opisany w 1985 roku przez Stanisława Adama Ślipińskiego.
Chrząszcz o krótko-owalnym ciele długości od 2,9 do 3,1 mm i ubarwieniu od brązowego do prawie czarnego, gęsto porośnięty krótkimi, łuskowatymi szczecinkami barwy żółtawobrązowej. Jego głowa ma granulowaną i oszczecinioną powierzchnię. Jedenastoczłonowe czułki zakończone są dwuczłonowymi buławkami. Poprzeczne, najszersze pośrodku przedplecze miało rozwarte kąty przednie, łukowato zaokrąglone i drobno ząbkowane brzegi boczne, zaokrąglone kąty tylne i łukowaty brzeg tylny. Pośrodku przedplecza powierzchnia jest podłużnie wgłębiona. Podługowato-owalne, najszersze przed środkiem pokrywy mają guzki na międzyrzędach trzecim, piątym i siódmym. 
Owad endemiczny dla Nepalu, znany z wysokości 1500 i 2200 m n.p.m.

</doc>
<doc id="4064599" url="https://pl.wikipedia.org/wiki?curid=4064599" title="Adam Warszycki">
Adam Warszycki

Adam Warszycki herbu Abdank (zm. w 1656 roku) – podkomorzy mielnicki w latach 1647-1656, dworzanin królewski.
Syn podkomorzego sieradzkiego Andrzeja. Studiował na Uniwersytecie w Ingolstadt w 1620 roku.

</doc>
<doc id="4064600" url="https://pl.wikipedia.org/wiki?curid=4064600" title="Stanisław Wapowski (zm. 1633)">
Stanisław Wapowski (zm. 1633)

Stanisław Wapowski herbu Nieczuja (zm. w 1633 roku) – kasztelan przemyski w latach 1610-1632, starosta kościański w 1610 roku, starosta zawichojski w 1610 roku, pułkownik wojska powiatowego województwa ruskiego w 1632 roku.
Syn kasztelana przemyskiego Andrzeja. Studiował na Uniwersytecie w Ingolstadt w 1584 roku i Uniwersytecie w Padwie w 1594 roku. 

</doc>
<doc id="4064602" url="https://pl.wikipedia.org/wiki?curid=4064602" title="Cmentarz ewangelicki w Płakowicach">
Cmentarz ewangelicki w Płakowicach

Cmentarz ewangelicki w Płakowicach – zdewastowany dawny cmentarz ewangelicki przedwojennych mieszkańców Płakowic i pensjonariuszy ośrodka dla umysłowo i psychicznie chorych zlokalizowanego w Płakowicach przy ul. Pałacowej (oficyna pałacowa). Później cmentarz służył jako miejsce pochówku ofiar akcji T4. Cmentarz ten znajduje się między ulicami: Ptasią i Podgórską. Brama wejściowa na cmentarz zlokalizowana jest od strony ul. Podgórskiej. Przed II wojną światową na terenie nekropolii znajdowała się niewielka, drewniana kapliczka.
Jednym z nielicznych zachowanych nagrobków na tym cmentarzu jest grób Friedy Auer, urodzonej 5 września 1893 roku a zmarłej 13 listopada 1936 roku; wiele nagrobków jest obecnie nieczytelnych.

</doc>
<doc id="4064607" url="https://pl.wikipedia.org/wiki?curid=4064607" title="Batalion dowodzenia Wielonarodowej Brygady (część polska)">
Batalion dowodzenia Wielonarodowej Brygady (część polska)

Batalion dowodzenia Wielonarodowej Brygady (część polska) - (bdowWB) - pododdział Wojsk Łączności stacjonujący w Lublinie
Historia i powstanie.
Rozpoczął funkcjonowanie 1 lipca 2011 roku zgodnie z decyzją Ministra Obrony Narodowej Nr Z-92/Org/P1 z dnia 5.11.2010 roku, na bazie batalionu dowodzenia rozformowanej z dniem 30.06.2011 roku 3 Brygady Zmechanizowanej im. R. Traugutta. 
Głównym zadaniem batalionu jest przygotowanie i zabezpieczenie stanowiska dowodzenia Litewsko-Polsko-Ukraińskiej Brygady w zakresie ćwiczeń narodowych i międzynarodowych. Działania batalionu zapewniają ciągłość dowodzenia Dowództwa Wielonarodowej Brygady w strukturze organizacyjnej, w otoczeniu zewnętrznym oraz budowaniu pozytywnego wizerunku Sił Zbrojnych w armiach sojuszniczych. 
Decyzją nr Z-63/P1 Ministra Obrony Narodowej z dnia 28.08.2015 r. w sprawie reorganizacji części polskiej Dowództwa Wielonarodowej Brygady (część polska) batalion dowodzenia Wielonarodowej Brygady (część polska) z dniem 28.12.2015 r. wszedł w podporządkowanie 9 Brygady Wsparcia Dowodzenia Dowództwa Generalnego Rodzajów Sił Zbrojnych w Białobrzegach. 
Minister Obrony Narodowej Decyzją Nr 432/MON z dnia 30.10.2015 roku nadał batalionowi Dowodzenia Wielonarodowej Brygady (część polska) odznakę pamiątkową oraz Decyzją Nr 121/MON z dnia 08.04.2014 roku odznakę rozpoznawczą i proporczyk na beret.
Tradycje.
Batalion dowodzenia Wielonarodowej Brygady (część polska) zgodnie z Decyzją Nr 142/MON Ministra Obrony Narodowej z dnia 7 lipca 2017 roku dziedziczy tradycje:
Tą samą decyzją nadano jednostce nazwę wyróżniającą "Lubelski" oraz ustalono święto na dzień 20 września w rocznicę bohaterskich czynów żołnierzy 3 Dywizji Piechoty Legionów w 1920 roku i 3 Dywizji Piechoty i Romualda Traugutta w walkach na Przyczółku Czerniakowskim we wrześniu 1944 roku.
Patron.
Patronem batalionu dowodzenia Wielonarodowej Brygady (część polska) został Romuald TRAUGUTT decyzją nr 142/MON Ministra Obrony Narodowej z dnia 7 lipca 2017 r.
Linki zewnętrzne.
Strona internetowa bdowWB

</doc>
<doc id="4064614" url="https://pl.wikipedia.org/wiki?curid=4064614" title="Kościół Zwiastowania Najświętszej Maryi Panny w Dobrzyniewie Kościelnym">
Kościół Zwiastowania Najświętszej Maryi Panny w Dobrzyniewie Kościelnym

Kościół pw. Zwiastowania Najświętszej Maryi Panny – rzymskokatolicki kościół parafialny należący do dekanatu Białystok-Bacieczki archidiecezji białostockiej.
Historia.
Jest to świątynia wzniesiona w latach 1905-1910 według projektu architekta Romualda Lenczewskiego. Kościół został zbudowany w stylu eklektycznym, posiada jedną wieżę i układ halowy. Budowla została poświęcona w dniu 29 września 1910 roku. Ze starej świątyni zostało przeniesionych pięć bocznych ołtarzy. W nowym kościele zostały zawieszone obrazy autorstwa malarzy z Wilna: Józefa Bałzukiewicza i Łucji Bałzukiewicz. 
Budowla w 1947 roku została konsekrowana przez arcybiskupa wileńskiego Romualda Jałbrzykowskiego. W latach 60. XX wieku została wykonana polichromia, natomiast w latach 1984-1992, dzięki staraniom księdza proboszcza Józefa Zubowskiego, kościół przeszedł remont generalny pod nadzorem Wojewódzkiego Konserwatora Zabytków. W następnych latach zostały wykonane prace remontowe i konserwatorskie w samej świątyni i jego otoczeniu. Został odrestaurowany ołtarz główny, ołtarz boczny i organy, zostały zamontowane nowe ławki z drewna dębowego.

</doc>
<doc id="4064619" url="https://pl.wikipedia.org/wiki?curid=4064619" title="Park Narodowy Chitwan">
Park Narodowy Chitwan



</doc>
<doc id="4064627" url="https://pl.wikipedia.org/wiki?curid=4064627" title="Tadeusz Drybczewski">
Tadeusz Drybczewski

Tadeusz Drybczewski (ur. 13 czerwca 1958 w Płońsku) – komandor pilot Wojska Polskiego w stanie spoczynku. W latach 2011–2018 dowódca Gdyńskiej Brygady Lotnictwa Marynarki Wojennej.
Życiorys.
Komandor pilot Tadeusz Drybczewski – absolwent Wyższej Oficerskiej Szkoły Lotniczej w Dęblinie, którą ukończył w 1983 roku uzyskując stopień podporucznika i tytuł inżynier pilot. Na swoje pierwsze stanowisko został skierowany do 16. pułku lotnictwa specjalnego Marynarki Wojennej w Darłowie. Kolejną jednostką gdzie służył komandor Drybczewski, była 18. eskadra lotnictwa łącznikowego MW w Gdyni Babich Dołach, która w 1990 roku została przeformowana w 18. eskadrę lotnictwa ratowniczo-łącznikowego MW. W wyniku, rozpoczętego w 1994 roku, procesu formowania Brygady Lotnictwa Marynarki Wojennej 18. Eskadra weszła w skład 1 Puckiego dywizjonu lotniczego, gdzie służył przez trzy lata na stanowisku zastępcy dowódcy dywizjonu. W 1997 roku dowodził komponentem lotniczym, który udzielał pomocy mieszkańcom południa Polski po tak zwanej „Powodzi tysiąclecia”, za co Prezydent Rzeczypospolitej Polskiej odznaczył go „Krzyżem Zasługi za Dzielność”. W 1998 rozpoczął służbę w Dowództwie Brygady Lotnictwa Marynarki Wojennej jako starszy nawigator. Kolejnym stanowiskiem w karierze wojskowej był specjalista w Dowództwie Marynarki Wojennej. Po dwóch latach, w 2003 roku, wrócił do Dowództwa Brygady Lotnictwa MW, gdzie zajmował kolejno stanowiska: szefa szkolenia oraz zastępcy dowódcy brygady. W latach 2007–2011 był Szefem Oddziału Lotnictwa Dowództwa Marynarki Wojennej. W 2011 roku, decyzją Ministra Obrony Narodowej, został wyznaczony na stanowisko dowódcy Gdyńskiej Brygady Lotnictwa Marynarki Wojennej. W dniu, 7 października, na lotnisku w Gdyni Babich Dołach, podczas uroczystej zbiórki komandor Drybczewski przejął dowodzenie lotnictwem morskim od kmdr pil. Stanisława Ciołka, który dowodził Brygadą Lotnictwa MW od grudnia 2005 roku.
Komandor pilot Tadeusz Drybczewski przez cały okres służby związany był z lotnictwem Marynarki Wojennej. Jest pilotem – instruktorem i posiada klasą mistrzowską pilota wojskowego. Jego osobisty nalot wynosi ponad 3000 godzin. Współtworzył „Program Szkolenia Ratowniczego na śmigłowcach MW”. Przez ponad 30 lat służby w lotnictwie latał na: samolotach TS-11 „Iskra”, SbLim-2, Lim-5 oraz na śmigłowcach Mi-2, W-3 oraz Mi-14. Jego kunszt, jako pilota, został doceniony przez wyróżnienie go min. tytułem „Pilota roku 1997 Lotnictwa Sił Zbrojnych RP”, statuetką „Ikara” oraz dwukrotnie tytułem „Zasłużonego Pilota Wojskowego”. W czerwcu 1994 roku wykonał pierwsze lądowanie polskiego śmigłowca na pokładzie okrętu NATO według procedur paktu.
Sylwetka komandora Drybczewskiego jest opisana w Encyklopedii Osobistości Rzeczypospolitej Polskiej wydanie II/2016.
Komandor pilot Tadeusz Drybczewski, 13 czerwca 2018 roku wykonał swój lot pożegnalny w lotnictwie wojskowym. Lot odbył się na lotnisku 43.Bazy Lotnictwa Morskiego w Gdyni Babich Dołach. Maszyną za sterami, której zasiadł po raz ostatni Dowódca Brygady był śmigłowiec W-3WARM o numerze 0304. Następnie podczas uroczystej zbiórki w obecności Dowódcy Generalnego RSZ i zaproszonych gości, komandor Drybczewski pożegnał się po 39 latach służby z mundurem i odszedł na emeryturę w związku z osiągnięciem 60 roku życia. Obowiązki Dowódcy BLMW przekazał dotychczasowemu zastępcy – kmdr. pil. Jarosławowi Czerwonko.

</doc>
<doc id="4064628" url="https://pl.wikipedia.org/wiki?curid=4064628" title="Czuwaj Przemyśl (hokej na lodzie)">
Czuwaj Przemyśl (hokej na lodzie)

Czuwaj Przemyśl – sekcja hokeja na lodzie klubu sportowego Czuwaj Przemyśl. Sekcja została rozwiązana.
Historia.
Sekcja hokejowa HKS Czuwaj Przemyśl powstała w okresie II Rzeczypospolitej na początku 1930 pod kierownictwem Juliana Göttlicha. 26 stycznia 1930 na torze lodowym Ośrodka Wychowania Fizycznego odbył się w Przemyślu pierwszy mecz hokeja na lodzie o charakterze propagandowym, w którym Czuwaj pokonał Polonię 1:0 po golu Zbigniewa Bilana (mecz sędziował kpt. Feliks Gross, a w składzie rywali grał m.in. por. Roman Folwarczny). Wkrótce potem drużyna Czuwaju rozgrywała mecze na stawie podwińskim (z Polonią i KS 2S). Drużyna uczestniczyła w mistrzostwach 1936/1937 (m.in. Ognisko Jarosław 5:1, 8:1). W sezonie 1937/1938 Czuwaj bez powodzenia rywalizował o awans do klasy A.
Działalność była kontynuowana w okresie PRL. Na początku lutego 1950 w Przemyślu odbył się turniej o mistrzostwo klasy A grupy wschodniej w ramach ligi okręgowej krakowskiej sezonu 1949/1950, a jego zwycięzcą został Kolejarz Przemyśl, tym samym premiowany do rywalizacji o mistrzostwo okręgu krakowskiego.
Na przełomie lat 50./60. drużyna Czuwaju brała udział w rozgrywkach ligi okręgowej rzeszowskiej. W sezonie 1951/1952 wystąpił Kolejarz Przemyśl. W sezonie 1956/1957 drużyna była pierwotnie awizowana jako Kolejarz Przemyśl. Następnie Czuwaj grał w sezonach 1957/1958, 1958/1959, 1959/1960, w który zakwalifikował się do turnieju finałowego, zaplanowanego na swoim obiekcie przy ul. 22 stycznia w dniach 12–14 lutego 1960, który jednak wskutek niekorzystnych warunków atmosferycznych nie odbył się.
Na zimę 1959/1960 planowano stworzyć dla Czuwaju najnowocześniejsze lodowisko w województwie rzeszowskim.
W sezonie 1963/1964 Czuwaj nadal posiadał drużynę, w tym czasie działacze klubu planowali uruchomienie szkółki hokejowej
W sezonie 1964/1965 Czuwaj występował w rozgrywkach ligi okręgowej krakowsko-rzeszowskiej. W połowie lutego 1965 zajmował w tabeli przedostatnie, siódme miejsce. W sezonie 1965/1966 drużyna Czuwaju przystąpiła do ligi okręgowej krakowskiej oraz w ramach reaktywowanego ROZHL do rozgrywek o Puchar WKKFiT (Wojewódzki Komitet Kultury Fizycznej i Turystyki). W sezonie 1966/1967 Czuwaj grał w reaktywowanej lidze okręgowej rzeszowskiej. Na koniec sezonu Czuwaj zajmował drugie miejsce, mając tyle samo punktów co JKS Jarosław, jednak miał do rozegrania zaległe spotkanie wyjazdowe z Karpatami Krosno (które wskutek ocieplenia warunków atmosferycznych nie odbyło się w terminie), zatem kwestia mistrzostwa nie została przesądzona. W sezonie 1967/1968 Czuwaj grał ponownie w lidze międzywojewódzkiej krakowsko-rzeszowskiej oraz w lidze okręgowej rzeszowskiej, w sezonie 1968/1969 w lidze okręgowej rzeszowskiej (drugie miejsce). W kolejnej edycji 1969/1970 ligi okręgowej rzeszowskiej Czuwaj zajął prawdopodobnie trzecie miejsce.
Czołowym zawodnikiem sekcji oraz trenerem był Bolesław Jeżowski. W klubie trenowali także zawodnicy w kategorii juniorów.

</doc>
<doc id="4064630" url="https://pl.wikipedia.org/wiki?curid=4064630" title="Henryk Karbownik">
Henryk Karbownik

Henryk Karbownik (ur. 20 stycznia 1927 w Zakrzowie, zm. 10 maja 1999 w Lublinie) – polski duchowny katolicki, kapłan diecezji radomskiej, prawnik, historyk prawa, kanonista, profesor nauk prawnych, nauczyciel akademicki Akademii Teologii Katolickiej w Warszawie i Katolickiego Uniwersytetu Lubelskiego.
Życiorys.
Urodził się w Zakrzowie, gmina Białaczów, w rodzinie chłopskiej. Był synem Stanisławy z domu Paduch, która zmarła trzy miesiące po jego narodzinach, i Jana Karbownika, który zginął w obozie koncentracyjnym Auschwitz-Birkenau w 1944. W 1940 ukończył 7-klasową szkołę podstawową w Białaczowie. Podczas okupacji uczestniczył w tajnym nauczaniu. W 1948, po nauce w Liceum Ogólnokształcącym im. św. Stanisława Kostki w Końskich, otrzymał świadectwo dojrzałości. Wstąpił do Wyższego Seminarium Duchownego w Sandomierzu. 31 maja 1953 otrzymał w katedrze sandomierskiej święcenia kapłańskie z rąk biskupa Jana Kantego Lorka. W trakcie wykonywania pracy parafialnej podjął studia zaoczne na Wydziale Prawa i Administracji Uniwersytetu Warszawskiego, które ukończył w 1961 otrzymując tytuł magistra prawa. Następnie odbył studia na Wydziale Prawa Kanonicznego Katolickiego Uniwersytetu Lubelskiego i w 1964 uzyskał tytuł magistra prawa kanonicznego. W 1969 został proboszczem parafii w Alojzowie i funkcję tę pełnił do 1979. Był także wicedziekanem dekanatu Iłża. W 1971 na Wydziale Prawa UW uzyskał stopień naukowy doktora nauk prawnych na podstawie napisanej pod kierunkiem Jakuba Sawickiego rozprawy pt. "Ciężary stanu duchownego w Polsce na rzecz państwa od roku 1381 do połowy XVII wieku". W latach 1972–1977 był nauczycielem akademickim Wydziału Prawa Kanonicznego Akademii Teologii Katolickiej w Warszawie. W 1979 zakończył pełnienie funkcji proboszcza w Alojzowie i został zatrudniony jako wykładowca na Wydziale Prawa Kanonicznego i Świeckiego KUL. Tam też na podstawie dorobku naukowego i rozprawy pt. "Obciążenia stanu duchownego w Polsce na rzecz państwa od połowy XVII w. do 1795 r." uzyskał stopień naukowy doktora habilitowanego i został zatrudniony na stanowisku docenta. W 1980 objął stanowisko kierownika Zakładu Historii Polskiego Prawa Kościelnego KUL. Równocześnie od 1984 prowadził zajęcia w Wyższym Seminarium Duchownym w Radomiu. W lutym 1990 został prodziekanem Wydziału Prawa Kanonicznego i Świeckiego KUL. W 1992 został profesorem nadzwyczajnym KUL. 17 maja 1997 prezydent RP nadał mu tytuł profesora nauk prawnych.
W 1986 został kanonikiem honorowym Kapituły Katedralnej w Sandomierzu, a w 1991 kapelanem honorowym papieża Jana Pawła II.
Zmarł w Lublinie. Uroczystości pogrzebowe odbyły się 14 maja 1999 w Białaczowie.

</doc>
<doc id="4064631" url="https://pl.wikipedia.org/wiki?curid=4064631" title="Jan Krasicki (ujednoznacznienie)">
Jan Krasicki (ujednoznacznienie)



</doc>
<doc id="4064632" url="https://pl.wikipedia.org/wiki?curid=4064632" title="Członek Komedii Francuskiej">
Członek Komedii Francuskiej

Członek Komedii Francuskiej (fr.ː Sociétaire de la Comédie-Française) – aktor wybierany spośród pensjonariuszy zespołu Komedii Francuskiej, posiadający przynajmniej roczny angaż.
Członkowie Komedii Francuskiej istnieli od chwili założenia zespołu w 1680 roku. Decyzja o nominacji była podejmowana na posiedzeniu zgromadzenia generalnego komitetu administracyjnego złożonego z sześciu członków pod przewodnictwem dziekana ("doyen"). Dziekanem zostawał członek o najdłuższym stażu w zespole. Z chwilą uzyskania tytułu, aktor stawał się automatycznie członkiem powołanego 5 stycznia 1681 "Société des Comédiens-Français," co dawało mu prawo do udziału w zyskach teatru. Po przejściu na emeryturę, aktor zostawał członkiem honorowym (sociétaire honoraire) i miał nadal prawo występowania na scenie.

</doc>
<doc id="4064636" url="https://pl.wikipedia.org/wiki?curid=4064636" title="Jacek Sroka">
Jacek Sroka



</doc>
<doc id="4064637" url="https://pl.wikipedia.org/wiki?curid=4064637" title="Honores Frederici">
Honores Frederici

Honores Frederici (także "Gloria Frederici"; z łac. „Chwała Fryderyka”) – historyczny gwiazdozbiór utworzony z gwiazd konstelacji Andromedy i Jaszczurki. Został stworzony w 1787 roku przez Johanna Bodego, na cześć zmarłego rok wcześniej Fryderyka II, króla Prus. Ilustracja Bodego przedstawiała miecz, pióro, gałąź oliwną, symbolizujące króla jako bohatera, mędrca i dawcę pokoju. Pomimo uznania dla "Uranografii" Bodego, nowy gwiazdozbiór nie zyskał powszechnej akceptacji. W II połowie XIX wieku był już generalnie nieuznawany.
Sto lat przed Bayerem, w 1679 roku, Augustin Royer stworzył niemal w tym samym miejscu i w części z tych samych gwiazd gwiazdozbiór , „Berła i Ręki Sprawiedliwości”, na cześć króla Francji Ludwika XIV. W 1687 Jan Heweliusz zastąpił go gwiazdozbiorem Jaszczurki, który zyskał większą popularność i przed 1750 Berło zniknęło z map nieba.

</doc>
<doc id="4064648" url="https://pl.wikipedia.org/wiki?curid=4064648" title="Święci Feliks, Cyprian i 4964 towarzyszy">
Święci Feliks, Cyprian i 4964 towarzyszy

Święci Feliks, Cyprian i 4964 towarzyszy — grupa afrykańskich katolików deportowanych w roku 483 z i zesłanych na pustynię poza limes rzymski. Większość z nich zginęła podczas drogi lub na miejscu zesłania. W Kościele katolickim czczeni są oni jako męczennicy i wyznawcy.
Historia.
Po najeździe na rzymskie prowincje w Afryce, podczas którego zginął m.in. Augustyn z Hippony, Wandalowie utworzyli tam własne państwo oraz odrębny Kościół monarszy, z patriarchą Kartaginy na czele. Obowiązującą doktryną tego Kościoła był arianizm. Gejzeryk wymagał przynależności do Kościoła państwowego jedynie od urzędników królewskich. Następca Gejzeryka, Huneryk, posunął się dalej i nakazał wszystkim swoim poddanym wstąpienie do Kościoła wandalskiego. Jego zarządzenie spotkało się z oporem ze strony części chrześcijan.
Historycy uważają, że zarządzenie Huneryka spowodowane było dwiema przyczynami. Pierwszą z nich był skrajny w sensie doktrynalnym, rygorystyczny i agresywny w stosunku do „katolickich heretyków” arianizm wandalski. Druga przyczyna miała charakter polityczny. Stosunek do katolików władców wandalskich był funkcją stosunków politycznych z Cesarstwem Rzymskim. Katolicy byli oskarżani o sprzyjanie Rzymianom, szpiegostwo oraz spiski przeciwko władzy wandalskiej – finansowane i wspierane przez Konstantynopol. Huneryk wydał swoje zarządzenie w okresie bardzo silnego napięcia politycznego między Wandalami a Cesarstwem.
Represje wobec chrześcijan, którzy nie chcieli podporządkować się rozporządzeniu Huneryka, miały kilka faz. W pierwszym okresie odebrano katolikom świątynie, pozbawiono opornych majątków, ale zezwolono także na dobrowolną emigrację. W drugiej fazie przywódców oporu wobec władcy skazywano na śmierć lub zsyłano do pracy w majątkach ziemskich. W trzeciej fazie rozpoczęto wydalanie z państwa dużych grup ludności katolickiej. Początkowo deportacje przeprowadzano drogą morską, przesiedlając tysiące ludzi z Afryki na Sycylię i Sardynię. Ponieważ deportacje tą drogą trwały długo i były kosztowne, zdecydowano się przeprowadzać je także drogą lądową, wydalając katolików poza limes rzymski, w głąb Afryki.
W szczytowym okresie represji, w roku 483, drogą lądową wygnano z państwa około 4000 afrykańskich katolików. Ich deportacja została dobrze zorganizowana. Pochodzące z różnych miast grupy duchownych i świeckich zgromadzono najpierw w Sicca Veneria i w prowincji Afryka Prokonsularna. Stamtąd poprowadzono ich na południe poprzez prowincję Byzancjum i porzucono na pustyni, po przekroczeniu limesu. Według starożytnych historyków część deportowanych zginęła już podczas wyczerpującej drogi, część została zabita przez zamieszkujących tereny pograniczne Berberów. Nie jest znana liczba osób, które przeżyły deportację.
Po odzyskaniu Afryki przez Cesarstwo w roku 534, upamiętniono deportowanych ustawiając na drodze ich przemarszu inskrypcje opisujące cierpienia wygnanych. Kilka z tych inskrypcji przetrwało do czasów współczesnych.
Kult.
Kult deportowanych jako męczenników datuje się od VI wieku. Wówczas to najprawdopodobniej napisano anonimową pasję rozpoczynającą się od słów "Quibus autem prosequar fluminibus lacrimarum". Zgodnie z tekstem pasji podczas deportacji zabitych zostało 4975 osób oraz dwóch biskupów o imionach Cyprian i Feliks. Ku czci tych męczenników i wyznawców ustanowiono na dzień 12 października święto, współcześnie zniesione.
Natomiast zgodnie z tekstem wpisanym pod datą 12 października do "", opracowanym po soborze trydenckim na polecenie papieża Grzegorza XIII, podczas deportacji zginęło 4966 męczenników i wyznawców. Byli to biskupi Feliks i Cyprian, kapłani oraz diakoni wraz z wiernymi. Według "Martyrologium" wygnańców pod eskortą żołnierzy wyprowadzono na pustynię. Tych, których nie mieli siły iść, zmuszano do biegu włóczniami i kamieniami; innych wleczono za nogi lub przy pomocy lin. Na pustyni wszyscy zostali zamordowani na różne, okrutne sposoby.

</doc>
<doc id="4064649" url="https://pl.wikipedia.org/wiki?curid=4064649" title="Cancer Minor">
Cancer Minor

Cancer Minor (z łac. „Mały Rak”) – historyczny gwiazdozbiór leżący pomiędzy obecnymi konstelacjami Bliźniąt i Raka. Gwiazdozbiór został stworzony przez Planciusa w 1613 roku, tworzyły go gwiazdy około piątej wielkości gwiazdowej: HD 59686 oraz 68, 74, 81 i 85 Geminorum. Około połowy XVII wieku gwiazdozbiór pojawiał się w atlasach nieba, m.in. u Stanisława Lubienieckiego, któremu także przypisywano autorstwo gwiazdozbioru, lecz później zniknął z map.

</doc>
<doc id="4064652" url="https://pl.wikipedia.org/wiki?curid=4064652" title="Nam Cao">
Nam Cao

Nam Cao, właśc. Trần Hữu Tri (ur. 29 października 1917, zm. 30 listopada 1951) – wietnamski pisarz.
Pochodził z prowincji Hà Nam. Przedstawiciel nurtu realistycznego w literaturze wietnamskiej. Uczestniczył w walkach o wyzwolenie Wietnamu w czasie II wojny światowej i po jej zakończeniu, był jednym z założycieli Stowarzyszenia Pracowników Kultury w Obronie Ojczyzny ("Hội văn hóa cứu quốc"). Podczas I wojny indochińskiej był korespondentem na froncie. Schwytany przez żołnierzy francuskich, został rozstrzelany w Hoàng Đan, w prowincji Ninh Bình.
Był autorem powieści i opowiadań zawierających wątki autobiograficzne, m.in. "Sống mòn" („Zmarnowane życie”, 1944), "Chuyện biên giới" („Opowieści z pogranicza”, 1945) czy "Đôi mắt" („Oczy”, 1945).

</doc>
<doc id="4064656" url="https://pl.wikipedia.org/wiki?curid=4064656" title="Ramiennica">
Ramiennica



</doc>
<doc id="4064657" url="https://pl.wikipedia.org/wiki?curid=4064657" title="Al-Kasr (Syria)">
Al-Kasr (Syria)

Al-Kasr (arab. القصر) – wieś w Syrii, w muhafazie As-Suwajda. W 2004 roku liczyła 532 mieszkańców.

</doc>
<doc id="4064659" url="https://pl.wikipedia.org/wiki?curid=4064659" title="Wodospady Livingstone'a">
Wodospady Livingstone'a



</doc>
<doc id="4064660" url="https://pl.wikipedia.org/wiki?curid=4064660" title="Muzeum Livingstone'a">
Muzeum Livingstone'a



</doc>
<doc id="4064662" url="https://pl.wikipedia.org/wiki?curid=4064662" title="Jan z Nassau">
Jan z Nassau

Jan I z Nassau (ur. ok. 1240, zm. 13 lipca 1309 w Deventer) – biskup-elekt Utrechtu w latach 1267–1288 z dynastii Nassau.
Życiorys.
Jan był synem hrabiego Nassau Henryka II i Matyldy z Geldrii. W 1267 został wybrany przez kapitułę w Utrechcie na tutejszego biskupa dzięki poparciu spokrewnionych z nim hrabiów Holandii i hrabiów Geldrii. Jednak wyboru tego nie zaakceptował papież Klemens IV oraz arcybiskup Kolonii, ponieważ Jan nie należał do stanu duchownego. Z tego powodu sprawował rządy w biskupim księstwie tylko jako biskup-elekt. 
Opowiedział się po stronie hrabiego Geldrii Ottona II w wojnie przeciwko arcybiskupowi Kolonii Engelbertowi z Falkenburga, jednak nie zdołał udzielić mu pomocy z powodu ataku na Utrecht ze strony mieszkańców północnej Holandii. Sam został zmuszony do ucieczki ze swej siedziby. Gdy chciał do Utrechtu powrócić, mieszczanie zrażeni do niego wskutek braku wsparcia w obliczu zagrożenia odmówili mu wjazdu do miasta. Odzyskał miasto dopiero po oblężeniu z pomocą geldryjską. Floris V wykorzystał udzielenie pomocy w przywróceniu porządku w księstwie do uzyskania decydującego wpływu na rządy w Utrechcie.
Rządy Jana w księstwie biskupim były nieudane. Na jego terytorium panował zamęt, Jan oddawał się natomiast przyjemnościom. Aby zdobyć pieniądze, zastawiał biskupie zamki oraz skonfiskował kwoty pochodzące z podatku od duchowieństwa zebranego na cele krucjat. Ten ostatni krok spowodował nałożenie na niego ekskomuniki przez arcybiskupa Kolonii i złożenie z urzędu przez kapitułę z udziałem Florisa V.

</doc>
<doc id="4064663" url="https://pl.wikipedia.org/wiki?curid=4064663" title="Uszajhib asz-Szamali">
Uszajhib asz-Szamali

Uszajhib asz-Szamali (arab. اشهيب الشمالي) – miejscowość w Syrii, w muhafazie As-Suwajda. W 2004 roku liczyła 1262 mieszkańców.

</doc>
<doc id="4064664" url="https://pl.wikipedia.org/wiki?curid=4064664" title="II liga polska w hokeju na lodzie (1959/1960)">
II liga polska w hokeju na lodzie (1959/1960)

II liga polska w hokeju na lodzie w sezonie 1959/1960 została rozegrana na przełomie 1959 oraz 1960 roku. Była to piąta edycja drugiego poziomu ligowego hokeja na lodzie w Polsce.
Sezon został zainaugurowany 1 grudnia 1959 na lodowisku Torkat w Katowicach, a przystąpiły do niego drużyny: Boruta Zgierz (beniaminek), Górnik 09 Mysłowice, KTH Krynica, Fortuna Wyry, Naprzód Janów, Piast Cieszyn (spadkowicz z I ligi 1958/1959), Polonia Bydgoszcz, Polonia Bytom.
W wyniku reorganizacji rozgrywek ligowych wszystkie drużyny II-ligowe (z wyjątkiem Boruty Zgierz) zostały włączone do składu edycji I ligi edycji 1960/1961. W związku z powyższym II liga w sezonie 1960/1961 nie funkcjonowała.

</doc>
<doc id="4064666" url="https://pl.wikipedia.org/wiki?curid=4064666" title="As-Sura as-Saghira">
As-Sura as-Saghira

As-Sura as-Saghira (arab. لصورة الصغيرة) – miasto w Syrii, w muhafazie As-Suwajda. W 2004 roku liczyło 1517 mieszkańców.

</doc>
<doc id="4064668" url="https://pl.wikipedia.org/wiki?curid=4064668" title="As-Sura al-Kabira">
As-Sura al-Kabira

As-Sura al-Kabira (arab. الصورة الكبيرة) – wieś w Syrii, w muhafazie As-Suwajda. W 2004 roku liczyła 885 mieszkańców.

</doc>
<doc id="4064669" url="https://pl.wikipedia.org/wiki?curid=4064669" title="Wall Street (film)">
Wall Street (film)



</doc>
<doc id="4064670" url="https://pl.wikipedia.org/wiki?curid=4064670" title="F1 2017">
F1 2017

F1 2017 – komputerowa gra wyścigowa o tematyce Formuły 1, wyprodukowana przez brytyjskie studio Codemasters. Gra została wydana 25 sierpnia 2017 roku na platformy PC, PlayStation 4 oraz Xbox One.
Rozgrywka.
"F1 2017" zawiera bolidy i kierowców z sezonu 2017 i dwanaście bolidów z poprzednich sezonów, są to między innymi Williams FW18 z 1996, Ferrari F2002 z 2002 i Red Bull RB6 z 2010. McLaren MP4/4 z 1988 dostępny jest w ramach dodatku dostępnego w specjalnej edycji gry. Bolidy z poprzednich lat Codemasters umieściło wcześniej w "F1 2013". W grze zaimplementowano 20 torów wyścigowych, na których odbywały się mistrzostwa Formuły 1 w sezonie 2017. Dodatkowo zamieszczono dodatkowe, krótsze konfiguracje dla czterech spośród tych torów (Bahrain International Circuit, Circuit of the Americas, Silverstone Circuit i Suzuka International Racing Course). "F1 2017" oferuje także możliwość jazdy po torze Circuit de Monaco w nocy. W grze dostępne są również kobiety – kierowcy.
Tryb próby czasowej umożliwia rywalizację w samochodach z sezonu 2017 oraz dwunastu samochodach z poprzednich lat, w mokrych i suchych warunkach pogodowych. W trybie kariery gracz może rozgrywać mistrzostwa. Tryb indywidualnych mistrzostw umożliwia rozegranie mistrzostw na wybranych torach. Gra oferuje także tryb pojedynczego wyścigu.
Formula One eSports Series.
Gra została wykorzystana do przeprowadzenia wirtualnych mistrzostw świata Formula One eSports Series, organizowanych przez Formułę 1 przy współpracy Codemasters i Gfinity.
Produkcja i wydanie.
Gra została zapowiedziana 17 maja 2017 roku, ujawniono wtedy pierwsze szczegóły na temat gry oraz zwiastun. 25 sierpnia produkcja Codemasters została wydana na platformy PC, PlayStation 4 oraz Xbox One. Wersja na system operacyjny macOS została wyprodukowana i wydana przez Feral Interactive. "F1 2017" była promowana hasłem reklamowym „Twórz historię”. Gra została wydana w dziesięciu wersjach językowych, między innymi angielskiej i polskiej. Do gry zostało wydanych kilka aktualizacji.
Odbiór.
"F1 2017" zajęła pierwsze miejsce na liście sprzedaży gier na konsolę PlayStation 4 w Wielkiej Brytanii oraz zajęła piąte miejsce na liście sprzedaży gier na platformę Steam. Gra została zarekomendowana przez serwis Eurogamer.

</doc>
<doc id="4064673" url="https://pl.wikipedia.org/wiki?curid=4064673" title="Wybory parlamentarne na Węgrzech w 1945 roku">
Wybory parlamentarne na Węgrzech w 1945 roku

Wybory parlamentarne na Węgrzech w 1945 roku, odbyły się w dniu 4 listopada. W wyborach zwyciężyła centroprawicowa Niezależna Partia Drobnych Rolników. W dniu 15 listopada utworzono rząd Zoltána Tildy'ego. Jednakże później ze względu na okupację Węgier przez wojska Związku Radzieckiego oraz wzrastanie w siłę Komunistycznej Partii Węgier, rozpoczęto tak zwaną „taktykę salami”, która ostatecznie doprowadziła w 1949 roku do zniesienia systemu wielopartyjnego na rzecz monopartii jaką była Komunistyczna Partia Węgier (późniejsza Węgierska Socjalistyczna Partia Robotnicza).

</doc>
<doc id="4064676" url="https://pl.wikipedia.org/wiki?curid=4064676" title="Przenikalność energii cieplnej">
Przenikalność energii cieplnej



</doc>
<doc id="4064684" url="https://pl.wikipedia.org/wiki?curid=4064684" title="Piotr Nowak (samorządowiec)">
Piotr Nowak (samorządowiec)

Piotr Andrzej Nowak (ur. 23 sierpnia 1921 w Dębem, pow. Czarnków) – polski funkcjonariusz partyjny, urzędnik państwowy i gospodarczy.
Życiorys.
Syn Piotra i Józefy. Ukończył Szkołę Podstawową w Bydgoszczy (1935). Zatrudniony w Bydgoskiej Fabryce Walizek (od 1936), Bydgoskiej Fabryce Skrzyń (do 1938), i warsztacie szlifierskim ojca w Łodzi (1938–1945). Członek PPR od 1945. Po wyzwoleniu był II sekretarzem Komitetu Dzielnicowego PPR Lewa-Śródmiejska (1945), inst./z-ca kier. Wydziału Personalnego Komitetu Wojewódzkiego PPR w Łodzi (1945), kier. Wydz. Personalnego KW PPR/PZPR w Gdańsku (1946–1949), prezydentem Sopotu (1949–1950).

</doc>
<doc id="4064687" url="https://pl.wikipedia.org/wiki?curid=4064687" title="John Schofield">
John Schofield

John McAllister Schofield (ur. 29 września 1831 w Gerry, zm. 4 marca 1906 w St. Augustine) – amerykański wojskowy i polityk, sekretarz wojny Stanów Zjednoczonych (1868–1869)&lt;ref name="loc.gov/exhibits"&gt;&lt;/ref&gt;.
Życiorys.
W 1853 ukończył Akademię Wojskową w West Point, przez dwa lata służył w artylerii, w latach 1855–1860 był asystentem profesora filozofii naturalnej i eksperymentalnej, a w latach 1860–1861 profesorem fizyki na Uniwersytecie Waszyngtona w Saint Louis. Po wybuchu wojny secesyjnej służył jako major w ochotniczym pułku i jako szef sztabu generała majora Nathaniela Lyona do jego śmierci (10 sierpnia 1861). W sierpniu 1861 podczas bitwy nad Wilson's Creek wykazał się walecznością, za co w 1892 został odznaczony Medalem Honoru. 21 listopada 1861 został mianowany generałem brygady ochotników, a 29 listopada 1862 generałem majorem, w latach 1861–1863 wykonywał różne zadania bojowe w stanie Missouri, 17 kwietnia 1863 objął dowództwo dywizji w XIV Korpusie w "Army of the Cumberland". W 1864 jako dowódca "Army of the Ohio" wziął udział w kampanii atlanckiej prowadzonej przez Williama Shermana, w październiku 1864 został wysłany do Tennessee, by dołączyć do gen. George’a Thomasa w walce z gen. Konfederacji Johnem Hoodem, z którym 30 listopada 1864 stoczył decydującą, wygraną przez Unię, bitwę pod Franklin w hrabstwie Williamson. Później działał wraz z Shermanem w Karolinie Północnej, 10 marca 1865 wykonał udaną akcję bojową pod Kinston. 30 listopada 1864 został generałem brygady regularnej armii, a 13 marca 1865 generałem majorem. Po wojnie został wysłany z misją dyplomatyczną do Francji, w związku z obecnością francuskich wojsk w Meksyku. Od czerwca 1868 do marca 1869 był sekretarzem wojny USA podczas prezydentury Andrew Johnsona, a od 1876 do 1881 kierownikiem (superintendentem) Akademii Wojskowej USA. 5 lutego 1895 otrzymał stopień generała porucznika.

</doc>
<doc id="4064688" url="https://pl.wikipedia.org/wiki?curid=4064688" title="Gwardia Katowice (hokej na lodzie)">
Gwardia Katowice (hokej na lodzie)

Gwardia Katowice – polski klub hokeja na lodzie z siedzibą w Katowicach. Klub został rozwiązany.
Zespół działał jako sekcja klubu Gwardia Katowice. W latach 1953-1956 z uwagi na przemianowanie miasta, funkcjonował pod nazwą Gwardia Stalinogród. W latach 1952-1953 zespół Gwardii trzykrotnie uczestniczył w turniejach mistrzostw Polski, każdorazowo nie odnosząc w nich zwycięstwa meczowego i tym samym zajmując czwarte miejsce w rywalizacji. W sezonie 1955/1956 był jednym z pierwszych ośmiu uczestników pierwszego sezonu I ligi, w którym zajął ostatnie miejsce i został zdegradowany. Następnie zespół występował w II lidze.
Gwardia była także trzykrotnym złotym medalistą mistrzostw Polski juniorów w latach 1954, 1955, 1956.

</doc>
<doc id="4064690" url="https://pl.wikipedia.org/wiki?curid=4064690" title="Europejskie Forum Wachau">
Europejskie Forum Wachau

Europejskie Forum Wachau (niem. "Europa-Forum Wachau") – forum polityczne, które zostało założone w roku 1995 w opactwie benedyktynów Göttweig w okręgu Krems w Dolnej Austrii. Jego organizatorem jest stowarzyszenie Europa-Forum Wachau, które współpracuje w tej mierze z Federalnym Ministerstwem ds. Spraw Europejskich, Integracji oraz Międzynarodowych wraz z Urzędem krajowym Dolnej Austrii. Posiedzenia prowadzi publicysta Paul Lendvai.
Historia.
Europejskie Forum Wachau zostało powołane do życia w 1995 r. przez austriackiego ministra spraw zagranicznych Aloisa Mocka i premiera Dolnej Austrii Erwina Prölla w związku z przystąpieniem Austrii do Unii Europejskiej. Założycielom towarzyszyła myśl wzmocnienia bliskości Europy. Forum stanowiło także bodziec i platformę dyskusyjną dla europejskiego procesu decyzyjnego dotyczącego rozszerzenia Unii. Organizatorem Forum jest stowarzyszenie Europa-Forum Wachau we współpracy z Federalnym Ministerstwem Spraw Europejskich i Międzynarodowych oraz Urzędem krajowym Dolnej Austrii. Punkt ciężkości spoczywa na rozwoju polityki regionalnej państw położonych nad Dunajem. Szczególną uwagę poświęca się kwestiom rozwoju bezpieczeństwa, rozwoju regionalnego, gospodarczego i kulturalnego. Austriacki publicysta Paul Lendvai od czasu pierwszego Europejskiego Forum Wachau w 1995 r. wciąż moderuje jego dyskusje.
Na przestrzeni lat wielu wybitnych europejskich polityków przemawiało podczas Europejskiego Forum Wachau.
Założenie i organizacja.
Europejskie Forum Wachau, organizowane corocznie od 1995 roku, zostało założone w celu upowszechniania idei Europy. Impuls stanowiło przystąpienie Austrii do Unii Europejskiej po powszechnym referendum, które odbyło się 12 czerwca 1994 r. Miejsce, opactwo benedyktynów Göttweig niedaleko Wachau, wybrane zostało nieprzypadkowo. Chodziło z jednej strony o podkreślenie znaczenia chrześcijaństwa dla Europy, a z drugiej strony, przybliżenie spraw politycznych do zwykłego obywatela.
To coroczne wydarzenie organizowane jest przez rząd krajowy Dolnej Austrii. Ponadto Forum ściśle współpracuje z „Austriackim Instytutem Polityki Europejskiej i Bezpieczeństwa” oraz instytucjami edukacyjnymi. Europejskie Forum Wachau jest również wspierane przez sponsorów, takich jak Raiffeisen i innych.
Pierwsza dekada 1995–2004.
Pierwsze spotkanie zorganizowane w ramach Europejskiego Forum w Wachau odbyło się sześć lat po upadku żelaznej kurtyny i zjednoczeniu Europy. W ciągu pierwszych dziesięciu lat na spotkaniach byli obecnymi premier Dolnej Austrii Erwin Pröll i były kanclerz federalny Wolfgang Schüssel, którzy w latach 1995–2004 uczestniczyli we wszystkich posiedzeniach.
Celem Forum było przyczynienie się do procesu integracji europejskiej sąsiednich krajów.
W wyniku rozszerzenia Unii Europejskiej o dziesięć innych państw członkowskich w 2004 r. Dolna Austria znalazła się w centrum UE, zarówno politycznie, jak i geograficznie. Umożliwiło to stopniowe zlikwidowanie granicy z państwami sąsiadującymi, takimi jak Republika Czeska czy Słowacja. 1 maja 2004 r. kraj federalny Dolnej Austrii zorganizował wraz ze swymi sąsiadami „Dzień trzech państw”. Nowa „Unia Europejska 25” była głównym tematem dziesiątego Forum Europejskiego w Wachau w tym samym roku.
Europejskie Forum Wachau w latach 2013 i 2014 – kryzys i demokracja.
2013
W roku 2013 Europejskie Forum Wachau odbyło się w dniach 15 i 16 czerwca. Tematem rozważań stała się sytuacja kryzysowa w krajach UE. Obradowano pod hasłem „Poza kryzysem – zarys nowej Europy”, otwierając dyskusję między politykami z krajów bałkańskich, UE i Austrii. Najważniejszym wydarzeniem było spotkanie szefów rządów Serbii i Kosowa. Austriacki minister Michael Spindelegger, który odpowiedzialny był za spotkanie z Ivicą Dačićem i Hashim Thaçicem, zapewnił, że spotkanie to stanowiło istotny krok obu państw w kierunku UE.
Jako specjalni goście obecni byli w sobotę i wygłosili przemówienia Miguel Herz-Kestranek, Erwin Pröll, Johannes Hahn i Valdis Dombrovskis.
2014
17 i 18 maja 2014 r. Europejskie Forum Wachau odbyło się pod hasłem „Demokracja w Europie – mamy wybór”. Głównym tematem debaty w 2014 r. był konflikt Ukrainy z Rosją i europejska polityka bezpieczeństwa.
Spośród wybitnych gości byli: Erwin Pröll, Alfred Gusenbauer, Sebastian Kurz, Johannes Hahn i Michael Spindelegger. Premier Serbii Aleksandar Vučić musiał niestety odwołać planowaną wizytę z powodu powodzi w swoim kraju, zastępował go serbski ambasador Pero Jankovic.
Europejskie Forum Wachau 2015.
Temat dwudziestego Europejskiego Forum Wachau brzmiał: „Czy Europa wyczerpuje swoje granice? O roli Europy w świecie”. Najważniejszymi uczestnikami spotkania byli gruziński minister obrony Tinatin Khidasheli, komisarz ds. UE Johannes Hahn, serbski premier Aleksandar Vučić i Reinhold Mitterlehner.
Po zakończeniu posiedzeń Erwin Pröll podarował Paulowi Lendvaiowi honorową statuetkę św. Leopolda jako podziękowanie za zorganizowanie i prowadzenie dotychczasowych posiedzeń. Ponadto w roku 2015 po raz pierwszy przyznano nagrodę europejską.
Europejskie Forum Wachau 2016.
W 2016 r. Europejskie Forum Wachau odbyło się w dniach od 11 do 12 czerwca pod tytułem „Europa – zjednoczona w dobrobycie, podzielona w kryzysie”. Tym razem również moderował je Paul Lendvai. Dyskusje dotyczyły kryzysu związanego z uchodźcami, niebezpieczeństwa nacjonalizmu i populizmu, a także roli Europy w gospodarce. Zaproszeni zostali goście ze świata polityki, biznesu, kultury i mediów: austriacki minister spraw zagranicznych Sebastian Kurz, premier Dolnej Austrii Erwin Pröll, bułgarski minister spraw zagranicznych Daniel Mitow i wielu innych.
Europejskie Forum 2017.
Europejskie Forum Wachau odbyło się pod hasłem „Bliżej do obywatela Europy”.
Cztery grupy robocze obradowały na posiedzeniach tematycznych
W roku 2017 po raz pierwszy Europejskie Forum Wachau stało się przedmiotem wykładów na Uniwersytecie Wiedeńskim. We współpracy z Wikimedia Austria studenci omawiali sprawy związane z Forum oraz prezentowali informacje w formie encyklopedycznej i jej tłumaczenia na inne języki w celu rozpowszechniania wiadomości o Forum w przestrzeni informacyjnej.
Młodzież na Europejskim Forum Wachau.
Dziesiąta edycja Europejskiego Forum Wachau w 2004 r. została zorganizowana przez Johannę Mikl-Leitner, ówczesną radczyni ds. socjalnych, pracy i rodziny w Dolnej Austrii. Młodzi ludzie w wieku od 18 do 25 lat ze wszystkich 25 państw członkowskich zostali zaproszeni do udziału w plenarnym posiedzeniu młodzieżowym. Celem obrad było wzmocnienie zaangażowania młodych ludzi tematyką Europy i zachęcanie do zawierania osobistych kontaktów.
Znamienne słowa: „Pojedynczo jesteśmy słowami, razem jesteśmy wierszem. Europa nie może pozostać słowem, Europa musi być wierszem” wygłosił Erwin Pröll podczas piętnastej rocznicy obchodów Europejskiego Forum Wachau.
Studenci Fachhochschule St. Pölten opracowali w 2016 r. różne koncepcje strategii PR dla Europejskiego Forum Wachau, które dotyczyły mediów społecznościowych i działań prasowych przed, w trakcie i po wydarzeniu. Niektóre z tych propozycji zostały przyjęte i wdrożone w życie.

</doc>
<doc id="4064696" url="https://pl.wikipedia.org/wiki?curid=4064696" title="Discovery (Pink Floyd)">
Discovery (Pink Floyd)

Discovery – specjalne wydanie zawierające czternaście klasycznych albumów Pink Floyd, które rozpoczęło kampanię reedycyjną "Why Pink Floyd...?". Wszystkie albumy zostały zremasterowane przez Jamesa Guthrie. Oprócz płyt w albumie znajduje się również 60-stronicowa broszura z dziełami sztuki zaprojektowana przez Storma Thorgersona.
Spis treści.
Albumy zawarte na "Discovery":
Linki zewnętrzne.
Okładka

</doc>
<doc id="4064701" url="https://pl.wikipedia.org/wiki?curid=4064701" title="Rudajmat al-Liwa">
Rudajmat al-Liwa

Rudajmat al-Liwa (arab. رضيمة اللواء) – miejscowość w Syrii, w muhafazie As-Suwajda. W 2004 roku liczyła 1001 mieszkańców.

</doc>
<doc id="4064702" url="https://pl.wikipedia.org/wiki?curid=4064702" title="Nadleśnictwo Nawojowa">
Nadleśnictwo Nawojowa

Nadleśnictwo Nawojowa – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Nawojowej w powiecie nowosądeckim, w województwie małopolskim.
Nadleśnictwo obejmuje leżące w powiecie nowosądeckim gminy Grybów (miejską i wiejską), Kamionka Wielka, Krynica-Zdrój, Łabowa i Nawojowa oraz Nowy Sącz. Pod względem geograficznym obejmuje fragmenty Beskidu Niskiego i Beskidu Sądeckiego.
Nadleśnictwo prowadzi Gospodarstwo Szkółkarskie Feleczyn.
Historia.
Przed II wojną światową lasy państwowe na tych terenach miały powierzchnię blisko 1000 ha. Resztę stanowiły lasy prywatne, z czego ok. 3000 ha było własnością Adama Stadnickiego z Nawojowej. Powstałe w 1945 nadleśnictwo Nawojowa objęło również lasy prywatne znacjonalizowane przez komunistów.
W 1972 do nadleśnictwa Nawojowa przyłączono nadleśnictwo Grybów.
Ochrona przyrody.
Na terenie nadleśnictwa znajdują się trzy rezerwaty przyrody:
oraz część Popradzkiego Parku Krajobrazowego.
Drzewostany.
Typy siedliskowe lasów nadleśnictwa (z ich udziałem procentowym):
Przeciętna zasobność drzewostanów nadleśnictwa wynosi 384 m3/ha, a przeciętny wiek 82 lata.

</doc>
<doc id="4064705" url="https://pl.wikipedia.org/wiki?curid=4064705" title="Piotr Wojciech Kurek">
Piotr Wojciech Kurek

Piotr Wojciech Kurek (ur. 29 czerwca 1948 w Krakowie, zm. 5 sierpnia 2017 tamże) – polski fizyk, pracownik naukowy Politechniki Warszawskiej, działacz kombatancki i społeczny.
Życiorys.
Był synem Józefa Kurka, podporucznika AK, odznaczonego Krzyżem Srebrnym Orderu Virtuti Militari. Ukończył II Liceum Ogólnokształcące im. Adama Asnyka w Bielsku-Białej oraz Wydział Fizyki Politechniki Warszawskiej, na której uzyskał również stopień naukowy doktora fizyki. Był pracownikiem naukowym uczelni, specjalizując się w jonice ciała stałego. Pełnił funkcje starszego wykładowcy w Zakładzie Joniki Ciała Stałego oraz kierownika Laboratorium Fizyki Współczesnej Politechniki.
Działał w środowiskach kombatanckich, w szczególności w Światowym Związku Żołnierzy Armii Krajowej. Od 2002 roku przewodniczył Komisji do Spraw Młodzieży Zarządu Głównego Związku, a od 2005 roku był członek Prezydium Zarządu Głównego ŚZŻAK. Należał do Ogólnokrajowego Środowiska Armii Krajowej Korpusu „Jodła” (członek bez uprawnień kombatanckich). Dzięki jego zaangażowaniu doszło do wypracowania mechanizmów współpracy Związku z Instytutem Pamięci Narodowej oraz kuratoriami oświaty. Propagował oraz wspierał ideę powstawania Klubów Historycznych im. Armii Krajowej w szkołach na terenie całego kraju. Angażował się w działania związane z tworzeniem pomników Armii Krajowej, m.in. będąc inicjatorem powstania Pomnika Żołnierzy ZWZ-AK Placówki „Sosna-Las” w Koźmicach Wielkich oraz uczestnicząc w projekcie Pomnika Armii Krajowej „Wstęga Pamięci” u stóp Wawelu w Krakowie. Uczestniczył również w Marszach Szlakiem I Kadrowej, organizowanych przez Związek Piłsudczyków oraz był członkiem Stowarzyszenia „Klub Przyjaciół Wieliczki”.
Zmarł na krakowskim Wawelu, idąc na mszę inaugurującą kolejny Marsz. Został pochowany w Bielsku-Białej, na cmentarzu parafialnym przy Kościele Opatrzności Bożej.
Odznaczenia.
Za swą działalność został odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Medalami: „Pro Patria” i „Pro Memoria”, Medalem Komisji Edukacji Narodowej, Złotym Medalem „Za zasługi dla obronności kraju”, Złotym Medalem „Opiekuna Miejsc Pamięci Narodowej” oraz Odznaką „Za wkład pracy społecznej w ŚZŻAK”.

</doc>
<doc id="4064706" url="https://pl.wikipedia.org/wiki?curid=4064706" title="Stal Mielec (hokej na lodzie)">
Stal Mielec (hokej na lodzie)

Stal Mielec – sekcja hokeja na lodzie klubu sportowego Stal Mielec. Sekcja została rozwiązana.
W latach 50. drużyna brała udział w rozgrywkach ligi okręgowej rzeszowskiej. Stal uczestniczyła w sezonach 1951/1952, 1956/1957. W sezonie 1957/1958 Stal była zapowiadana jako uczestnik rozgrywek, lecz nie przystąpiła do rywalizacji. Przed 1960 drużyna hokejowa Stali przerwała działalność.

</doc>
<doc id="4064711" url="https://pl.wikipedia.org/wiki?curid=4064711" title="Emil Schutt">
Emil Schutt

Emil Schutt (ur. w 1845, zm. w 1927) – urzędnik c. i k. 
Życiorys.
W 1868 koncepista-praktykant, w 1872 adjunkt oraz członek komisji dla spraw odkupu lub uporządkowania ciężarów gruntowych, tudzież dla spraw indemnizacyjnych z siedzibą w Stryju, w 1874 komisarz powiatowy oraz członek komisji (w latach m.in. 1875, 1879 – jej kierujący) dla spraw odkupu lub uporządkowania ciężarów gruntowych, tudzież dla spraw indemnizacyjnych z siedzibą w Tarnowie. W 1876 komisarz powiatowy w Tarnowie oraz załatwiający sprawy c.k. miejscowej komisji dla spraw odkupu lub uporządkowania ciężarów gruntowych, tudzież dla spraw indemnizacyjnych. W 1879 – członek c.k. powiatowej komisji szacunkowej w Tarnowie. Komisarz rządowy w powiecie rzeszowskim w latach 1884, 1885, 1886, 1887, sekretarz namiestnictwa, zastępca starosty oraz wobec wakatu posady starosty kierownik powiatu dąbrowskiego w 1888&lt;ref name="SzKG/1888/16"&gt;"Szematyzm Królestwa Galicyi i Lodomeryi z Wielkiem Księstwem Krakowskiem na rok 1888." Lwów: drukarnia Wł. Łozińskiego, 1888, s. 16.&lt;/ref&gt;, zastępca starosty w 1889 gdy przez pewien czas posada była opróżniona, potem starosta powiatowy buczacki (m.in. w 1890, 1891, 1892, 1893, 1894, 1895, 1896), starosta powiatowy jaworowski (m.in. w 1899, 1901, 1905, 1907), obywatel honorowy miast Buczacza, Jaworowa, Jazłowca, Monasterzysk. W 1890 – przewodniczący Rady szkolnej okręgowej w Buczaczu, w 1897, 1901 – w Jaworowie.
Został pochowany na Cmentarzu miejskim w Buczaczu, gdzie naprzeciw kaplicy grobowej Potockich jest dość dobrze zachowany jego nagrobek z jasnego piaskowca z płaskorzeźbionym krzyżem oraz poniżej tablicą z inskrypcją rytą. Obok niego na tym cmentarzu w Buczaczu pochowani są dwojga osób o tym nazwisku: Karolina Schutt z Prokopowiczów (ur. 10 października 1816, zm. 6 stycznia 1896), wdowa c.-k. profesora gimnazjalnego oraz Albina Schuttówna (ur. 14 lutego 1839, zm. 31 stycznia 1893). .

</doc>
<doc id="4064712" url="https://pl.wikipedia.org/wiki?curid=4064712" title="Elviss Krastins">
Elviss Krastins

Elviss Krastins (ur. 15 września 1994 w Siguldzie) – fiński siatkarz, grający na pozycji przyjmującego, reprezentant Finlandii.
Jego ojciec Uģis Krastiņš w przeszłości był siatkarzem a od kilku lat jest trenerem. Jego mama ma na imię Anzelika oraz ma starszą siostrę o imieniu Anete.
Sukcesy klubowe.
Mistrzostwo Finlandii:
Puchar Finlandii:

</doc>
<doc id="4064713" url="https://pl.wikipedia.org/wiki?curid=4064713" title="Władza państwowa">
Władza państwowa



</doc>
<doc id="4064714" url="https://pl.wikipedia.org/wiki?curid=4064714" title="Moja niania jest wampirem (film 2010)">
Moja niania jest wampirem (film 2010)



</doc>
<doc id="4064716" url="https://pl.wikipedia.org/wiki?curid=4064716" title="Bimala Ranamagar">
Bimala Ranamagar

Bimala Ranamagar (ur. 2 lipca 1971) – nepalska lekkoatletka, olimpijka.
Uczestniczka igrzysk w Atlancie (1996). Uzyskała tam 62. wynik w maratonie na 65 sklasyfikowanych zawodniczek (3:16:19).
Rekord życiowy w maratonie – 3:10:34 (1995).

</doc>
<doc id="4064717" url="https://pl.wikipedia.org/wiki?curid=4064717" title="Andrena">
Andrena



</doc>
<doc id="4064718" url="https://pl.wikipedia.org/wiki?curid=4064718" title="Chalchala">
Chalchala

Chalchala (arab. خلخلة) – miejscowość w Syrii, w muhafazie As-Suwajda. W 2004 roku liczyła 2268 mieszkańców. Znajduje się w niej port lotniczy Chalchala.

</doc>
<doc id="4064720" url="https://pl.wikipedia.org/wiki?curid=4064720" title="Gustaw (Dziady)">
Gustaw (Dziady)

Gustaw, znany też jako Konrad – postać fikcyjna występująca w cyklu dramatów "Dziady" Adama Mickiewicza.
Biografia.
Biografia Gustawa-Konrada nie jest łatwa do opisania. "Dziady" jako dramat romantyczny charakteryzują się kompozycją otwartą oraz fragmentarycznością. Wiele sytuacji nie jest do końca jasnych. W IV i II części "Dziadów" bohater jest upiorem – umarłym rozpaczającym z powodu nieszczęśliwej miłości. W III części w nie do końca jasny sposób znów jest żywym człowiekiem – bojownikiem o wolność ojczyzny.
II część Dziadów.
W II części "Dziadów" Gustaw pojawia się jako nieme widmo młodego człowieka z raną w sercu. Pojawia się nieoczekiwanie pod koniec obrzędu dziadów. Nie reaguje na wezwania i przekleństwa Guślarza i reszty. Duch ten zmierza w stronę jednej z wieśniaczek i wskazuje na swoje zranione serce.
IV część Dziadów.
Akcja IV cześć "Dziadów" toczy się w Zaduszki. Gustaw pojawia się jako pustelnik w domu greckokatolickiego księdza, swojego dawnego nauczyciela. Ksiądz początkowo go nie rozpoznaje. Gustaw opowiada księdzu historię swojego życia i miłości. Z opowieści czytelnik dowiaduje się, że to ksiądz nauczył go czytać i wprowadził w świat sentymentalnej i romantycznej literatury idealizującej obraz miłości. Wierzący w idealną miłość Gustaw zakochał się w kobiecie o imieniu Maryla. Kiedy ta poślubiła innego, zrozpaczony Gustaw popełnił samobójstwo.
Gustaw opowiadając swoją historię sprawia wrażenie obłąkanego. Jego wyznania rwą się, myśli się plączą i często przeskakują z tematu na temat.
Przełomowe momenty tej historii odmierzane są biciem zegara: W pierwszej godzinie – godzinie miłości – Pustelnik, jeszcze nie rozpoznany przez księdza, mówi o romantycznej miłości, jej boskim pochodzeniu i skutkach. W drugiej godzinie – rozpaczy – Pustelnik jako rozpoznany już przez księdza Gustaw wspomina swoje zmarnowane przez nieszczęśliwą miłość życie. Skarży się na istniejące stosunki społeczne utrudniające połączenie się kochanków węzłem małżeńskim. W końcu przebija się sztyletem, ale nie pada. W trzeciej godzinie – przestrogi – ksiądz orientuje się, że Gustaw jest upiorem. Ten prosi księdza o przywrócenie obrzędu dziadów, przynoszącego ulgę czyśćcowym duszom.
III część Dziadów.
W III części "Dziadów" bohater przechodzi przemianę wewnętrzną. Symbolem tej przemiany jest napis, który wykonał na ścianie celi więziennej "Umarł Gustaw – narodził się Konrad".
Przemiana polega na tym, że dawny Gustaw – owładnięty niespełnionym uczuciem miłości – staje się Konradem, którego celem życia jest działanie na rzecz narodu. Od tej pory Konrad jest wojownikiem o wolność ojczyzny.
W początkowych scenach dramatu Konrad przebywa w carskim więzieniu wraz z innymi polskimi patriotami. O jego dusze rywalizują anioły i diabły. Wiadomo, że jest utalentowanym poetą. On sam uważa się za jednostkę wybitną. Ma ambicje, by przewodzić narodowi. Przepełnia go pycha i przekonanie o swojej wyjątkowości. Pycha ta prowadzi go do buntu przeciwko Bogu (tzw. "Wielka improwizacja"), od którego żąda władzy nad światem, aby urządzić go lepiej. Oskarża Boga w ten sposób o całe zło istniejące na świecie. Desperację tę poniekąd usprawiedliwia patriotyzm Konrada, który boleje nad cierpieniem własnego narodu.
Ostatecznie monolog Konrada kończy się zemdleniem, które powstrzymuje go przed bluźnierczym porównaniem Boga do cara. Przybyły na pomoc ksiądz Piotr egzorcyzmuje Konrada, wypędzając z niego demona.
W końcowej scenie dramatu widać Konrada w kolumnie wozów jadących na Syberię.

</doc>
<doc id="4064721" url="https://pl.wikipedia.org/wiki?curid=4064721" title="Lahisa">
Lahisa

Lahisa (arab. لاهثة) – miejscowość w Syrii, w muhafazie As-Suwajda. W 2004 roku liczyła 2225 mieszkańców.

</doc>
<doc id="4064722" url="https://pl.wikipedia.org/wiki?curid=4064722" title="Konrad (Dziady)">
Konrad (Dziady)



</doc>
<doc id="4064723" url="https://pl.wikipedia.org/wiki?curid=4064723" title="Nishma Gurung">
Nishma Gurung

Nishma Gurung (ur. 11 marca 1980) – nepalska pływaczka, olimpijka.
Uczestniczka igrzysk w Atlancie (1996). Wystąpiła w eliminacyjnym wyścigu na 50 metrów stylem dowolnym, w którym zajęła ostatnie miejsce z czasem 41,45 s. Był to również najgorszy czas eliminacji.

</doc>
<doc id="4064726" url="https://pl.wikipedia.org/wiki?curid=4064726" title="Kocur (film)">
Kocur (film)



</doc>
<doc id="4064727" url="https://pl.wikipedia.org/wiki?curid=4064727" title="Nadleśnictwo Piwniczna">
Nadleśnictwo Piwniczna

Nadleśnictwo Piwniczna – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Piwnicznej-Zdroju w powiecie nowosądeckim, w województwie małopolskim.
Nadleśnictwo obejmuje część powiatu nowosądeckiego.
Historia.
Lasy w okolicach Muszyny były własnością biskupów krakowskich. Zostały one znacjonalizowane w 1782 i czasach zaborów należały do austriackiego Funduszu Religijnego. Po odzyskaniu niepodległości przez Polskę do zarządzania nimi utworzono państwowe Nadleśnictwo Muszyna podzielone na dwa obręby: Muszyna i Tylicz.
Lasy w okolicach Piwnicznej i Rytra były własnością klasztoru s.s. Klarysek w Starym Sączu. Podobnie jak w okolicach Muszyny zostały one znacjonalizowane w 1782 przez austriackiego zaborcę, a następnie sprzedane w prywatne ręce. Ich ostatnim właścicielem był Adam Stadnicki. Po II wojnie światowej znacjonalizowane przez komunistów.
W 1945 utworzono nadleśnictwa Muszyna i Rytro. Nadleśnictwo Muszyna przejęło również część gruntów należących do wysiedlonej ludności łemkowskiej, które zalesiono. W 1951 powstało nadleśnictwo Piwniczna.
23 listopada 1975 do nadleśnictwa Piwniczna przyłączono nadleśnictwa Muszyna i Rytro.
Ochrona przyrody.
Na terenie nadleśnictwa znajduje się siedem rezerwatów przyrody:
oraz część Popradzkiego Parku Krajobrazowego.
Drzewostany.
Typy siedliskowe lasów nadleśnictwa (z ich udziałem procentowym):
Gatunki lasotwórcze lasów nadleśnictwa (z ich udziałem procentowym):

</doc>
<doc id="4064731" url="https://pl.wikipedia.org/wiki?curid=4064731" title="Antoni Andaházy">
Antoni Andaházy

Antoni de Andaháza et Szent-András Andaházy&lt;ref name="SzKG1885/32"&gt;"Szematyzm Królestwa Galicyi i Lodomeryi z Wielkiem Księstwem Krakowskiem na rok 1885." Lwów: drukarnia Władysława Łozińskiego, 1885, s. 32.&lt;/ref&gt; – urzędnik c. i k. C.k. W 1863, 1865 – koncepista-praktykant przy starostwie w Żołkwi, koncepista namiestnictwa we Lwowie przy c.k. ministerstwie spraw wewnętrznych w 1873, sekretarz namiestnictwa w 1875, starosta powiatowy rohatyński w 1876, buczacki (m.in. w 1877, 1878, 1879), śniatyński (w 1880, 1884, 1885, 1886&lt;ref name="SzKG1886/32"&gt;"Szematyzm Królestwa Galicyi i Lodomeryi z Wielkiem Księstwem Krakowskiem na rok 1886." Lwów: drukarnia Wł. Łozińskiego, 1886, s. 32.&lt;/ref&gt;). W 1878 był prezydującym c.-k. powiatowej komisji szacunkowej w Buczaczu. W 1887 – radca namiestnictwa (extra statum) oraz komisarz rządowy Izby handlowej i przemysłowej we Lwowie&lt;ref name="SzKG/1887/194"&gt;"Szematyzm Królestwa Galicyi i Lodomeryi z Wielkiem Księstwem Krakowskiem na rok 1887." Lwów: drukarnia Wł. Łozińskiego, 1887, s. 194.&lt;/ref&gt;. W 1889, 1890 – radca namiestnictwa.

</doc>
<doc id="4064732" url="https://pl.wikipedia.org/wiki?curid=4064732" title="Al-Chalidijja (As-Suwajda)">
Al-Chalidijja (As-Suwajda)

Al-Chalidijja (arab. الخالدية) – wieś w Syrii, w muhafazie As-Suwajda. W 2004 roku liczyła 937 mieszkańców.

</doc>
<doc id="4064733" url="https://pl.wikipedia.org/wiki?curid=4064733" title="Sitaram Shahi">
Sitaram Shahi

Sitaram Shahi (ur. 22 maja 1970) – nepalski pływak, olimpijczyk.
Uczestnik igrzysk w Atlancie (1996). Wystąpił w eliminacyjnym wyścigu na 100 metrów stylem grzbietowym, w którym zajął ostatnie miejsce z czasem 1:14,58 s. Był to również najgorszy czas eliminacji.
Służył w nepalskiej armii.

</doc>
<doc id="4064734" url="https://pl.wikipedia.org/wiki?curid=4064734" title="Polska na Letniej Uniwersjadzie 2017">
Polska na Letniej Uniwersjadzie 2017

Polska na Letniej Uniwersjadzie 2017 liczyła 180 zawodników w 13 dyscyplinach w 150 konkurencjach. Zdobyła 25 medali, zajmując jedenastą pozycję w tabeli medalowej, a ósme w punktowej.

</doc>
<doc id="4064738" url="https://pl.wikipedia.org/wiki?curid=4064738" title="As-Salimijja (Syria)">
As-Salimijja (Syria)

As-Salimijja (arab. السالمية) – wieś w Syrii, w muhafazie As-Suwajda. W 2004 roku liczyła 219 mieszkańców.

</doc>
<doc id="4064741" url="https://pl.wikipedia.org/wiki?curid=4064741" title="Al-Busajna">
Al-Busajna

Al-Busajna (arab. البثينة) – miejscowość w Syrii, w muhafazie As-Suwajda. W 2004 roku liczyła 1151 mieszkańców.

</doc>
<doc id="4064746" url="https://pl.wikipedia.org/wiki?curid=4064746" title="Al-Dżunajna (Syria)">
Al-Dżunajna (Syria)



</doc>
<doc id="4064748" url="https://pl.wikipedia.org/wiki?curid=4064748" title="Nenad Erić">
Nenad Erić

Nenad Erić, Nenad Ericz (serb. Ненад Ерић/"Nenad Erić"; ros. Ненад Эрич, ur. 26 maja 1982 w Požedze) – kazachski piłkarz pochodzenia serbskiego występujący na pozycji bramkarza w kazachskim klubie FK Astana oraz w reprezentacji Kazachstanu. Ma obywatelstwo Serbii i Kazachstanu.
Kariera piłkarska.
Kariera klubowa.
Erić rozpoczął karierę w klubie FK Sloga Požega, w którym występował w latach 1999–2001. Kolejny sezon spędził w zespole FK Radnički 1923 Kragujevac. W latach 2002–2007 grał w klubie OFK Beograd, gdzie większość czasu spędził na wypożyczeniu do drużyn FK Big Bull Bačinci, Mačva Šabac oraz Borac Čačak. Po odejściu z OFK Beograd występował kolejny sezon w Boracu. W 2008 roku przeniósł się do ligi rosyjskiej, gdzie rozegrał jeden mecz w Sibirze Nowosybirsk i trafił na wypożyczenie do Dinama Barnauł. W 2010 roku przeszedł do kazachskiego Kajratu Ałmaty. Od 2011 roku występuje w FK Astanie, z którą w latach 2014–2016 trzykrotnie zdobył mistrzostwo kraju. W 2015 roku FK Astana jako pierwszy kazachstański klub wystąpiła w Lidze Mistrzów UEFA.
Kariera reprezentacyjna.
W 2014 roku, po pięciu latach spędzonych w Kazachstanie, Nenad Erić otrzymał kazachskie obywatelstwo. W reprezentacji Kazachstanu zadebiutował 18 lutego 2015 roku w meczu towarzyskim przeciwko Mołdawii, zakończonym wynikiem 1:1. Do drużyny powrócił w 2018 roku po trzyletniej przerwie.

</doc>
<doc id="4064750" url="https://pl.wikipedia.org/wiki?curid=4064750" title="Al-Dżunajna (As-Suwajda)">
Al-Dżunajna (As-Suwajda)

Al-Dżunajna (arab. الجنينة) – miejscowość w Syrii, w muhafazie As-Suwajda. W 2004 roku liczyła 2580 mieszkańców.

</doc>
<doc id="4064754" url="https://pl.wikipedia.org/wiki?curid=4064754" title="Yuen Woo-ping">
Yuen Woo-ping

Yuen Woo-ping (; ur. 1 stycznia 1945 w Kantonie) – chiński reżyser filmowy.
Był jednym z dwanaściorga dzieci aktora Siu-tin Yuena (Yuen Siu-tien). Początkowo pracował jako kaskader w filmach wytwórni Shaw Brothers. Jego debiutem reżyserskim był hongkoński film "Wąż i cień orła" (1978) z Jackie'm Chanem, w tym samym roku wyreżyserował "Pijanego mistrza". W 1984 zaangażował do ról w swoich filmach aktora Donnie Yena, który później sam został reżyserem filmów akcji. Później Yuen Woo-ping zajął się reżyserią scen akcji, m.in. w filmie "Żelazna małpa" (1993). Odpowiadał za choreografię scen walk m.in. w filmach "Matrix" (1999), "Przyczajony tygrys, ukryty smok" (2000) i "Kill Bill" (2003). W 2010 wyreżyserował film "Prawdziwa legenda".

</doc>
<doc id="4064755" url="https://pl.wikipedia.org/wiki?curid=4064755" title="Nadleśnictwo Nowy Targ">
Nadleśnictwo Nowy Targ

Nadleśnictwo Nowy Targ – jednostka organizacyjna Lasów Państwowych podległa Regionalnej Dyrekcji Lasów Państwowych w Krakowie. Siedziba Nadleśnictwa znajduje się w Nowym Targu w powiecie nowotarskim, w województwie małopolskim.
Nadleśnictwo obejmuje część powiatów nowotarskiego i tatrzańskiego. Od 1 września 2021 nadleśniczym nadleśnictwa jest Józef Oskwarek.
Historia.
Nadleśnictwo Nowy Targ powstało w 1945 celem zarządzania znacjonalizowanymi przez komunistów lasami prywatnymi. W 1948 przejęło również lasy miejskie Nowego Targu.
1 stycznia 1955 z jego terenów utworzono Tatrzański Park Narodowy.
W 1973 do nadleśnictwa Nowy Targ przyłączono nadleśnictwo Orawa i leśnictwo Spytkowice z nadleśnictwa Bystra. Granice nadleśnictwa Nowy Targ ulegały zmniejszeniu w 1981 na rzecz nowo powstałego Gorczańskiego Parku Narodowego i w 1997 na rzecz powiększanego Babiogórskiego Parku Narodowego.
Od pierwszego 1 września 2021 nadleśniczym Nadleśnictwa Nowy Targ jest Józef Oskwarek. Zastąpił on na stanowisku najdłużej urzędującego nadleśniczego w Polsce, Romana Latonia, który w wieku 70 lat przeszedł na emeryturę. Funkcję tę sprawował w latach 1986-2021.
Ochrona przyrody.
Na terenie nadleśnictwa znajdują się cztery rezerwaty przyrody:
Drzewostany.
Typy siedliskowe lasów nadleśnictwa (z ich udziałem procentowym):
Gatunki lasotwórcze lasów nadleśnictwa (z ich udziałem procentowym):
Przeciętna zasobność drzewostanów nadleśnictwa wynosi 254 m3/ha, a przeciętny wiek 78 lat.

</doc>
<doc id="4064757" url="https://pl.wikipedia.org/wiki?curid=4064757" title="Dario Rugašević">
Dario Rugašević

Dario Rugašević (ur. 29 stycznia 1991 w Vinkovci) – chorwacki piłkarz występujący na pozycji obrońcy w klubie HŠK Zrinjski Mostar.
Kariera klubowa.
Wychowanek klubu HNK Cibalia z rodzinnego miasta Vinkovci. W 2009 roku włączono go do kadry pierwszego zespołu. 25 lipca 2009 zadebiutował w 1. HNL w wygranym 3:0 wyjazdowym meczu z NK Zadar. Przez 4 kolejne sezony regularnie występował na poziomie chorwackiej ekstraklasy rozgrywając łącznie dla Cibalii 80 ligowych spotkań. Po spadku klubu do 2. HNL w sezonie 2012/13 odszedł z zespołu i został piłkarzem RNK Split. Latem 2014 roku zadebiutował w europejskich pucharach w dwumeczu z Miką Erywań w kwalifikacjach Ligi Europy 2014/15. W 2015 roku dotarł z RNK Split do finału Pucharu Chorwacji, w którym jego drużyna uległa po rzutach karnych Dinamo Zagrzeb. W styczniu 2016 roku postanowił odejść z klubu i rozwiązał kontrakt za porozumieniem stron. Wkrótce po tym powrócił on do HNK Cibalia, gdzie występował przez jedną rundę.
W sierpniu 2016 roku podpisał roczną umowę z rumuńskim Gaz Metan Mediaș, dla którego w sezonie 2016/17 rozegrał 25 spotkań. Latem 2017 roku przeniósł się on do Piasta Gliwice trenowanego przez Dariusza Wdowczyka. 19 sierpnia zadebiutował w Ekstraklasie w wygranym 2:0 meczu przeciwko Koronie Kielce i stał się od tego momentu zawodnikiem podstawowego składu. W rundzie wiosennej sezonu 2017/18 przegrał rywalizację na lewym skrzydle obrony z Marcinem Pietrowskim i Mikkelem Kirkeskovem i nie zaliczył żadnego ligowego występu. Latem 2018 roku odszedł z klubu. W październiku tegoż roku został graczem mistrza Bośni i Hercegowiny HŠK Zrinjski Mostar. 3 listopada 2018 zadebiutował w Premijer Lidze w meczu z FK Zvijezda 09 (0:1).
Kariera reprezentacyjna.
W latach 2007–2013 występował w juniorskich i młodzieżowych reprezentacjach Chorwacji w kategoriach od U-16 do U-21.

</doc>
<doc id="4064759" url="https://pl.wikipedia.org/wiki?curid=4064759" title="Mistrzostwa Ameryki Południowej w Piłce Siatkowej Mężczyzn 1993">
Mistrzostwa Ameryki Południowej w Piłce Siatkowej Mężczyzn 1993

XX Mistrzostwa Ameryki Południowej w Piłce Siatkowej Mężczyzn odbyły się w argentyńskim mieście Córdoba między 21 a 26 września 1993 roku.
Tytułu sprzed dwóch lat bronili Brazylijczycy (odnieśli 13 kolejnych zwycięstw) i to oni po raz kolejny zdobyli mistrzostwo. Był to dziewiętnasty złoty medal mistrzostw Ameryki Południowej w historii brazylijskiej siatkówki.
Mistrz Ameryki Południowej 1993 otrzymał prawo do gry na Pucharze Wielkich Mistrzów 1993 oraz awans na Mistrzostwa Świata 1994.
System rozgrywek.
Sześć reprezentacji znajdujących się w jednej grupie rozegrało ze sobą mecze w systemie każdy z każdym. Drużyny, które po rozegraniu wszystkich spotkań znalazły się na 1. i 2. miejscu w tabeli, rozegrały ze sobą mecz finałowy, którego zwycięzca zdobył tytuł mistrzowski.
O kolejności w tabeli decydowały kolejno:
Drużyny uczestniczące.
"*- nie zakwalifikował się do finałów"
Turniej finałowy.
Faza grupowa.
Wyniki.
"*- brak danych o meczu"

</doc>
<doc id="4064760" url="https://pl.wikipedia.org/wiki?curid=4064760" title="Ted „Kid” Lewis">
Ted „Kid” Lewis



</doc>
<doc id="4064762" url="https://pl.wikipedia.org/wiki?curid=4064762" title="Ted Lewis">
Ted Lewis



</doc>
<doc id="4064763" url="https://pl.wikipedia.org/wiki?curid=4064763" title="Kid Lewis">
Kid Lewis



</doc>
<doc id="4064764" url="https://pl.wikipedia.org/wiki?curid=4064764" title="Gershon Mendeloff">
Gershon Mendeloff



</doc>
<doc id="4064767" url="https://pl.wikipedia.org/wiki?curid=4064767" title="Tërbuni Puka">
Tërbuni Puka



</doc>
<doc id="4064769" url="https://pl.wikipedia.org/wiki?curid=4064769" title="Norbert Lorsch">
Norbert Lorsch

Norbert Lorsch (ur. ok. 1830, zm. krótko przed 28 czerwca 1904 w Brzeżanach) – urzędnik c. i k. w latach 1861, 1862, 1863 "actuar" w starostwie powiatowym w Trembowli, koncipient w latach 1864, 1865, 1866, komisarz w powiatach nowotarskim w 1867, 1868, tarnowskim w 1870, 1871, łańcuckim w 1872, 1874, mościckim w 1875, 1876, 1877, w brzeżańskim w 1878, 1879, zastępca starosty powiatowego w Buczaczu w 1880 i 1881, potem starosta powiatowy buczacki (m.in. 1882, 1883, 1885, 1886, 1887, 1888), starosta powiatowy horodeński (m.in. 1889, 1890). Honorowy obywatel Buczacza i Jazłowca.
Zmarł w 74 roku życia.

</doc>
<doc id="4064770" url="https://pl.wikipedia.org/wiki?curid=4064770" title="Tomori Berat">
Tomori Berat



</doc>
<doc id="4064773" url="https://pl.wikipedia.org/wiki?curid=4064773" title="Szczur himalajski">
Szczur himalajski

Szczur himalajski ("Rattus pyctoris") – gatunek ssaka z podrodziny myszy (Murinae) w obrębie rodziny myszowatych (Muridae), występujący w Azji Południowej, Środkowej i na Dalekim Wschodzie.
Zasięg występowania.
Szczur himalajski jest szeroko rozpowszechniony i występuje w środkowo-wschodnim Iranie, Afganistanie, wschodnim Uzbekistanie, południowo-wschodnim Kazachstanie, Kirgistanie, Tadżykistanie, północnym Pakistanie, północnych Indiach, Nepalu, Bhutanie, północnym Bangladeszu, południowych Chińskiej Republice Ludowej (Tybetański Region Autonomiczny, Junnan, Syczuan i Kuejczou) oraz północnej Mjanmie.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1845 roku brytyjski zoolog Brian Houghton Hodgson nadając mu nazwę "Mus" ? "Pyctoris". Holotyp pochodził ze środkowego Nepalu. 
"Rattus pyctoris" należy do grupy gatunkowej "norvegicus". Trzy formy różniące się szczegółami budowy ciała i struktury chromosomowej, opisane dawniej jako gatunki "Rattus turkestanicus", "R. vicerex" i "R. rattoides", mogą być podgatunkami "R. pyctoris". W zachodniej części jego rozmieszczenia znane są dwie charakterystyczne odmiany "R. pyctoris", które mogą uzasadniać dodatkowe badania taksonomiczne. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 140–250 mm, długość ogona 135–213 mm, długość ucha 19–25 mm, długość tylnej stopy 31–38 mm; masa ciała 100–200 g. Szczur himalajski ma gęste, kudłate futro, samica ma sześć par sutków, podobnie jak u szczura wędrownego ("R. norvegicus").
Ekologia.
Szczur himalajski prowadzi naziemny tryb życia, jest spotykany na terenach skalistych, uprawnych i w pobliżu miejsc zamieszkania ludzi. Występuje na wysokościach od 1200 do 4250 m n.p.m.. W Kazachstanie udokumentowano, że jest on mniej zależny od środowiska antropogenicznego niż szczur wędrowny i szczur śniady ("Rattus rattus"), których zasięg występowania wzrósł z rozwojem osadnictwa.
Populacja.
Szczur himalajski ma duży zasięg występowania i wykazuje zdolność do adaptacji do zmian środowiska. Nie są znane zagrożenia dla tego gatunku. Nie jest obecny w żadnych obszarach chronionych w Azji Południowej, ale w Chinach występuje w rezerwacie Tongbiguan i prawdopodobnie w innych obszarach chronionych. Międzynarodowa Unia Ochrony Przyrody uznaje szczura himalajskiego za gatunek najmniejszej troski. W Indiach jest uznawany za szkodnika.

</doc>
<doc id="4064774" url="https://pl.wikipedia.org/wiki?curid=4064774" title="Rattus pyctoris">
Rattus pyctoris



</doc>
<doc id="4064776" url="https://pl.wikipedia.org/wiki?curid=4064776" title="Dienis Rodionow">
Dienis Rodionow

Dienis Aleksandrowicz Rodionow (ros. Денис Александрович Родионов, ur. 26 lipca 1985) – kazachski piłkarz grający na pozycji pomocnika.
Kariera piłkarska.
Kariera klubowa.
Rodionow rozpoczął karierę w klubie FK Atyrau, w którym grał w latach 2001–2006. Następnie grał w FK Ałmaty, Żetysu Tałdykorgan i FK Aktöbe.
Kariera reprezentacyjna.
W reprezentacji Kazachstanu zadebiutował 8 września 2004 roku w meczu eliminacji do mistrzostw świata przeciwko Ukrainie. Rozegrał 13 spotkań zdobywając 1 bramkę.

</doc>
<doc id="4064777" url="https://pl.wikipedia.org/wiki?curid=4064777" title="Polscy posłowie do Parlamentu Europejskiego VIII kadencji">
Polscy posłowie do Parlamentu Europejskiego VIII kadencji



</doc>
<doc id="4064778" url="https://pl.wikipedia.org/wiki?curid=4064778" title="Polscy posłowie do Parlamentu Europejskiego VII kadencji">
Polscy posłowie do Parlamentu Europejskiego VII kadencji



</doc>
<doc id="4064779" url="https://pl.wikipedia.org/wiki?curid=4064779" title="Polscy posłowie do Parlamentu Europejskiego VI kadencji">
Polscy posłowie do Parlamentu Europejskiego VI kadencji



</doc>
<doc id="4064780" url="https://pl.wikipedia.org/wiki?curid=4064780" title="Polscy posłowie do Parlamentu Europejskiego V kadencji">
Polscy posłowie do Parlamentu Europejskiego V kadencji



</doc>
<doc id="4064782" url="https://pl.wikipedia.org/wiki?curid=4064782" title="Fontana della Navicella w Rzymie">
Fontana della Navicella w Rzymie

Fontana della Navicella (pol. Fontanna ze stateczkiem) – fontanna w rzymskim rione Celio, przed bazyliką Santa Maria in Domnica, przy Via della Navicella.
Lokalizacja.
Fontanna znajduje się tuż przed fasadą bazyliki Santa Maria in Domnica, nazywanej również "Santa Maria alla navicella", właśnie ze względu na stanowiącą część górną fontanny kopię rzymskiej galery.
Historia.
W starożytności na Celio znajdowały się koszary marynarzy z okolic Bacoli (Capo Miseno) odpowiedzialnych za zwijanie i rozwijanie ogromnej zasłony stanowiącej zadaszenie Koloseum, tzw. "velarium". Marynarze ci ufundowali na wzgórzu dla swej patronki Izydy kamienny model statku.
Pierwsza wzmianka o istnieniu rzeźby, być może rzymskiej, przedstawiającej starożytny statek, pochodzi z 1484. Obecna rzeźba, najprawdopodobniej autorstwa Andrei Sansovina, pochodzi z 1518-1519. Zamówił ją kard. Giovanni de’ Medici, którego diakonią była sąsiadująca z fontanną świątynia. W latach 1513-1514 artysta prowadził prace restauracyjne w bazylice. W 1931 rzeźbę Sansovina, która była ustawiona prostopadle do fasady, obrócono, ustawiając na nowym cokole. Monument ustawiono w nowym owalnym basenie. Barka i cokół wykonane zostały z białego marmuru. Na cokole znajduje się herb Medyceuszy, natomiast na dnie basenu mozaika, wykonana z kamieni rzecznych, przedstawiająca rzekę z łodziami i rybami. Fontannę restaurowano w latach 2003 i 2004. W 2005 fontanna ucierpiała w wyniku aktu wandalizmu.

</doc>
<doc id="4064783" url="https://pl.wikipedia.org/wiki?curid=4064783" title="Metoda Tomatisa">
Metoda Tomatisa

Metoda Tomatisa – metoda treningu słuchowego opracowana w latach 50. XX wieku, której głównym celem jest wspieranie funkcji słuchowej człowieka, w drodze czego nastąpić ma poprawa koncentracji, kreatywności, rozwój zdolności lingwistycznych i komunikacyjnych, jak również zwiększenie potencjału człowieka w nauce i rozwoju psychoruchowym.
Charakterystyka.
Trening w metodzie polega na odsłuchiwaniu dźwięków podawanych drogą powietrzną oraz kostną z tzw. „elektronicznego ucha” (modelu ucha ludzkiego) – urządzenia zaprojektowanego przez twórcę metody – Alfreda Tomatisa (1920–2001) i opiera się na prawach Tomatisa, które w uproszczeniu zakładają, że głos ludzki zawiera tylko to, co słyszy ucho. Jeżeli uchu uszkodzonemu umożliwi się ponowne prawidłowe słyszenie, to wówczas jakość głosu ulegnie szybkiej i nieświadomej poprawie. Odpowiednia stymulacja słuchowa w myśl praw Tomatisa spowodować ma zdecydowaną i trwałą poprawę artykulacji. Według zwolenników metody, ćwiczenia z elektronicznym uchem stymulują ośrodkowy układ nerwowy, w tym szczególnie korę mózgową. Ucho stymulowane jest dźwiękami o przeważnie wysokiej częstotliwości, indywidualnie filtrowanymi dla danego przypadku. Podczas treningu wykorzystywana jest m.in. muzyka Wolfganga Amadeusa Mozarta, chorały gregoriańskie, czy dźwięki związane z ludzką mową. Terapia obejmuje najczęściej od 60 do 120 trzydziestominutowych seansów przeprowadzanych w trzech sesjach.
Według zwolenników metodą można wspomagać leczenie u dzieci dysleksji, zaburzeń koncentracji, mowy (np. jąkanie, wady wymowy), głosu (np. chrypka dziecięca), a nawet słabą przyswajalność języków obcych. U dorosłych metoda wspomagać ma terapię pamięci, zaburzeń mowy i głosu, stresu, bezsenności, depresji oraz nerwic. U kobiet w ciąży wpływać ma m.in. na skrócenie porodu, lepsze samopoczucie i kondycję po porodzie. W leczeniu autyzmu może, według zwolenników, pomóc przywrócić komunikację, świadomość otoczenia, znieść zachowania nawykowe, obniżyć nadwrażliwość na bodźce i korzystnie wpłynąć na napięcie mięśniowe.
Krytyka.
Metoda Tomatisa ma swoich krytyków. Według prof. Aleksandra Sęka, akustyka z UAM, jest to zaledwie forma muzykoterapii niepozwalająca jednak w sposób skuteczny leczyć zaburzeń słuchowych lub głosowych. Nie znalazł on dowodów naukowych na skuteczność metody. Zgodnie z oceną przeprowadzoną przez Research Autism istnieją silne dowody zaprzeczające skuteczności metody odnośnie do leczenia autyzmu.
Eksperyment weryfikacyjny dotyczący lateralizacji słuchowej, wykonany na Akademii Górniczo-Hutniczej częściowo potwierdził tezy stawiane przez Alfreda Tomatisa. Zaburzenie słyszenia któregoś z uszu za pomocą szumów powoduje pogorszenie kontroli nad głosem. Jednak na podstawie otrzymanych wyników nie można było precyzyjnie wskazać, które ucho jest istotniejsze w procesie kontrolowaniu głosu. Nie udało się też wskazać różnic w śpiewie powiązanych z różnymi zastosowanymi w eksperymencie rodzajami szumu.

</doc>
<doc id="4064787" url="https://pl.wikipedia.org/wiki?curid=4064787" title="Mohan Rakeś">
Mohan Rakeś

Mohan Rakeś (Rākeś) (ur. 8 stycznia 1925 w Amritsarze, zm. 1972) – indyjski pisarz.
Tworzył w języku hindi. Był jednym z prekursorów powstałego w pierwszej połowie lat 50. XX w. nurtu nowego opowiadania ("nai kahani"). Pisał powieści i opowiadania poruszające głównie współczesną tematykę społeczną. W 1961 opublikował powieść "Andhere band kamre" ("Ciemne zamknięte pokoje") uważaną za szczególnie cenną w jego dorobku; demaskuje ona pustkę życia indyjskiej klasy średniej w latach 50. XX w. i porusza problem migracji Indusów do W. Brytanii. Jest również autorem dramatów historycznych - "Aszarh ka ek din" ("Jeden dzień miesiąca aszarh", 1958) i "Laharon ke radźhans" ("Łabędzie fale", 1963), oraz dramatu współczesnego "Adhe adhure" ("Połowiczni, niekompletni", 1969). W 1961 wydał zbiór opowiadań "Ek aur zindagi" ("Jeszcze jedno życie"). Poza tym napisał wiele jednoaktówek.

</doc>
<doc id="4064788" url="https://pl.wikipedia.org/wiki?curid=4064788" title="Mysz indyjska">
Mysz indyjska

Mysz indyjska ("Mus booduga") – gatunek gryzonia z rodziny myszowatych, występujący w Azji Południowej.
Klasyfikacja.
Gatunek ten został opisany naukowo w 1837 roku przez J.E. Graya. Należy do podgatunku nominatywnego "Mus". Mysz ziemista ("Mus terricolor") bywała uznawana za synonim myszy indyjskiej; przez niejednoznaczne rozróżnienie zasięg tych gatunków jest niepewny. Populacja ze środkowej Mjanmy wyróżnia się pod względem genetycznym i może zostać zaklasyfikowana jako odrębny gatunek, "Mus lepidoides".
Morfologia.
Długość ciała (bez ogona) 56–63 mm, długość ogona 55–75 mm, długość ucha 11–13 mm, długość tylnej stopy 14–16 mm; masa ciała 10–15 g.
Występowanie i biologia.
Mysz indyjska jest szeroko rozpowszechniona, występuje na całym Półwyspie Indyjskim i Cejlonie, w Indiach, Sri Lance, wschodnim Pakistanie, południowym Nepalu, Bangladeszu (zasięg niepewny) i środkowej Mjanmie. Spotykana od poziomu morza do 4000 m n.p.m.
Mysz indyjska jest pospolita na polach ryżowych i innych nawadnianych obszarach uprawnych w Indiach. Występuje w tropikalnych i subtropikalnych lasach suchych. Populacja z Mjanmy zamieszkuje suchsze tereny, piaszczyste i pokryte krzewami i jest poważnym szkodnikiem upraw, w szczególności orzechów ziemnych.
Populacja.
Mysz indyjska ma duży zasięg występowania, występuje w obszarach chronionych. Dalsze badania taksonomiczne są potrzebne, aby określić zasięg występowania myszy indyjskiej i podobnej myszy ziemistej. Międzynarodowa Unia Ochrony Przyrody uznaje mysz indyjską za gatunek najmniejszej troski. W Indiach mysz ta jest uznawana za szkodnika.

</doc>
<doc id="4064789" url="https://pl.wikipedia.org/wiki?curid=4064789" title="Mus booduga">
Mus booduga



</doc>
<doc id="4064792" url="https://pl.wikipedia.org/wiki?curid=4064792" title="Mysz ziemista">
Mysz ziemista

Mysz ziemista ("Mus terricolor") – gatunek gryzonia z rodziny myszowatych, występujący w Azji Południowej.
Klasyfikacja.
Gatunek ten został opisany naukowo w 1851 roku przez E. Blytha. Należy do podgatunku nominatywnego "Mus"; miejscem typowym są okolice Kolkaty w Bengalu Zachodnim (Indie). Blisko spokrewniona mysz indyjska ("Mus booduga") ma tę samą liczbę chromosomów, lecz nieco mniejszy chromosom Y; różnice kariotypu trzech populacji myszy ziemistej mogą wskazywać na postępującą specjację. Mysz ziemista jest dalej spokrewniona także z myszą ryżową ("Mus caroli") i myszą płową ("M. cervicolor"). Podobieństwo do myszy indyjskiej sprawia, że zasięg tych gatunków nie jest dobrze określony.
Występowanie i biologia.
Mysz ziemista jest szeroko rozpowszechniona, występuje na całym Półwyspie Indyjskim, w Indiach, Pakistanie, południowym Nepalu i Bangladeszu. Mała populacja została introdukowana na Sumatrę w Indonezji, w okolicy miasta Medan. Prawdopodobnie ssaki te występują w różnorodnych środowiskach, ale mało jest informacji o liczebności populacji tego gatunku.
Populacja.
Mysz ziemista prawdopodobnie występuje w obszarach chronionych, nie są znane zagrożenia dla tego gatunku. Dalsze badania taksonomiczne są potrzebne, aby określić zasięg występowania myszy ziemistej i podobnej myszy indyjskiej. Międzynarodowa Unia Ochrony Przyrody uznaje mysz ziemistą za gatunek najmniejszej troski.

</doc>
<doc id="4064793" url="https://pl.wikipedia.org/wiki?curid=4064793" title="Mus terricolor">
Mus terricolor



</doc>
<doc id="4064799" url="https://pl.wikipedia.org/wiki?curid=4064799" title="Bhutańska Partia Komunistyczna (Marksistowsko-Leninowsko-Maoistowska)">
Bhutańska Partia Komunistyczna (Marksistowsko-Leninowsko-Maoistowska)

Bhutańska Partia Komunistyczna (Marksistowsko-Leninowsko-Maoistowska) – partia polityczna z Bhutanu.
Historia.
Założona w 2003 roku. Jej twórcami byli uchodźcy Lhotshampa w Nepalu. Ugrupowanie działa w Bhutanie nielegalnie. Wzywa do prowadzenia „wojny ludowej“ przeciwko rządowi. Członkowie partii są represjonowani i zatrzymywani przez policję pod zarzutami działalności wywrotowej.
Skrzydło wojskowe.
Dysponuje skrzydłem wojskowym działającym pod nazwą Tygrysy Bhutanu.
Kontakty zagraniczne.
Od początku korzystała ze wsparcia pokrewnej Komunistycznej Partii Nepalu (Maoistowskiej). Według rządu Bhutanu członkowie partii mieli przechodzić szkolenia militarne w obozach nepalskich maoistów. Oskarżana jest także o współpracę z indyjskimi naksalitami. Według źródeł indyjskiego wywiadu i doniesień medialnych tworzy sojusz z separatystami z United Liberation Front of Assam (ULFA), National Democratic Front of Bodoland (NDFA) i Kamatapur Liberation Organisation (KLO).
Ideologia.
Jest ugrupowaniem maoistowskim. Domaga się repatriacji uchodźców Lhotshampa do Bhutanu.

</doc>
<doc id="4064800" url="https://pl.wikipedia.org/wiki?curid=4064800" title="Tygrysy Bhutanu">
Tygrysy Bhutanu

Tygrysy Bhutanu (, BTF) – grupa partyzancka z Bhutanu. 
Geneza.
Na przełomie lat 80. i 90. rząd Bhutanu głosząc hasło „Bhutan dla Bhutańczyków“ rozpoczął represje przeciwko przybyszom z Nepalu znanym jako Lhotshampa. Rząd postawił im ultimatum — albo przejdą na buddyzm, przyjmą bhutańską kulturę i język albo muszą opuścić kraj. W maju 1990 roku Lhotshampa wszczęli rebelie. Według grupy etnicznej zabitych zostało w niej pół tysięcy jej przedstawicieli. W następstwie zamieszek ponad 100 tysięcy Lhotshampa zostało wyrzuconych z kraju. Trafili oni do obozów dla uchodźców w Nepalu i Indiach.
Historia.
Formacja utworzona została w obozach dla uchodźców Lhotshampa z Bhutanu. Jest wojskowym skrzydłem Bhutańskiej Partii Komunistycznej (Marksistowsko-Leninowsko-Maoistowskiej). Celem ataków partyzantów są głównie przedstawiciele bhutańskich służb. Rząd Bhutanu zarzuca rebeliantom terrorystyczne ataki bombowe.
Kontakty zagraniczne.
Według rządu Bhutanu członkowie grupy przeszli szkolenia militarne w obozach Komunistycznej Partii Nepalu (Maoistowskiej). Rząd zarzuca im także kontakty z indyjskimi naksalitami.
Ideologia.
Są ugrupowaniem maoistowskim. Ich celem jest repatriacja uchodźców Lhotshampa do Bhutanu.

</doc>
<doc id="4064803" url="https://pl.wikipedia.org/wiki?curid=4064803" title="Przelot północnokoreańskiego pocisku rakietowego nad Japonią">
Przelot północnokoreańskiego pocisku rakietowego nad Japonią

Przelot północnokoreańskiego pocisku rakietowego nad Japonią – 29 sierpnia 2017 roku doszło do przelotu północnokoreańskiego pocisku rakietowego Hwasong-12 nad japońską wyspą Hokkaido. Według wojska Korei Południowej pocisk został wystrzelony w Sun'an, jednej z dzielnic Pjongjangu – stolicy Korei Północnej, wzniósł się na wysokość 550 kilometrów i spadł po 2700 kilometrach. Został uruchomiony system ostrzegania J-Alert. Japońskie wojsko nie próbowało zestrzelać rakiety.

</doc>
<doc id="4064804" url="https://pl.wikipedia.org/wiki?curid=4064804" title="Zygmunt Surdacki">
Zygmunt Surdacki

Zygmunt Surdacki (ur. 6 czerwca 1905 w Urzędowie, zm. 30 czerwca 1941 w KL Auschwitz) – kapłan katolicki, wikariusz generalny diecezji lubelskiej, dyrektor Diecezjalnego Instytutu Akcji Katolickiej.
Życiorys.
Był synem Wojciecha i Agnieszki z domu Krasińska. Uczył się od 1915 do 1921 w gimnazjum Kanclerza Jana Zamojskiego w Janowie Lubelskim. Brał udział w wojnie polsko-bolszewickiej. Kurs nauk filozoficzno-teologicznych odbył podczas studiów w Wyższym Seminarium Duchownym w Lublinie. Od 30 września 1926 uczęszczał na zajęcia na Wydziale Prawa Kanonicznego Katolickiego Uniwersytetu Lubelskiego, które ukończył 2 czerwca 1930 stopniem doktora (rozprawa: „Praca duszpasterska według pokodeksowych synodów diecezjalnych w Polsce”).
Na początku lat 30. był notariuszem sądu biskupiego I i II instancji. W 1932 został dyrektorem Akcji Katolickiej na obszar diecezji lubelskiej. W roku akademickim 1937/1938 prowadził na KUL wykłady na temat Akcji Katolickiej. Brał udział w Kongresie Eucharystycznym w Budapeszcie w 1938.
We wrześniu 1939 był członkiem Miejskiego Obywatelskiego Komitetu Społecznego. Od końca 1939 był przez rok wikariuszem generalnym w diecezji lubelskiej. Ponadto w lipcu 1940 znalazł się w gronie Rady Opiekuńczej i Powiatowej w Lublinie. Jednocześnie pod koniec 1940 decyzją ks. rektora Antoniego Szymańskiego zajął się organizowaniem tajnego nauczania na KUL.
Został aresztowany w kwietniu 1941. Powodem była pomoc, jaką kapłan niósł prześladowanym Żydom. W lubelskiej siedzibie gestapo „Pod Zegarem” został poddany brutalnemu śledztwu. Następnie trafił do obozu Auschwitz, gdzie (jako więzień polityczny o numerze 14606) zginął.

</doc>
<doc id="4064806" url="https://pl.wikipedia.org/wiki?curid=4064806" title="D-generation X">
D-generation X



</doc>
<doc id="4064814" url="https://pl.wikipedia.org/wiki?curid=4064814" title="Mechanizm podzielonej płatności">
Mechanizm podzielonej płatności

Mechanizm podzielonej płatności () – mechanizm płatności, w którym płatność nabywcy za towar lub usługę dokonywana jest na dwa rachunki bankowe dostawcy lub usługodawcy. Wartość sprzedaży netto trafia na zasadniczy rachunek bankowy dostawcy, natomiast pozostała kwota podatku VAT (kwota podatku od towarów i usług) trafia na drugi rachunek – specjalny rachunek VAT.
Sytuacja w Polsce.
Split payment obowiązuje w Polsce od 1 lipca 2018 roku. Mechanizm split payment będzie obowiązkowy dla niektórych sektorów od 1 listopada 2019 roku według nowelizacji ustawy o podatku od towarów i usług z dnia 9.08.2019. W lipcu 2019 roku Komisja Europejska wydała zgodę na wprowadzenie obowiązku podzielonej płatności.
Specjalny rachunek rozliczeniowy VAT jest bezpłatny – nie kosztuje otwarcie i prowadzenie nowego rachunku VAT.
Przeznaczenie środków.
Środki z rachunku VAT służą głównie do opłacania zobowiązań podatkowych z tytułu VAT do urzędu skarbowego.
Dostawca ma ograniczone prawa do dyspozycji środkami znajdującymi się na specjalnym rachunku VAT. Głównie może dysponować danymi środkami przy rozliczaniu zobowiązań podatkowych z tytułu VAT do urzędu skarbowego bądź przelewać je na inny rachunek VAT (np. kontrahenta). Podatnik może wykorzystać środki na inne cele, przechodząc przedtem długotrwałą procedurę – podatnik będzie musiał wystosować odpowiedni wniosek do naczelnika Urzędu Skarbowego. Wnioskodawca nie musi w żaden sposób motywować, czy też uzasadniać wniosku, jak również załączać do niego określonej dokumentacji. Następnie naczelnik Urzędu Skarbowego w ciągu 60 dni wyda postanowienie ze wskazaniem wysokości środków zgromadzonych na rachunku VAT podatnika, które mogą zostać przeznaczone na inne cele. Przy czym kwota ta nie obejmie wartości zaległości podatkowej wraz z odsetkami.
Może nie wyrazić takiej zgody, jeśli:
1) sprzedaż została udokumentowana fakturami lub fakturami korygującymi:
a) wystawionymi przez podmiot nieistniejący,
2) transakcja udokumentowana fakturą nie podlega opodatkowaniu albo jest zwolniona od podatku;
4) wystawione faktury, faktury korygujące lub dokumenty celne:
a) stwierdzają czynności, które nie zostały dokonane – w części dotyczącej tych czynności,
b) podają kwoty niezgodne z rzeczywistością – w części dotyczącej tych pozycji, dla których podane zostały kwoty niezgodne z rzeczywistością,
c) potwierdzają czynności, do których mają zastosowanie przepisy art. 58 i 83 Kodeksu cywilnego – w części dotyczącej tych czynności;
5) faktury, faktury korygujące wystawione przez nabywcę zgodnie z odrębnymi przepisami nie zostały zaakceptowane przez sprzedającego;
7) wystawiono faktury, w których została wykazana kwota podatku w stosunku do czynności opodatkowanych, dla których nie wykazuje się kwoty podatku na fakturze – w części dotyczącej tych czynności.
Korzyści.
Korzystanie z rozwiązania split payment pozwala uzyskać określone korzyści:

</doc>
<doc id="4064815" url="https://pl.wikipedia.org/wiki?curid=4064815" title="Fatiha Amara">
Fatiha Amara



</doc>
<doc id="4064817" url="https://pl.wikipedia.org/wiki?curid=4064817" title="Ripton">
Ripton

Ripton – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064819" url="https://pl.wikipedia.org/wiki?curid=4064819" title="Złota Odznaka Honorowa „Za zasługi dla Warszawy”">
Złota Odznaka Honorowa „Za zasługi dla Warszawy”



</doc>
<doc id="4064820" url="https://pl.wikipedia.org/wiki?curid=4064820" title="Starksboro">
Starksboro

Starksboro – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064822" url="https://pl.wikipedia.org/wiki?curid=4064822" title="Bridport (Vermont)">
Bridport (Vermont)

Bridport – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064828" url="https://pl.wikipedia.org/wiki?curid=4064828" title="Leicester (Vermont)">
Leicester (Vermont)

Leicester – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064829" url="https://pl.wikipedia.org/wiki?curid=4064829" title="Al-Hajat (Syria)">
Al-Hajat (Syria)

Al-Hajat (arab. الهيات) – miejscowość w Syrii, w muhafazie As-Suwajda. W 2004 roku liczyła 1176 mieszkańców.

</doc>
<doc id="4064830" url="https://pl.wikipedia.org/wiki?curid=4064830" title="Aradża">
Aradża

Aradża (arab. عراجة) – wieś w Syrii, w muhafazie As-Suwajda. W 2004 roku liczyła 738 mieszkańców.

</doc>
<doc id="4064831" url="https://pl.wikipedia.org/wiki?curid=4064831" title="Betty Lou Oliver">
Betty Lou Oliver

Betty Lou Oliver (ur. 16 lipca 1925, zm. 24 listopada 1999) – windziarka, która przeżyła upadek windy z 75. piętra w Empire State Building.
Zderzenie bombowca B-25 z Empire State Building.
28 sierpnia 1945 roku amerykański bombowiec B-25D Mitchell uderzył w 79. piętro Empire State Building w Nowym Jorku. Wypadek spowodowany był gęstą mgłą, która uniemożliwiła pilotowi zauważenie budynku. W wyniku wypadku została ranna między innymi dwudziestoletnia Betty Lou Oliver, która pracowała przy obsłudze windy. Kobieta doznała poparzeń i uszkodzenia kręgosłupa. Została odnaleziona przez dwie inne kobiety, które udzieliły jej pierwszej pomocy, a następnie umieściły w windzie, która miała przetransportować ją do ratowników znajdujących się na dole. Niespodziewanie liny windy pękły i zaczęła spadać z 75. piętra. Liny zostały uszkodzone przez silnik samolotu. Winda roztrzaskała się w piwnicy. Na miejsce przybyli ratownicy, którzy odkryli żyjącą Betty Lou Oliver. Na widok ratowników kobieta miała powiedzieć: „Dzięki Bogu marynarka tu jest! Teraz nic mi się nie stanie”. Podczas zdarzenia pęknięte liny spadły na dno szybu, tworząc coś w rodzaju sprężyny, która zamortyzowała uderzenie. Dodatkowo szybko spadająca winda ściskała powietrze, które w ciasnym szybie windy nie mogło wydostać się na zewnątrz. Utworzyła się swego rodzaju poduszka powietrzna amortyzująca uderzenie.
Losy Betty po katastrofie.
Betty Lou Oliver wróciła do pracy 5 miesięcy później. Kobieta została wpisana do Księgi Rekordów Guinnessa jako osoba, która przeżyła najwyższy upadek w windzie. Betty miała męża Oskara Lou Olivera oraz trójkę dzieci. Kobieta zmarła 24 listopada 1999 roku w Fort Smith.

</doc>
<doc id="4064832" url="https://pl.wikipedia.org/wiki?curid=4064832" title="Monkton (Vermont)">
Monkton (Vermont)

Monkton – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064833" url="https://pl.wikipedia.org/wiki?curid=4064833" title="Ismail Abdul Rahman">
Ismail Abdul Rahman

Tun Ismail bin Datoʿ Abdul Rahman (ur. 4 listopada 1915 w Johor Bahru, zm. 2 sierpnia 1973 w Kuala Lumpur) – malezyjski polityk i dyplomata.
Życiorys.
Z wykształcenia był lekarzem (kształcił się w Singapurze i w Melbourne). W 1951 został wiceprezesem Zjednoczonej Organizacji Narodowej Malajów, dominującej partii politycznej w Malajach. W 1957 brał aktywny udział w negocjacjach dotyczących niepodległości Malajów, zajmował różne stanowiska rządowe w ostatnich dniach ery kolonialnej. Po uzyskaniu niepodległości został ambasadorem w USA, a 1957-1959 był reprezentantem Malajów w ONZ. Po powrocie do Malezji objął tekę ministra spraw zagranicznych, następnie kolejno ministerstwa bezpieczeństwa wewnętrznego i spraw wewnętrznych, w 1967 wycofał się z polityki z powodu choroby. W 1969 wrócił do polityki, w 1970 został wicepremierem Malezji, którym pozostał do końca życia.

</doc>
<doc id="4064834" url="https://pl.wikipedia.org/wiki?curid=4064834" title="Orwell (Vermont)">
Orwell (Vermont)

Orwell – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064835" url="https://pl.wikipedia.org/wiki?curid=4064835" title="Józef Michalski (1889–1947)">
Józef Michalski (1889–1947)

Józef Michalski (ur. 17 lutego 1889 w Gelsenkirchen, zm. 29 sierpnia 1947 w Nysie) – podporucznik piechoty Wojska Polskiego, powstaniec śląski, komendant Polskiej Organizacji Wojskowej Górnego Śląska na okręg wodzisławski, dowódca 14 Wodzisławskiego pułku piechoty, prezes Rady Miejskiej w Wodzisławiu Śląskim, redaktor „Gazety Śląskiej”, poseł na Sejm Śląski IV kadencji, dowódca III (wodzisławskiego) batalionu Obrony Narodowej, współpracownik Alfonsa Zgrzebnioka i Stanisława Krzyżowskiego, zwolennik Wojciecha Korfantego.
Życiorys.
Był synem Franciszka i Pauliny z domu Konopka. Absolwent szkoły kupieckiej w Mikołowie i szkoły drogistów w Katowicach. Jego rodzice wyjechali do Gelsenkirchen w Westfalli po otrzymaniu pruskiego nakazu opuszczenia Górnego Śląska z powodu polskiej działalności patriotycznej, wrócili wraz z dziećmi w 1896 i zamieszkali w Rydułtowach. Działalność narodowowyzwoleńczą rozpoczął w wieku 17 lat, wstępując do Sokoła w Królewskiej Hucie. Później należał także do stowarzyszenia Eleusis w Rydułtowach i Towarzystwa św. Józefa w Biertułtowach. Działaczem Sokoła był też w Starogardzie, do którego wyjechał na kilka lat i w którym ukończył szkołę dla drogerzystów. W latach 1910–1912 służył w armii niemieckiej w 162 pułku piechoty stacjonującym w Lubece. Po powrocie na Śląsk otworzył w 1913 na Rynku w Wodzisławiu Śląskim Drogerię św. Barbary. Od 3 sierpnia 1914 zmobilizowany do armii niemieckiej, walczył na froncie zachodnim i wschodnim. Przeniesiony do rezerwy 5 stycznia 1919.
Pod koniec I wojny światowej wrócił na Śląsk i na początku 1919 został dowódcą Okręgu Wodzisławskiego Polskiej Organizacji Wojskowej Górnego Śląska, a w maju 1919 – komendantem ekspozytury wojskowej (pod koniec lipca 1919 – komendantem obozu polskich uchodźców) w Piotrowicach. W I powstaniu śląskim był szefem dowództwa POW G.Śl. w południowej części powiatu rybnickiego. Od 1920 pełnił funkcję komendanta POW G.Śl. i zastępcy kierownika Polskiego Komitetu Plebiscytowego na okręg wodzisławski. W czasie II powstania śląskiego na czele swoich oddziałów zajął Wodzisław Śląski. Podczas bitwy o miasto został ranny. W III powstaniu śląskim był dowódcą 14 Wodzisławskiego pułku piechoty (z przerwą na leczenie ran).
„Za wybitne zasługi i udział w trzech powstaniach śląskich odznaczony Orderem Virtuti Militari”.
W 1922 został w Wodzisławiu Śląskim komendantem miasta, potem wiceburmistrzem, a następnie – prezesem Rady Miejskiej (do 1939). Ponadto w okresie międzywojennym pełnił funkcję komendanta Związku Powstańców Śląskich na pow. rybnicki oraz wiceprezesa jego Zarządu Głównego. W 1924 wszedł do kierowanej przez Alfonsa Zgrzebnioka Rady Naczelnej Powstańców Śląskich (w sierpniu 1925 przystąpił do Związku b. Powstańców i Żołnierzy) i w latach 1924–1926 był redaktorem „Gazety Śląskiej”.
We wrześniu 1939 stanął w Wodzisławiu Śląskim na czele III batalionu Obrony Narodowej, z którym później przedostał się na Węgry. W Szob został starszym obozu, organizował tajną akcję „Ewa” (ewakuacja) i umożliwiał wyjazdy do Francji zdolnym do dalszej walki żołnierzom Wojska Polskiego. Potem przeniósł się do Budapesztu i współpracował z Delegaturą Rządu Rzeczypospolitej Polskiej. Do Polski wrócił w 1945 i zamieszkał w Nysie, gdzie stworzył pierwszy powojenny Zarząd Miejski.
Zmarł w Nysie, pochowany na cmentarzu w Rybniku w kwaterze powstańczej.
Życie prywatne.
W 1912 ożenił się z Heleną Kuberską, z którą miał troje dzieci: Halinę (ur. 1921), Danutę (ur. 1922) i Włodzimierza (ur. 1925).
Awanse.
Według informacji prasowej z 1925 był porucznikiem rezerwy.
Upamiętnienie.
Imieniem Józefa Michalskiego nazwana jest ulica w Wodzisławiu Śląskim.

</doc>
<doc id="4064836" url="https://pl.wikipedia.org/wiki?curid=4064836" title="Bołat Jesmagambietow">
Bołat Jesmagambietow

Bołat (Bułat) Żołdasowicz Jesmagambietow (ros. Болат (Булат) Жолдасович Есмагамбетов;, ur. 1 kwietnia 1968 w Aralsku) – kazachski piłkarz grający na pozycji napastnika, reprezentant kraju. Posiada także obywatelstwo rosyjskie.
Kariera piłkarska.
Kariera klubowa.
Jesmagambietow jest wychowankiem klubu Wodnik Aralsk. Karierę rozpoczął w rosyjskim Gałaksie Petersburg. Grał w rosyjskich klubach takich jak Kosmos-Kirowiec Petersburg, Łokomotiw Petersburg, Trion-Wołga Twer i FK Orzeł. W Kazachstanie występował w Jelimaju Semipałatyńsk i Irtyszu Pawłodar, a Finlandii w amatorskich PK-37 i Keuruun Pallo. Karierę zakończył w 2001 roku.
Kariera reprezentacyjna.
W reprezentacji Kazachstanu zadebiutował 11 maja 1997 roku w meczu eliminacji do mistrzostw świata przeciwko Pakistanowi. W meczu zakończonym wynikiem 3:0 zdobył dwie bramki. Rozegrał 7 spotkań zdobywając 3 bramki.

</doc>
<doc id="4064838" url="https://pl.wikipedia.org/wiki?curid=4064838" title="Bułat Jesmagambietow">
Bułat Jesmagambietow



</doc>
<doc id="4064841" url="https://pl.wikipedia.org/wiki?curid=4064841" title="Strzeszynianka">
Strzeszynianka

Strzeszynianka – potok w powiecie gorlickim, w województwie małopolskim, w Polsce. Należy do zlewiska Morza Bałtyckiego dorzecza Wisły.
Jego źródła znajdują się w Kwiatonowicach (gm. wiejska Gorlice). Następnie potok przepływa przez Bugaj, Strzeszyn (na początkowym odcinku stanowi granicę tej wsi z Racławicami) (gm. Biecz) oraz Klęczany (gm. wiejska Gorlice), gdzie uchodzi do Ropy.

</doc>
<doc id="4064842" url="https://pl.wikipedia.org/wiki?curid=4064842" title="Badminton na Letniej Uniwersjadzie 2017">
Badminton na Letniej Uniwersjadzie 2017

Badminton na Letniej Uniwersjadzie 2017 został rozegrany w dniach 23 – 29 sierpnia w sześciu konkurencjach. W zawodach wzięło udział łącznie 256 zawodników z 39 państw. Wszystkie mecze w tej dyscyplinie odbyły się w hali Taipei Gymnasium.

</doc>
<doc id="4064843" url="https://pl.wikipedia.org/wiki?curid=4064843" title="2 (album B1A4)">
2 (album B1A4)

2 – drugi japoński album studyjny południowokoreańskiej grupy B1A4, wydany 19 marca 2014 roku. Został wydany w trzech wersjach: regularnej i dwóch limitowanych. Album był promowany przez singel: .
Album osiągnął 9 pozycję w rankingu Oricon i pozostał na liście przez 4 tygodnie, sprzedał się w nakładzie egzemplarzy.

</doc>
<doc id="4064850" url="https://pl.wikipedia.org/wiki?curid=4064850" title="Arnaud Guedj">
Arnaud Guedj

Arnaud Guedj (ur. 19 lipca 1997 w Le Mans, Francja) – francuski piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Le Mans FC. W 2014 rozpoczął karierę piłkarską w OGC Nice, ale występował jedynie w drugim składzie klubu. 2 lipca 2017 roku przeniósł się do ukraińskiej Zirki Kropywnycki.
Kariera reprezentacyjna.
Występował w juniorskiej reprezentacji Francji.

</doc>
<doc id="4064851" url="https://pl.wikipedia.org/wiki?curid=4064851" title="Jerzy Szydłowski">
Jerzy Szydłowski

Jerzy Szydłowski (ur. 25 listopada 1931 w Nowej Wsi, zm. 29 lipca 1997 w Bytomiu) – polski archeolog i muzealnik, wieloletni kierownik Działu Archeologii Muzeum Górnośląskiego w Bytomiu, Działu Archeologii Muzeum Śląskiego w Katowicach i Zakładu Archeologii Instytutu Historii na Wydziale Nauk Społecznych Uniwersytetu Śląskiego w Katowicach, społeczny konserwator archeologiczny przy Wojewódzkim Konserwatorze Zabytków w Katowicach. Jeden z twórców powojennej archeologii na Górnym Śląsku. W pracy naukowej zajmował się obrządkiem pogrzebowym w kulturze przeworskiej, przemianami osadniczymi górnego Nadodrza u schyłku starożytności, fazą plemienną i przedpaństwową wczesnego średniowiecza, początkami górnictwa i genezą miast na Górnym Śląsku oraz ochroną zabytków.
Życiorys.
Jerzy Franciszek Szydłowski urodził się 25 listopada 1931 roku w Nowej Wsi (obecnie część Rudy Śląskiej) jako syn Franciszka i Klary Szydłowskich. W latach 1938–1945 uczęszczał do niemieckiej szkoły podstawowej, a po wojnie do liceum ogólnokształcącego w Nowym Bytomiu, gdzie zdał maturę w 1950. Następnie podjął trzyletnie studia pierwszego stopnia na kierunku Historia Kultury Materialnej na Uniwersytecie Jagiellońskim w Krakowie, kierowanym przez Rudolfa Jamkę. Drugi stopień edukacji wyższej magisterskiej, na kierunku Archeologia Polski, ukończył na Uniwersytecie im. Adama Mickiewicza w Poznaniu, broniąc 31 stycznia 1955 pracę "Powiat wągrowiecki w starożytności", napisaną pod kierunkiem Witolda Hensla.
Już pod koniec roku 1954 starał się o posadę w Dziale Archeologii Muzeum Górnośląskiego w Bytomiu. 1 stycznia 1955 objął stanowisko kierownika Działu, stając się pierwszym wykształconym po wojnie archeologiem, zatrudnionym w województwie katowickim.
W grudniu 1957 Jerzy Szydłowski wszczął przewód doktorski na Wydziale Filozoficzno-Historycznym Uniwersytetu im. Adama Mickiewicza w Poznaniu. Jego promotorem został Józef Kostrzewski. Początkowo praca doktorska miała dotyczyć pierwotnego budownictwa mieszkalnego na ziemiach polskich, ostatecznie Szydłowski uzyskał tytuł doktora nauk humanistycznych na podstawie pracy "Obrządek pogrzebowy na Górnym Śląsku w okresie wpływów rzymskich".
W latach 1960–1961 Jerzy Szydłowski prowadził wykłady zlecone w Wyższej Szkole Pedagogicznej w Opolu.
21 stycznia 1961 poślubił Elżbietę Dobrzańską, archeolog, również pracującą w Muzeum Górnośląskim w Bytomiu.
Od 1 stycznia 1964 Jerzy Szydłowski pełnił społecznie funkcję konserwatora archeologicznego przy Urzędzie Wojewódzkiego Konserwatora Zabytków w Katowicach. Dzięki jego staraniom w 1966 roku utworzono samodzielne stanowisko Konserwatora Archeologicznego z siedzibą w Muzeum Górnośląskim w Bytomiu, objęte przez Wandę Galasińską-Hrebendę.
W 1967 roku Ministerstwo Oświaty Austrii przyznało Jerzemu Szydłowskiemu stypendium w uznaniu jego dokonań, dzięki którym w okresie od 1 stycznia do 8 lipca 1968 mógł podjąć studia w Instytucie Archeologii Pra- i Wczesnodziejowej Uniwersytetu Wiedeńskiego.
Jednocześnie starał się o utworzenie samodzielnego muzeum archeologicznego z odpowiednim zapleczem kadrowym i lokalowym. W 1971 roku pojawiła się możliwość przekształcenia Działu Archeologii w samodzielną jednostkę i przeniesienie go do Cieszyna, do budynków zamkowych. Ponadto miała tam powstać filia Instytutu Historii Kultury Materialnej PAN, zaś przy Oddziale Wrocławskim PAN miano utworzyć Komisję Archeologiczną, koordynującą wspólne badania prowadzone przez różne instytucje na terenie całego Śląska. Planów tych ostatecznie nie zrealizowano.
Nie udało się również stworzyć skansenu archeologicznego na grodzisku w Lubomi, jednak znaczące wyniki badań wykopaliskowych (Syrynia, Lubomia), a przede wszystkim zbiory izby regionalnej Towarzystwa Miłośników Ziemi Wodzisławskiej pozwoliły Szydłowskiemu na utworzenie w 1971 roku Muzeum w Wodzisławiu Śląskim.
W 1969 roku zaczął prowadzić zajęcia z zakresu archeologii Polski w Instytucie Historii Wydziału Humanistycznego Uniwersytetu Śląskiego w Katowicach. 1 października 1973 zrezygnował z pracy w Muzeum Górnośląskim w Bytomiu, by objąć pełny etat w Instytucie Historii nowo powstałego Wydziału Nauk Społecznych Uniwersytetu Śląskiego w Katowicach.
W 1977 roku otrzymał habilitację na podstawie rozprawy "Grupa dobrodzieńska jako wyraz lokalnych przemian w schyłkowej fazie kultury przeworskiej" w Instytucie Historii Kultury Materialnej PAN w Warszawie.
W 1985 roku objął funkcję kierownika nowo utworzonego Działu Archeologii w restytuowanym rok wcześniej Muzeum Śląskim w Katowicach.
W 1988 roku przyznano Jerzemu Szydłowskiemu tytuł profesora nadzwyczajnego Uniwersytetu Śląskiego, dzięki czemu mógł w 1991 roku utworzyć Zakład Archeologii. Łącznie był promotorem około 60 prac magisterskich i 3 doktorskich. Godność profesora zwyczajnego uzyskał 1 grudnia 1996 roku.
Jerzy Szydłowski zmarł 29 lipca 1997 w Bytomiu.
Dorobek naukowy.
Badania wykopaliskowe.
1955:
1956:
1957:
1958:
1959:
1961:
1963:
1964:
1965:
1966:
1969:
Ponadto Jerzy Szydłowski wraz ze współpracownikami z Działu Archeologii Muzeum Górnośląskiego w Bytomiu prowadził prospekcję terenową i badania powierzchniowe m.in. w: Błotnicy Strzeleckiej, Dzierżnie, Gołkowicach, Grodzisku, Kościeliskach, Ligocie Dolnej, Lubomi-Kotówce, Łazach, Makowczycach, Miechowicach, Myśliborzycach, Ptakowicach, Poniszowicach, Rudzie Śląskiej-Kochłowicach, Rzędkowicach, Słupsku, Starych Siołkowicach, Sternalicach, Świętoszowicach, Tuliszkowie, Turzy, Wodzisławiu Śląskim, Zbrosławicach, Zielonej Wydrze i Złotym Potoku.
Publikacje.
Zbiór publikacji napisanych przez Jerzego Szydłowskiego obejmuje łącznie 9 prac monograficznych oraz ponad 150 artykułów naukowych, sprawozdań z badań wykopaliskowych, recenzji, polemik, artykułów popularno-naukowych i prasowych, publikowanych w kraju i za granicą. Do najważniejszych dzieł zaliczają się:
Jerzy Szydłowski redagował również 11 pierwszych zeszytów archeologicznych "Rocznika Muzeum Górnośląskiego w Bytomiu", zainicjował w 1989 roku serię "Śląskie Prace Prahistoryczne", wydawane przez Muzeum Śląskie w Katowicach oraz był konsultantem zespołu redakcyjnego periodyku popularno-naukowego "Z Otchłani Wieków".
Wystawy.
Jerzy Szydłowski był autorem 15 scenariuszy i realizacji wystaw archeologicznych, prezentowanych w Muzeum Górnośląskim w Bytomiu i innych placówkach na Górnym Śląsku. Do najważniejszych zaliczają się wystawy: "Średniowieczny Bytom w świetle wykopalisk" (1956), "Chrońmy zabytki archeologiczne" (wystawa objazdowa, 1957), "Wykopaliska olsztyńskie" (1958), "Górny Śląsk w pradziejach" (wystawa stała Działu Archeologii Muzeum Górnośląskiego w Bytomiu opracowana wespół z Elżbietą Szydłowską, prezentowana w latach 1963-1968), "Badania archeologiczne na Górnym Śląsku w XX-lecie PRL" (1965), "Ziemia wodzisławsko-rybnicka w pradziejach i średniowieczu" (prezentowana w nowo utworzonym w 1971 roku Muzeum w Wodzisławiu).
Członkostwo w organizacjach naukowych.
Jerzy Szydłowski w latach 1958-1972 i 1984-1988 pełnił różne funkcje w zarządzie Komisji Archeologicznej Śląskiego Instytutu Naukowego w Katowicach. W okresie zawieszenia jej prac w latach 1973-1983 organizował posiedzenia tzw. Zespołu Archeologów Górnośląskich. Był także jednym z członków założycieli Stowarzyszenia Naukowego Archeologów Polskich i pierwszym prezesem Oddziału Katowickiego (obecnie Oddział Górnośląski).
Ponadto Jerzy Szydłowski był członkiem Polskiego Towarzystwa Archeologicznego i Numizmatycznego, Zespołu Doradczego ds. Muzealnictwa Archeologicznego przy Zarządzie Muzeów i Ochrony Zabytków w Warszawie, Rady Naukowej ds. Archeologicznych Ministerstwa Edukacji Narodowej, Komisji Archeologicznej PAN w Krakowie i we Wrocławiu, Komisji Historycznej PAN w Katowicach, Rady Naukowej Muzeum Górnośląskiego w Bytomiu, Rady Naukowej Muzeum Śląskiego w Katowicach, Towarzystwa Miłośników Ziemi Wodzisławskiej, Górnośląskiego Towarzystwa Przyjaciół Nauk, Rady Naukowej Centrum Badań Śląskoznawczych i Bohemistycznych przy Uniwersytecie Wrocławskim, Austriackiego Towarzystwa Archeologicznego, Current Anthropology i National Geographic Society.
Działalność naukowa przyniosła Jerzemu Szydłowskiemu dwukrotnie Nagrodę Indywidualną Ministerstwa Nauki, Szkolnictwa Wyższego i Techniki (II i III stopnia), a także Krzyż Kawalerski Orderu Odrodzenia Polski w 1979 roku oraz Krzyż Oficerski Orderu Odrodzenia Polski w 1989 roku.

</doc>
<doc id="4064853" url="https://pl.wikipedia.org/wiki?curid=4064853" title="Dąb jaworowy">
Dąb jaworowy

Dąb jaworowy – dąb szypułkowy położony w Polsce, w województwie pomorskim, w powiecie słupskim, w gminie Dębnica Kaszubska, w obrębie ewidencyjnym Budowo, około 500 m na zachód od zabudowań wsi Jawory, na Wysoczyźnie Polanowskiej. Został ustanowiony pomnikiem przyrody Uchwałą nr XV/79/2008 Rady Gminy Dębnica Kaszubska z dnia 14 lutego 2008 r. w sprawie ustanowienia pomników przyrody. W roku objęcia ochroną wiek drzewa szacowano na około 200 lat. Mierzy około 32 m wysokości i 4,7 m obwodu. Znajduje się na gruntach Nadleśnictwa Łupawa, leśnictwa Kotowo, w otulinie Parku Krajobrazowego „Dolina Słupi”.

</doc>
<doc id="4064854" url="https://pl.wikipedia.org/wiki?curid=4064854" title="US Open 2017 (gra podwójna mężczyzn)">
US Open 2017 (gra podwójna mężczyzn)

US Open 2017 – gra podwójna mężczyzn – zawody deblowe mężczyzn, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 31 sierpnia–8 września na nowojorskich kortach USTA Billie Jean King National Tennis Center.

</doc>
<doc id="4064855" url="https://pl.wikipedia.org/wiki?curid=4064855" title="Driving Rain">
Driving Rain

Driving Rain – dwunasty, solowy album brytyjskiego muzyka Paula McCartneya. Wydany został 21 listopada 2001. Nagrania odbyły się w Henson Recording Studio w Los Angeles. Produkcją krążka zajął się David Kahne.
Okoliczności powstania płyty.
"Driving Rain" to pierwsza od czterech lat płyta Paula McCartneya zawierająca nowy materiał, bowiem poprzedni krążek zatytułowany "Run Devil Run" złożony był z rockandrollowych piosenek z lat młodości muzyka. Kilka utworów na płycie zostało napisanych z myślą o drugiej żonie artysty Heather Mills, m.in. ""Your Loving Flame"".
W dniu 11 września 2001 r. McCartney siedział w samolocie lecącym do Nowego Jorku, gdy wystąpiły ataki terrorystyczne. Wstrząśnięty tragedią zdecydował odpowiedzieć, więc skomponował "Freedom", a także pomógł zorganizować (obok Harveya Weinsteina) koncert w nowojorskim Madison Square Garden 20 października. Dwie spośród wszystkich piosenek napisał syn Paula McCartneya, James. Były to "Spinning on an Axis" i "Back in the Sunshine Again". "From a Lover to a Friend" to próba pogodzenia się ze śmiercią pierwszej żony Lindy, a została ona nagrana 27 lutego 2001. Był to również pierwszy singiel płyty. W piosence tej McCartney zagrał zarówno na basie, jak i na perkusji.
Album rozszedł się w nakładzie 66 000 egzemplarzy po pierwszym tygodniu w Stanach Zjednoczonych. Na brytyjskich listach przebojów album zadomowił się na 46. miejscu co jest jednym z najgorszych wyników piosenkarza. W Ameryce "Driving Rain" osiągnęła 26. pozycję i została odznaczona Złotym RIAA.
Lista utworów.
Wszystkie piosenki napisane przez Paula McCartneya. Utwory "Spinning on an Axis" i "Back in the Sunshine Again" współtworzył jego syn James.

</doc>
<doc id="4064857" url="https://pl.wikipedia.org/wiki?curid=4064857" title="Barik (Syria)">
Barik (Syria)

Barik (arab. بارك) – wieś w Syrii, w muhafazie As-Suwajda. W 2004 roku liczyła 856 mieszkańców.

</doc>
<doc id="4064858" url="https://pl.wikipedia.org/wiki?curid=4064858" title="US Open 2017 (gra pojedyncza mężczyzn)">
US Open 2017 (gra pojedyncza mężczyzn)

US Open 2017 – gra pojedyncza mężczyzn – zawody singlowe mężczyzn, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 28 sierpnia–10 września na nowojorskich kortach USTA Billie Jean King National Tennis Center.

</doc>
<doc id="4064859" url="https://pl.wikipedia.org/wiki?curid=4064859" title="Dane statystyczne o gminach w Polsce">
Dane statystyczne o gminach w Polsce



</doc>
<doc id="4064860" url="https://pl.wikipedia.org/wiki?curid=4064860" title="Boris Masłow">
Boris Masłow

Boris Wasiljewicz Masłow (ros. Борис Васильевич Маслов, ur. 20 grudnia 1957 w Bijsku) – radziecki kierowca wyścigowy.
Życiorys.
Karierę zawodniczą rozpoczął w 1970 roku od startów w kartingu. W 1978 roku przeprowadził się do Togliatti, gdzie podjął pracę jako elektryk w zakładach WAZ. Później został kierowcą testowym w WAZ. W 1983 roku rozpoczął starty w wyścigach samochodów turystycznych w grupie A2, zajmując 19 miejsce w mistrzostwach ZSRR. Dwa lata później zajął szóste miejsce w klasyfikacji. W 1986 roku został pierwszym radzieckim kierowcą startującym Ładą Samarą; zajął wówczas ponownie szóste miejsce w mistrzostwach kraju. W tym samym roku uzyskał odznaczenie mistrza sportu. W 1988 roku został wicemistrzem ZSRR w grupie A, wygrywając wyścig w Kijowie. Został włączony również do radzieckiej kadry na Puchar Pokoju i Przyjaźni. Rok później był brązowym medalistą mistrzostw kraju w grupie A. W sezonie 1990 był piąty w klasie A-1300 w ZSRR, oraz czwarty w Pucharze Pokoju i Przyjaźni. Uczestniczył również w wyścigach we Włoszech. W roku 1991 został wicemistrzem ZSRR w klasie A-1600.

</doc>
<doc id="4064861" url="https://pl.wikipedia.org/wiki?curid=4064861" title="US Open 2017 (gra mieszana)">
US Open 2017 (gra mieszana)

US Open 2017 – gra mieszana – zawody mikstowe, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania miały miejsce pomiędzy 31 sierpnia–9 września na nowojorskich kortach USTA Billie Jean King National Tennis Center.

</doc>
<doc id="4064863" url="https://pl.wikipedia.org/wiki?curid=4064863" title="Juan Foyth">
Juan Foyth

Juan Marcos Foyth (ur. 12 stycznia 1998 w La Placie) – argentyński piłkarz polskiego pochodzenia występujący na pozycji prawego obrońcy w hiszpańskim klubie Villarreal CF oraz w reprezentacji Argentyny. Posiada również obywatelstwo hiszpańskie. Foyth ma polskie korzenie, jego dziadkowie nosili nazwisko Fojt.
Kariera klubowa.
Estudiantes La Plata.
Foyth jest wychowankiem Estudiantes La Plata, gdzie początkowo grał jako pomocnik. 
W styczniu 2017 został włączony do pierwszej drużyny tego klubu, podpisując dwuipółletni kontrakt. W seniorskiej drużynie zadebiutował 19 marca 2017 w wygranym 1:0 meczu z Club Atlético Patronato. 
Tottenham Hotspur.
W sierpniu 2017 podpisał pięcioletni kontrakt z angielskim Tottenham Hotspur. W nowej drużynie zadebiutowało 19 września 2017 w wygranym 1:0 meczu Pucharu Ligi z Barnsley F.C. 6 grudnia 2017 zadebiutował w Lidze Mistrzów w wygranym 3:0 spotkaniu z APOEL FC, natomiast 3 listopada 2018 po raz pierwszy wystąpił w Premier League, w wygranym 3:2 pojedynku z Wolverhampton Wanderers.
Villareal CF.
W październiku 2020 został wypożyczony na sezon do hiszpańskiego klubu Villarreal CF, w trakcie którego wygrał rozgrywki Ligi Europy.
Po sezonie klub zdecydował się na jego wykupienie za kwotę 15 milinów euro.
Kariera reprezentacyjna.
Jest byłym młodzieżowy reprezentantem Argentyny. W seniorskiej reprezentacji zadebiutował 16 listopada 2018 w wygranym 2:0 meczu z Meksykiem. 
Uczestnik Copa América 2019 na którym zdobył brązowy medal.
Statystyki kariery.
"Aktualne na dzień 27 lipca 2021."

</doc>
<doc id="4064864" url="https://pl.wikipedia.org/wiki?curid=4064864" title="Juan Balcells">
Juan Balcells

Juan Manel Balcells Fornaguer (ur. 20 czerwca 1975 w Barcelonie) – hiszpański tenisista, reprezentant w Pucharze Davisa.
Kariera tenisowa.
Zawodowym tenisistą był w latach 1996–2003.
Startując w turniejach singlowych wygrał 1 turniej rangi ATP World Tour oraz uczestniczył w 1 finale. W grze podwójnej jest finalistą 2 imprez ATP World Tour.
W latach 1999–2002 reprezentował Hiszpanię w Pucharze Davisa, przyczyniając się do zdobycia przez zespół tytułu w sezonie 2000. Balcells grał w tej edycji od 1 rundy, a w finale wystąpił w zwycięskim meczu deblowym wspólnie z Àlexem Corretją przeciwko Australijczykom Sandonowi Stolle i Markowi Woodforde. Był to punkt nr 2 w finale (końcowy rezultat to 3:1 dla Hiszpanii).
W rankingu gry pojedynczej najwyżej był na 57. miejscu (7 maja 2001), a w klasyfikacji gry podwójnej na 65. pozycji (23 lipca 2001).

</doc>
<doc id="4064867" url="https://pl.wikipedia.org/wiki?curid=4064867" title="Thomas Graham (baron Lynedoch)">
Thomas Graham (baron Lynedoch)

Thomas Graham, 1. baron Lynedoch (ur. 19 października 1748, zm. 18 grudnia 1843) – szkocki arystokrata, polityk i oficer British Army.Po edukacji na Oksfordzie, odziedziczył znaczną posiadłość w Szkocji, ożenił się i osiadł na wsi, by pędzić spokojne życie dżentelmena-ziemianina. Jednak po śmierci żony, w wieku 42 lat, obrał karierę wojskową, a później polityczną. Zbiegło się to z okresem francuskich wojen rewolucyjnych i wojen napoleońskich.
Taylor opisał Grahama jako „wysokiego, barczystego i wyprostowanego, o muskularnych i niezwykle mocnych kończynach. Jego cera była ciemna, miał pełne brwi, jędrne usta i życzliwe spojrzenie. Jego maniery i mowa były szczere, proste i gładkie”.
Wczesny okres życia i edukacja.
Thomas Graham był trzecim, jedynym pozostałym przy życiu, synem Thomasa Græme z Balgowan w Perthshire w Szkocji, i lady Christian Hope, córki pierwszego hrabiego Hopetoun. Urodził się w roku 1748, odebrał edukację domową pod kierunkiem pastora Frasera z Moneydie, a później Jamesa Macphersona, kolekcjonera i tłumacza eposów Osjana. W roku 1766 wstąpił do Christ Church w Oksfordzie, a następnego roku, po śmierci ojca, odziedziczył rodzinną posiadłość.
Po opuszczeniu uczelni spędził kilka lat na kontynencie, gdzie uczył się języka francuskiego, niemieckiego i hiszpańskiego. Po powrocie do Szkocji wziął się za zarządzanie i ulepszanie swojej posiadłości, ogradzając swoje pola, stawiając budynki gospodarcze, udzielając najemcom dzierżawy, zachęcając ich do wprowadzania ulepszonych metod hodowli oraz uprawy ziemniaków i rzepy, uważane dotychczas za rośliny ogrodowe, na dużą skalę. Sam zaczął rozwijać hodowlę ulepszonych ras koni, bydła i owiec.
W roku 1785 zakupił posiadłość Lynedoch (lub Lednock), usytuowaną w dolinie , gdzie posadził drzewa i zagajniki dębowe, oraz poprawił strome brzegi strumienia. Lubił konie i psy, wyróżniał się umiejętnościami w sportach terenowych, jeździł z psami łowczymi, i towarzyszył księciu Atholl, który później został mężem siostry jego żony, w polowaniach na kuropatwy i jelenie na wrzosowiskach Atholl. Powiedział później, że wiele zawdzięcza edukacji „naocznej”, w odniesieniu do terenu i odległości, użytecznej umiejętności dla żołnierza, zdobytej podczas polowań na jelenie w tym okresie życia w Lesie Atholl.
Wczesna działalność polityczna i małżeństwo.
W roku 1772, w wyborach uzupełniających Graham został kandydatem Wigów z Perth, w opozycji do Jamesa Murraya, brata księcia Atholl, lecz został pokonany większością zaledwie sześciu głosów na 100. Pomimo porażki pozostał aktywny na niwie polityki, lecz wycofał się krótko przed wyborami ogólnymi w roku 1774, kiedy zaręczył się z Mary Cathcart, drugą córką 9. lorda Cathcart, której siostra była narzeczoną syna i spadkobiercy 3. księcia Atholl. 26 grudnia 1774 roku poślubił Mary, a jej starsza siostra została tego samego dnia księżną Atholl. „Jane,” pisał lord Cathcart, „poślubiła, aby zadowolić siebie, Johna, diuka Atholl, pana na posiadłości; Mary wyszła za Thomasa Grahama z Balgowan, mężczyznę jej serca, równego książętom.” Jej portret, pędzla Thomasa Gainsborough, był bardzo chwalony podczas wystawy w Royal Academy w roku 1777. Obraz znajduje się w National Galleries of Scotland w Edynburgu.
Graham spędził następne osiemnaście lat w roli spokojnego gentlemana z prowincji, jeżdżąc konno i oddając się sportom, studiując literaturę i sztukę klasyczną oraz okazjonalnie odwiedzając z żoną Londyn i Edynburg.
Śmierć żony.
Zdrowie Mary Graham zaczęło podupadać za przyczyną rozwijającej się u niej gruźlicy, i wiosną 1792 roku, za namową lekarza, pojechała wraz z mężem i siostrą do południowej Francji. Niestety, 26 czerwca 1792 roku podczas podróży statkiem, zmarła niedaleko Hyères we Francji. Zrozpaczony mąż powrócił z ciałem żony do domu i złożył jej doczesne szczątki w mauzoleum, które zbudował na cmentarzu przykościelnym w Methven, region Perth and Kinross. Thomas Graham został pochowany w tym samym grobie pięćdziesiąt lat później.
Mary Graham upamiętniona została w czteroczęściowej szkockiej melodii na skrzypce, skomponowanej na jej cześć, zatytułowanej „The Honourable Mrs. Graham of Balgowan."
Thomas, by ukoić rozpacz po stracie żony, udał się w 12-miesięczną podróż zagraniczną. Po powrocie, choć wciąż mocno cierpiący, mając 43 lata, aby zagłuszyć myśli o stracie poświęcił się karierze wojskowej.
Kariera wojskowa.
Obrona Tulonu.
We wczesnych miesiącach roku 1793, płynąc na HMS „Resistance” z Lordem St Helens, ambasadorem w Hiszpanii, Thomas napisał do Charlesa O’Hary, szukając możliwości „zahaczenia się” na Gibraltarze, którego ten ostatni był lieutenant-gubernatorem. Po tym, jak 1 lutego 1793 roku Francja wypowiedziała wojnę Wielkiej Brytanii oraz Holandii, flota brytyjska pod dowództwem admirała Samuela Hooda zgromadziła się w Gibraltarze. Po swoim tam przybyciu, Graham jako wolontariusz popłynął z flotą do Tulonu, gdzie był osobistym asystentem/sekretarzem (fr. "aide-de-camp") lorda Mulgrave i walczył w obronie miasta. Według relacji sir , Graham „przedstawiał najwyższe możliwe cechy charakteru, pod względem zrozumienia i odwagi”.
W Tulonie Graham wyróżnił się przez swoją odwagę i energię: np. jednego dnia, kiedy w walce zginął szeregowy żołnierz, Graham podjął jego muszkiet i zajął miejsce zabitego na czele atakującej kolumny. W rozkazie ogólnym, odnoszącym się do odparcia francuskiego ataku na ważny fort, Mulgrave wyraził „wdzięczność za przyjacielską i ważną pomoc, jaką otrzymał w wielu ciężkich chwilach od p. Grahama, oraz dołączył się do głosów pochwalnych brytyjskich i piedmonckich oficerów z jego kolumny, którzy widzieli wspaniały przykład, jaki p. Graham dawał całej kolumnie wojska, stając na czołowym miejscu każdego ataku”.
Również w Tulonie Graham spotkał po raz pierwszy swojego późniejszego długoletniego przyjaciela Rowlanda Hilla, wówczas kapitana, który potem został wicehrabią Hill i naczelnym dowódcą armii brytyjskiej.
Kampania roku 1796 i powrót do Parlamentu.
Po powrocie do domu w listopadzie roku 1793, przy poparciu ministra wojny Henry’ego Dundasa, który poprzedniego roku poślubił jego kuzynkę, Thomas Graham otrzymał tymczasową rangę podpułkownika (ang. "Lieutenant-Colonel") i założył pierwszy batalion 90. Regimentu Pieszego (Balgowan’s 'Grey Breeks,' jak byli nazywani), jednak dodanie drugiego batalionu mocno odcisnęło się na jego finansach. Rowland Hill został majorem w regimencie, który wszedł do akcji po raz pierwszy w czerwcu 1795 roku jako część inwazji rojalistów na Quiberon. W następnym roku zostali wysłani, aby wesprzeć francuskiego generała-rojalistę François de Charette w jego walce z republikanami.
Pod koniec roku 1795 regiment przeniesiono do Gibraltaru na służbę garnizonową, którą to rolą Graham wkrótce się zmęczył. Uzyskał zgodę na przyłączenie się do armii austriackiej na Renie jako brytyjski komisarz. W tym charakterze brał udział w katastrofalnej kampanii 1796 roku, a później towarzyszył Wurmserowi w obronie Mantui, kiedy ta była oblegana przez Francuzów pod Napoleonem. Garnizon został zredukowany do maksimum z powodu braku zaopatrzenia, a Graham podjął się niebezpiecznego obowiązku przekazania informacji o ich rozpaczliwej sytuacji feldmarszałkowi Alvinczy'emu, znajdującemu się około 80 kilometrów od Mantui, w Bassano.
Pułkownik Graham opuścił twierdzę, włożywszy chłopskie ubranie na swój mundur, i 24 grudnia, w deszczu i mokrym śniegu, przepłynął rzekę Mincio na łodzi, wielokrotnie, z powodu ciemności, wpływając na mielizny. Dalej szedł pieszo, przekraczając bagna i liczne strumienie oraz rzekę Pad, w ciągłym strachu przed zgubieniem drogi lub zastrzeleniem przez francuskie pikiety. O poranku krył się aż do zmroku, kiedy to kontynuował swą podróż. Po pokonaniu wielu trudności i niebezpieczeństw, 4 stycznia dotarł do głównej kwatery austriackiego dowódcy. Jednak 14 stycznia Austriacy zostali pokonani, i wkrótce po tym Mantua zmuszona była się poddać.
Na niwie politycznej, dzięki poparciu księcia Atholl, w roku 1776 powrócił niekwestionowany do parlamentu, pomimo chęci Dundasa trzymania tego miejsca dla swojego syna. Graham potwierdzał, że poparcie Atholla nie miało wpływu na jego niezależność, zaś później napisał, że w tym czasie zdecydowanie popierał wojnę, lecz „jednocześnie nigdy nie sprzeniewierzył się tym pryncypiom Wigów, które doprowadziły do rewolucji 1688 roku.
Lata 1797–1806.
Pułkownik Graham powrócił teraz do Szkocji, lecz jesienią roku 1797 dołączył do swojego regimentu na Gibraltarze. W roku następnym, pod dowództwem sir Charlesa Stuarta, wziął udział w zdobyciu Minorki, gdzie bardzo się wyróżnił.
Następnie udał się na Sycylię, gdzie król i królowa Neapolu zgotowali mu, za efektywne występowanie w ich imieniu, gorące przyjęcie. W roku 1798 powierzono mu dowództwo operacji na Malcie, która w tym czasie była we władaniu Francji. Z miejscową rangą generała brygady, miał pod swoją komendą 30 oraz 89 Pułk Piechoty, Alexandra Hamiltona jako swojego szefa sztabu oraz kilka korpusów oddanych pod jego bezpośrednie dowództwo.
Ze względu na duże możliwości obronne wyspy, Graham zmuszony został do zastosowania blokady, i po trwającym prawie dwa lata oblężeniu, garnizon pokonany przez głód i choroby, poddał się we wrześniu roku 1800. Przez następne 164 lata wyspa była ważną częścią Imperium Brytyjskiego, aż do uzyskania niepodległości w roku 1964. Służba pułkownika Grahama oceniona została bardzo nisko przez ówczesny rząd brytyjski, który zarezerwował swój patronat i honory dla oficerów, będących członkami partii rządzącej.
Latem roku 1801 pułkownik Graham udał się do Egiptu, gdzie jego 90. pułk, pod dowództwem sir Ralpha Abercromby'ego, znacznie się wyróżniał; nie dotarł tam jednak przed kapitulacją Francuzów i zakończeniem kampanii. Skorzystał jednak z okazji, i zwiedził Egipt oraz Turcję. Jakiś czas spędził w Konstantynopolu, skąd udał się w konną podróż do Wiednia – którą opisywał później, jako jedną z najprzyjemniejszych „przejażdżek konnych” swojego życia.
Rok 1807.
Po spędzeniu jakiegoś czasu nadrabiając swoje obowiązki parlamentarne oraz biorąc udział w ulepszaniu stanu swojej posiadłości, pułkownik Graham przeniesiony został wraz ze swoim pułkiem do Irlandii, a następnie do Indii Zachodnich, gdzie pozostał przez następne trzy lata. Kiedy w roku 1807, za popieranie katolickich rządań równego traktowania, zdymisjonowany został „Gabinet Wszystkich Talentów”, pułkownik Graham popierał jego działania. Jednak jego poparcie dla poczynań gabinetu Wigów oraz zrównania praw katolików, nie znalazły aplauzu u wyborców z Perthshire. Po rozwiązaniu Parlamentu w maju 1807 roku Graham nie zdecydował się na reelekcję, i na opróżnione miejsce powrócił lord James Murray.
Rok 1808.
W roku 1808 pułkownik Graham towarzyszył sir Johnowi Moore jako jego „aide-de-camp” do Szwecji, a następnie do Hiszpanii. Służył z Moore podczas całej jego kampanii, kończąc żmudne działania i próbując wycofać się do Corunny, kiedy to jego wysiłki zostały docenione przez umęczonych żołnierzy. Jak Sheridan opisał to w Izbie Gmin: „w godzinie grozy Graham był ich najlepszym doradcą; w godzinie katastrofy Graham był ich najwspanialszą pociechą”.
Lata 1809–11.
Po powrocie do Anglii pułkownik Graham został awansowany na stopień generała dywizji (ang. "major general"), i latem 1809 roku otrzymał, w nieszczęsnej ekspedycji Walcheren pod komendą lorda Chatham, dowództwo dywizji. Jednakże atak malarii zmusił go do powrotu do domu.
Po powrocie do zdrowia awansowany został na generała broni (ang. "lieutenant general"), i wysłany do Hiszpanii, aby objąć dowództwo brytyjskich i portugalskich żołnierzy w Kadyksie, który w tym czasie był okrążony przez Francuzów. Rząd brytyjski przywiązywał wielką wagę do utrzymania Kadyksu, gdyż był on ostatnią twierdzą Korony na półwyspie Iberyjskim. Jednak, jak zaznaczył sir William Napier, kiedy „pieniądze, wojsko i flota – doprawdy, wszystkie rzeczy potrzebne do uczynienia Kadyksu trudnym do zdobycia – były zebrane, wszystko na nic, ponieważ odwlekająca decyzje zazdrość, ostentacja oraz tysiące absurdów były nieodłącznym „orszakiem” hiszpańskiej armii i rządu”.
Generał Graham postanowił zaatakować tyły oblegającej armii, i w lutym 1811 roku wypłynął z Kadyksu z siłami ponad 4000 ludzi, razem z 7000 hiszpańskich żołnierzy, pod wodzą generała Manuela Lapeña, który dowodził wyprawą. Wojsko wylądowało w Tarifie, na wybrzeżu Cieśniny Gibraltarskiej, i posuwając się na północ, 5 marca przybyło na wzgórza Barrosy, leżące na południe od Kadyksu, oraz na tyłach oblegającej armii.
Mimo nieudolności i indolencji hiszpańskiego dowódcy, a dzięki szybkim, mądrym i brawurowym decyzjom generała Grahama, bitwa została wygrana. „Zasługująca na pogardę słabość Lapeña”, mówi sir William Napier, „zaskakująco kontrastowała z bohaterską energią Grahama, którego atak był inspiracją raczej, a nie rezolucją; tak pewną, tak nagłą była ta decyzja, tak szybkim, tak rozstrzygającym było jej wykonanie.”. Francuzi stracili w tej bitwie około 3000 ludzi, około 500, wśród których byli generałowie Ruffin i Rosseau, zostało wziętych do niewoli. Straty po stronie zwycięzców wynosiły 200 zabitych i ponad 900 rannych.
Za tak wspaniałe zwycięstwo, w parlamencie hiszpańskim przegłosowano nadanie Grahamowi tytułu "granda", lecz ten odmówił zaszczytu. Otrzymał też podziękowanie od parlamentu brytyjskiego.
Rok 1812.
Krótko potem Graham dołączył do armii Wellingtona jako zastępca dowódcy. W styczniu 1812 roku wziął udział w oblężeniu i zdobyciu Ciudad Rodrigo, a Wellington stwierdził, że powodzenie całego przedsięwzięcia zawdzięcza w większości Grahamowi. Trzy miesiące później on oraz jego przyjaciel generał Hill otrzymali Order Łaźni. Problemy z oczami, które pojawiły się jakiś czas wcześniej, sprawiły, że Graham powrócił w tym momencie do domu.
W wyborach ogólnych w październiku 1812 roku Graham współzawodniczył w hrabstwie Perth z Jamesem Davidem Drummondem (późniejszym wicehrabią Strathallan), lecz mimo poparcia kilku wpływowych Torysów, przegrał wybory liczbą jedynie siedmiu głosów.
Rok 1813.
Jego wizyta w Szkocji zaowocowała poprawą jego wzroku, i w maju roku 1813 dołączył do armii we Frinadzie, na granicy portugalskiej, przywożąc ze sobą insygnia Orderu Podwiązki dla lorda Wellingtona. 22 maja siły brytyjskie w sile trzech dywizji opuściły Portugalię i udały się w kierunku Vitorii. Lewe skrzydło, dowodzone przez sir Thomasa Grahama, musiało przekroczyć trzy duże rzeki: Duero, Eslę i Ebro; oraz sforsować silne pozycje pomiędzy przełęczami górskimi, ciągle naciskając na prawe skrzydło wycofującej się armii francuskiej. Generał Graham odegrał wybitną rolę w bitwie pod Vitorią 21 czerwca, gdzie Francuzi zostali pobici „przed miastem, w mieście, wokół miasta i poza miastem”. Następnie odrzucił wroga z drogi do Bayonne, spychając go na wiodącą do Pampeluny.
Niedługo potem generał skierowany został do dowodzenia oblężeniem umocnionej twierdzy San Sebastián. Pierwszy atak, który nastąpił 25 lipca został odparty z wielkimi stratami wśród oblegających, w konsekwencji czego zawieszono na pewien czas oblężenie. Zostało wznowione po porażce marszałka Soult w , i drugi atak na twierdzę nastąpił 31 sierpnia. Niestety umocnienia okazały się nie do pokonania, szturmujący bezskutecznie próbowali wedrzeć się do miasta. W tym momencie generał Graham zarządził skierować na mur obronny ciężki ogień artylerii, przechodzący zaledwie kilka stóp nad głowami oblegających żołnierzy. Ten rozkaz był na miarę sukcesu. Wykorzystując eksplozję na wale, która zaskoczyła broniących, szturmujący zdobyli przyczółek, a po dwóch godzinach walki weszli do miasta.
31 sierpnia wojska francuskie wycofały się do twierdzy na wzgórzu Urgull. 9 września gubernator Louis Emmanuel Rey poddał cytadelę, a garnizon, zredukowany do ⅓, wymaszerował przy oddawanych honorach wojskowych. Zdobycie tego ważnego miejsca kosztowało aliantów śmierć lub zranienie 3800 ludzi.
Przy przekraczaniu rzeki Bidasoa, oddzielającej Francję od Hiszpanii, generał Graham dowodził lewym skrzydłem armii brytyjskiej, i po zaciętej bitwie udało się sprowadzić żołnierzy na francuskie terytorium. Jednakże nawrót choroby oczu i ogólny stan zdrowia zmusiły generała do rezygnacji z dowództwa i powrotu do domu. W uznaniu zasług otrzymał po raz trzeci podziękowanie od Parlamentu.
Rok 1814.
Jego zdrowie znów się poprawiło na tyle, że początkiem roku 1814 generał był w stanie objąć dowództwo sił brytyjskich w Holandii, w którym to czasie wspomagał atak generała Bülowa na Hoogstraten. 8 March Graham próbował, lecz bez skutku, opanować podczas nocnego szturmu silną twierdzę Bergen op Zoom.
Późniejsze życie.
3 maja 1814 roku obdarzony został parostwem, z tytułem Baron Lynedoch z Balgowan w hrabstwie Perth, ale zgodnie ze swym charakterem, odmówił przyznania sobie i swoim potomkom kwoty 2000 funtów rocznie, co zazwyczaj towarzyszyło tytułowi. Następnie przyszły inne brytyjskie i zagraniczne wyróżnienia: Rycerz Wielkiego Krzyża Orderu św. Michała i św. Jerzego, hiszpański Order św. Ferdynanda oraz portugalski Order Wieży i Miecza. W roku 1821 został awansowany do rangi (pełnego) generała, w 1823 otrzymał dowództwo , a w 1826 , zamienione w roku 1834 na dowodzenie „Royals”. W latach 1813–15 piastował stanowisko rektora Uniwersytetu w Glasgow, a w 1829 mianowany gubernatorem Dumbarton Castle.
W starszym wieku często podróżował; odwiedził Włochy, Niemcy, Francję Danię, Szwecję i Rosję.
Generał Thomas Graham, lord Lynedoch, zmarł w swoim domu w Londynie przy Stratton Street 18 grudnia 1843 roku, w wieku 95 lat, po bardzo krótkiej chorobie. Pochowany został w pobliżu swojego domu rodzinnego, w dużym, specjalnie zamówionym grobowcu, na cmentarzu przykościelnym w Methven w Szkocji.
Tytuł lorda Lynedoch odszedł razem z nim.

</doc>
<doc id="4064872" url="https://pl.wikipedia.org/wiki?curid=4064872" title="Principles of Lust">
Principles of Lust

Principles of Lust – singel i piosenka grupy Enigma z 1991 roku. Tekst utworu napisali Michael Cretu i Fabrice Cuitad (ukrywający się pod pseudonimem David Fairstein; obie części "Sadeness" napisali Cretu i Cuitad, a część "Find Love " sam Cretu). Cały utwór skomponowali Michael Cretu i Frank Peterson, którzy jednocześnie byli producentami tego utworu. Piosenka ukazała się najpierw w 1990 roku na albumie "MCMXC a.D.", następnie jako singel w 1991 roku. W USA utwór ten na liście "Billboardu" Hot 100 zajął 5, a na US "Billboard" Hot Dance Music/Club Play pierwsze miejsce.
W rzeczywistości utwór jest podzielony na 3 części: "Sadeness (Part I)", "Find Love" i "Sadeness (Reprise)".
Singiel "Principles of Lust" właściwie wzięto z części b "Find Love", natomiast "Sadeness (Part I)" było oddzielnym singlem z płyty.
Różnicą pomiędzy wersją albumową,a singlową jest solowy podkład zagrany na fletni Pana. Fletnia Pana występuje w wersji singlowej (radiowej) i wersji singlowej z podtytułem "Everlasting Lust", natomiast w części "Find Love" wersji albumowej nie ma udziału fletni Pana.
Wydania.
Utwór został wydany w różnych formatach na singlach w Anglii, USA i Japonii. W 2001 utwór ukazał się na składance "".
Notowania.
1 "Principles of Lust" ("Sadeness"/"Find Love"/"Sadeness")
Linki zewnętrzne.
Okładka

</doc>
<doc id="4064876" url="https://pl.wikipedia.org/wiki?curid=4064876" title="Weybridge (Vermont)">
Weybridge (Vermont)

Weybridge – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064879" url="https://pl.wikipedia.org/wiki?curid=4064879" title="Vergennes (Vermont)">
Vergennes (Vermont)

Vergennes – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064881" url="https://pl.wikipedia.org/wiki?curid=4064881" title="Archidiecezja gnieźnieńska i poznańska">
Archidiecezja gnieźnieńska i poznańska

Archidiecezja gnieźnieńska i poznańska (łac. "Archidioecesis Gnesnensis et Posnanensis") – historyczna diecezja Kościoła katolickiego w Polsce w charakterze unii "aeque principaliter". Powstała w 1821, powołana bullą "De salute animarum" papieża Piusa VII, który w ten sposób uregulował sytuację struktur kościelnych na ziemiach polskich w Prusach.
Archidiecezja gnieźnieńska i poznańska powstała z archidiecezji gnieźnieńskiej i diecezji poznańskiej, która została wyniesiona do rangi archidiecezji. Posiadała osobne urzędy i instytucje kościelne z wyjątkiem osoby biskupa diecezjalnego, który był wspólny. "De facto" stanowiła jeden organizm.
Unia została rozwiązana w 1946, kiedy to archidiecezja gnieźnieńska została połączona unią "personalną" z archidiecezją warszawską, a archidiecezja poznańska usamodzielniła się.

</doc>
<doc id="4064882" url="https://pl.wikipedia.org/wiki?curid=4064882" title="Shoreham (Vermont)">
Shoreham (Vermont)

Shoreham – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064883" url="https://pl.wikipedia.org/wiki?curid=4064883" title="Panton (Vermont)">
Panton (Vermont)

Panton – miasto w Stanach Zjednoczonych, w stanie Vermont, w hrabstwie Addison.

</doc>
<doc id="4064884" url="https://pl.wikipedia.org/wiki?curid=4064884" title="Lew Brunszwicki">
Lew Brunszwicki



</doc>
<doc id="4064890" url="https://pl.wikipedia.org/wiki?curid=4064890" title="Joe Rogan">
Joe Rogan

Joe Rogan, właśc. Joseph James Rogan (ur. 11 sierpnia 1967 w Newark) – amerykański komentator sportowy, prezenter telewizyjny, komik (stand upper) i aktor filmowy. W latach 2001–2006 oraz 2011–2012 prowadził reality show Fear Factor a od 1997 komentował gale mieszanych sztuk walki (MMA) organizacji Ultimate Fighting Championship. Od 2009 prowadzi swój podcast "The Joe Rogan Experience". Posiada czarny pas w taekwondo i brazylijskim jiu-jitsu.
Życiorys.
Wczesne lata.
Urodził się w Newark w stanie New Jersey w rodzinie pochodzenia włoskiego i irlandzkiego. Jego ojciec był policjantem. Kiedy miał pięć lat, jego rodzice rozwiedli się. Ma przyrodniego brata Bryana Callena. W okresie wczesnego dzieciństwa kilkukrotnie wraz z rodziną zmieniał miejsce zamieszkania, by ostatecznie osiąść w Newton Upper Falls w Massachusetts. W 1985 ukończył Newton South High School.
Jako 14-latek zaczął trenować karate, a mając 15 lat uczył się „starego stylu” taekwondo od Jae Hun Kima, jednego z bezpośrednich uczniów generała Choi Hong-hi. W wieku 21 lat miał na swym koncie około 100 walk i czarny pas taekwondo. Osiągał spore sukcesy, wygrywając mistrzostwa US Open i czterokrotnie zostając mistrzem stanu Massachusetts w formule full-contact.
Zainteresował się boksem i boksem tajskim, biorąc udział w trzech amatorskich walkach (rekord 2-1). W 1996, po obejrzeniu walk Royce Gracie na galach Ultimate Fighting Championship rozpoczął treningi brazylijskiego jiu-jitsu. Zdobył czarny pas pod Eddiem Bravo i Jean Jacquesem Machado. Uczęszczał na University of Massachusetts Boston, jednak ostatecznie nie ukończył studiów, ponieważ uznał, że nie są mu potrzebne.
Kariera aktorska i komika.
Joe Rogan często rozśmieszał i zabawiał swoich znajomych z klubu, którzy zachęcali go na występy stand-up przed publicznością. Rogan przygotowywał się prawie sześć miesięcy, zanim 27 kwietnia 1988 zadebiutował w klubie komediowym Stitches w Bostonie. Przez kolejne miesiące starał się rozwijać swoją nową pasję, występując w małych klubach, na imprezach czy wieczorach kawalerskich.
Podczas jednego z występów został dostrzeżony przez „łowcę talentów” Jeffa Sussmana, który zaproponował mu zostanie jego menadżerem. W 1990 przeniósł się do Nowego Jorku zostając pełnoetatowym komikiem.
W 1994 wyjechał do Los Angeles by spróbować rozwinąć swoją karierę. Tam dostał małą rolę w programie komediowym "Half-Hour Comedy Hour" produkowanym przez MTV. W tym samym roku zagrał w sitcomie "Hardball" emitowanym w FOX, a międzyczasie występował standupowo w klubie The Comedy Store w Hollywood. W latach 1995-1999 grał w emitowanym przez NBC sitcomie "NewsRadio". W latach 2001–2006 i 2011–2012 zaprezentował się szerszej publiczności jako prowadzący reality show "Fear Factor".
Występował gościnnie w epizodycznych rolach w serialach, w tym "Ja się zastrzelę" (2002), "Dzień dobry, Miami" (2003) czy "Chappelle’s Show" (2003–2004), a także w filmach – "Venus &amp; Vegas" (2010), "Heca w zoo" (2011) czy "Mocne uderzenie" (2012).
W 2009 wystartował ze swoim podcastem "The Joe Rogan Experience", do którego zaprasza często znane osobistości ze świata popkultury czy sportu.
Ultimate Fighting Championship.
Od 1997 pracował również jako prezenter w Ultimate Fighting Championship (UFC), organizacji promującej mieszane sztuki walki. W 2002 razem z Mikiem Goldbergiem został stałym komentatorem gali UFC.
W latach 2005-2008 był spikerem programów realizowanych przez UFC, w tym reality show The Ultimate Fighter.
Rogan jest cenionym krytykiem i komentatorem MMA. Sześciokrotnie był nagradzany podczas World MMA Awards w kategorii „Osobowość roku w MMA”. W 2010 i 2011 został „Najlepszym komentatorem telewizyjnym” według Wrestling Observer Newsletter.
Życie prywatne.
W 2009 poślubił Jessicę Ditzel. Para ma dwójkę dzieci.
Zapalony myśliwy i zwolennik legalizacji marihuany.

</doc>
<doc id="4064892" url="https://pl.wikipedia.org/wiki?curid=4064892" title="Hołowieńczyce (obwód grodzieński)">
Hołowieńczyce (obwód grodzieński)

Hołowieńczyce (biał. Галавенчыцы, "Haławienczycy") – wieś na Białorusi, położona w obwodzie grodzieńskim w rejonie grodzieńskim w sielsowiecie Sopoćkinie.
W latach 1921-1939 Hołowieńczyce należały do gminy Wołłowiczowce, w powiecie augustowskim, w ówczesnym województwie białostockim.

</doc>
<doc id="4064898" url="https://pl.wikipedia.org/wiki?curid=4064898" title="Stare Miasto (Łęczna)">
Stare Miasto (Łęczna)

Stare Miasto w Łęcznej – najstarsza część miasta Łęczna w województwie lubelskim.
Historia i zabytki.
Staromiejskie Rynki.
Rynek II został wytyczony w XVI lub XVII w. z inicjatywy Adama Noskowskiego, ówczesnego właściciela miasta. Miał charakter centrum. Był największym łęczyńskim rynkiem, miejscem bogatych jarmarków, na które ściągali kupcy m.in. z Rosji, Niemiec, czy Austrii. Obroty sięgały wysokich jak na tamte czasy sum. 
W 1745 r., po kolejnym pożarze miasta, Seweryn Józef Rzewuski nakazał poszerzyć ulice rynkowe. Odbudował pierwszy i drugi rynek oraz założył trzeci. W 1840 roku na Rynku II wybudowano pierwszą w mieście studnię kubełkową, kolejną - w 1860 r. w Rynku III. 
10 listopada 1846 r. podczas pożarów spłonęły zabudowania wokół Rynku II, wschodnia część Rynku III oraz zabudowania wokół ulic Nowej i Bożniczej. 
W czasie II Wojny Światowej na Starym Mieście istniało getto. Niemcy dokonywali na miejscowych Żydach masowych deportacji i egzekucji. Podczas największej, mającej miejsce 11 listopada 1942 r., hitlerowcy wymordowali przy murach synagogi około 1400 Żydów z łęczyńskiego getta.
W 2013 roku Rynek I i Rynek III zostały gruntownie wyremontowane. Koszt inwestycji wyniósł 9 952 972,14 PLN, z czego 6 553 292,72 PLN dostarczyła Unia Europejska. Na Rynku I przebudowano plac, jezdnię, chodnik i parkingi wraz z oświetleniem i odwodnieniem, przebudowano sieci energetyczne, urządzono zieleń oraz wykonano i ustawiono elementy małej architektury. Dodatkowo wykonano 2 fontanny w formie placu wodnego. Wykonano docieplenie ścian 5 budynków na ulicy Rynek III i Plac Kanałowy. W otoczeniu odnowionych bloków rozmieszczono elementy małej architektury. Ustawiono 33 ławki oraz 7 koszy na śmieci. Wybudowano także plac zabaw oraz plac z urządzeniami do ćwiczeń na świeżym powietrzu.
Zespół dworsko-parkowy na Podzamczu.
Park na Podzamczu wchodzi w skład Nadwieprzańskiego Parku Krajobrazowego. Północną jego część zajmuje dziedziniec z zabudowaniami folwarku. W południowej części znajduje się park z drzewostanem z końca XIX w., a w nim pomniki przyrody. 
Południowo-zachodnia część parku jest miejscem lokalizacji zamku - obronnej rezydencji rodu Tęczyńskich.
W 1946 r. we dworze mieściło się gimnazjum.
Wiosną 2017 roku rozpoczęto prace remontowe. Ponad 2 hektary zdegradowanego parku zostaną wyremontowane. Firma "Kanska" założyła odtworzenie XVIII-wiecznego ogrodu włoskiego wraz z historycznym układem parku ukształtowanym przez szpalery starych lip. We wschodniej części parku utworzono strefę zdrowego wypoczynku, czyli tzw. "ścieżkę zdrowia". Zrewitalizowano również układ komunikacyjny. Powstały m.in. aleja dojazdowa, ścieżki i place. Uzupełnieniem parku są elementy małej architektury, czyli ławki parkowe, kosze na śmieci, drogowskazy oraz oświetlenie. Wartość I etapu jest szacowana na 2 miliony 936 tys. zł. Drugi etap projektu, dotyczy zabezpieczenia ruin zabudowań folwarcznych. Koszt jest szacowany na 2 mln 384 tys. zł.
Kirkut.
Cmentarz żydowski został założony w XVI w. lub w drugiej połowie XVII w., a ostatniego pochówku, według dostępnych źródeł, dokonano w 1942 r. 
W 1858 r. powiększono teren cmentarza, dokupując od południowej strony kawałek gruntu. 
Obecnie na zachowanym terenie o powierzchni 1,1 ha nie ma żadnej macewy. Kilkadziesiąt płyt nagrobnych, ocalałych po II Wojnie Światowej znajduje się w lapidarium utworzonym przy łęczyńskiej synagodze. Najstarsze odnalezione fragmenty macew datuje się na XIX w.
Administracja.
Rada Osiedla.
W skład Rady i Zarządu Osiedla zasiada 15 radnych. Stan na kadencję 2016-2020
1.    Janusz Matysek – Przewodniczący
2.    Sławomir Winiarski – członek zarządu
3.    Robert Ciuraj – członek zarządu
4.    Agnieszka Korzeniewska – członek zarządu
5.    Michał Czajkowski – członek zarządu
6.    Halina Brzoskowska
7.    Grażyna Bednarska
8.    Iwona Haratym
9.    Iwona Paszkiewicz
10.    Włodzimierz Wójcik
11.    Zofia Pieczywek
12.    Karol Gruszecki
13.    Jadwiga Tabor
14.    Janusz Kotasz
15.    Anna Bielawska
Wybory.
Osiedle Stare Miasto jest siedzibą Obwodowej Komisji Wyborczej nr 4, w której wybiera się jednego radnego do rady miejskiej. Radnym reprezentującym okręg wyborczy nr 4 jest Grażyna Bednarska.

</doc>
<doc id="4064901" url="https://pl.wikipedia.org/wiki?curid=4064901" title="Gołowicze">
Gołowicze

Gołowicze (biał. Галавічы, "Haławiczy"; ros. Головичи, "Gołowiczi") – dzielnica Grodna na Białorusi, do 2008 roku oddzielna wieś w obwodzie grodzieńskim, w rejonie grodzieńskim w sielsowiecie Podłabienie. 24 kwietnia 2008 Gołowicze zostały włączone w granice Grodna.
W latach 1921-1939 Gołowicze należały do gminy Łabno.

</doc>
<doc id="4064904" url="https://pl.wikipedia.org/wiki?curid=4064904" title="Urządzenia ubieralne Xiaomi">
Urządzenia ubieralne Xiaomi

Mi Band.
Mi Band to linia inteligentnych opasek i zegarków firmy Xiaomi. Pierwsze urządzenie serii – Mi Band zostało zaprezentowane 22 lipca 2014 r. jego podstawowym zadaniem jest rejestrowanie aktywności osoby noszącej na podstawie ilości wykonywanych kroków oraz informowanie o powiadomieniach za pomocą wibracji.
Nowsze wersje Mi Banda wprowadziły też inne funkcjonalności takie jak: rejestrowanie faz snu, częstotliwości pracy serca, pokazywanie powiadomień i godziny. Ponadto posiadacze smartfonów z zainstalowanym systemem MIUI lub Androidem od wersji 5.0 mogą używać Mi Bandu do zabezpieczania dostępu do telefonu.
Urządzenia do pracy wymagają sparowania z telefonem pod kontrolą systemu Android od wersji 4.4 lub iOS od wersji 7.0 z obsługą Bluetooth 4.0 LE. Opaski łączą się z aplikacją Mi Fit lub Google Fit. Istnieją też nieoficjalne aplikacje, umożliwiające komunikację i obsługę urządzenia z innymi systemami jak BlackBerry 10 i Windows Phone oraz rozszerzające funkcjonalność opasek.
Amazfit.
Amazfit – sub-marka Xiaomi specjalizująca się w inteligentnych urządzeniach i oprogramowaniu dla prowadzących aktywny tryb życia. Pierwszy produkt tej marki – smartwatch Amazfit Pace został zaprezentowany 30 sierpnia 2016 r. Zegarek napędzany jest przez dwurdzeniowy procesor o zegarze 1,2 GHz, 512 MB RAM i 4 GB pamięci wewnętrznej. Smartwatch posiada wyświetlacz o przekątnej 1,34 cala rozdzielczości 320×300 pikseli. Jest zasilany baterią o pojemności 280mAh, a także posiada certyfikat IP67, co czyni go zdolnym do pracy nawet w deszczu. Inne funkcje to monitor tętna i GPS.
Urządzenia Amazfit można połączyć z Google Fit, Mi Fit oraz aplikacjami Amazfit.
Inteligentne buty.
Do butów wbudowano chip Intela. Można je połączyć z aplikacją Mi Fit.

</doc>
<doc id="4064909" url="https://pl.wikipedia.org/wiki?curid=4064909" title="Juzufowa (rejon miński)">
Juzufowa (rejon miński)

Juzufowa (biał. "Юзуфова", ros. "Юзуфово") – agromiasteczko na Białorusi, w obwodzie mińskim, w rejonie mińskim, w sielsowiecie Juzufowa.
Dawniej dwór.

</doc>
<doc id="4064911" url="https://pl.wikipedia.org/wiki?curid=4064911" title="Abryckaja Słabada">
Abryckaja Słabada

Abryckaja Słabada (pol. Słobódka, biał. "Абрыцкая Слабада", ros. "Абрицкая Слобода") – wieś na Białorusi, w obwodzie mińskim, w rejonie mińskim, w sielsowiecie Józefowo.

</doc>
<doc id="4064912" url="https://pl.wikipedia.org/wiki?curid=4064912" title="Kazimierz Drecki">
Kazimierz Drecki

Kazimierz Drecki (ur.4 marca 1895 w majątku Zofiówka, woj. lubelskie, zm. wiosną 1940 w Katyniu) – porucznik rezerwy broni pancernych Wojska Polskiego, ziemianin, ofiara zbrodni katyńskiej.
Życiorys.
Urodził się w rodzinie Józefa i Stefanii z Michalewskich. Absolwent męskiej Szkoły Lubelskiej im. St. Śliwińskiego w Lublinie, gdzie uzyskał maturę (1914). Studiował na Kursach Przemysłowo-Rolniczych w Warszawie i na Wydziale Rolniczym Politechniki w Moskwie, ukończył SGGW w Warszawie. Członek rzeczywisty korporacji Polskiej Korporacji Akademickiej Aquilonia. Żołnierz I Korpusu Polskiego gen. Józefa Dowbor-Muśnickiego. Od 1918 w Wojsku Polskim. Wstąpił na ochotnika do 1 pułku ułanów Krechowieckich i uczestniczył w kampanii lwowskiej i na Wołyniu. W 1919 awansował na stopień wachmistrza. Od marca do maja 1920 służył w Ministerstwie Spraw Wojskowych. Następnie powrócił do 1 puł biorąc udział w wojnie 1920 r. m.in. walcząc pod Zamościem z bolszewicką Armią Konną Budionnego. 
Po zakończeniu działań wojennych przeszedł do rezerwy w stopniu chorążego (1921). W 1924 r. (po odbytych ćwiczeniach rezerwistów) otrzymał nominację na podporucznika. W 1930 odbył pięciotygodniowy kurs w Centrum Wyszkolenia Broni Pancernych w Modlinie, otrzymując przydział do 8 dywizjonu samochodowego w Bydgoszczy. 
29 stycznia 1932 roku został mianowany porucznikiem ze starszeństwem z dniem 2 stycznia 1932 roku i 17. lokatą w korpusie oficerów rezerwy samochodowych. Posiadał wówczas przydział do kadry 8 dywizjonu samochodowego. W 1934 roku pozostawał w ewidencji Powiatowej Komendy Uzupełnień Lublin Powiat. Nadal posiadał przydział w rezerwie do kadry 8 dywizjonu samochodowego.
W kampanii wrześniowej walczył w Lublinie (w łączności). Wzięty do niewoli przez Sowietów, osadzony w Kozielsku i 28 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa LW 052/2 poz. 59, akta osobowe nr 1985. Został zamordowany między 30 kwietnia 1940 przez NKWD w lesie katyńskim. Nie rozpoznany przy ekshumacji w 1943. Krewni do 1956 poszukiwali informacji przez Biuro Informacji i Badań Polskiego Czerwonego Krzyża w Warszawie.
Życie prywatne.
Gospodarował w majątku Krzesimów, pow. lubelski. Żonaty z  Anną Marią Wichlińską herbu Zabawa (ur. 22.02.1903 Tuczno, zm. 28.04.1984 Warszawa). Miał dwoje dzieci, córkę Krystynę Marię Drecką pseudonim „Iza” (uczestnik powstania warszawskiego) i syna Włodzimierza Marię pseudonim „Kawka” (poległ w powstaniu warszawskim).
Jego majątek (pałac i ziemię, 544 hektarów) znacjonalizowano.

</doc>
<doc id="4064914" url="https://pl.wikipedia.org/wiki?curid=4064914" title="Nguyễn Cơ Thạch">
Nguyễn Cơ Thạch

Nguyễn Cơ Thạch (ur. 15 maja 1923, zm. 10 kwietnia 1998) – wietnamski polityk i dyplomata.
Urodził się w ubogiej rodzinie chłopskiej na północy Wietnamu. Od wczesnej młodości działał w ruchu rewolucyjnym i narodowowyzwoleńczym, za co w latach 30. był więziony przez francuskie władze kolonialne. Należał do Việt Minhu. Podczas I wojny indochińskiej służył w wojsku, walczył w bitwie pod Điện Biên Phủ.
Po 1954 roku związał się z dyplomacją, przez cztery lata był konsulem generalnym w Indiach. Od 1980 do 1991 roku był ministrem spraw zagranicznych Wietnamu. Sprawował ten urząd w ciężkim dla dyplomacji wietnamskiej okresie, związanym z interwencją wojskową w Kambodży oraz próbami stabilizacji stosunków z krajami ASEAN-u i ChRL. W 1986 roku został wybrany członkiem Biura Politycznego KC Komunistycznej Partii Wietnamu, a rok później wicepremierem. Postrzegany był jako polityk umiarkowany. W czerwcu 1991 roku został usunięty z zajmowanych stanowisk partyjnych i państwowych w ramach stabilizacji w stosunkach chińsko-wietnamskich, prezentował bowiem zbyt twardą politykę wobec północnego sąsiada.

</doc>
<doc id="4064915" url="https://pl.wikipedia.org/wiki?curid=4064915" title="Budy (obwód miński)">
Budy (obwód miński)

Budy (biał. "Буды", ros. "Буды") – wieś na Białorusi, w obwodzie mińskim, w rejonie mińskim, w sielsowiecie Józefowo.
Dawniej wieś i folwark. W czasach Rzeczypospolitej ziemie te leżały w województwie mińskim. Odpadły od Polski w wyniku II rozbioru. W granicach Rosji wieś należała do ujezdu mińskiego w guberni mińskiej. Ponownie pod polską administracją w latach 1919 - 1920 w okręgu mińskim Zarządu Cywilnego Ziem Wschodnich.

</doc>
<doc id="4064916" url="https://pl.wikipedia.org/wiki?curid=4064916" title="Beniamin Tytus Muszyński">
Beniamin Tytus Muszyński

Beniamin Tytus Muszyński (ur. 24 czerwca 1988 w Sanoku) – polski pisarz.
Życiorys.
. Podczas nauki szkolnej działał w założonej w 2006 w Samozwańczej Elity Intelektualnej (SEI), a w 2008 został absolwentem Technikum Hotelarskiego w Zespole Szkół nr 1 im. Karola Adamieckiego w Sanoku. Od 2008 związany z Krakowem, gdzie zamieszkał. Ukończył informację naukową i bibliotekoznawstwo na Uniwersytecie Pedagogicznym im. Komisji Edukacji Narodowej uzyskując tytuł magistra.
W 2008 rozpoczął aktywne promowanie prozy interaktywnej i w tym samym roku miał miejsce jego debiut wydawniczy. Był współzałożycielem i jednym z głównych redaktorów internetowego magazynu Masz Wybór wychodzącego w latach 2010–2012, poświęconego interaktywnym gałęziom kultury. Obecnie jest redaktorem naczelnym portalu internetowego o tym samym tytule. Związany z nieformalnym Wydawnictwem Wielokrotnego Wyboru.
Twórczość.
Zadebiutował w 2008 roku utworami "Ostatni kurs" i "Dinara: Prastare szczyty". W 2015 roku jego gamebook Afrykański Świt jako pierwszy w historii polskiej literatury interaktywnej ukazał się w wersji mobilnej zarówno dla systemu Microsoft, jak i Android. Natomiast w roku 2016 jego gra książkowa pt. "Zaginiony" została przetłumaczona na język angielski nosząc tam tytuł "Lost in Innsmouth." Tym sposobem stał się pierwszym w historii polskim pisarzem gamebookowym, którego wydana pierwotnie w Polsce gra paragrafowa została przełożona na język obcy. Gry książkowe "Tło", "Prywatne Śledztwo" oraz "Incydent" zostały przełożone na język rosyjski. Do tej pory wydał 19 gier książkowych, 6 powieści oraz opowiadania i miniatury literackie, co czyni z niego najpłodniejszego autora utworów interaktywnych. W jego twórczości dominują takie gatunki literackie jak: fantastyka, horror, thriller, sensacja i weird fiction.
Jego gry książkowe charakteryzują się postacią bardzo zbliżoną do opowiadania, pomijając mechanikę opartą o statystyki, rzuty kością itp. Ponadto dzieli swoje utwory na rozdziały, a także zrywa z zasadą jednego właściwego zakończenia gry na rzecz wielu linii fabularnych i równorzędnych zakończeń. Natomiast fabuła jego dzieł skupia się na problemach społecznych oraz odsłanianiu mrocznej strony natury ludzkiej, często wzbudzając kontrowersje natury estetycznej i moralnej.

</doc>
<doc id="4064918" url="https://pl.wikipedia.org/wiki?curid=4064918" title="The Rivers of Belief">
The Rivers of Belief

The Rivers of Belief – singel i piosenka grupy Enigma z 1991 roku. Piosenkę napisał Michael Cretu. Ukazała się ona najpierw w 1990 roku na albumie "MCMXC a.D.", następnie jako singel w 1991 roku
Jest to trzecia część głównego utworu "Back to The Rivers of Belief", którego pierwsza część nosi tytuł "Way to Eternity", a druga "Hallelujah".
Singiel "The Rivers of Belief" wyróżnia się samplowym intro "Toccaty i fugi d-moll" Jana Sebastiana Bacha oraz mówiącym głosem Sandry przed wejściem wersji albumowej.

</doc>
<doc id="4064929" url="https://pl.wikipedia.org/wiki?curid=4064929" title="Mykoła Kowtaluk">
Mykoła Kowtaluk

Mykoła Andrijowycz Kowtaluk, ukr. Микола Андрійович Ковталюк (ur. 26 kwietnia 1995 w Samborze, w obwodzie lwowskim, Ukraina) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubów Kniaża Szczasływe, Karpaty Lwów i Illicziweć Mariupol, barwy których bronił w juniorskich mistrzostwach Ukrainy (DJuFL). Karierę piłkarską rozpoczął 25 lipca 2012 w młodzieżowej drużynie Karpat Lwów, a od lata 2013 reprezentował Illicziweć Mariupol. Dopiero 5 października 2014 rozegrał pierwszy mecz w podstawowym składzie FK Połtawa. Wiosną 2015 został wypożyczony do słowackiego Zemplínu Michalovce, ale występował tylko w składzie drugiej drużyny. 29 lipca 2015 jako wolny agent dołączył do Arsenału Kijów. 20 lipca 2016 przeniósł się do Kołosu Kowaliwka. W lutym 2017 został wypożyczony do gruzińskiego Kolcheti Poti. 7 lipca 2017 został piłkarzem Dinamo Tbilisi. 18 stycznia 2018 przeniósł się do Dili Gori. 15 marca 2019 podpisał kontrakt z koreańskim FC Anyang.

</doc>
<doc id="4064931" url="https://pl.wikipedia.org/wiki?curid=4064931" title="Duma (As-Suwajda)">
Duma (As-Suwajda)

Duma (arab. دوما) – miejscowość w Syrii, w muhafazie As-Suwajda. W 2004 roku liczyła 1572 mieszkańców.

</doc>
<doc id="4064932" url="https://pl.wikipedia.org/wiki?curid=4064932" title="Jan Kapusta">
Jan Kapusta

Jan Kapusta (ur. 18 kwietnia 1908 w Jastrzębi, zm. 5 listopada 1953) – polski działacz samorządowy.
Życiorys.
Ukończył Szkołę Powszechną w Jastrzębi, oraz uczęszczał do Gimnazjum w Radomiu. Odbył służbę wojskową. Pracował na etacie sekretarza Gminy w Kozłowie, pow. Radom (1932-1939). W kampanii wrześniowej dostał się do niewoli (1939-1940). Ponownie zatrudniony w Gminie Kozłów (1940-1944), aresztowany przez Gestapo. Po wyzwoleniu po raz kolejny pracował w Gminie Kozłów (1945). Był nacz. Wydziału Oświaty, Kultury i Sztuki Zarządu Miejskiego w Gdyni (1945-1948) i prezydentem Sopotu (1948-1949).
Brak informacji na temat jego dalszych losów.

</doc>
<doc id="4064934" url="https://pl.wikipedia.org/wiki?curid=4064934" title="Wakam">
Wakam

Wakam (arab. وقم) – wieś w Syrii, w muhafazie As-Suwajda. W 2004 roku liczyła 429 mieszkańców.

</doc>
<doc id="4064936" url="https://pl.wikipedia.org/wiki?curid=4064936" title="Rusłan Imankułow">
Rusłan Imankułow

Rusłan Maratowicz Imankułow (ros. Руслан Маратович Иманкулов; kaz. Рұслан Иманкулов, ur. 6 lutego 1972) – kazachski piłkarz grający na pozycji napastnika, reprezentant kraju.
Kariera piłkarska.
Kariera klubowa.
Imankułow całą karierę piłkarską spędził w Szachtiorze Karaganda. W latach 1992–2005 rozegrał w nim 366 meczów ligowych, w których zdobył 98 bramek.
Kariera reprezentacyjna.
W reprezentacji Kazachstanu zadebiutował 27 grudnia 1995 roku w meczu towarzyskim przeciwko Kuwejtowi. Rozegrał 3 spotkania zdobywając 1 bramkę.

</doc>
<doc id="4064941" url="https://pl.wikipedia.org/wiki?curid=4064941" title="Emilia Rulka">
Emilia Rulka

Emilia Rulka (ur. 9 marca 1986) – polska judoczka.
Zawodniczka klubów: UKSJ Nippon Olsztyn (2000-2007), TS Gwardia Opole (2008). Brązowa medalistka mistrzostw Polski seniorek 2007 w kategorii open oraz brązowa medalistka mistrzostw Polski OPEN seniorek 2005. Ponadto m.in. młodzieżowa mistrzyni Polski 2007 w kategorii powyżej 78 kg.

</doc>
<doc id="4064943" url="https://pl.wikipedia.org/wiki?curid=4064943" title="Hotel Helvetia w Warszawie">
Hotel Helvetia w Warszawie



</doc>
<doc id="4064944" url="https://pl.wikipedia.org/wiki?curid=4064944" title="Siergiej Konowalenko">
Siergiej Konowalenko

Siergiej Władimirowicz Konowalenko (ros. Сергей Владимирович Коноваленко, ur. 2 września 1974) – kazachski piłkarz grający na pozycji obrońcy i pomocnika, reprezentant kraju.
Kariera piłkarska.
Kariera klubowa.
Konowalenko rozpoczął karierę w Irtyszu Pawłodar. Grał w klubach takich jak Szachtior-Ispat-Karmiet Karaganda, Aktöbe-Lento Aktöbe, Wostok Ust-Kamienogorsk, Jesil-Bogatyr Petropawł i Energetik Pawłodar.
Kariera reprezentacyjna.
W reprezentacji Kazachstanu zadebiutował 5 lipca 1996 roku w meczu eliminacji do pucharu Azji przeciwko Katarowi. Rozegrał 9 spotkań.

</doc>
<doc id="4064948" url="https://pl.wikipedia.org/wiki?curid=4064948" title="Al-Matuna">
Al-Matuna

Al-Matuna (arab. المتونة) – miejscowość w Syrii, w muhafazie As-Suwajda. W 2004 roku liczyła 1366 mieszkańców.

</doc>
<doc id="4064949" url="https://pl.wikipedia.org/wiki?curid=4064949" title="Agnieszka Czepukojć">
Agnieszka Czepukojć

Agnieszka Czepukojć (ur. 5 grudnia 1978) – polska judoczka.
Była zawodniczka KS AZS AWFiS Gdańsk (1991-2007). Czterokrotna medalistka zawodów Pucharu Świata (Moskwa 1999 - srebro, Praga 2002 - brąz, Mińsk 2005 - złoto, Bukareszt 2006 - srebro). Dwukrotna mistrzyni Polski seniorek w kategorii do 78 kg (2001, 2006), sześciokrotna wicemistrzyni (1999, 2000, 2002 i 2004 w kat. do 78 kg, 2007 - kat. open i kat. do 70 kg) oraz brązowa medalistka 2005 w kat. do 78 kg.

</doc>
<doc id="4064950" url="https://pl.wikipedia.org/wiki?curid=4064950" title="Salachid">
Salachid

Salachid (arab. صلاخد) – wieś w Syrii, w muhafazie As-Suwajda. W 2004 roku liczyła 950 mieszkańców.

</doc>
<doc id="4064954" url="https://pl.wikipedia.org/wiki?curid=4064954" title="Ada Feinberg-Sereni">
Ada Feinberg-Sereni



</doc>
<doc id="4064955" url="https://pl.wikipedia.org/wiki?curid=4064955" title="Tajma (Syria)">
Tajma (Syria)

Tajma (arab. تيما) – wieś w Syrii, w muhafazie As-Suwajda. W 2004 roku liczyła 801 mieszkańców.

</doc>
<doc id="4064956" url="https://pl.wikipedia.org/wiki?curid=4064956" title="Umm Dubajb">
Umm Dubajb

Umm Dubajb (arab. أم ضبيب) – wieś w Syrii, w muhafazie As-Suwajda. W 2004 roku liczyła 770 mieszkańców.

</doc>
<doc id="4064957" url="https://pl.wikipedia.org/wiki?curid=4064957" title="FK Nikopol-NPHU">
FK Nikopol-NPHU



</doc>
<doc id="4064959" url="https://pl.wikipedia.org/wiki?curid=4064959" title="Dżurrajn">
Dżurrajn

Dżurrajn (arab. جرين) – wieś w Syrii, w muhafazie As-Suwajda. W 2004 roku liczyła 507 mieszkańców.

</doc>
<doc id="4064960" url="https://pl.wikipedia.org/wiki?curid=4064960" title="1000 w polityce">
1000 w polityce



</doc>
<doc id="4064961" url="https://pl.wikipedia.org/wiki?curid=4064961" title="1322 w polityce">
1322 w polityce



</doc>
<doc id="4064966" url="https://pl.wikipedia.org/wiki?curid=4064966" title="1003 w polityce">
1003 w polityce



</doc>
<doc id="4064968" url="https://pl.wikipedia.org/wiki?curid=4064968" title="1004 w polityce">
1004 w polityce



</doc>
<doc id="4064969" url="https://pl.wikipedia.org/wiki?curid=4064969" title="1002 w polityce">
1002 w polityce



</doc>
<doc id="4064970" url="https://pl.wikipedia.org/wiki?curid=4064970" title="1042 w polityce">
1042 w polityce



</doc>
<doc id="4064972" url="https://pl.wikipedia.org/wiki?curid=4064972" title="1001 w polityce">
1001 w polityce



</doc>
<doc id="4064973" url="https://pl.wikipedia.org/wiki?curid=4064973" title="Kościół św. Stefana z Rudna">
Kościół św. Stefana z Rudna

Kościół św. Stefana z Rudna ("słow". "Kostol sv. Štefana Kráľa") – zabytkowy, drewniany, rzymskokatolicki kościół znajdujący się w Muzeum Wsi Słowackiej w Martinie na Słowacji.
Historia.
Obiekt jest jedynym zachowanym drewnianym kościołem z regionu Turiec na Słowacji. Został postawiony w Rudnie w latach 1790–1792 na miejscu wcześniejszego, gotyckiego kościoła. W 1974 roku przeniesiono go do Muzeum Wsi Słowackiej w Martinie (słow. Múzeum slovenskej dediny w Martinie), który jest jednym z oddziałów Słowackiego Muzeum Narodowego przy Muzeum Etnograficznym w Martinie.
Wnętrze kościoła.
Kościół jednonawowy, dach kryty gontem. W barokowym ołtarz głównym z 1707 roku, w centralnej części znajdują się trzy późnogotyckie rzeźby: Madonna z Dzieciątkiem, Stefan I Święty oraz św. Mikołaj, powstałe pod koniec XV wieku i pochodzące jeszcze ze starego kościoła. Po prawej i lewej stronie ołtarza znajdują się barokowe figury świętych Piotra i Pawła z końca XVIII wieku.
Na kazalnicy z XVII wieku znajdują się rzeźby ewangelistów. Wewnętrzne ściany kościoła pokryte są malarstwem iluzjonistycznym z elementami architektonicznymi, których autorem jest Liborius Lazar pochodzący z miejscowości Nitrianske Pravno.

</doc>
<doc id="4064974" url="https://pl.wikipedia.org/wiki?curid=4064974" title="Język elymijski">
Język elymijski

Język elymijski – wymarły język używany przez starożytnych Elymian, rdzennych mieszkańców zachodniej części Sycylii w czasach przed jej hellenizacją i ostatecznym podbojem przez Rzym. Współcześni badacze są zgodni, że należał on do grupy języków indoeuropejskich, jednak brak wystarczającej ilości zachowanych dłuższych inskrypcji uniemożliwia bliższą analizę jego gramatyki czy związków z innymi językami regionu.
Od VII wieku p.n.e. Elymowie posługiwali się własną odmianą alfabetu greckiego. Choć do naszych czasów zachowało się relatywnie dużo inskrypcji w języku elymijskim, większość z nich to nieledwie krótkie legendy na monetach, podpisy właścicieli przedmiotów codziennego użytku i podobne. Na ich podstawie badacze tematu wywnioskowali, że elymijski należał z całą pewnością do rodziny języków indoeuropejskich. Jednak przyporządkowanie go do konkretnej grupy lub rodziny języków jest sprawą kontrowersyjną. Od końca XIX wieku różni naukowcy sugerowali m.in. związki z językami anatolijskimi, z trackim lub frygijskim, z językami starożytnych Bałkanów, z hetyckim lub etruskim, z greką lub też klasyfikowali elymijski jako jeden z języków italskich. Współcześnie uznaje się, że był on raczej spokrewniony z językami italskimi (w tym z łaciną), jednak na potwierdzenie tego przypuszczenia także brak jednoznacznych dowodów.
W IV wieku p.n.e. wpływy punickie na Sycylii się nasiliły, także z tego stulecia pochodzą ostatnie wzmianki o istnieniu elymijskiego, który najprawdopodobniej wymarł, podobnie jak języki innych rdzennych mieszkańców Sycylii: sykulijski i sykański. W czasie podboju Sycylii przez Rzymian cała wyspa była już gruntownie zhellenizowana.
Korpus.
Korpus tekstów elymijskich obejmuje przede wszystkim krótkie inskrypcje na monetach oraz tę część spośród inskrypcji na wazach znalezionych w regionie zamieszkiwanym dawniej przez Elymów, co do której badacze mają pewność, że nie pochodziły one z kręgu kultury hellenistycznej.
Ze względu na specyfikę znalezisk archeologicznych zawierających inskrypcje w tym języku, znaczna część zidentyfikowanych słów dotyczy onomastyki, natomiast znanych jest stosunkowo niewiele rzeczowników pospolitych.
Gramatyka.
Na podstawie zachowanych tekstów elymijskich pisanych grafią grecką naukowcy przyjmują, że w elymijskim występowało pięć samogłosek oraz dwa dyftongi: [ai] oraz [ou] (zapisywane, odpowiednio, jako &lt;αι&gt; i &lt;ου&gt;). W niektórych inskrypcjach zachowały się także dyftongi [oi], [ei] i [au] (&lt;αο&gt;), jednak nie jest pewne, czy inskrypcje te faktycznie spisano w elymijskim, czy też jest to inny język. W kilku zachowanych inskrypcjach pojawiają się zreduplikowane znaki &lt;αα&gt;. Jeśli znaki te miały reprezentować długą samogłoskę, oznaczałoby to, że w elymijskim występował iloczas. Możliwe jednak, że zapis ten odczytywano jako /aja/.
Pełny spis spółgłosek elymijskiego jest trudny do odtworzenia. Na pewno występowały w nim plozywne bezdźwięczne /p/ /t/ i /k/ oraz dźwięczne /b/ /d/ i /g/, a także nosowe fonemy /m/ i /n/. Bez wątpienia również zestaw dźwięków elymijskiego zawierał także spółgłoskę boczną /l/, zwarte /r/ i wargowo-miękkopodniebienne /w/, a także szczelinowe /s/ i /h/. Niektórzy autorzy uznają pojawiający się w inskrypcjach znak И za odpowiednik spółgłoski wargowej (/f/, /β/ lub /Φ/), jednak inni traktują go jako samogłoskę.
Analiza morfologii i składni zachowanych inskrypcji sugeruje, że elymijski mógł być językiem fleksyjnym, jednak nie ma co do tego pewności. Wskazywałoby na to na przykład występowanie na dewizach monet sufiksów -ζι- i -αζι-, najwyraźniej tworzących formy przymiotnikowe od nazw miast Segesta i Eryx. Z kolei sufiksy -αιο- i -ινο- wydają się tworzyć od tych samych nazw miejscowych formy etnonimiczne: jeśli tak było w istocie, znane z monet formy EΡΥKINŌN i EΓEΣTAIŌN należałoby odczytywać jako nazwy mieszkańców Eryx i Segesty w dopełniaczu liczby mnogiej („Eryjczyków” i „Segestian”).

</doc>
<doc id="4064977" url="https://pl.wikipedia.org/wiki?curid=4064977" title="Dajr Dama">
Dajr Dama

Dajr Dama (arab. دير داما) – wieś w Syrii, w muhafazie As-Suwajda. W 2004 roku liczyła 537 mieszkańców.

</doc>
<doc id="4064978" url="https://pl.wikipedia.org/wiki?curid=4064978" title="Puchar Ukrainy w piłce nożnej (2017/2018)">
Puchar Ukrainy w piłce nożnej (2017/2018)

Puchar Ukrainy 2017/2018 (oficjalna nazwa: Puchar Ukrainy w piłce nożnej, ukr. Кубок України з футболу) – 27. rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Ligi Europy UEFA sezonu 2018/2019. Sezon trwał od 9 lipca 2017 do 9 maja 2018.
W sezonie 2017/2018 rozgrywki te składały się z:
Drużyny.
Do rozgrywek Pucharu przystąpiło 53 kluby: 12 z Premier-lihi, 18 z Pierwszej Lihi i 21 z Drugiej Lihi oraz Zdobywca i Finalista Pucharu Ukrainy 2016/17 roku spośród drużyn amatorskich.
Terminarz rozgrywek.
Pierwsza runda wstępna (1/64).
Mecze rozegrano 9 lipca 2017, z wyjątkiem meczu Sudnobudiwnyk Mikołajów - Bałkany Zoria, który odbył się 10 lipca 2017.
Druga runda wstępna (1/32).
Mecze rozegrano 26 lipca 2017, z wyjątkiem meczu Tawrija-Symferopol - , który odbył się 27 lipca 2017.
1/16 finału.
Mecze rozegrano 20 września 2017.
1/8 finału.
Mecze rozegrano 25 października 2017.
1/4 finału.
Mecze rozegrano 29 listopada 2017.
1/2 finału.
Mecze rozegrano 18 kwietnia 2018.
Finał.
Mecz został rozegrany 9 maja 2018.

</doc>
<doc id="4064979" url="https://pl.wikipedia.org/wiki?curid=4064979" title="Anna Adamowicz">
Anna Adamowicz

Anna Adamowicz (ur. 1993) – polska poetka.
Życiorys.
Nominowana do Nagrody Głównej XIX Ogólnopolskiego Konkursu Poetyckiego im. Jacka Bierezina 2013 za projekt tomu "Wątpia". Wyróżniona w V Ogólnopolskim Konkursie Poetyckim „O Granitową Strzałę” 2013. Za debiutancki tom "Wątpia" (Wydawnictwo Kwadratura, Łódzki Dom Kultury, Łódź 2016) nominowana do Nagrody Literackiej Gdynia 2017 w kategorii poezja. W 2021 otrzymała Nagrodę im. Wisławy Szymborskiej za rok 2019, za tom "Animalia".
Publikowała m.in. w „artPapierze”, „biBLiotece” Biura Literackiego, „Zeszytach Poetyckich”. Mieszka we Wrocławiu.
Jej wiersze były tłumaczone na języki angielski, rosyjski, czeski i słoweński.

</doc>
<doc id="4064980" url="https://pl.wikipedia.org/wiki?curid=4064980" title="Dżadja">
Dżadja

Dżadja (arab. جديا) – wieś w Syrii, w muhafazie As-Suwajda. W 2004 roku liczyła 150 mieszkańców.

</doc>
<doc id="4064981" url="https://pl.wikipedia.org/wiki?curid=4064981" title="Atil (Syria)">
Atil (Syria)

Atil (arab. عتيل) – miejscowość w Syrii, w muhafazie As-Suwajda. W 2004 roku liczyła 4193 mieszkańców.

</doc>
<doc id="4064983" url="https://pl.wikipedia.org/wiki?curid=4064983" title="Ptak z Sakkary">
Ptak z Sakkary

Ptak z Sakkary – artefakt w kształcie ptaka wykonany z drewna sykomory, odkryty w 1898 podczas prac w grobowcu Pa-di-Imen, w Sakkarze, w Egipcie. Przedmiot datowany na rok 200 p.n.e. przechowywany jest w Muzeum Egipskim w Kairze. Rozpiętość skrzydeł figurki wynosi 180 mm, a masa – 39,12 g. Jego funkcja nie jest dokładnie znana ze względu na słabą dokumentację dotyczącą okresu, z którego pochodzi.
Według jednej z hipotez ptak z Sakkary może być przedmiotem wykorzystywanym podczas ceremonii, przypomina bowiem sokoła, którego wizerunek reprezentował kilku ważniejszych bogów z mitologii egipskiej, szczególnie bogów Horusa i Ra. Inne hipotezy mówią o zabawce dla dzieci z wyższych sfer lub wiatrowskazie. Możliwe, że figurka była używana jako rodzaj bumerangu – w starożytnym Egipcie łowiono ptactwo wodne przez rzucanie w nie patykami. Messiha w swoim artykule stwierdził, że po dodaniu do ogona statecznika poziomego rzucony ptak z Sakkary był w stanie przelecieć kilka jardów (1 jard ≈ 0,91 m). Nie zgadza się z tym Martin Gregorie, budowniczy modeli samolotów, który wykonał podobny model z balsy, a efekty po próbie rzucenia modelem uznał za mierne. Ptak z Sakkary zyskał uwagę zwolenników poglądu o starożytnych astronautach, zdaniem których przypomina starożytny szybowiec czy samolot.

</doc>
<doc id="4064984" url="https://pl.wikipedia.org/wiki?curid=4064984" title="Ad-Dara">
Ad-Dara

Ad-Dara (arab. الدارة) – miejscowość w Syrii, w muhafazie As-Suwajda. W 2004 roku liczyła 1243 mieszkańców.

</doc>
<doc id="4064985" url="https://pl.wikipedia.org/wiki?curid=4064985" title="Hibran">
Hibran

Hibran (arab. حبران) – miejscowość w Syrii, w muhafazie As-Suwajda. W 2004 roku liczyła 3166 mieszkańców.

</doc>
<doc id="4064986" url="https://pl.wikipedia.org/wiki?curid=4064986" title="1100 w polityce">
1100 w polityce



</doc>
<doc id="4064987" url="https://pl.wikipedia.org/wiki?curid=4064987" title="1101 w polityce">
1101 w polityce



</doc>
<doc id="4064988" url="https://pl.wikipedia.org/wiki?curid=4064988" title="1102 w polityce">
1102 w polityce



</doc>
<doc id="4064989" url="https://pl.wikipedia.org/wiki?curid=4064989" title="1006 w polityce">
1006 w polityce



</doc>
<doc id="4064990" url="https://pl.wikipedia.org/wiki?curid=4064990" title="1007 w polityce">
1007 w polityce



</doc>
<doc id="4064991" url="https://pl.wikipedia.org/wiki?curid=4064991" title="1005 w polityce">
1005 w polityce



</doc>
<doc id="4064992" url="https://pl.wikipedia.org/wiki?curid=4064992" title="Anders Bükk">
Anders Bükk

Anders Peter Bükk (ur. 17 października 1963) – szwedzki zapaśnik walczący w stylu klasycznym. Olimpijczyk z Los Angeles 1984, gdzie odpadł w eliminacjach w kategorii 52 kg w stylu klasycznym.
Piąty na mistrzostwach Europy w 1984. Zdobył dwa medale na mistrzostwach nordyckich w latach 1982 – 1984.

</doc>
<doc id="4064994" url="https://pl.wikipedia.org/wiki?curid=4064994" title="Anders Buekk">
Anders Buekk



</doc>
<doc id="4064995" url="https://pl.wikipedia.org/wiki?curid=4064995" title="1298 w polityce">
1298 w polityce



</doc>
<doc id="4064998" url="https://pl.wikipedia.org/wiki?curid=4064998" title="Dżubajb">
Dżubajb

Dżubajb (arab. جبيب) – miejscowość w Syrii, w muhafazie As-Suwajda. W 2004 roku liczyła 253 mieszkańców.

</doc>
<doc id="4065007" url="https://pl.wikipedia.org/wiki?curid=4065007" title="Gerry Svensson">
Gerry Svensson

Sven Gerry Tony Svensson (ur. 29 czerwca 1958; zm. 21 marca 2005) – szwedzki zapaśnik walczący w stylu klasycznym. Olimpijczyk z Los Angeles 1984, gdzie odpadł w eliminacjach w kategorii 68 kg w stylu klasycznym.
Czternasty na mistrzostwach świata w 1983. Szósty na mistrzostwach Europy w 1984. Zdobył pięć medali na mistrzostwach nordyckich w latach 1976 - 1984.

</doc>
<doc id="4065013" url="https://pl.wikipedia.org/wiki?curid=4065013" title="Stacja ruchoma (abonencka)">
Stacja ruchoma (abonencka)



</doc>
<doc id="4065014" url="https://pl.wikipedia.org/wiki?curid=4065014" title="1009 w polityce">
1009 w polityce



</doc>
<doc id="4065015" url="https://pl.wikipedia.org/wiki?curid=4065015" title="1008 w polityce">
1008 w polityce



</doc>
<doc id="4065016" url="https://pl.wikipedia.org/wiki?curid=4065016" title="1010 w polityce">
1010 w polityce



</doc>
<doc id="4065017" url="https://pl.wikipedia.org/wiki?curid=4065017" title="1011 w polityce">
1011 w polityce



</doc>
<doc id="4065018" url="https://pl.wikipedia.org/wiki?curid=4065018" title="1012 w polityce">
1012 w polityce



</doc>
<doc id="4065019" url="https://pl.wikipedia.org/wiki?curid=4065019" title="1013 w polityce">
1013 w polityce



</doc>
<doc id="4065020" url="https://pl.wikipedia.org/wiki?curid=4065020" title="1016 w polityce">
1016 w polityce



</doc>
<doc id="4065022" url="https://pl.wikipedia.org/wiki?curid=4065022" title="Mistrzostwa Nordyckie w Zapasach 1969">
Mistrzostwa Nordyckie w Zapasach 1969

Mistrzostwa odbyły się w fińskim mieście Joensuu, 26 kwietnia 1969 roku.

</doc>
<doc id="4065023" url="https://pl.wikipedia.org/wiki?curid=4065023" title="Public Land Mobile Network">
Public Land Mobile Network



</doc>
<doc id="4065025" url="https://pl.wikipedia.org/wiki?curid=4065025" title="Marian Kowalczyk (jeździec)">
Marian Kowalczyk (jeździec)

Marian Kowalczyk (ur. 13 marca 1926 w Wygodzie koło Janowa Podlaskiego, zm. 29 sierpnia 2017) – polski zawodnik i trener jeździectwa.
Życiorys.
Był synem kawalerzysty. W dwudziestoleciu międzywojennym jego ojciec pracował jako masztalerz w Stadninie Koni w Janowie Podlaskim. W trakcie II wojny światowej, sam Marian Kowalczyk pracował jako masztalerz w tejże stadninie i był świadkiem ewakuacji koni do Niemiec w schyłkowym okresie działań wojennych. Jako zawodnik debiutował w drugiej połowie lat 40. XX wieku. Jako jeździec był wszechstronny i startował zarówno w dyscyplinie skoków przez przeszkody, ujeżdżeniu, WKKW oraz woltyżerce. W latach 1956–1971 był wielokrotnym medalistą mistrzostw Polski. W 1956 roku zdobył na mistrzostwach Polski srebrny medal w skokach przez przeszkody, zaś już w 1957 został mistrzem Polski w tej dyscyplinie. Był także między innymi pięciokrotnym mistrzem Polski w ujeżdżeniu. Reprezentował Polskę również z sukcesami na zawodach międzynarodowych w tym w Budapeszcie w 1957 oraz Nicei w 1958, a także w trakcie Pucharu Narodów. W 1960 w trakcie zgrupowania w Kwidzynie podczas skoku przez przeszkody złamał rękę i z tego powodu ostatecznie nie zakwalifikował się na XVII Letnie Igrzyska Olimpijskie 1960 w Rzymie. Był wieloletnim trenerem polskiej kadry narodowej. Jego podopieczni zdobyli między innymi złoty medal w klasyfikacji indywidualnej (Jan Kowalczyk) i srebrny w klasyfikacji drużynowej (Marian Kozicki, Jan Kowalczyk, Wiesław Hartman, Janusz Bobik) podczas Igrzysk Olimpijskich 1980 w Moskwie.

</doc>
<doc id="4065026" url="https://pl.wikipedia.org/wiki?curid=4065026" title="Mistrzostwa Nordyckie w Zapasach 1968">
Mistrzostwa Nordyckie w Zapasach 1968

Mistrzostwa odbyły się w stolicy Norwegii, Oslo, 18 kwietnia 1968 roku.

</doc>
<doc id="4065027" url="https://pl.wikipedia.org/wiki?curid=4065027" title="Gebir">
Gebir

Gebir – epos bohaterski angielskiego poety Waltera Savage'a Landora, opublikowany w 1798, najdłuższe dzieło autora.
Gebir był pierwszym ważnym dziełem Landora. Pracę nad nim poeta rozpoczął na jesieni 1796. Poemat składa się z siedmiu ksiąg. Liczy około 1800 linijek. Częściowo utwór został napisany po łacinie. W 1803 Landor opublikował pełną łacińską wersję dzieła. Jakkolwiek utwór nawiązuje do tradycji greckiej sielanki, akcja osadzona została w scenerii orientalnej. Tematem eposu jest wyprawa hiszpańskiego króla Gebira na Egipt. Atakując to państwo, władca wypełniał przysięgę z czasów dzieciństwa. Bohater na końcu ginie z rąk piastunki egipskiej królowej, Charoby. Kobieta jest nieświadoma faktu, że władczyni zakochała się w najeźdźcy. Poemat został napisany wierszem białym (blank verse), czyli nierymowanym pentametrem jambicznym, to znaczy sylabotonicznym dziesięciozgłoskowcem, w którym akcenty padają na parzyste sylaby wersu. Ten rodzaj wiersza, wprowadzony w XVI wieku przez Henry'ego Howarda, hrabiego Surrey, bardzo często pojawia się w literaturze angielskiej jako tworzywo wielkich eposów, między innymi dzieł Johna Miltona, Johna Keatsa i Edwin Atherstone'a, jak też Alfreda Tennysona i Roberta Browninga. Występował też w dramacie elżbietańskim u Thomasa Kyda i Williama Szekspira. Sam poeta napisał o wyborze formy wierszowej we wstępie do pierwszego wydania poematu: "I have written in blank verse because there never was a poem in rhyme that grew not tedious in a thousand lines". Na ten fakt zwrócił uwagę William Bradley, autor monografii o wczesnej twórczości Landora.
Początkowo utwór przeszedł bez echa. Ukazał się jako anonimowa broszura. Jednym z pierwszych nabywców książki Landora był Robert Southey, jeden z "Poetów jezior". Southey zadedykował swój epos "The Curse of Kehama" Landorowi jako autorowi "Gebira".
Pod względem wersyfikacyjnym, jak również leksykalnym i w zakresie obrazowania w utworze można zauważyć wyraźny wpływ Miltona. W czasach, kiedy powstał i został wydany, poemat Landora uchodził za trudny i niezrozumiały. Było tak między innymi dlatego, że opisana w nim historia nie była powszechnie znana, jak w przypadku eposów opartych na "Biblii" albo popularnych legendach.

</doc>
<doc id="4065031" url="https://pl.wikipedia.org/wiki?curid=4065031" title="1017 w polityce">
1017 w polityce



</doc>
<doc id="4065032" url="https://pl.wikipedia.org/wiki?curid=4065032" title="1032 w polityce">
1032 w polityce



</doc>
<doc id="4065033" url="https://pl.wikipedia.org/wiki?curid=4065033" title="1018 w polityce">
1018 w polityce



</doc>
<doc id="4065034" url="https://pl.wikipedia.org/wiki?curid=4065034" title="Mistrzostwa Nordyckie w Zapasach 1967">
Mistrzostwa Nordyckie w Zapasach 1967

Mistrzostwa odbyły się w duńskim mieście Nykøbing Falster, w dniach 22 - 24 kwietnia 1967 roku.

</doc>
<doc id="4065035" url="https://pl.wikipedia.org/wiki?curid=4065035" title="Ignacy Sarnecki (1929–2017)">
Ignacy Sarnecki (1929–2017)

Ignacy Sarnecki (ur. 1929 w Zieluniu, zm. 25 sierpnia 2017) – polski działacz powojennego podziemia antykomunistycznego, pionier w organizowaniu wodnej służby ratowniczej na ziemi wałbrzyskiej.
Życiorys.
Od połowy 1944 był łącznikiem jednego z oddziałów Armii Krajowej w swoich rodzinnych stronach. Do konspiracji należeli również jego starsi bracia Stefan i Mieczysław. 20 października 1945 został aresztowany przez funkcjonariuszy aparatu bezpieczeństwa i osadzony w więzieniu dla młodocianych w Działdowie, gdzie był brutalnie bity. W trakcie śledztwa wybito mu zęby, złamano obojczyk, nos oraz żebra. Z więzienia został zwolniony po zobowiązaniu się do donoszenia na swojego brata Stefana, który pozostał w konspiracji antykomunistycznej. Za niewywiązanie się ze współpracy został ponownie aresztowany przez funkcjonariuszy aparatu bezpieczeństwa i od lutego do czerwca 1946 przebywał w areszcie w Mławie, skąd zbiegł. W latach 1946–1947 działał w podziemiu antykomunistycznym jako łącznik w oddziałach leśnych Ruchu Oporu Armii Krajowej na Mazowszu (posługiwał się pseudonimami „Przybysz”, „Lopek”, „Kruk”). W tym okresie służył w oddziałach dowodzonych przez Stanisława Balle ps. „Sowa”, Stefana Sarneckiego ps. „Maks” (brat Ignacego) oraz Franciszka Wypycha ps. „Wilk”. W 1947 został schwytany w okolicach Mławy, skazany na karę śmierci i osadzony w Areszcie Śledczym przy ul. Rakowieckiej w Warszawie. Przebywał w jednej celi ze Stanisławem Skalskim i Władysławem Siła-Nowickim. W 1951 został zwolniony z więzienia ze względu na stan zdrowia.
W 1954 został skierowany do pracy w kopalni w Wałbrzychu. W 1963 uzyskał stopień Ratownika Wodnego Klasy I, a w 1969 był założycielem Wodnego Ochotniczego Pogotowia Ratunkowego (WOPR) na ziemi wałbrzyskiej. Był również trenerem sekcji lekkoatletycznej klubu sportowego „Szczyt” Boguszów, gdzie prowadził specjalistyczną grupę miotaczy (jego wychowankiem był między innymi Rajmund Niwiński). Ignacy Sarnecki był także pierwszym prowadzącym naukę pływania dla osób niewidomych w Polsce. Do przejścia na emeryturę był najdłużej czynnie pracującym ratownikiem wodnym w Polsce.
W 2010 został wyróżniony tytułem „Zasłużony dla Powiatu Wałbrzyskiego”.

</doc>
<doc id="4065038" url="https://pl.wikipedia.org/wiki?curid=4065038" title="Ignacy Sarnecki (1923–2017)">
Ignacy Sarnecki (1923–2017)

Ignacy Sarnecki (ur. 11 stycznia 1923, zm. 24 kwietnia 2017) – polski działacz podziemia niepodległościowego w czasie II wojny światowej, powojenny działacz kombatancki i ludowy. 
Życiorys.
Pochodził z Pakości. W latach 1926–1938 przebywał z rodzicami na emigracji we Francji. W trakcie okupacji niemieckiej został przesiedlony do General­nej Guberni. W latach 1943–1945 działał w podziemiu niepodległościowym na terenie Nowego Sącza (posługiwał się pseudonimem „Ostry”). Po II wojnie światowej powrócił do Pakości. W latach 1946–1954 był referentem w Gromadz­kiej Radzie Narodowej. W styczniu 1950 został aresztowany i na 19 miesięcy osadzony kolejno w Areszcie Śledczym przy ul. Rakowieckiej w Warszawie, a następnie na Zamku w Lublinie. W latach 1954–1955 piastował funkcję kierownika zaopatrzenia w Gmin­nej Spół­dzielni w Pako­ści. Następnie ponownie pracował w Gromadz­kiej Radzie Narodowej jako głównym księgowy, zaś po połączeniu miasta z gminą był od 1972 star­szym referentem w Urzędzie Miasta i Gminy Pakość i ostatecznie od 1979 do przejścia na emeryturę sekretarzem w Urzędzie Miasta i Gminy Pakość. W okresie PRL działał w Zjednoczonym Stronnictwie Ludowym oraz Związku Bojow­ników i Wol­ność i Demokrację piastując funkcję prezesa Miejsko-Gminnego Oddziału w Pakości. Po transformacji systemowej w Polsce był działaczem Polskiego Stronnictwa Ludowego oraz Związku Kombatan­tów RP i Byłych Więź­niów Politycz­nych. Zmarł 24 kwietnia 2017 i został pochowany na cmentarzu parafialnym w Pakości.

</doc>
<doc id="4065039" url="https://pl.wikipedia.org/wiki?curid=4065039" title="Ignacy Sarnecki">
Ignacy Sarnecki



</doc>
<doc id="4065040" url="https://pl.wikipedia.org/wiki?curid=4065040" title="Stanisław Uliński">
Stanisław Uliński

Stanisław Uliński herbu Dołęga – podczaszy przemyski w 1600 roku.
Syn Krzysztofa. Studiował na Uniwersytecie w Ingolstadt w 1583 roku.

</doc>
<doc id="4065041" url="https://pl.wikipedia.org/wiki?curid=4065041" title="Maximilian Marterer">
Maximilian Marterer

Maximilian Marterer (ur. 15 czerwca 1995 w Norymberdze) – niemiecki tenisista.
Kariera tenisowa.
Startując w gronie juniorów został finalistą gry podwójnej chłopców wspólnie z Lucasem Miedlerem na Australian Open 2013.
Zawodowym tenisistą został w 2015 roku. Wygrał 7 turniejów rangi ATP Challenger Tour w grze pojedynczej. W Wielkim Szlemie w drabince głównej po raz pierwszy zagrał na US Open 2017, przechodząc przez eliminacje. W finałowej rundzie kwalifikacji pokonał Leonarda Mayera, natomiast w 1. rundzie turnieju głównego przegrał z Donaldem Youngiem.
W rankingu gry pojedynczej najwyżej był na 45. miejscu (13 sierpnia 2018), a w klasyfikacji gry podwójnej na 249. pozycji (29 kwietnia 2019).

</doc>
<doc id="4065045" url="https://pl.wikipedia.org/wiki?curid=4065045" title="Jared Donaldson">
Jared Donaldson

Jared Donaldson (ur. 9 października 1996 w Providence) – amerykański tenisista.
Kariera tenisowa.
Zawodowym tenisistą został w 2014 roku. Wygrał 1 turniej rangi ATP Challenger Tour w grze pojedynczej. W sierpniu 2017 awansował po raz pierwszy do ćwierćfinału rozgrywek ATP World Tour, podczas zawodów kategorii ATP World Tour Masters 1000 w Cincinnati. W 1 rundzie wyeliminował Roberta Bautistę-Aguta, natomiast przegrał z Johnem Isnerem.
W rankingu gry pojedynczej najwyżej był na 48. miejscu (5 marca 2018), a w klasyfikacji gry podwójnej na 327. pozycji (2 lutego 2015).

</doc>
<doc id="4065047" url="https://pl.wikipedia.org/wiki?curid=4065047" title="Mistrzostwa Nordyckie w Zapasach 1966">
Mistrzostwa Nordyckie w Zapasach 1966

Mistrzostwa odbyły się w szwedzkim mieście Lycksele, 16 kwietnia 1966 roku.

</doc>
<doc id="4065048" url="https://pl.wikipedia.org/wiki?curid=4065048" title="Haj (Dyniska)">
Haj (Dyniska)

Haj – część wsi Dyniska w Polsce położona w województwie lubelskim, w powiecie tomaszowskim, w gminie Ulhówek.
W latach 1975–1998 Haj administracyjnie należał do województwa zamojskiego.

</doc>
<doc id="4065049" url="https://pl.wikipedia.org/wiki?curid=4065049" title="Mistrzostwa Nordyckie w Zapasach 1965">
Mistrzostwa Nordyckie w Zapasach 1965

Mistrzostwa odbyły się w fińskim mieście Oulu, 10 kwietnia 1965 roku.

</doc>
<doc id="4065050" url="https://pl.wikipedia.org/wiki?curid=4065050" title="Kąt (Dyniska)">
Kąt (Dyniska)

Kąt – część wsi Dyniska w Polsce położona w województwie lubelskim, w powiecie tomaszowskim, w gminie Ulhówek.
W latach 1975–1998 Kąt administracyjnie należał do województwa zamojskiego.

</doc>
<doc id="4065052" url="https://pl.wikipedia.org/wiki?curid=4065052" title="4966 męczenników i wyznawców">
4966 męczenników i wyznawców



</doc>
<doc id="4065053" url="https://pl.wikipedia.org/wiki?curid=4065053" title="Durham (hrabstwo)">
Durham (hrabstwo)



</doc>
<doc id="4065057" url="https://pl.wikipedia.org/wiki?curid=4065057" title="Andrena fulva">
Andrena fulva



</doc>
<doc id="4065059" url="https://pl.wikipedia.org/wiki?curid=4065059" title="Baker’s Wood">
Baker’s Wood

Baker’s Wood – przysiółek w Anglii, w hrabstwie Buckinghamshire. Leży 33,7 km od miasta Aylesbury, 57,1 km od miasta Buckingham i 31,1 km od Londynu. W 2015 miejscowość liczyła 1047 mieszkańców.

</doc>
<doc id="4065060" url="https://pl.wikipedia.org/wiki?curid=4065060" title="Bakers Wood">
Bakers Wood



</doc>
<doc id="4065061" url="https://pl.wikipedia.org/wiki?curid=4065061" title="Mąż wdowy">
Mąż wdowy

Mąż wdowy (fr. "Le mari de la veuve") – jednoaktówka Alexandre’a Dumasa (ojca) z 1832 roku o charakterze komediowym.
Historia powstania utworu.
Pod koniec zimy 1832 roku wybuchła w Paryżu epidemia. Z Indii przez Persję, Rosję i Anglię dotarła nad Sekwanę. Ludzie marli masowo. Na początku kwietnia było już siedem tysięcy zmarłych, a trzynaście tysięcy chorych trafiło do szpitala. Paryż opustoszał. Dyrektor Odéonu Harel zamieszczał w gazetach ogłoszenia informujące, że według badań służb sanitarnych sale teatralne są jedynym miejscem niezagrożonym cholerą. Paryżanie woleli jednak pozostać w domach. Dumas ubolewał nad pustką w teatrach, postanowił jednak nie czekać do końca epidemii. Parę tygodni wcześniej poznał u Firmina aktorkę Caroline Dupont, obsadzaną w Komedii Francuskiej w rolach subretek. Za zgodą barona Taylora, dyrektora teatru, miała ona w niedługim czasie zostać bohaterką poświęconego jej benefisu. Chciała zagrać w krótkiej, napisanej ze swadą jednoaktówce, która pozwoliłaby jej zademonstrować cały jej aktorski kunszt i brawurę. Zwróciła się z tą prośbą do Dumasa, który mile połechtany jej wyborem, propozycję przyjął.
Chcąc jak najszybciej wywiązać się z przyjętego zobowiązania, poprosił o pomoc jednego z przyjaciół, Eugène’a Durieu, literata i szefa biura w ministerstwie spraw wewnętrznych. Durieu zaproponował wzięty z archiwów temat. Do współpracy został zaproszony jeszcze Anicet Bourgeois. Anicet i Eugène przygotowali wstępną wersję scenariusza, którą zatwierdził Dumas. We trzech dokonali podziału jednoaktówki na sceny, a Dumas dopisał dialogi. Utwór powstał w dwadzieścia cztery godziny. 8 marca rozpoczęły się próby z panną Mars w roli głównej i Caroline Dupont w roli subretki.
Treść.
Pani de Vertpré czeka na przyjazd gościa. Wścibskiej służącej, Helenie, udaje się dowiedzieć, że jej pani, choć powszechnie uważana za wdowę, czeka na męża. Léon Auvray, narzeczony Pauliny, siostrzenicy pani domu, zwierza się służącej ze swej miłości do pani de Vertpré. Chwilę później zostaje przyłapany przez narzeczoną na wpisywaniu miłosnego wiersza, który wyraźnie nie do niej był adresowany. Przybywający Paul de Vertpré z zachowania Léona wnosi, że stara się on o względy jego żony. Pani de Vertpré jest przekonana, że mąż się myli i jest gotowa rozmówić się z Léonem co do jego planów matrymonialnych. Ośmielony jej słowami Léon wyznaje jej miłość i zostaje wyrzucony przez zdumioną kobietę za drzwi. Paul postanawia się z nim rozmówić i ujawnia mu, że jest mężem pani de Vertpré. Léon czuje się oszukany przez panią de Vertpré i oświadcza się Paulinie, która zapomina o urazie i przyjmuje oświadczyny pod warunkiem, że zgodę wyrai też jej opiekunka. Pani de Vertpré postanawia dać nauczkę niestałemu Léonowi i zazdrosnemu mężowi. Każe napisać Paulinie list miłosny, po czym po reprymendzie danej Léonowi, wręcza mu ów list. Młodzieniec, który nie zna charakteru pisma żadnej z kobiet, sądzi, że to list od pani domu i znalazłszy się w sytuacji bez wyjścia próbuje uciec przez okno. Zatrzymany przez Paula de Vertpré, przymuszony, wyjawia mu treść fatalnego listu. Wstrząśnięty de Vertpré siłą odbiera Léonowi ów list i rozpoznaje pismo żony. Sztuka kończy się tryumfem pani domu i ślubem Pauliny i Léona.
Premiera.
Na premierze w dniu 4 kwietnia 1832 roku pojawiło się zaledwie pięćset osób. Publiczność jakby miała za złe autorowi, że zamiast leżeć w łóżku, odważył się napisać śmieszne dialogi. Wprawdzie niektóre sceny zostały nagrodzone oklaskami, ale po kwestii wygłoszonej przez amanta Menjaud, rozległ się gwizd. Aktor zlany strugami deszczu wpadł na scenę i otrzepując się powiedziałː "Co za pogodaǃ Tak przesiąkłem wodą, jak wino dla pensjonarekǃ" Ktoś na widowni poczuł się dotknięty i wyraził swój protest. Urażony Dumas nie zgodził się, by na koniec przedstawienia wymieniono jego nazwisko.
Recenzenci potraktowali sztukę obcesowo. Lesur z "L'Annuarie historique" stwierdził, że ci którzy nie wybrali się do Komedii Francuskiej "nie mają czego żałować", a kronikarz "La Gazette de France", że "mimo wartkich i naturalnie brzmiących dialogów intryga nie grzeszy zdrowym rozsądkiem, a postacie są mało wiarygodne".

</doc>
<doc id="4065062" url="https://pl.wikipedia.org/wiki?curid=4065062" title="Botley (Buckinghamshire)">
Botley (Buckinghamshire)

Botley – przysiółek w Anglii, w hrabstwie Buckinghamshire, w dystrykcie ("unitary authority") Buckinghamshire. Leży 20,1 km od miasta Aylesbury, 42,6 km od miasta Buckingham i 40,4 km od Londynu. W 2015 miejscowość liczyła 677 mieszkańców. W latach 1870–1872 miejscowość liczyła 499 mieszkańców.

</doc>
<doc id="4065063" url="https://pl.wikipedia.org/wiki?curid=4065063" title="Ochotniczy Legion Włoski">
Ochotniczy Legion Włoski



</doc>
<doc id="4065064" url="https://pl.wikipedia.org/wiki?curid=4065064" title="Calvert (Anglia)">
Calvert (Anglia)

Calvert – przysiółek w Anglii, w hrabstwie Buckinghamshire. Leży 10,1 km od miasta Buckingham, 17 km od miasta Aylesbury i 77,5 km od Londynu. W 2015 miejscowość liczyła 1491 mieszkańców.

</doc>
<doc id="4065065" url="https://pl.wikipedia.org/wiki?curid=4065065" title="Danesfield">
Danesfield

Danesfield – przysiółek w Anglii, w hrabstwie Buckinghamshire. Leży 29,9 km od miasta Aylesbury, 51,3 km od miasta Buckingham i 51,7 km od Londynu. W 2015 miejscowość liczyła 564 mieszkańców.

</doc>
<doc id="4065066" url="https://pl.wikipedia.org/wiki?curid=4065066" title="Łowcy nieszczęść">
Łowcy nieszczęść

Łowcy nieszczęść () – proceder związany z pozyskiwaniem osób poszkodowanych w wypadkach. Określa się tym mianem czynności prawników, którzy oferują pomoc osobom poszkodowanym, często w sposób natarczywy i nieprofesjonalny, naruszając przy tym prawo do prywatności. Do większość takich przypadków dochodzi już na miejscu zdarzenia. Nazwa łowcy nieszczęść pochodzi od stereotypu prawnika, który podążając za ambulansem trafiał na pokój przyjęć aby skontaktować się z poszkodowanym. Metoda ta z czasem przybrała bardziej bezpośrednią formę. Prawnicy podążając za służbami ratowniczymi, zaczęli pojawiać się już na miejscu wypadku. Tam oferowali ofiarom swoją pomoc w pozyskaniu odszkodowania.
Opis.
Obecnie proceder ten jest zabroniony m.in. w USA, Australii czy Wielkiej Brytanii. Zdarzały się przypadki łamania praw do ochrony danych osobowych, w których prawnicy w sposób nielegalny wchodzili w posiadanie podstawowych informacji na temat poszkodowanych, w tym numeru telefonu. Zyski jakie czerpali pochodziły z prowizji od kwoty odszkodowań. W innym przypadku gdy prawnik wystawiał rachunek za prowadzenie sprawy, podejmował się także spraw z góry skazanych na niepowodzenie.
W Polsce proceder ten może być nadal praktykowany, z uwagi na brak przepisów, które ograniczałyby swobodę działania nieuczciwych pośredników. Popularne stało się przekazywanie danych osobowych pomiędzy agentami a firmami odszkodowawczymi, w sposób niezgodny z prawem lub z pogwałceniem zasad moralnych, żerując na niewiedzy poszkodowanych i ich przejmującej, często tragicznej sytuacji życiowej. Przeciwieństwem do działań łowców nieszczęść jest powierzenie sprawy osobiście do kancelarii odszkodowawczej.
W większości przypadków łowcy nieszczęść nastawieni są wyłącznie na swój zysk, nie dbając o najkorzystniejsze dla klienta poprowadzenie sprawy.

</doc>
<doc id="4065068" url="https://pl.wikipedia.org/wiki?curid=4065068" title="Frieth">
Frieth

Frieth – wieś w Anglii, w hrabstwie Buckinghamshire. Leży 24,1 km od miasta Aylesbury, 45 km od miasta Buckingham i 54,3 km od Londynu. W 2015 miejscowość liczyła 547 mieszkańców.

</doc>
<doc id="4065069" url="https://pl.wikipedia.org/wiki?curid=4065069" title="Jezioro Skulskie">
Jezioro Skulskie

 
Jezioro Skluskie – jezioro w woj. wielkopolskim, w pow. konińskim, w gminie Skulsk, leżące na terenie Pojezierza Kujawskiego.

</doc>
<doc id="4065071" url="https://pl.wikipedia.org/wiki?curid=4065071" title="Jerzy Wojnar (ur. 1930)">
Jerzy Wojnar (ur. 1930)



</doc>
<doc id="4065074" url="https://pl.wikipedia.org/wiki?curid=4065074" title="Great Kingshill">
Great Kingshill

Great Kingshill – osada w Anglii, w hrabstwie Buckinghamshire. Leży 16,8 km od miasta Aylesbury, 40 km od miasta Buckingham i 48,6 km od Londynu. W 2015 miejscowość liczyła 1776 mieszkańców.

</doc>
<doc id="4065076" url="https://pl.wikipedia.org/wiki?curid=4065076" title="Hyde Heath">
Hyde Heath

Hyde Heath – wieś w Anglii, w hrabstwie Buckinghamshire. Leży 18,1 km od miasta Aylesbury, 41,5 km od miasta Buckingham i 43,5 km od Londynu. W 2015 miejscowość liczyła 1035 mieszkańców.

</doc>
<doc id="4065077" url="https://pl.wikipedia.org/wiki?curid=4065077" title="Kanakir">
Kanakir



</doc>
<doc id="4065078" url="https://pl.wikipedia.org/wiki?curid=4065078" title="Kanakir (As-Suwajda)">
Kanakir (As-Suwajda)

Kanakir (arab. كناكر) – wieś w Syrii, w muhafazie As-Suwajda. W 2004 roku liczyła 426 mieszkańców.

</doc>
<doc id="4065079" url="https://pl.wikipedia.org/wiki?curid=4065079" title="Wandzin (Chyżowice)">
Wandzin (Chyżowice)

Wandzin – kolonia wsi Chyżowice w Polsce położona w województwie lubelskim, w powiecie hrubieszowskim, w gminie Uchanie.
W latach 1975–1998 kolonia administracyjnie należała do województwa zamojskiego.

</doc>
<doc id="4065080" url="https://pl.wikipedia.org/wiki?curid=4065080" title="Mafala">
Mafala

Mafala (arab. مفعلة) – miejscowość w Syrii, w muhafazie As-Suwajda. W 2004 roku liczyła 4168 mieszkańców.

</doc>
<doc id="4065081" url="https://pl.wikipedia.org/wiki?curid=4065081" title="Little Kingshill">
Little Kingshill

Little Kingshill – wieś w Anglii, w hrabstwie Buckinghamshire. Leży 16,6 km od miasta Aylesbury, 40 km od miasta Buckingham i 47,1 km od Londynu. W 2015 miejscowość liczyła 1443 mieszkańców.

</doc>
<doc id="4065082" url="https://pl.wikipedia.org/wiki?curid=4065082" title="Massad (Syria)">
Massad (Syria)

Massad (arab. مصاد) – miejscowość w Syrii, w muhafazie As-Suwajda. W 2004 roku liczyła 4585 mieszkańców.

</doc>
<doc id="4065083" url="https://pl.wikipedia.org/wiki?curid=4065083" title="Speen (Buckinghamshire)">
Speen (Buckinghamshire)

Speen – wieś w Anglii, w hrabstwie Buckinghamshire. Leży 14,3 km od miasta Aylesbury, 37,2 km od miasta Buckingham i 51,9 km od Londynu. W 2015 miejscowość liczyła 654 mieszkańców.

</doc>
<doc id="4065085" url="https://pl.wikipedia.org/wiki?curid=4065085" title="Kazimierz Ziajka">
Kazimierz Ziajka

Kazimierz Ziajka (ur. 6 grudnia 1922 w Rymanowie, zm. 19 sierpnia 2017) – podporucznik piechoty Polskich Sił Zbrojnych, uczestnik bitwy o Monte Cassino, ekonomista.
Życiorys.
W 1940 roku został deportowany do Kazachskiej SRR. W 1942 roku zaciągnął się do Armii Andersa. W szeregach 4 Batalionu Strzelców Karpackich uczestniczył w kampanii włoskiej. Walczył m.in. w bitwach o Monte Cassino i Ankonę. Podczas walk był dwukrotnie ranny. W 1944 został awansowany do stopnia podporucznika.
Po zakończeniu II wojny światowej powrócił do Polski i zamieszkał w Katowicach. Został zdegradowany do stopnia kaprala. Ukończył studia ekonomiczne, a następnie pracował w Zakładach Konstrukcyjno-Doświadczalnych Przemysłu Maszyn Elektrycznych w Katowicach oraz Branżowym Ośrodku Badawczo-Rozwojowym Maszyn Elektrycznych KOMEL. Dzięki staraniom wnuka, został awansowany na kapitana.

</doc>
<doc id="4065086" url="https://pl.wikipedia.org/wiki?curid=4065086" title="Mijamas">
Mijamas

Mijamas (arab. مياماس) – miejscowość w Syrii, w muhafazie As-Suwajda. W 2004 roku liczyła 2525 mieszkańców.

</doc>
<doc id="4065088" url="https://pl.wikipedia.org/wiki?curid=4065088" title="Ar-Raha">
Ar-Raha

Ar-Raha (arab. الرحى) – miejscowość w Syrii, w muhafazie As-Suwajda. W 2004 roku liczyła 5711 mieszkańców.

</doc>
<doc id="4065089" url="https://pl.wikipedia.org/wiki?curid=4065089" title="Winchmore Hill (Buckinghamshire)">
Winchmore Hill (Buckinghamshire)

Winchmore Hill – wieś w Anglii, w hrabstwie Buckinghamshire. Leży 22,3 km od miasta Aylesbury, 45,7 km od miasta Buckingham i 41,6 km od Londynu. W 2015 miejscowość liczyła 635 mieszkańców.

</doc>
<doc id="4065090" url="https://pl.wikipedia.org/wiki?curid=4065090" title="Rimat Hazim">
Rimat Hazim

Rimat Hazim (arab. ريمة حازم) – miejscowość w Syrii, w muhafazie As-Suwajda. W 2004 roku liczyła 1627 mieszkańców.

</doc>
<doc id="4065091" url="https://pl.wikipedia.org/wiki?curid=4065091" title="South Heath">
South Heath

South Heath – przysiółek w Anglii, w hrabstwie Buckinghamshire. Leży 15,9 km od miasta Aylesbury, 39,3 km od miasta Buckingham i 46 km od Londynu. W 2015 miejscowość liczyła 822 mieszkańców.

</doc>
<doc id="4065092" url="https://pl.wikipedia.org/wiki?curid=4065092" title="As-Sala">
As-Sala

As-Sala (arab. الثعلة) – miejscowość w Syrii, w muhafazie As-Suwajda. W 2004 roku liczyła 4569 mieszkańców.

</doc>
<doc id="4065093" url="https://pl.wikipedia.org/wiki?curid=4065093" title="The City (Buckinghamshire)">
The City (Buckinghamshire)

The City – osada w Anglii, w hrabstwie Buckinghamshire. Leży 17,6 km od miasta Aylesbury, 38,4 km od miasta Buckingham i 56,4 km od Londynu. W 2015 miejscowość liczyła 524 mieszkańców.

</doc>
<doc id="4065095" url="https://pl.wikipedia.org/wiki?curid=4065095" title="The City">
The City



</doc>
<doc id="4065096" url="https://pl.wikipedia.org/wiki?curid=4065096" title="Busan (Syria)">
Busan (Syria)

Busan (arab. بوسان) – miejscowość w Syrii, w muhafazie As-Suwajda. W 2004 roku liczyła 1332 mieszkańców.

</doc>
<doc id="4065097" url="https://pl.wikipedia.org/wiki?curid=4065097" title="Wulkany błotne w Berca">
Wulkany błotne w Berca



</doc>
<doc id="4065099" url="https://pl.wikipedia.org/wiki?curid=4065099" title="Trường Chinh">
Trường Chinh

Trường Chinh (ur. 9 lutego 1907, zm. 30 września 1988) – wietnamski polityk.
Przyszedł na świat jako Đặng Xuân Khu w prowincji Nam Định, w wysoko sytuowanej rodzinie arystokratycznej. Uczył się w prestiżowym Lycée Albert-Sarraut w Hanoi, później przez pewien czas pracował jako nauczyciel. W 1930 roku przystąpił do utworzonej przez Hồ Chí Minha Komunistycznej Partii Indochin. Aresztowany w tym samym roku przez francuskie władze kolonialne, spędził 6 lat w więzieniu Sơn La. Po wyjściu z więzienia poświęcił się działalności politycznej i w 1941 roku został wybrany sekretarzem generalnym Komunistycznej Partii Indochin. Podziwiał przywódcę chińskich komunistów Mao Zedonga i był zwolennikiem stosowania opracowanej przez niego strategii wojny partyzanckiej, a także zmienił swoje imię na Trường Chinh, co po wietnamsku oznacza „Długi Marsz”.
W 1951 roku wybrany sekretarzem generalnym nowo powstałej Partii Pracujących Wietnamu. Na początku lat 50. był architektem przeprowadzonej na wzór chiński reformy rolnej, zakończonej katastrofalną klęską głodu. W 1956 roku został z tego powodu poddany krytyce i usunięty z zajmowanych stanowisk partyjnych. Pozostał jednak członkiem Politbiura i z czasem odzyskał wpływy. W 1960 roku został wybrany na stanowisko przewodniczącego Stałego Komitetu Zgromadzenia Narodowego, które piastował do 1981 roku.
W 1981 roku wybrano go przewodniczącym Rady Państwa. Po śmierci Lê Duẩna w lipcu 1986 roku został także sekretarzem generalnym Komunistycznej Partii Wietnamu, jednak już w grudniu tegoż roku frakcja reformatorska w partii zmusiła go do rezygnacji ze stanowiska, sprzeciwiał się bowiem wprowadzanym wówczas wolnorynkowym reformom gospodarczym. Ze względu na pogarszający się stan zdrowia w 1987 roku zrezygnował także z urzędu przewodniczącego Rady Państwa.

</doc>
<doc id="4065100" url="https://pl.wikipedia.org/wiki?curid=4065100" title="Miłość (film 2013)">
Miłość (film 2013)



</doc>
<doc id="4065102" url="https://pl.wikipedia.org/wiki?curid=4065102" title="Miłość (film)">
Miłość (film)



</doc>
<doc id="4065105" url="https://pl.wikipedia.org/wiki?curid=4065105" title="Al-Ghajda (Syria)">
Al-Ghajda (Syria)

Al-Ghajda (arab. الغيضة) – wieś w Syrii, w muhafazie As-Suwajda. W 2004 roku liczyła 385 mieszkańców.

</doc>
<doc id="4065108" url="https://pl.wikipedia.org/wiki?curid=4065108" title="Liga okręgowa krakowsko-rzeszowska w hokeju na lodzie">
Liga okręgowa krakowsko-rzeszowska w hokeju na lodzie

Liga okręgowa krakowsko-rzeszowska w hokeju na lodzie – rozgrywki w hokeju na lodzie w województwie krakowskim i województwie rzeszowskim. Liga stanowiła element trzeciego poziomu rozgrywkowego, a zwycięzca zawodów ubiegał się o awans do II ligi.
Przed sezonem 1962/1963 dokonano reorganizacji rozgrywek, w wyniku czego okręg rzeszowski został zlikwidowany, a dotychczasowe rozgrywki ligi okręgowej rzeszowskiej zostały włączone do Krakowskiego Okręgowego Związku Hokeja na Lodzie (KOZHL) i połączone z ligą okręgową krakowską, zaś dla trzech zespołów z Rzeszowszczyzny utworzono w klasie A specjalną grupę rzeszowską okręgu krakowskiego, której zwycięzca wraz z mistrzem i wicemistrzem klasy A okręgu krakowskiego miał rywalizować o prawo ubiegania się o awans do II ligi. W sezonie 1964/1965 jedyny przedstawiciel woj. rzeszowskiego, Czuwaj Przemyśl, uczestniczył w lidze okręgowej krakowsko-rzeszowskiej, funkcjonującej pod egidą KOZHL. Rozgrywki były także określane jako liga międzyokręgowa albo liga międzywojewódzka.

</doc>
<doc id="4065109" url="https://pl.wikipedia.org/wiki?curid=4065109" title="Liga okręgowa w hokeju na lodzie (województwo rzeszowskie)">
Liga okręgowa w hokeju na lodzie (województwo rzeszowskie)



</doc>
<doc id="4065111" url="https://pl.wikipedia.org/wiki?curid=4065111" title="Język elymiański">
Język elymiański



</doc>
<doc id="4065112" url="https://pl.wikipedia.org/wiki?curid=4065112" title="Odznaka „Zasłużony dla Krajowej Administracji Skarbowej”">
Odznaka „Zasłużony dla Krajowej Administracji Skarbowej”

Odznaka „Zasłużony dla Krajowej Administracji Skarbowej” – trzystopniowe polskie odznaczenie resortowe ustanowione 16 listopada 2016 w celu uhonorowania osób szczególnie zasłużonych dla Krajowej Administracji Skarbowej. Regulamin i wygląd odznaki ustalono 16 sierpnia 2017 zastępując dotychczasową odznakę „Zasłużony dla Służby Celnej”. Odznaka ma być nadawana corocznie przez ministra właściwego ds. finansów publicznych kilkuset pracownikom lub funkcjonariuszom podległym ww. ministrowi oraz kilkudziesięciu osobom prywatnym za szczególne zasługi dla KAS.

</doc>
<doc id="4065115" url="https://pl.wikipedia.org/wiki?curid=4065115" title="Charles McVay">
Charles McVay



</doc>
<doc id="4065121" url="https://pl.wikipedia.org/wiki?curid=4065121" title="Wiaczesław Panfiłow">
Wiaczesław Panfiłow

Wiaczesław Wiaczesławowycz Panfiłow, ukr. Вячеслав Вячеславович Панфілов (ur. 24 czerwca 1993 w Kijowie) – ukraiński piłkarz, grający na pozycji pomocnika lub napastnika.
Kariera piłkarska.
Kariera klubowa.
Wychowanek Dynama Kijów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 14 lipca 2013 w składzie drugiej drużyny Dynam. W lipcu 2014 został wypożyczony na pół roku do Howerły Użhorod. 14 kwietnia 2016 przeszedł do Weresu Równe. Na początku 2017 wyjechał do Litwy, gdzie bronił barw Utenisu Uciana. 11 lipca 2017 przeniósł się do Zirki Kropywnycki.
Kariera reprezentacyjna.
W 2010 występował w juniorskiej reprezentacji Ukrainy U-18.

</doc>
<doc id="4065123" url="https://pl.wikipedia.org/wiki?curid=4065123" title="Rafineria w Płocku">
Rafineria w Płocku

Rafineria w Płocku ("Mazowieckie Zakłady Rafineryjne i Petrochemiczne w Płocku") – rafineria ropy naftowej należąca do PKN Orlen, zlokalizowana w Płocku, wybudowana w latach 1960–1965.
Historia.
Decyzję utworzenia Mazowieckich Zakładów Rafineryjnych i Petrochemicznych w Płocku podjął rząd PRL po analizach i ustaleniach Komitetu Ekonomicznego przy Radzie Ministrów na podstawie porozumień gospodarczych podjętych w ramach RWPG z Czechosłowacją, NRD, Węgrami oraz Związkiem Radzieckim.
Realizację inwestycji zaplanowano na lata 1960–1965 i według ówczesnych analiz ekonomicznych miała się ona finansowo zamortyzować już po 3–4 latach. Według szacunków rządowych koszt budowy rafinerii w Płocku wynieść miał 4,9 mld złotych, a zakładu petrochemicznego 5,1 mld. Łącznie z polskim odcinkiem rurociągu doprowadzającym ropę do Płocka, którego koszt wynosił 1,8 mld, całość inwestycji kosztowała w sumie 12 mld złotych.
O lokalizacji w Płocku zadecydowały: korzystna konfiguracja terenu, dogodny węzeł komunikacyjny (kolej, droga wodna na Wiśle, sieć drogowa), a także korzystna róża wiatrów oraz odpowiednia ilość wody potrzebnej w procesach chemicznych.
Zakład zużywa wielkie ilości wody. Według obliczeń z lat 60. kombinat zużywał jej 4 m³ na sekundę, czyli 15 000 m³ na godzinę, co w sumie daje 360 000 m³ na dobę, czyli więcej niż miasto Warszawa, która w 1960 roku zużywała dobowo ok. 200 000 m³.
Współczesność.
Zakład produkcyjny PKN ORLEN w Płocku o mocach przerobowych 16,3 mln t/rok jest jednym z największych i najnowocześniejszych zakładów produkujących wyroby petrochemiczne na terenie Europy Środkowo-Wschodniej. Obiekt sklasyfikowany został jako Super-Site. Proces produkcyjny przebiega z wykorzystaniem instalacji olefin, o mocach wytwórczych około 700 tys. ton etylenu i około 380 tys. ton propylenu. Modernizacja obiektu rozpoczęła się w 2002 r., a jej wykonawcą była firma ABB Lummus. Koszt modernizacji wyniósł 245 mln euro.

</doc>
<doc id="4065124" url="https://pl.wikipedia.org/wiki?curid=4065124" title="Charles B. McVay">
Charles B. McVay



</doc>
<doc id="4065125" url="https://pl.wikipedia.org/wiki?curid=4065125" title="Charles Butler McVay">
Charles Butler McVay



</doc>
<doc id="4065127" url="https://pl.wikipedia.org/wiki?curid=4065127" title="Szymon Wąsowicz">
Szymon Wąsowicz

Szymon Wąsowicz (ur. 17 października 1968 w Czechowicach-Dziedzicach) – polski matematyk zajmujący się analizą matematyczną, analizą wypukłą, równaniami i nierównościami funkcyjnymi oraz zagadnieniem stabilności w sensie Hyersa-Ulama; doktor habilitowany nauk matematycznych, profesor Akademii Techniczno-Humanistycznej w Bielsku-Białej. Autor bloga "Być matematykiem". 
Życiorys.
Absolwent I Liceum Ogólnokształcącego im. Mikołaja Kopernika w Bielsku-Białej. Studia matematyczne ukończył w 1992 na Uniwersytecie Śląskim w Katowicach, gdzie również doktoryzował się w 1997 na podstawie rozprawy "Twierdzenia o selekcjach a twierdzenia o oddzielaniu" napisanej pod kierunkiem Kazimierza Nikodema. Tamże w 2011 uzyskał habilitację na podstawie rozprawy "Wybrane własności uogólnionych funkcji wypukłych". Członek Polskiego Towarzystwa Matematycznego.

</doc>
<doc id="4065128" url="https://pl.wikipedia.org/wiki?curid=4065128" title="Cerkiew Aleksandra Newskiego w Wiercieliszkach">
Cerkiew Aleksandra Newskiego w Wiercieliszkach



</doc>
<doc id="4065135" url="https://pl.wikipedia.org/wiki?curid=4065135" title="Leon Podwiński">
Leon Podwiński

Leon Podwiński – cesarsko-królewski (austriacki) urzędnik polskiej narodowości.
Życiorys.
Wstąpił do służby państwowej Cesarstwa Austrii w Galicji pod zaborem austriackim. Od około 1850 do około 1852 jako gubernialny praktykant konceptowy C. K. Krajowego Gubernium we Lwowie był przydzielony do C. K. Komisji Gubernialnej we Lwowie. Następnie, jako koncepista gubernialny C. K. Krajowego Gubernium we Lwowie był przydzielony od około 1852 do urzędu c. k. obwodu sądeckiego, od około 1853 do urzędu c. k. obwodu stryjskiego, a od około 1854 był koncepistą namiestnictwa w utworzonym C. K. Namiestnictwa.
We wrześniu 1855 został mianowany komisarzem 3 klasy i od tego czasu w tym charakterze pracował w urzędzie c. k. obwodu sanockiego, zaś od października 1859 w randze komisarza 2 klasy do około 1863. Równolegle w czasie urzędowania w Sanoku, od około 1856 był ławnikiem w tamtejszym sądzie wyrokującym. Od około 1863 do około 1867 był naczelnikiem c. k. obwodu bełskiego z siedzibą w Bełzie.
Po ustanowieniu Austro-Węgier w styczniu 1867 został mianowany starostą c. k. powiatu bohorodczańskiego i sprawował ten urząd do około 1871. Jednocześnie, od około 1870 był prezydującym C. K. Powiatowej Komisji Szacunkowej w Bohorodczanach. Od około 1871 do około 1875 był starostą c. k. powiatu bóbreckiego. Był prezydującym C. K. Powiatowej Komisji Szacunkowej w Bóbrce. Należał do C. K. Galicyjskiego Towarzystwo Gospodarskiego, będąc członkiem oddziału bóbreckiego.
Około 1875/1876 sprawował urząd starosty c. k. powiatu buczackiego i wówczas analogicznie w Buczaczu pełnił funkcję prezydującego tamtejszej C. K. Powiatowej Komisji Szacunkowej. Od około 1876 do około 1886 był starostą c. k. powiatu rohatyńskiego. Równolegle w okresie urzędowania w Rohatynie był prezydującym C. K. Powiatowej Komisji Szacunkowej do około 1883, a od około 1876 był przewodniczącym C. K. Rady Szkolnej Okręgowej w tym mieście. Około 1883 otrzymał honorowe obywatelstwo Rohatyna.

</doc>
<doc id="4065136" url="https://pl.wikipedia.org/wiki?curid=4065136" title="Modrasek białoogonowy">
Modrasek białoogonowy



</doc>
<doc id="4065145" url="https://pl.wikipedia.org/wiki?curid=4065145" title="Zimniki">
Zimniki



</doc>
<doc id="4065150" url="https://pl.wikipedia.org/wiki?curid=4065150" title="Piłka nożna na Olimpiadzie Machabejskiej 1932">
Piłka nożna na Olimpiadzie Machabejskiej 1932

Wyniki turnieju piłki nożnej odbywającego się na Olimpiadzie Machabejskiej w roku 1932 w Tel Awiwie. Do rozgrywek zgłoszone zostały tylko dwie drużyny, Polski oraz Mandatu Palestyny.

</doc>
<doc id="4065151" url="https://pl.wikipedia.org/wiki?curid=4065151" title="Ludwik Bernacki (urzędnik)">
Ludwik Bernacki (urzędnik)

Ludwik Bernacki (ur. w 1851, zm. w 1921) – urzędnik c. i k. narodowości polskiej, z wykształcenia prawnik. Ojciec dyrektora Zakładu Narodowego im. Ossolińskich we Lwowie Ludwika Bernackiego.
Życiorys.
Pochodził z zubożałej rodziny szlacheckiej pochodzenia ormiańskiego. Rodzice byli właścicielami małego majątku ziemskiego Niebieszczany w ziemi sanockiej, który szybko rozpłynął się na zaopatrzenie pięciorga dzieci.
Praktykant konceptowy w 1876, praktykant konceptowy w c.-k. powiatowym starostwie w Wieliczce w 1877. Od 4 po 10 grudnia 1877 został przeniesiony na równorzędne stanowisko w c. k. powiatowym starostwie w Przemyślu, które posiadał m.in. w 1879, 1880, 1881. Urzędnik c. i k., komisarz rządowy w powiecie jaworowskim w 1884, 1888, 1889, 1890, 1891, radca Namiestnictwa. Kierownik starostwa powiatowego w Kamionce Strumiłowej (m.in. w 1892, 1893, 1894), potem starosta powiatowy kamionecki (m.in. 1895, 1896, 1897).
Starosta powiatowy buczacki, m.in. w latach 1901, 1902, 1903, 1904, 1905, 1907, 1908, 1910, 1911, 1913, 1914.
Ożenił się z Karoliną ze Słupnickich. Jego synem był Ludwik Bernacki, polski historyk literatury, bibliograf, dyrektor Zakładu Narodowego im. Ossolińskich we Lwowie.
Zmarł w 1921. Został pochowany na Cmentarzu Łyczakowskim we Lwowie.

</doc>
<doc id="4065154" url="https://pl.wikipedia.org/wiki?curid=4065154" title="Võ Chí Công">
Võ Chí Công

Võ Chí Công (ur. 7 sierpnia 1912, zm. 8 września 2011) – wietnamski polityk komunistyczny.
Pochodził z prowincji Quảng Nam. W latach 30. wstąpił do Komunistycznej Partii Indochin. Walczył przeciwko francuskim władzom kolonialnym, za co w latach 40. trafił do więzienia. Podczas wojny wietnamskiej walczył w siłach partyzanckich na obszarze Wietnamu Południowego, był organizatorem siatki partii komunistycznej na jego terytorium oraz jednym ze współtwórców i dowódców Wietkongu.
Po zjednoczeniu Wietnamu został w 1976 roku członkiem Politbiura KC Komunistycznej Partii Wietnamu. Pełnił urząd wicepremiera (1976–1982), ministra rybołówstwa (1976–1977) i ministra rolnictwa (1977–1978). Od 1987 do 1992 roku był przewodniczącym Rady Państwa.

</doc>
<doc id="4065155" url="https://pl.wikipedia.org/wiki?curid=4065155" title="Ludwik Biernacki">
Ludwik Biernacki



</doc>
<doc id="4065160" url="https://pl.wikipedia.org/wiki?curid=4065160" title="Taras Kaczaraba">
Taras Kaczaraba

Taras Iwanowycz Kaczaraba, ukr. Тарас Іванович Качараба (ur. 7 stycznia 1995 w Żydaczowie, w obwodzie lwowskim, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Szkoły Sportowej we Lwowie, barwy której bronił w juniorskich mistrzostwach Ukrainy (DJuFL). Karierę piłkarską rozpoczął 12 kwietnia 2012 w składzie trzeciej drużyny Szachtara. Latem 2014 został wypożyczony na pół roku do Howerły Użhorod. 11 lipca 2017 został wypożyczony do Zirki Kropywnycki. 1 lutego 2018 opuścił Zirkę. Następnie wypożyczono go do Slovana Liberec. 17 lipca 2019 klub wykupił kontrakt piłkarza.
Kariera reprezentacyjna.
Występował w juniorskich reprezentacjach Ukrainy różnych kategorii wiekowych. Od 2015 do 2016 bronił barw młodzieżówki.

</doc>
<doc id="4065162" url="https://pl.wikipedia.org/wiki?curid=4065162" title="Lê Khả Phiêu">
Lê Khả Phiêu

Lê Khả Phiêu (ur. 27 grudnia 1931, zm. 7 sierpnia 2020) – wietnamski polityk komunistyczny.
Pochodził z prowincji Thanh Hóa. Od 1949 roku członek partii komunistycznej. Przez ponad 40 lat służył w wojsku, walcząc na różnych frontach wojny wietnamskiej oraz w wojnie wietnamsko-kambodżańskiej. W 1992 roku został członkiem KC Komunistycznej Partii Wietnamu, a w 1994 jej Politbiura.
W latach 1997–2001 piastował stanowisko sekretarza generalnego Komunistycznej Partii Wietnamu. Postrzegany jako polityk twardogłowy, spotkał się z silną opozycją bardziej reformatorskich kręgów partii. Krytykowano go także za podpisanie w 1999 roku niekorzystnego dla Wietnamu porozumienia granicznego z Chinami.

</doc>
<doc id="4065163" url="https://pl.wikipedia.org/wiki?curid=4065163" title="Al-Kusajb">
Al-Kusajb

Al-Kusajb (arab. الكسيب) – wieś w Syrii, w muhafazie As-Suwajda. W 2004 roku liczyła 863 mieszkańców.

</doc>
<doc id="4065166" url="https://pl.wikipedia.org/wiki?curid=4065166" title="Al-Adżajlat">
Al-Adżajlat

Al-Adżajlat (arab. العجيلات) – wieś w Syrii, w muhafazie As-Suwajda. W 2004 roku liczyła 790 mieszkańców.

</doc>
<doc id="4065167" url="https://pl.wikipedia.org/wiki?curid=4065167" title="Oppstryn">
Oppstryn

Oppstryn – wieś w zachodniej Norwegii, w okręgu Sogn og Fjordane, w gminie Stryn. Wieś położona jest na południowym brzegu dużego jeziora Oppstrynsvatnet, około 20 km na wschód od miejscowości Stryn i około 6 km na zachód od Hjelle. Na południowym zachodzie od miejscowości znajduje się góra Skåla, w Parku Narodowym Jostedalsbreen.
W Oppstryn znajduje się kościół, który został wybudowany w 1863 roku.

</doc>
<doc id="4065170" url="https://pl.wikipedia.org/wiki?curid=4065170" title="Rami (Syria)">
Rami (Syria)

Rami (arab. رامي) – miejscowość w Syrii, w muhafazie As-Suwajda. W 2004 roku liczyła 1432 mieszkańców.

</doc>
<doc id="4065173" url="https://pl.wikipedia.org/wiki?curid=4065173" title="Uszkory">
Uszkory

Uszkory (Otomyini) – plemię ssaków z podrodziny myszy (Murinae) w obrębie rodziny myszowatych (Muridae). 
Zasięg występowania.
Plemię obejmuje gatunki występujące w Czarnej Afryce.
Systematyka.
Do plemienia należą następujące występujące współcześnie rodzaje:
Opisano również rodzaj wymarły:

</doc>
<doc id="4065174" url="https://pl.wikipedia.org/wiki?curid=4065174" title="1043 w polityce">
1043 w polityce



</doc>
<doc id="4065176" url="https://pl.wikipedia.org/wiki?curid=4065176" title="Otomyinae">
Otomyinae



</doc>
<doc id="4065177" url="https://pl.wikipedia.org/wiki?curid=4065177" title="1014 w polityce">
1014 w polityce



</doc>
<doc id="4065180" url="https://pl.wikipedia.org/wiki?curid=4065180" title="Ar-Ruszajda">
Ar-Ruszajda

Ar-Ruszajda (arab. الرشيدة) – wieś w Syrii, w muhafazie As-Suwajda. W 2004 roku liczyła 796 mieszkańców.

</doc>
<doc id="4065181" url="https://pl.wikipedia.org/wiki?curid=4065181" title="1015 w polityce">
1015 w polityce



</doc>
<doc id="4065182" url="https://pl.wikipedia.org/wiki?curid=4065182" title="1033 w polityce">
1033 w polityce



</doc>
<doc id="4065184" url="https://pl.wikipedia.org/wiki?curid=4065184" title="1020 w polityce">
1020 w polityce



</doc>
<doc id="4065186" url="https://pl.wikipedia.org/wiki?curid=4065186" title="1026 w polityce">
1026 w polityce



</doc>
<doc id="4065187" url="https://pl.wikipedia.org/wiki?curid=4065187" title="1021 w polityce">
1021 w polityce



</doc>
<doc id="4065189" url="https://pl.wikipedia.org/wiki?curid=4065189" title="1022 w polityce">
1022 w polityce



</doc>
<doc id="4065192" url="https://pl.wikipedia.org/wiki?curid=4065192" title="1025 w polityce">
1025 w polityce



</doc>
<doc id="4065194" url="https://pl.wikipedia.org/wiki?curid=4065194" title="1027 w polityce">
1027 w polityce



</doc>
<doc id="4065195" url="https://pl.wikipedia.org/wiki?curid=4065195" title="As-Sana">
As-Sana

As-Sana (arab. السعنا) – wieś w Syrii, w muhafazie As-Suwajda. W 2004 roku liczyła 297 mieszkańców.

</doc>
<doc id="4065196" url="https://pl.wikipedia.org/wiki?curid=4065196" title="1320 w polityce">
1320 w polityce



</doc>
<doc id="4065197" url="https://pl.wikipedia.org/wiki?curid=4065197" title="1023 w polityce">
1023 w polityce



</doc>
<doc id="4065198" url="https://pl.wikipedia.org/wiki?curid=4065198" title="1034 w polityce">
1034 w polityce



</doc>
<doc id="4065199" url="https://pl.wikipedia.org/wiki?curid=4065199" title="1394 w polityce">
1394 w polityce



</doc>
<doc id="4065200" url="https://pl.wikipedia.org/wiki?curid=4065200" title="1024 w polityce">
1024 w polityce



</doc>
<doc id="4065201" url="https://pl.wikipedia.org/wiki?curid=4065201" title="1029 w polityce">
1029 w polityce



</doc>
<doc id="4065202" url="https://pl.wikipedia.org/wiki?curid=4065202" title="1028 w polityce">
1028 w polityce



</doc>
<doc id="4065203" url="https://pl.wikipedia.org/wiki?curid=4065203" title="1030 w polityce">
1030 w polityce



</doc>
<doc id="4065204" url="https://pl.wikipedia.org/wiki?curid=4065204" title="1035 w polityce">
1035 w polityce



</doc>
<doc id="4065205" url="https://pl.wikipedia.org/wiki?curid=4065205" title="1478 w polityce">
1478 w polityce



</doc>
<doc id="4065206" url="https://pl.wikipedia.org/wiki?curid=4065206" title="1031 w polityce">
1031 w polityce



</doc>
<doc id="4065208" url="https://pl.wikipedia.org/wiki?curid=4065208" title="1045 w polityce">
1045 w polityce



</doc>
<doc id="4065210" url="https://pl.wikipedia.org/wiki?curid=4065210" title="1044 w polityce">
1044 w polityce



</doc>
<doc id="4065211" url="https://pl.wikipedia.org/wiki?curid=4065211" title="1477 w polityce">
1477 w polityce



</doc>
<doc id="4065212" url="https://pl.wikipedia.org/wiki?curid=4065212" title="1476 w polityce">
1476 w polityce



</doc>
<doc id="4065213" url="https://pl.wikipedia.org/wiki?curid=4065213" title="1036 w polityce">
1036 w polityce



</doc>
<doc id="4065214" url="https://pl.wikipedia.org/wiki?curid=4065214" title="1037 w polityce">
1037 w polityce



</doc>
<doc id="4065215" url="https://pl.wikipedia.org/wiki?curid=4065215" title="1046 w polityce">
1046 w polityce



</doc>
<doc id="4065216" url="https://pl.wikipedia.org/wiki?curid=4065216" title="1039 w polityce">
1039 w polityce



</doc>
<doc id="4065218" url="https://pl.wikipedia.org/wiki?curid=4065218" title="1038 w polityce">
1038 w polityce



</doc>
<doc id="4065219" url="https://pl.wikipedia.org/wiki?curid=4065219" title="1395 w polityce">
1395 w polityce



</doc>
<doc id="4065221" url="https://pl.wikipedia.org/wiki?curid=4065221" title="1393 w polityce">
1393 w polityce



</doc>
<doc id="4065224" url="https://pl.wikipedia.org/wiki?curid=4065224" title="1473 w polityce">
1473 w polityce



</doc>
<doc id="4065226" url="https://pl.wikipedia.org/wiki?curid=4065226" title="Sabyrchan Ibrajew">
Sabyrchan Ibrajew

Sabyrchan Nurłychanowicz Ibrajew (ros. Сабырхан Нурлыханович Ибраев, ur. 22 marca 1988 w Ałma-Acie) – kazachski piłkarz grający na pozycji pomocnika, reprezentant kraju.
Kariera piłkarska.
Kariera klubowa.
Ibrajew rozpoczął karierę w Irtyszu Pawłodar. Grał w klubach takich jak Tobył Kostanaj, Kajrat Ałmaty, Kajsar Kyzyłorda, FK Astana-1964, Kyzyłżar Petropawł, Wostok Ust-Kamienogorsk, FK Maktaarał i Żetysu Tałdykorgan.
Kariera reprezentacyjna.
W reprezentacji Kazachstanu zadebiutował 23 maja 2008 roku w meczu towarzyskim przeciwko Rosji. Rozegrał 5 spotkań.

</doc>
<doc id="4065228" url="https://pl.wikipedia.org/wiki?curid=4065228" title="Międzynarodowy Dzień Pamięci o Ofiarach Holocaustu">
Międzynarodowy Dzień Pamięci o Ofiarach Holocaustu



</doc>
<doc id="4065231" url="https://pl.wikipedia.org/wiki?curid=4065231" title="Mesut Yilmaz">
Mesut Yilmaz



</doc>
<doc id="4065233" url="https://pl.wikipedia.org/wiki?curid=4065233" title="Duane Notice">
Duane Notice

 
Duane Notice (ur. 7 września 1994 w Woodbridge) – kanadyjski koszykarz, występujący na pozycji rozgrywającego.
W 2010 roku wziął udział w meczu gwiazd szkół średnich – Jordan Classic International, podczas którego został uznany MVP. W 2012 zdobył srebrny medal turnieju Nike Global Challenge.
30 sierpnia 2017 został zawodnikiem BM Slam Stali Ostrów Wielkopolski. 29 listopada opuścił klub.

</doc>
<doc id="4065237" url="https://pl.wikipedia.org/wiki?curid=4065237" title="Pożar Krakowa">
Pożar Krakowa

Pożar Krakowa może odnosić się do:

</doc>
<doc id="4065239" url="https://pl.wikipedia.org/wiki?curid=4065239" title="Pod presją">
Pod presją



</doc>
<doc id="4065248" url="https://pl.wikipedia.org/wiki?curid=4065248" title="1019 w polityce">
1019 w polityce



</doc>
<doc id="4065251" url="https://pl.wikipedia.org/wiki?curid=4065251" title="1051 w polityce">
1051 w polityce



</doc>
<doc id="4065252" url="https://pl.wikipedia.org/wiki?curid=4065252" title="1472 w polityce">
1472 w polityce



</doc>
<doc id="4065253" url="https://pl.wikipedia.org/wiki?curid=4065253" title="1470 w polityce">
1470 w polityce



</doc>
<doc id="4065254" url="https://pl.wikipedia.org/wiki?curid=4065254" title="1049 w polityce">
1049 w polityce



</doc>
<doc id="4065255" url="https://pl.wikipedia.org/wiki?curid=4065255" title="1048 w polityce">
1048 w polityce



</doc>
<doc id="4065256" url="https://pl.wikipedia.org/wiki?curid=4065256" title="1041 w polityce">
1041 w polityce



</doc>
<doc id="4065257" url="https://pl.wikipedia.org/wiki?curid=4065257" title="1047 w polityce">
1047 w polityce



</doc>
<doc id="4065258" url="https://pl.wikipedia.org/wiki?curid=4065258" title="1040 w polityce">
1040 w polityce



</doc>
<doc id="4065259" url="https://pl.wikipedia.org/wiki?curid=4065259" title="1050 w polityce">
1050 w polityce



</doc>
<doc id="4065261" url="https://pl.wikipedia.org/wiki?curid=4065261" title="1467 w polityce">
1467 w polityce



</doc>
<doc id="4065262" url="https://pl.wikipedia.org/wiki?curid=4065262" title="1468 w polityce">
1468 w polityce



</doc>
<doc id="4065265" url="https://pl.wikipedia.org/wiki?curid=4065265" title="1066 w polityce">
1066 w polityce



</doc>
<doc id="4065266" url="https://pl.wikipedia.org/wiki?curid=4065266" title="1052 w polityce">
1052 w polityce



</doc>
<doc id="4065267" url="https://pl.wikipedia.org/wiki?curid=4065267" title="1067 w polityce">
1067 w polityce



</doc>
<doc id="4065269" url="https://pl.wikipedia.org/wiki?curid=4065269" title="1464 w polityce">
1464 w polityce



</doc>
<doc id="4065270" url="https://pl.wikipedia.org/wiki?curid=4065270" title="1053 w polityce">
1053 w polityce



</doc>
<doc id="4065272" url="https://pl.wikipedia.org/wiki?curid=4065272" title="1199 w polityce">
1199 w polityce



</doc>
<doc id="4065273" url="https://pl.wikipedia.org/wiki?curid=4065273" title="1069 w polityce">
1069 w polityce



</doc>
<doc id="4065274" url="https://pl.wikipedia.org/wiki?curid=4065274" title="Flo (Norwegia)">
Flo (Norwegia)

Flo – wieś w zachodniej Norwegii, w okręgu Sogn og Fjordane, w gminie Stryn. Wieś położona jest na północy brzegu dużego jeziora Oppstrynsvatnet. Leży ok. 22 km na wschód od Stryn i około 5 km na zachód od Hjelle.
Bezpośrednio na południu przez jezioro, w miejscowości Oppstryn znajduje się Centrum Parku Narodowego Jostedalsbreen.

</doc>
<doc id="4065275" url="https://pl.wikipedia.org/wiki?curid=4065275" title="Tramwaj zwany pożądaniem (ujednoznacznienie)">
Tramwaj zwany pożądaniem (ujednoznacznienie)



</doc>
<doc id="4065276" url="https://pl.wikipedia.org/wiki?curid=4065276" title="Tramwaj zwany pożądaniem (film)">
Tramwaj zwany pożądaniem (film)



</doc>
<doc id="4065280" url="https://pl.wikipedia.org/wiki?curid=4065280" title="TimeCamp">
TimeCamp

TimeCamp – aplikacja internetowa stworzona w 2009 roku przez polskiego programistę Kamila Rudnickiego do monitorowania komputerowej aktywności jej użytkowników, przeznaczona zarówno dla freelancerów, jak i dla zespołów. Narzędzie jest przykładem time tracking software, które umożliwia fakturowanie pracy godzinowej, mierzenie efektywności pracy i zarządzanie projektami.
TimeCamp S.A. (dawniej Time Solutions Sp. z o.o.) – producent systemu TimeCamp - to wrocławska spółka z branży IT założona w 2009 roku przez 21-letniego wówczas studenta, Kamila Rudnickiego. Od początku projekt wspierał fundusz Venture Inc (wcześniej pod nazwą Venture Incubator), a w 2011 roku projekt dofinansowało także Asseco Poland.
Charakterystyka.
Jedną z głównych cech TimeCampa jest automatyzacja procesów związanych z zarządzaniem projektami i zadaniami za pomocą funkcji automatycznego time trackingu. Aplikacja monitoruje czas pracy nad projektami i zadaniami, co umożliwia jej użytkownikom późniejsze automatyczne wygenerowanie faktur i zastosowanie arkuszy czasu pracy. Co więcej, narzędzie można zintegrować z ponad 37 innymi aplikacjami wspomagającymi zarządzanie projektami, m.in. Asana, Basecamp, Trello, Podio, Insightly, Wrike, Todoist, bądź narzędziami ułatwiającymi zautomatyzowanie marketingu, takimi jak Zapier, Freshbooks, Slack. Kevin Getch w "The Next Web" opisał TimeCampa jako rozwiązanie, które „ułatwia rozliczenie czasu wykorzystanego na wykonanie określanego zadania (…), dostarcza szczegółowych raportów oraz pozwala przypisywać pracownikom różne projekty.”
Odbiór.
W 2009 roku "The Wall Street Journal" wymienił TimeCampa w swoim artykule pt. „Tools to Manage Online Time Wisely”. W 2014 "The American Genius" poświęcił narzędziu cały artykuł. W 2015 Minda Zetlin poleciła TimeCampa na łamach INC,  a w 2016 roku TC znalazł się na liście najlepszych programów do time trackingu amerykańskiego dwutygodnika Forbes. .

</doc>
<doc id="4065286" url="https://pl.wikipedia.org/wiki?curid=4065286" title="Microsoft Longhorn">
Microsoft Longhorn



</doc>
<doc id="4065293" url="https://pl.wikipedia.org/wiki?curid=4065293" title="Eduard Wroblewski">
Eduard Wroblewski

Eduard Wroblewski (ur. 3 marca 1933 w Buczem; zm. 26 lipca 1966 w Mahlow (gmina Blankenfelde-Mahlow) – ofiara śmiertelna Muru Berlińskiego zastrzelona przez żołnierzy wojsk granicznych NRD podczas próby ucieczki z NRD do Berlina Zachodniego.
Życiorys i ucieczka.
Eduard Wroblewski przyszedł na świat w Wutschdorf (dziś Bucze) leżącym na terenie ówczesnego powiatu Züllichau-Schwiebus. Wraz z rodzeństwem dorastał w położonym niedaleko Berlina Fläming. Po ukończeniu szkoły w wieku 14 lat rozpoczął pracę w gospodarstwie rolnym. W 1952 r. uciekł po raz pierwszy z kraju, nie posiadając jednak w Niemczech Zachodnich żadnych krewnych oraz odpowiednich kwalifikacji zawodowych wrócił po 9 miesiącach do NRD. Po powrocie pracował jako robotnik w Deutsche Reichsbahn, na placu budowy oraz w gospodarce rolnej. Zawarte w 1956 r. małżeństwo rozpadło się. W 1962 r. ożenił się ponownie, doczekując się dwójki dzieci. Od tej pory mieszkał w Zahna. Problemy w życiu zawodowym przełożyły się na życie małżeńskie. Wroblewski nie poinformował żony o tym, że został zwolniony z pracy. 26 lipca 1966 r. rzekomo udał się do pracy. W rzeczywistości pojechał w okolice Mahlow, gdzie napiwszy się uprzednio dla kurażu alkoholu, podążył wieczorem w rejon umocnień granicznych.
Po pokonaniu pierwszego z zabezpieczeń, znajdując się w obrębie około 100 metrów pasa granicznego, dostał się pod bezpośredni ostrzał żołnierzy wojsk granicznych. Biegnąc w kierunku dalszych umocnień ostatecznie padł trafiony w plecy dwunastoma strzałami z pistoletów maszynowych wskutek czego zmarł na miejscu. Pięciu strzelających żołnierzy w wieku od 18 do 22 lat wystrzeliło w kierunku uciekiniera łącznie 274 pocisków.
Następstwa.
Zdarzenie zauważone zostało przez mieszkańców leżącej bezpośrednio obok granicy zachodnioberlińskiej dzielnicy Lichtenrade, żołnierze wojsk granicznych NRD zostali obrzuceni obelgami przez mieszkańców. Kilka pocisków trafiło w budynki w Berlinie Zachodnim. W związku z tym szczegółowo zrelacjonowano wydarzenie w zachodniej prasie. Prasa NRD opisywała z kolei zabitego uciekiniera jako zbrodniarza i jednostkę aspołeczną. Uczestniczący w strzelaninie żołnierze uhonorowani zostali odznaczeniami, skrytykowane jedynie zostało nadmierne zużycie amunicji. Po zjednoczeniu Niemiec postępowanie w sprawie wszczęła prokuratura państwową w Poczdamie. W wyniku śledztwa ustalono, iż jeden z łącznie sześciu uwikłanych w tragedię żołnierzy nie oddał żadnego strzału, inny umyślnie strzelał obok uciekiniera, dwóch innych również celowo chybiło. Skazani ostatecznie dwaj sprawcy śmiertelnych strzałów otrzymali 21 sierpnia 1996 r. wyrok 18 miesięcy pozbawienia wolności w zawieszeniu.

</doc>
<doc id="4065295" url="https://pl.wikipedia.org/wiki?curid=4065295" title="Kolej dużych prędkości w Chinach">
Kolej dużych prędkości w Chinach

Kolej dużych prędkości w Chinach – podsystem kolejowych przewozów pasażerskich charakteryzujący się prędkościami przekraczającymi 250 km/h. Całością (poza lokalnymi szybkimi liniami), zarządza China Railway High-speed (CRH).
Pierwszą linię, która obsługiwała pociągi osiągające prędkość 250 km/h uruchomiono w 2007 roku. Na koniec 2019 roku Chiny posiadały ponad 35000 km linii przeznaczonych do rozwijania dużych prędkości, co stanowiło 70 procent tego typu linii na świecie. W ciągu pierwszych 8 lat z szybkich kolei skorzystało ponad 5 miliardów pasażerów, zaś w samym 2019 roku około 2,3 miliarda pasażerów. Po katastrofie kolejowej w Wenzhou w 2011 roku, w której zginęło 40 osób, ze względów bezpieczeństwa ograniczono prędkość pociągów do 300 km/h. Dopiero najnowszym pociągom w sierpniu 2017 roku zezwolono na jazdę z prędkością maksymalną 350 km/h, co pozwoli przejechać np. liczącą 1318 km trasę z Pekinu do Szanghaju w 4,5 godziny. Wyjątek stanowi lokalna kolej magnetyczna Transrapid Szanghaj o długości 30,5 km, która osiąga prędkość 431 km/h.
Historia.
Początki.
Wraz ze znacznym rozwojem gospodarczym w Chinach rozpoczęto program modernizacji infrastruktury kolejowej mający na celu uruchomienie kolei dużej prędkości. Jeszcze w 1993 roku prędkość osiągana przez pociągi wynosiła 48 km/h. Program rozpoczęto w 1997 roku i przeprowadzono go w sześciu etapach. Po zakończeniu ostatniego etapu, w dniu 18 kwietnia 2007 roku otwarto pierwszą linię z Pekinu do Szanghaju, na której pociągi osiągały prędkość 250 km/h. W dniu 1 sierpnia 2008 roku, tuż przed otwarciem Olimpiady w Pekinie uruchomiono pierwszą linię na trasie Pekin-Tiencin, na której pociągi uzyskiwały prędkość 350 km/h.
Rozwój i kryzys.
Gwałtowny rozwój kolei szybkich prędkości opierał się na programie rządowym z 2004 roku (zaktualizowanym w 2008 roku), mającym na celu wybudowanie do 2020 roku czterech głównych tras kolejowych ze wschodu na zachód oraz czterech z północy na południe. W 2009 roku otwarto jedną z najszybszych linii na świecie Wuhan – Guangzhou, liczącą 968 km, którą przed ograniczeniem prędkości w 2011 roku do 300 km/h, pociągi przejeżdżały w niecałe 3 godziny. W 2011 roku otwarto nową linię z Pekinu do Szanghaju , na trasie której znajdują się cztery z sześciu najdłuższych mostów kolejowych na świecie, w tym najdłuższy na świecie, liczący 164,8 km Wielki Most Danyang-Kunshan. W 2012 roku otwarto najdłuższą linię szybkich kolei, licząca około 2298 km z Pekinu do Kantonu (obecnie wydłużona do Hongkongu), której czas przejazdu wynosi ponad 8 godzin. W grudniu 2012 roku otwarto linię Dalian – Harbin, pierwszą na świecie linię szybkich kolei dostosowaną do działania w ekstremalnych minusowych temperaturach. Jednakże w okresie zimowym prędkość jest ograniczona do 200 km/h z uwagi na temperatury sięgające -40°C. Z powodu kryzysu ekonomicznego w latach 2011-2012 nastąpiło spowolnienie w nowych inwestycjach, a nawet doszło do wstrzymania części projektów będących w trakcie budowy. Dodatkowo negatywnie na rozwoju kolei odbiły się oskarżenia o korupcję kolejnych ministrów transportu oraz katastrofa kolejowa w Wenzhou w 2011 roku, w której zginęło 40 osób a następnie ze względów bezpieczeństwa ograniczono prędkość pociągów do 300 km/h. Mimo powyższych problemów na koniec 2012 roku Chiny posiadały już ponad 9000 km linii dostosowanych do osiągania szybkich prędkości.
Ekspansja.
Począwszy od połowy 2013 roku w związku z oddaniem do użytku wielu nowych linii, nastąpił gwałtowny rozwój szybkich kolei w Chinach. Objęła ona 28 z 33 chińskich prowincji i regionów. Od 2008 roku do września 2014 roku skorzystało z niej prawie 3 miliardy pasażerów. W 2013 roku szybka kolej w Chinach obsłużyła więcej pasażerów na km linii, niż wszystkie pozostałe szybkie koleje na świecie razem wzięte, w tym 2,5 razy więcej niż druga pod tym względem Japonia. W wyniku wzrostu ilości pasażerów około 30 procent rocznie, już w połowie 2013 roku szybka kolej przewoziła dwa razy więcej pasażerów miesięcznie niż korzystało z krajowych połączeń lotniczych. Pod koniec 2014 roku otwarto linię Lanzhou – Sinciang, której końcowa stacja mieści się w Urumczi, stolicy najbardziej wysuniętego na zachód regionu Chin. W tym samym czasie oddano do użytku liczącą 864 km linię z Guiyang do Kantonu. Jest to jedna z najkosztowniejszych linii w Chinach z uwagi na to, iż przebiega przez górzysty teren. Trasa biegnie w 81 procentach przez tunele i mosty. Samych tuneli jest 238, o łącznej długości 438 km, w tym 9 z nich ma długość ponad 10 km. Wcześniej pomiędzy tymi stolicami prowincji nie było żadnego bezpośredniego połączenia kolejowego lub przez autostrady. W 2015 roku ukończono linię z Hefei do Fuzhou. Licząca 813 km trasa, biegnąca w 86 procentach przez tunele i mosty, z uwagi na to, iż m.in. przejeżdża przez rejony wpisane na listę światowego dziedzictwa UNESCO takie jak: pasma górskie Huang Shan i Wuyi Shan, nazywana jest najładniejszą szybką koleją w Chinach. Pod koniec 2015 roku oddano w całości do użytku linię Hainan Ring o długości 645 km, która biegnie dookoła wyspy Hajnan. W połowie 2016 roku ogłoszono nowy program rozbudowy kolei szybkich prędkości, w miejsce prawie wykonanego planu 4 tras północ-południe i 4 wschód-zachód wprowadzono program po 8 korytarzy pionowych i poziomych, który ma być wykonany do 2025 roku. W sierpniu 2016 roku otwarto drugą najdłuższą linię szybkiej kolei na świecie - licząca 2252 km linię z Szanghaju do Kunmingu. Na przełomie sierpnia i września 2017 roku wprowadzono do użytkowania pociągi nowej generacji typu CR400, które dopuszczono do poruszania się z prędkością do 350 km/h. W lipcu 2017 roku Chiny przekroczyły granicę 22000 km tras szybkich kolei, co stanowiło 60 procent wszystkich tego typu tras na świecie, a także pobiły swój rekord, przewożąc szybkimi kolejami w ciągu jednego dnia 14,4 miliona pasażerów.
Dalszy rozwój.
W styczniu 2018 roku otwarto linię łączącą Chongqing (jedno z czterech wydzielonych miast) i Guiyang, o długości 347 km, która zmniejszyła czas podróży koleją w górzystym terenie z 10 do 2 godzin i jednocześnie znacznie skróciła podróż z południa kraju do Chengdu, stolicy prowincji Syczuan. 23 września 2018 roku nastąpiło połączenie Hongkongu z siecią szybkiej kolei na kontynentalnych Chinach, poprzez oddanie do użytku odcinka o długości 15 km od granicy regionu do największego dworca podziemnego na świecie - Hong Kong West Kowloon. Pod koniec września 2018 roku uruchomiono najdalej w kraju wysuniętą na północ linię z Harbinu do Jiamusi, o długości 343 km, mającą operować w temperaturach do -40°C. 29 grudnia 2018 roku otwarto połączenie pomiędzy Tongliao i Xinmin, pierwszą linię szybkiej kolei do regionu autonomicznego Mongolia Wewnętrzna . Pod koniec grudnia 2019 roku oddano do użytku pierwszą automatyczną szybką kolej na świecie, pomiędzy Pekinem a Zhangjiakou, gdzie ma być rozegranych część zawodów w ramach Zimowych Igrzysk Olimpijskich w 2022 roku. Powyższa linia o długości 174 km przebiega pod Wielkim Murem Chińskim, gdzie na odcinku Badaling na głębokości 102 m znajduje się najgłębiej położona stacja kolejowa na świecie. Do końca 2019 roku Chiny przekroczyły granicę 35000 km tras szybkich kolei, zaś głównym projektem pozostaje linia mająca połączyć Chengdu, stolicę prowincji Syczuan z Lhasą, stolicą Tybetańskiego Regionu Autonomicznego. Powyższa trasa ma mieć długość około 1740 km i w 80 procentach przebiegać przez tunele, zaś czas podróży ma wynieść 13 godzin, ponadto pociągi będą musiały pokonać znaczne przewyższenie na odcinku pomiędzy Ya’an leżącym na wysokości 580 m n.p.m. a Nyingchi leżącym na wysokości około 3000 m n.p.m.
Linie.
4 linie poziome i 4 pionowe wg krajowego średniego i długoterminowego planu sieci kolejowej z 2004 roku:
Pionowe:
Poziome:
8 korytarzy pionowych i poziomych wg krajowego średniego i długoterminowego planu sieci kolejowej z 2016 roku:
Pociągi.
Podział.
Pociągi obsługujące linię szybkich kolei oznaczone są trzema symbolami:
Modele.
Na liniach szybkiej kolei wykorzystywane są następujące modele pociągów:

</doc>
<doc id="4065302" url="https://pl.wikipedia.org/wiki?curid=4065302" title="Tigris (gwiazdozbiór)">
Tigris (gwiazdozbiór)

Tigris – historyczny gwiazdozbiór rozciągający się w długim pasie od „szyi” Pegaza do „ramienia” Wężownika, poprzez charakterystyczny asteryzm trójkąta letniego. Przedstawiał rzekę Tygrys w Mezopotamii. Gwiazdozbiór został stworzony przez Planciusa w 1612 roku lub Bartscha w 1624 roku. W dziele "Harmonia Macrocosmica" Andreasa Cellariusa rzeka została podzielona na dwie odnogi, łączące się w granicach dzisiejszego gwiazdozbioru Liska, odpowiadające Tygrysowi i Eufratowi. Obie te rzeki według przekazu biblijnego miały wypływać z Ogrodu Edenu. W XVII wieku niektórzy kartografowie wciąż umieszczali ten gwiazdozbiór w swoich atlasach, lecz do XIX wieku zniknął on z map.

</doc>
<doc id="4065305" url="https://pl.wikipedia.org/wiki?curid=4065305" title="Jarek Wist">
Jarek Wist

Jarek Wist, właśc. Jarosław Wiszowaty (ur. 7 kwietnia 1981 w Inowrocławiu) – polski muzyk, wokalista, autor muzyki i tekstów piosenek. Współtwórca i wokalista projektu Swinging with Sinatra.
Życiorys.
Studiował filologię włoską na Uniwersytecie Mikołaja Kopernika w Toruniu, Uniwersytecie Ca’ Foscari w Wenecji, w 2012 ukończył studia magisterskie na kierunku Italianistyka na Uniwersytecie Warszawskim (specjalizacja – językoznawstwo).
Karierę rozpoczął w 2002 wygraną w programie TVP2 "Szansa na sukces", gdzie wykonał piosenkę „Małe szczęścia”, a potem „Jestem z Tobą” z repertuaru Roberta Jansona i Varius Manx. Rozpoczął współpracę i koncertował z artystami, takimi jak np. zespół Skaldowie, Anna Maria Jopek, Mieczysław Szcześniak czy rozrywkowa orkiestra Kukla Band, w której gościnnie występuje do dziś. W 2006 nagrał swoją wersję piosenki „Fresh” zespołu Kool and the Gang. Utwór znalazł się na płycie "Pozytywne wibracje vol.8". Za autorską piosenkę „Między słowami” został uhonorowany na gali Fryderyków 2007 tytułem „nadzieja i odkrycie roku”. W 2008 wystąpił jako finalista na sopockiej scenie festiwalu TOPtrendy z singlem „Zawsze wracaj”.
We współpracy z Krzysztofem Herdzinem stworzył projekt Swinging with Sinatra, którego jest wokalistą. W styczniu 2013 ukazała się płyta pt. "Swinging with Sinatra – Jarek Wist &amp; Krzysztof Herdzin Big Band LIVE", będąca nagraniem koncertu w Inowrocławiu. Album utrzymywał się na listach Top Ten (w kategorii Jazz, Blues) w Empiku przez ponad pół roku. We wrześniu 2013 zespół wystąpił w warszawskim Teatrze Muzycznym „Roma” na otwarciu jesiennej ramówki TVP Kultura w sezonie 2013/2014, a następnie uświetnili program sylwestrowy tej stacji oraz noworoczny TVP Polonia. Koncertują również w nowych odsłonach: z małym bandem lub towarzyszeniem orkiestry smyczkowej. W marcu 2016 wraz z zespołem odbył tournee koncertowe po Brazylii. Ponownie koncertował w Brazylii, a także w Stanach Zjednoczonych w maju 2017. Występował także w Paryżu w grudniu 2017, a w marcu 2018 – w Rzymie.
W lutym 2014 wydał debiutancki, solowy album studyjny pt. "Jest zapisane", który był nagrany we współpracy z producentem Robertem Amirianem i czołowymi muzykami polskiej sceny. Album utrzymany jest w klimacie retro popu lat 50. i 60., promował go singlami „Ciao”, „Nieważne co powiesz” i „Jest zapisane”. W maju 2015 wydał drugi solowy album pt. "Na swojej skórze". Jest autorem tekstów i współautorem muzyki do większości utworów z płyty. Producentem krążka jest Piotr Siejka oraz gościnnie Ron Adams. Śpiewa także w języku włoskim.

</doc>
<doc id="4065308" url="https://pl.wikipedia.org/wiki?curid=4065308" title="Andro Giorgadze">
Andro Giorgadze

Andro Giorgadze, gruz. ანდრო გიორგაძე (ur. 3 maja 1996 w Tbilisi, Gruzja) – gruziński piłkarz, grający na pozycji obrońcy.
Kariera piłkarska.
Kariera klubowa.
W 2015 rozpoczął karierę piłkarską w klubie Merani Martwili. 11 lipca 2017 podpisał kontrakt z Worskłą Połtawa. 27 czerwca 2019 opuścił połtawski klub. 5 września 2019 został piłkarzem Fastavu Zlín. 27 stycznia 2020 przeszedł do Karpat Lwów.
Kariera reprezentacyjna.
Występował w młodzieżowej reprezentacji Gruzji.

</doc>
<doc id="4065309" url="https://pl.wikipedia.org/wiki?curid=4065309" title="Kościół Najświętszego Serca Pana Jezusa w Jaświłach">
Kościół Najświętszego Serca Pana Jezusa w Jaświłach

Kościół pw. Najświętszego Serca Pana Jezusa w Jaświłach – rzymskokatolicki kościół parafialny należący do dekanatu Knyszyn, archidiecezji białostockiej.
Historia.
Zgoda władz państwowych na budowę świątyni została uzyskana w 1985 roku. Proboszczem parafii był wówczas ksiądz Władysław Kuligowski. Kościół został zaprojektowany przez inżyniera architekta Andrzeja Chwaliboga. Prace budowlane trwały w latach 1986-1988 i uwzględniono w nich zmiany w projekcie, wskazane przez inwestora. Nowa świątynia została poświęcona w dniu 13 listopada 1988 roku przez biskupa Edwarda Kisiela. W następnych latach wewnątrz kościoła były prowadzone prace wykończeniowe m.in. zostało powiększone prezbiterium, został wykonany nowy ołtarz i freski.

</doc>
<doc id="4065315" url="https://pl.wikipedia.org/wiki?curid=4065315" title="Antoni Turek">
Antoni Turek

Antoni Turek (ur. 1 maja 1907 w Dortmundzie, zm. 26 listopada 1996 w Sopocie) – polski nauczyciel i działacz samorządowy, prezydent Sopotu w latach 1945–1946.
Życiorys.
Syn górnika. Absolwent Seminarium Nauczycielskiego w Poznaniu (1926). Pierwszą pracę podjął w szkole wiejskiej w Zdunowice pod Kartuzami, następnie był kier. w szkole powszechnej w Wejherowie (-1939). Wziął udział w działaniach wojennych we wrześniu 1939, m.in. w I Batalionie Morskim, następnie 11 kompanii Batalionu KOP „Hel” w Jastarni (1939). Przebywał w niewoli w Oflagu II C w Woldenbergu (1939–1945). Po wyzwoleniu powrócił do Wejherowa, gdzie wstąpił do PPR i pracował w charakterze nauczyciela (1945). W tym samym roku powierzono mu funkcję prezydenta Sopotu (1945–1946), z której po roku zrezygnował nie chcąc wykonywać poleceń władz zwierzchnich niezgodnych z własnym sumieniem. Za jego prezydentury podjęto cały szereg działań stabilizujących życie w powojennym Sopocie, m.in. na jego prośbę decyzją marszałka Michała Roli-Żymierskiego został przekazany władzom miasta budynek ówczesnego Kasino-Hotelu (1946). Kolejnym miejscem pracy było Kuratorium Okręgu Szkolnego, początkowo z siedzibą w Sopocie, następnie w Gdańsku, skąd przeszedł na emeryturę.
Pochowany na cmentarzu katolickim w Sopocie (kwatera G3-8a-3).

</doc>
<doc id="4065317" url="https://pl.wikipedia.org/wiki?curid=4065317" title="Asz-Szurajhi">
Asz-Szurajhi

Asz-Szurajhi (arab. الشريحي) – wieś w Syrii, w muhafazie As-Suwajda. W 2004 roku liczyła 945 mieszkańców.

</doc>
<doc id="4065319" url="https://pl.wikipedia.org/wiki?curid=4065319" title="Jordanis">
Jordanis

Jordanis (także Jordanus) – historyczny gwiazdozbiór rozciągający się wokół Wielkiej Niedźwiedzicy, od Wolarza do Żyrafy, obejmujący gwiazdy obecnych Psów Gończych, Małego Lwa i Rysia. Przedstawiał rzekę Jordan w Palestynie. Gwiazdozbiór został stworzony przez Planciusa w 1612 roku, a pierwszy raz przedstawiony na mapie nieba Jacoba Bartscha w 1624 roku. Na mapie Bartscha początek rzeki tworzyły dwa dopływy, Jor i Dan, łączące się przy gwieździe Cor Caroli; w ten sam sposób gwiazdozbiór został przedstawiony w dziele Harmonia Macrocosmica Andreasa Cellariusa. W XVIII wieku Jan Heweliusz wprowadził na niebo w jego miejsce gwiazdozbiory Psów Gończych, Małego Lwa i Rysia, które są uznawane do dziś.

</doc>
<doc id="4065322" url="https://pl.wikipedia.org/wiki?curid=4065322" title="Turba (Syria)">
Turba (Syria)

Turba (arab. طربا) – miejscowość w Syrii, w muhafazie As-Suwajda. W 2004 roku liczyła 2236 mieszkańców.

</doc>
<doc id="4065323" url="https://pl.wikipedia.org/wiki?curid=4065323" title="Krzysztof Derdowski">
Krzysztof Derdowski

Krzysztof Derdowski (ur. w 1957 w Bydgoszczy, zm. 17 sierpnia 2017 w Pradze) – polski pisarz, dziennikarz, krytyk literacki, autor sztuk teatralnych, wydawca. Członek Stowarzyszenia Pisarzy Polskich (SPP) oraz Stowarzyszenia Dziennikarzy Polskich (SDP). Pochowany na Cmentarzu Starofarnym w Bydgoszczy.
Życiorys.
Ukończył II Liceum Ogólnokształcące w Bydgoszczy, a następnie studia magisterskie na kierunku Filologia Polska na Wyższej Szkole Pedagogicznej w Bydgoszczy. Po studiach pracował jako nauczyciel polonista. Następnie zajął się dziennikarstwem i krytyką literacką oraz twórczością prozatorską i poetycką. W latach 1992–1993 pełnił funkcję rzecznika wojewody bydgoskiego Włodzisława Gizińskiego, w latach 1997–1998 dyrektora gabinetu wojewody bydgoskiego Krzysztofa Sidorkiewicza, w 2006 – doradcy wojewody kujawsko-pomorskiego Józefa Ramlaua. Następnie, po odwołaniu J. Ramlaua w 2006 był kandydatem na nowego wojewodę kujawsko-pomorskiego. W latach 1995–1998 kierował Fundacją Rozwoju Demokracji Lokalnej w Bydgoszczy.
Działalność literacka.
Autor tomików wierszy: "Czasowo nie ma wieczności", "Cienie i postacie"; powieści i zbiorów opowiadań: "Znikanie", "Chłód", "Naga", "Robal", "Papuga", "Wstyd", "Plac Wolności" oraz sztuk teatralnych, które prezentowane były podczas prób czytanych z udziałem publiczności w: Teatrze im. Juliusza Słowackiego w Krakowie, Teatrze Współczesnym we Wrocławiu, Teatrze Nowym w Poznaniu. Miesięcznik "Dialog" opublikował jego scenariusz filmowy "Pionek" oraz dwie jednoaktówki "Rzecznik" i "W Szwecji" (wydane następnie w zbiorze "Zawsze"). Artykuły, felietony, recenzje, wiersze i opowiadania Derdowskiego zamieszczane były w: "Twórczości", "Odrze", "Toposie", "Poezji", kwartalniku literacko-artystycznym "Fraza", "Kwartalniku Artystycznym", "Nurcie" i "Dekadzie Literackiej". Pisał między innymi o twórczości: Ryszarda Kapuścińskiego, Ireneusza Iredyńskiego, Janusza Żernickiego, Kazimierza Hoffmana, Wisławy Szymborskiej, Zdzisława Polsakiewicza. Ma w swoim dorobku również książki krytyczno-literackie: był redaktorem wyboru esejów o twórczości Stanisława Czerniaka – "Antropologia podmiotu lirycznego" oraz autorem monografii twórczości Stanisława Czerniaka, która ukazała się w listopadzie 2013 – "Mistyka, zwierzęta i koany". W 2015 roku opublikował eseistyczną książkę o twórczości Marka Kazimierza Siwca "Kto w wielkiej gonitwie życia..." Promocja istotnej części twórczości Derdowskiego odbywała się także w bydgoskim niezależnym centrum kultury – Galerii Autorskiej Jana Kaji i Jacka Solińskiego, której Derdowski był stałym bywalcem.
Dziennikarstwo i publicystyka.
Był ostatnim redaktorem naczelnym "Ilustrowanego Kuriera Polskiego" (IKP) w latach 2000–2003 oraz redaktorem naczelnym "Bydgoskiego Informatora Kulturalnego" (BIK) w latach 2009–2011. Od 2006 do 2017 współpracował z dwutygodnikiem Wolna Droga, gdzie opublikował ponad 200 felietonów. Od 2011 współpracował jako reporter z portalem informacyjnym "Bydgoszcz24", a od 2016 "Tygodnika Bydgoskiego". Współpracował również z: "Toposem", "Kwartalnikiem Artystycznym", Galerią Autorską, "Wyspą" i Salonem Kultury Polskiej. Zajmował się także dziennikarstwem śledczym – był autorem m.in. cyklu artykułów ujawniających:
Nagrody i wyróżnienia.
Otrzymał nagrody literackie i poetyckie: "Czerwonej Róży" (wyróżnienie w 1983), "Bez woalu", trzykrotnie "Strzałę Łuczniczki" za najlepszą bydgoską książkę roku za powieści: "Chłód" (2003), "Wstyd" (2012) i "Plac Wolności" (2016) oraz Medal Jerzego Sulimy-Kamińskiego, a także Nagrodę Literacką im. Ryszarda Milczewskiego–Bruna.

</doc>
<doc id="4065324" url="https://pl.wikipedia.org/wiki?curid=4065324" title="At-Tajjiba (As-Suwajda)">
At-Tajjiba (As-Suwajda)

At-Tajjiba (arab. الطيبة) – miejscowość w Syrii, w muhafazie As-Suwajda. W 2004 roku liczyła 1645 mieszkańców.

</doc>
<doc id="4065325" url="https://pl.wikipedia.org/wiki?curid=4065325" title="Wiaczesław Erbes">
Wiaczesław Erbes

Wiaczesław Iwanowicz Erbes (ros. Вячеслав Иванович Эрбес, ur. 14 kwietnia 1988) – kazachski piłkarz grający na pozycji pomocnika, reprezentant kraju.
Kariera piłkarska.
Kariera klubowa.
Erbes rozpoczął karierę w Wostoku Ust-Kamienogorsk, do którego dwukrotnie powracał. Grał też w klubach takich jak Lokomotiw Astana, Szachtior Karaganda, Akżajyk Orał i FK Maktaarał.
Kariera reprezentacyjna.
W reprezentacji Kazachstanu zadebiutował 11 lutego 2009 roku w meczu towarzyskim przeciwko Estonii. Rozegrał 7 spotkań.

</doc>
<doc id="4065332" url="https://pl.wikipedia.org/wiki?curid=4065332" title="Al-Anat">
Al-Anat

Al-Anat (arab. العانات) – wieś w Syrii, w muhafazie As-Suwajda. W 2004 roku liczyła 413 mieszkańców.

</doc>
<doc id="4065339" url="https://pl.wikipedia.org/wiki?curid=4065339" title="Awas (Syria)">
Awas (Syria)

Awas (arab. عوس) – wieś w Syrii, w muhafazie As-Suwajda. W 2004 roku liczyła 308 mieszkańców.

</doc>
<doc id="4065343" url="https://pl.wikipedia.org/wiki?curid=4065343" title="Central Development Region">
Central Development Region



</doc>
<doc id="4065344" url="https://pl.wikipedia.org/wiki?curid=4065344" title="Western Development Region">
Western Development Region



</doc>
<doc id="4065348" url="https://pl.wikipedia.org/wiki?curid=4065348" title="Far-Western Development Region">
Far-Western Development Region



</doc>
<doc id="4065349" url="https://pl.wikipedia.org/wiki?curid=4065349" title="Mid-Western Development Region">
Mid-Western Development Region



</doc>
<doc id="4065350" url="https://pl.wikipedia.org/wiki?curid=4065350" title="Eastern Development Region">
Eastern Development Region



</doc>
<doc id="4065351" url="https://pl.wikipedia.org/wiki?curid=4065351" title="Serhij Tretiak">
Serhij Tretiak

Serhij Wiktorowycz Tretiak, ukr. Сергій Вікторович Третяк (ur. 28 listopada 1984 w Kijowie) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Kniaża Szczasływe, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 28 czerwca 2001 w składzie Borysfenu Boryspol. Potem występował w klubach Podilla Chmielnicki,
Obołoń Kijów, Stal Ałczewsk, Wołyń Łuck, FK Połtawa i CSKA Kijów. 24 stycznia 2011 wyjechał do Izraela, gdzie został piłkarzem Maccabi Netanja. W 2012 opuścił izraelski klub i grał w zespole amatorskim Lubomyr Stawyszcze. 21 stycznia 2014 ponownie wyjechał do Izraela, gdzie zasilił skład Maccabi Jawne, ale po pół roku znów wrócił do Lubomyra Stawyszcze. 20 stycznia 2017 podpisał kontrakt z gruzińskim Merani Martwili.

</doc>
<doc id="4065352" url="https://pl.wikipedia.org/wiki?curid=4065352" title="Al-Karbis">
Al-Karbis

Al-Karbis (arab. الكاربس) – wieś w Syrii, w muhafazie As-Suwajda. W 2004 roku liczyła 619 mieszkańców.

</doc>
<doc id="4065353" url="https://pl.wikipedia.org/wiki?curid=4065353" title="Julius Schiller">
Julius Schiller

Julius Schiller (ur. ?, zm. w 1627 roku w Augsburgu) – niemiecki prawnik i astronom.
Życiorys.
Szczegóły jego życia nie są dobrze znane; był on nawet błędnie uznany za augustiańskiego mnicha. Schiller żył współcześnie z Johannem Bayerem, także mieszkającym w Augsburgu. Z pomocą Bayera Schiller opublikował atlas nieba "Coelum Stellatum Christianum", który ukazał się w 1627, w roku śmierci autora. Był on nie tylko nowoczesnym atlasem, ale także próbą stworzenia chrześcijańskiego obrazu nieba, w którym tradycyjne gwiazdozbiory zostały zamienione na postaci i symbole z tradycji chrześcijańskiej.
Postaci w Atlasie przedstawione są frontem do obserwatora, gdyż zdaniem Schillera oglądanie ich od tyłu byłoby niegodne. W tekście atlasu pojawiły się także nowe nazwy dla planet Układu Słonecznego, takie jak „Gwiazda Adama” zamiast Saturna, „Gwiazda św. Jana Chrzciciela” zamiast Wenus czy „Gwiazda Eliasza” zamiast Merkurego, a Droga Mleczna stała się „Drogą Wszystkich Świętych”.
Atlas Schillera pomimo wysokiej jakości był traktowany jako ciekawostka i, w przeciwieństwie do "Uranometrii" Bayera, nigdy nie zyskał dużego znaczenia. Krytykę rewolucyjnych zmian nazewnictwa można znaleźć jeszcze we wstępie do wydanego 60 lat później atlasu Heweliusza. Konstelacje stworzone przez Schillera pojawiły się jeszcze tylko w jednym dziele, atlasie "Harmonia Macrocosmica" autorstwa Andreasa Cellariusa z 1661 roku. W odróżnieniu od Bayera, Schiller przedstawił sferę niebieską w postaci lustrzanego odbicia, „z punktu widzenia Boga” patrzącego na nią „z zewnątrz” w kierunku Ziemi. Taki pogląd był zgodny z tradycją tworzenia globusów niebieskich, podczas gdy mapy już powszechnie przedstawiały niebo tak, jak jest widziane z powierzchni Ziemi. Tym niemniej pozycje gwiazd wskazane w atlasie były bardzo precyzyjne i oparte o najnowsze dostępne pomiary ówczesnych astronomów; oprócz Bayera, Schillerowi pomocą służyli między innymi Tycho Brahe i Johannes Kepler. To w tym atlasie po raz pierwszy na mapie pojawiła się Wielka Mgławica w Andromedzie, kilka innych mgławic, jak również nowa Brahego i nowa Keplera.
Krater Schiller na Księżycu jest nazwany jego imieniem.
Gwiazdozbiory.
Postaci i symbole pochodzące z Nowego Testamentu z reguły znajdujące się na północ od ekliptyki.
Postaci i symbole ze Starego Testamentu zazwyczaj znajdujące się na południe od ekliptyki.
Postacie dwunastu apostołów zastępujące dwanaście znaków zodiaku.

</doc>
<doc id="4065355" url="https://pl.wikipedia.org/wiki?curid=4065355" title="Al-Munajzira">
Al-Munajzira

Al-Munajzira (arab. المنيذرة) – miejscowość w Syrii, w muhafazie As-Suwajda. W 2004 roku liczyła 1138 mieszkańców.

</doc>
<doc id="4065356" url="https://pl.wikipedia.org/wiki?curid=4065356" title="Longhorn (projekt systemu operacyjnego)">
Longhorn (projekt systemu operacyjnego)



</doc>
<doc id="4065361" url="https://pl.wikipedia.org/wiki?curid=4065361" title="Parafia Najświętszego Serca Pana Jezusa w Bolechowie">
Parafia Najświętszego Serca Pana Jezusa w Bolechowie

Parafia Najświętszego Serca Pana Jezusa – rzymskokatolicka parafia znajdująca się we wsi Bolechowo-Osiedle, w gminie Czerwonak, w powiecie poznańskim. należy do dekanatu czerwonackiego.

</doc>
<doc id="4065363" url="https://pl.wikipedia.org/wiki?curid=4065363" title="Parafia Narodzenia Najświętszej Maryi Panny w Tulcach">
Parafia Narodzenia Najświętszej Maryi Panny w Tulcach

Parafia Narodzenia Najświętszej Maryi Panny – rzymskokatolicka parafia znajdująca się we wsi Tulce, w gminie Kleszczewo, w powiecie poznańskim. należy do dekanatu swarzędzkiego. Obecny proboszcz sanktuarium to ks. Marian Libera, a wikariuszem jest ks. Marcin Stanisławski.

</doc>
<doc id="4065365" url="https://pl.wikipedia.org/wiki?curid=4065365" title="Baseball na Letniej Uniwersjadzie 2017">
Baseball na Letniej Uniwersjadzie 2017

Baseball na Letniej Uniwersjadzie 2017 – zawody, które zostały zorganizowane w ramach Letniej Uniwersjady w dniach 20–29 sierpnia 2017 roku. 174 zawodników z ośmiu reprezentacji rywalizowało na dwóch obiektach: Xinzhuang Baseball Stadium oraz Tianmu Baseball Stadium zlokalizowanych w Tajpej. Podczas trwania uniwersjady został przeprowadzony turniej mężczyzn, w którym najlepsi okazali się Japończycy.

</doc>
<doc id="4065366" url="https://pl.wikipedia.org/wiki?curid=4065366" title="Michaił Rożkow">
Michaił Rożkow

Michaił Wiktorowicz Rożkow (ros. Михаил Викторович Рожков, ur. 27 grudnia 1983 w Moskwie) – kazachski piłkarz grający na pozycji obrońcy, reprezentant kraju. Posiada także obywatelstwo rosyjskie.
Kariera piłkarska.
Kariera klubowa.
Rożkow rozpoczął młodzieżową karierę w Buriewiestniku Moskwa. Następnie występował w rosyjskich klubach Ałnas Almietjewsk i Nosta Nowotroick. W 2010 roku przeszedł do FK Astany, z którą zdobył dwukrotnie puchar Kazachstanu, a także superpuchar Kazachstanu. Jego karierę zakończył w grudniu 2012 roku wypadek samochodowy, w wyniku którego Rożkow złamał biodro i zapadł w śpiączkę.
Kariera reprezentacyjna.
W reprezentacji Kazachstanu zadebiutował 3 marca 2010 roku w meczu towarzyskim przeciwko Mołdawii. Rozegrał 15 spotkań.

</doc>
<doc id="4065367" url="https://pl.wikipedia.org/wiki?curid=4065367" title="ASK Soli Deo">
ASK Soli Deo



</doc>
<doc id="4065368" url="https://pl.wikipedia.org/wiki?curid=4065368" title="Metoda krakowska">
Metoda krakowska

Metoda krakowska (także: "metoda sylabowa" lub " metoda symultaniczno-sekwencyjna") – systemowa neurobiologiczna terapia funkcji poznawczych u dzieci, które charakteryzują się różnorakimi zaburzeniami rozwoju, jak również zaburzeniami genetycznymi. Stosowana jest u dzieci, które nie potrafią jeszcze czytać lub u tych, które mają problemy z odczytywaniem tekstów (zagrożone są dysleksją).
Metoda powstała w Krakowie, dzięki działaniom badawczym Katedry Logopedii na tamtejszym Uniwersytecie Pedagogicznym oraz Zespołu Diagnozy i Terapii Języka. Pracami kierowała prof. Jagoda Cieszyńska, wspomagana przez siostrę – Elżbietą Wianecką (obie inspirowały wcześniejsze prace matki – Wacławy Zuziowej). 
Metoda zakłada stymulację rozwoju intelektualnego dzieci poprzez osiąganie kolejnych etapów w rozwoju wszystkich funkcji poznawczych. Oddziaływania stymulacyjne opierają się na mechanizmach neuroplastyczności mózgu – zmianie reprezentacji korowych w wyniku organizowanych podczas terapii doświadczeń. Podstawowym założeniem metody jest dotarcie do dziecka poprzez jego stymulację językową, a w przypadkach, gdy nie jest to możliwe, poprzez wytworzenie alternatywnej formy komunikacyjnej, która ma doprowadzić do wzbudzenia w dzieciach potrzeby i chęci mówienia. Podstawowym założeniem metodologicznym jest w tej metodzie nauka czytania sylabami – dzieci uczą się odczytywać całe sylaby, a nigdy tylko pojedyncze spółgłoski.

</doc>
<doc id="4065372" url="https://pl.wikipedia.org/wiki?curid=4065372" title="Ambrozja zachodnia">
Ambrozja zachodnia

Ambrozja zachodnia ("Ambrosia psilostachya" DC.) – gatunek rośliny należący do rodziny astrowatych. Występuje naturalnie w Ameryce Północnej, ale rozprzestrzeniony został na różnych kontynentach. Jest zadomowiony także w Polsce. Gatunek szkodliwy w uprawach – znacząco obniża plony z powodu silnej konkurencyjności. Jego pyłek jest silnym alergenem. Powoduje spadek zróżnicowania gatunkowego w obszarach, gdzie jest inwazyjny.
Rozmieszczenie geograficzne.
Zasięg gatunku uznawany za naturalny obejmuje Amerykę Północną bez jej północnych krańców po południowy Meksyk, przy czym według niektórych źródeł pierwotnie miał ograniczać się do zachodniej części Stanów Zjednoczonych i na pozostałą część kontynentu roślina miała się rozprzestrzenić w końcu XIX wieku. Jako roślina introdukowana rośnie w Kazachstanie, na Tajwanie, w Afryce (w Algierii, Republice Południowej Afryki i na Mauritiusie), w południowej i wschodniej Australii, na Nowej Kaledonii, w Brazylii oraz na rozległych obszarach Europy – od Hiszpanii i Francji na zachodzie, Włoch, Czarnogóry i Ukrainy na południu, europejskiej części Rosji na wschodzie, po Szwecję i Wielką Brytanię na północy. 
W Polsce notowany jest od 1901 roku i lokalnie jest już całkiem zadomowiony. Znany jest głównie z dużych aglomeracji miejskich.
Biologia i ekologia.
Bylina, hemikryptofit. Pędy wyrastają w maju i kwitną od lipca do października. Roślina jest wiatropylna. W jednym koszyczku żeńskim dojrzewa tylko jeden owoc, ale na rozgałęzionych pędach może ich powstać w sumie kilkadziesiąt. Nasiona bywają rozprzestrzeniane wraz z ziarnami zbóż, w których ambrozja rośnie jako chwast. Zachowują zdolność do kiełkowania przez co najmniej 4 lata (dłużej jeśli pogrzebane są pod powierzchnią gleby).
Gatunek zasiedla głównie tereny przekształcone przez człowieka, najczęściej na podłożu gliniastym, alkalicznym, w miejscach wilgotnych. Potrafi pokryć rozległe obszary na odłogach, pastwiskach, w sadach i innych uprawach, na przydrożach i przytorzach oraz w innych miejscach ruderalnych. Mimo małej ilości wytwarzanych nasion roślina w krótkim czasie potrafi pokryć dużą powierzchnię rozrastając się z odrośli korzeniowych – w ciągu jednego sezonu pojedyncza roślina może pokryć 2 m².
Na amerykańskich preriach nasiona ambrozji zachodniej są ważnym źródłem pożywienia dla przepióra wirginijskiego ("Colinus virginianus"), a sama roślina jest chętnie spożywana przez mulaki.
Liczba chromosomów 2n = 72.
Mieszaniec.
Gatunek tworzy mieszańca z ambrozją bylicolistną ("A. artemisiifolia") o nazwie "A. ×intergradiens" W. H. Wagner. Stwierdzony został w Ameryce Północnej, gdzie rozrastał się wegetatywnie. Nie wiadomo, czy tworzy płodne nasiona.
Znaczenie użytkowe.
Roślina szkodliwa w uprawach – znacząco obniża plony z powodu silnej konkurencyjności. Powoduje usychanie roślin uprawianych. Oddziaływanie może mieć charakter allelopatyczny – roślina wytwarza seskwiterpeny. Jej pyłek jest silnym alergenem wywołującym u ludzi katar sienny. Roślina powoduje także spadek zróżnicowania gatunkowego w obszarach, gdzie jest inwazyjna. 
Zwalczanie.
Zwalczanie mechaniczne jest mało skuteczne, ponieważ roślina łatwo odrasta z kłączy. Orka może wręcz ułatwiać rozprzestrzenianie się tego gatunku. W Ameryce Północnej stosowano z powodzeniem opryski 2,4-D. W celu zwalczania biologicznego ambrozji do różnych krajów europejskich i azjatyckich introdukowano północnoamerykańskiego chrząszcza "Zygogramma suturalis", co przyniosło jednak ograniczone skutki pożądane.

</doc>
<doc id="4065373" url="https://pl.wikipedia.org/wiki?curid=4065373" title="Ambrosia psilostachya">
Ambrosia psilostachya



</doc>
<doc id="4065375" url="https://pl.wikipedia.org/wiki?curid=4065375" title="Blue Jay (film)">
Blue Jay (film)

Blue Jay – amerykański film fabularny z 2016 roku, którego scenarzystą jest Mark Duplass, a reżyserem Alex Lehmann. Jest to fabularny debiut reżyserski Lehmanna. W filmie w rolach głównych wystąpili Duplass oraz Sarah Paulson. Aktorzy zagrali niegdyś zakochaną w sobie parę, która po latach spotyka się w supermarkecie. Światowa premiera projektu miała miejsce podczas Międzynarodowego Festiwalu Filmowego w Toronto 12 września 2016. Obraz został pozytywnie oceniony przez krytyków, był też nominowany do nagrody Pinkenson w trakcie festiwalu w Filadelfii.
Wydanie.
Światowa premiera "Blue Jay" odbyła się 12 września 2016 roku w trakcie 41. Międzynarodowego Festiwalu Filmowego w Toronto. 6 października film wyświetlono podczas Międzynarodowego Festiwalu w The Hamptons w stanie Nowy Jork. Nazajutrz, 7 października, obraz trafił do kin na terenie Stanów Zjednoczonych, w ramach dystrybucji ograniczonej. 11 października miał premierę na rynku VOD. 28 października 2016 odbył się seans "Blue Jay" podczas Międzynarodowego Festiwalu Filmowego w Filadelfii. Film ukazał się na VOD w Niemczech i we Włoszech.
Odbiór.
Krytyka.
Odbiór "Blue Jay" przez krytyków był pozytywny. Agregujący recenzje filmowe serwis Rotten Tomatoes, w oparciu o dwadzieścia osiem omówień, okazał obrazowi 93-procentowe wsparcie. Analogiczna witryna, Metacritic, wykazała, że sześćdziesiąt dziewięć procent opiniodawców uważa "Blue Jay" za film udany. Projekt chwalono między innymi za role aktorskie, nostalgiczny klimat oraz naturalny, realistyczny scenariusz.

</doc>
<doc id="4065376" url="https://pl.wikipedia.org/wiki?curid=4065376" title="Al St. John">
Al St. John

Al St. John (ur. 10 września 1892 w Santa Ana, w stanie Kalifornia, zm. 21 stycznia 1963 w Lyons, w stanie Georgia) – amerykański aktor filmowy.

</doc>
<doc id="4065378" url="https://pl.wikipedia.org/wiki?curid=4065378" title="Stanisław Dragun">
Stanisław Dragun



</doc>
<doc id="4065379" url="https://pl.wikipedia.org/wiki?curid=4065379" title="Parafia św. Stanisława Biskupa w Ceradzu Kościelnym">
Parafia św. Stanisława Biskupa w Ceradzu Kościelnym

Parafia Świętego Stanisława Biskupa – rzymskokatolicka parafia znajdująca się w Ceradzu Kościelnym, w gminie Tarnowo Podgórne, w powiecie poznańskim. Należy do dekanatu przeźmierowskiego.
Historia.
Dokładna data powstania parafii nie jest znana, ponieważ nie zachował się akt erekcyjny. Od początku swojego istnienia parafia w Ceradzu Kościelnym była pod wezwaniem św. Stanisława Biskupa. Został on kanonizowany w 1253 roku, dlatego przyjęto, że historia powstania parafii może sięgać drugiej połowy XIII wieku. 
Podział Administracyjny.
W 1298 roku ówczesny biskup poznański Andrzej Zaremba Szymonowicz, wprowadził nowy podział administracyjny dla archidiakonatu poznańskiego na trzy archidiakonaty cząstkowe: większy (poznański), średni (śremski) i mniejszy (pszczewski). Ceradz wraz z parafią Świętego Stanisława Biskupa należał do granic archidiakonatu pszczewskiego, jako jednej z najbardziej wysuniętych na wschód.
Funkcję kościoła parafialnego pełni świątynia pw. św. Stanisława Biskupa i Męczennika w Ceradzu Kościelnym.
Patronat.
Patronat nad parafią Świętego Stanisława Biskupa obowiązywał do końca II wojny światowej i wprowadzenia w Polsce ustroju socjalistycznego.

</doc>
<doc id="4065384" url="https://pl.wikipedia.org/wiki?curid=4065384" title="Oleg Niedaszkowski">
Oleg Niedaszkowski

Oleg Olegowicz Niedaszkowski (ros. Олег Олегович Недашковский, ur. 9 września 1987 w Dżambule) – kazachski piłkarz grający na pozycji pomocnika, reprezentant kraju.
Kariera piłkarska.
Kariera klubowa.
Niedaszkowski rozpoczął karierę w FK Tarazie, do którego dwukrotnie powracał. Występował także w Kajracie Ałmaty, Sungkarze Kaskeleng, Tobyle Kostanaj, a obecnie gra w Okżetpesie Kokczetaw.
Kariera reprezentacyjna.
W reprezentacji Kazachstanu zadebiutował 4 czerwca 2013 roku w meczu towarzyskim przeciwko Bułgarii. Było to jego jedyne spotkanie.

</doc>
<doc id="4065386" url="https://pl.wikipedia.org/wiki?curid=4065386" title="Bilard na Letniej Uniwersjadzie 2017">
Bilard na Letniej Uniwersjadzie 2017

Bilard na Letniej Uniwersjadzie 2017 – zawody sportowe zorganizowane na letniej uniwersjadzie w dniach 25–29 sierpnia 2017 roku w Taipei Expo Park. Wystąpiło w sumie 29 zawodników. W zawodach zostały rozdane cztery komplety medali, dwa w konkurencjach męskich oraz dwa w konkurencjach żeńskich. Jako sport pokazowy, medale przyznane zawodnikom nie są wliczane w klasyfikację medalową.

</doc>
<doc id="4065388" url="https://pl.wikipedia.org/wiki?curid=4065388" title="Parafia św. Urszuli Ledóchowskiej w Dąbrówce">
Parafia św. Urszuli Ledóchowskiej w Dąbrówce

Parafia Świętej Urszuli Ledóchowskiej – rzymskokatolicka parafia znajdująca się we wsi Dąbrówka, w gminie Dopiewo, w powiecie poznańskim. Należy do dekanatu komornickiego.
Została erygowana 1 sierpnia 2012.

</doc>
<doc id="4065392" url="https://pl.wikipedia.org/wiki?curid=4065392" title="Zoya Lynch">
Zoya Lynch

Zoya Lynch (ur. 20 lutego 1991) – kanadyjska skoczkini narciarska, reprezentantka Altius Nordic Ski Club.
Na międzynarodowej arenie zadebiutowała 23 lipca 2004 w Park City podczas zawodów Pucharu Kontynentalnego, oddając skoki odpowiednio po 68,5 m i 74 m na skoczni normalnej.
Złota medalistka mistrzostw Kanady z 2008.
W wieku 18 lat zakończyła karierę skoczkini narciarskiej i zaczęła uprawiać freeskiing, a następnie została profesjonalną fotografką.

</doc>
<doc id="4065394" url="https://pl.wikipedia.org/wiki?curid=4065394" title="Hala MOSiR w Zielonej Górze">
Hala MOSiR w Zielonej Górze



</doc>
<doc id="4065396" url="https://pl.wikipedia.org/wiki?curid=4065396" title="George Green (przysiółek)">
George Green (przysiółek)

George Green – przysiółek w Anglii, w hrabstwie Buckinghamshire. Leży 37,7 km od miasta Aylesbury, 61,1 km od miasta Buckingham i 32,6 km od Londynu. W 2015 miejscowość liczyła 894 mieszkańców.

</doc>
<doc id="4065397" url="https://pl.wikipedia.org/wiki?curid=4065397" title="Wzgórze Zielonogórskie">
Wzgórze Zielonogórskie



</doc>
<doc id="4065399" url="https://pl.wikipedia.org/wiki?curid=4065399" title="Maciej Jasiecki">
Maciej Jasiecki

Maciej Jasiecki (ur. 1929 w Żelaźnie, zm. 1997 w Szczecinie) – polski artysta fotograf, uhonorowany tytułem Artiste FIAP (AFIAP). Członek Szczecińskiego Towarzystwa Fotograficznego.
Życiorys.
Maciej Jasiecki  urodził się w majątku Żelazno w Wielkopolsce, po wojnie przeprowadził się do Szczecina. Swoje pierwsze fotografie wykonał w wieku kilkunastu lat, w okupowanej Warszawie. Pracował jako fotoreporter w „Jantarze” – Tygodniku Młodych Wybrzeża. Współpracował z czasopismami: „Morze”, „Morze i ziemia”, „7Głos Tygodnia”, „Przekrój”, „Bryza”. Fotografował (m.in.) wydarzenia grudniowe w 1970 roku i negocjacje w Stoczni Szczecińskiej, w styczniu 1971 roku. Wiele fotografii Macieja Jasieckiego ukazało się w albumie autorstwa Małgorzaty Machałek i Pawła Miedzińskiego – „Zbuntowane miasto. Szczeciński Grudzień '70 i Styczeń '71” – wydanym w 2007 roku. Był rzecznikiem prasowym Polskiej Żeglugi Morskiej w Szczecinie. Jego fotografie znajdują się w zbiorach Europejskiego Centrum Solidarności. Szczecińskie zdjęcia Macieja Jasieckiego wykorzystano w ponad 300 pocztówkach tego miasta.
Był autorem i współautorem wielu wystaw fotograficznych; indywidualnych i zbiorowych, krajowych i międzynarodowych, (m.in.) wystaw Międzynarodowych Salonów Fotograficznych organizowanych pod patronatem Międzynarodowej Federacji Sztuki Fotograficznej FIAP. Był laureatem wielu wystaw pokonkursowych, zdobywając wiele nagród, medali, wyróżnień, dyplomów i listów gratulacyjnych. Między innymi w latach 1963–1977 wystawił swoje fotografie na 109 wystawach zagranicznych i 9 wystawach w Polsce, na których otrzymał 32 nagrody, (m.in.) Grand Prix w Międzynarodowych Salonach Fotograficznych w Hongkongu i Turynie. Prezentował swoje fotografie (m.in.) w: NRD, RFN, Luksemburgu, Francji, Wielkiej Brytanii, Hiszpanii, Portugalii, Czechosłowacji, Jugosławii, Kanadzie, USA, Meksyku, Argentynie, Indiach, Tajlandii, Mozambiku. Był kolekcjonerem starych aparatów fotograficznych, przekazanych (po śmierci Jasieckiego) Muzeum Techniki w Szczecinie.
W 1968 roku Maciej Jasiecki został uhonorowany tytułem Artiste FIAP (AFIAP), nadanym przez Międzynarodową Federację Sztuki Fotograficznej FIAP.

</doc>
<doc id="4065401" url="https://pl.wikipedia.org/wiki?curid=4065401" title="Walter’s Ash">
Walter’s Ash

Walter’s Ash – osada w Anglii, w hrabstwie Buckinghamshire. Leży 16,1 km od miasta Aylesbury, 38,8 km od miasta Buckingham i 51,4 km od Londynu. W 2015 miejscowość liczyła 3753 mieszkańców.

</doc>
<doc id="4065402" url="https://pl.wikipedia.org/wiki?curid=4065402" title="Walters Ash">
Walters Ash



</doc>
<doc id="4065404" url="https://pl.wikipedia.org/wiki?curid=4065404" title="Carly's Song">
Carly's Song

Carly's Song – utwór zespołu Enigma, który pojawił się na ścieżce dźwiękowej do filmu "Sliver" w reżyserii Phillipa Noyce'a z 1993 roku.
Utwór ten używa próbek mongolskiej wokalistki muzyki ludowej Namjilyn Norovbanzad.
Piosenka ta została później zremiksowana i ponownie wydana jako "Age of Loneliness", która znalazła się na drugim albumie zespołu Enigma zatytułowanym "The Cross of Changes" ukazującym się w tym samym roku (później w 1994 roku wydano ją na singlu).
W teledysku do tego utworu pojawiła się grająca główną rolę w filmie "Sliver" Sharon Stone.
Linki zewnętrzne.
Okładka

</doc>
<doc id="4065405" url="https://pl.wikipedia.org/wiki?curid=4065405" title="Komitet Olimpijski Nepalu">
Komitet Olimpijski Nepalu

Komitet Olimpijski Nepalu (nep. नेपाल ओलम्पिक समिति) – nepalskie stowarzyszenie związków i organizacji sportowych. Zajmuje się przede wszystkim organizacją udziału reprezentacji w igrzyskach olimpijskich oraz upowszechnianiem idei olimpijskiej, promocją sportu i reprezentowaniem nepalskiego sportu w organizacjach międzynarodowych, w tym w Międzynarodowym Komitecie Olimpijskim.
O komitecie.
Komitet Olimpijski Nepalu powstał w 1962 roku, rok później przyjęto go do Olimpijskiej Rady Azji i do Międzynarodowego Komitetu Olimpijskiego. Inicjatorem powstania NKO był książę Basundhara Bir Bikram Shah, został on też pierwszym przewodniczącym (do 1967). Do 2017 roku komitet miał jedenastu szefów, najdłużej sprawującym tę funkcję był Sarad Chandra Shah (1977–1988). W 2017 roku był nim Jeevan Ram Shrestha, zaś sekretarzem Lama Tendi Sherpa.
Imprezy sportowe.
Nepalscy sportowcy wystąpili po raz pierwszy na igrzyskach w Tokio w 1964 roku i wyjąwszy igrzyska w Meksyku (1968) startują na letnich igrzyskach nieprzerwanie. Na pierwsze igrzyska wysłano czterech bokserów i dwóch lekkoatletów. Bidhan Lama w 1988 roku zdobył brązowy medal w taekwondo, była to wtedy dyscyplina pokazowa.
Reprezentacja Nepalu wystąpiła także na zimowych igrzyskach, po raz pierwszy miało to miejsce w Salt Lake City w 2002 roku.
Poza tym Komitet Olimpijski Nepalu wysyła sportowców na inne międzynarodowe zawody, w tym m.in. na igrzyska paraolimpijskie, igrzyska azjatyckie i igrzyska Azji Południowej.
Dyscypliny.
Komitet Olimpijski Nepalu skupia na prawach członkostwa 26 związków sportowych. Są to związki następujących dyscyplin: piłka nożna, kabaddi, tenis, tenis stołowy, lekkoatletyka, łucznictwo, badminton, koszykówka, boks, kolarstwo, szermierka, gimnastyka, piłka nożna, hokej na trawie, judo, karate, kajakarstwo, strzelectwo, narciarstwo, pływanie, taekwondo, triathlon, siatkówka, podnoszenie ciężarów, zapasy, wushu.

</doc>
<doc id="4065406" url="https://pl.wikipedia.org/wiki?curid=4065406" title="Palazzo Capua">
Palazzo Capua

Palazzo Capua, znany też jako Capua Palace – neoklasyczny pałac z początku XIX wieku, położony w Sliemie na Malcie. Zbudowany przez rosyjskiego bankiera, który nazwał go Selma Hall. Później budynek przeszedł na własność księcia Kapui i jego żony Penelope Caroline Smyth, od których wziął swą nazwę. 
W czasach, kiedy został zbudowany, był najbardziej atrakcyjnym budynkiem na tym terenie. Roztaczał się z niego rozległy widok na okoliczne tereny, gdyż Sliema była jeszcze słabo rozbudowana. Zawsze był rozpoznawalny ze względu na swoją neoklasyczną architekturę, szczególnie z powodu użycia kolumn na fasadzie. Teren ten został zabudowany w XIX i XX wieku. Od wczesnych lat XX wieku budynek pałacu ulegał różnym adaptacjom. Aktualnie budynek mieści hotel butikowy, zaś na miejscu ogrodów pałacowych zbudowany jest St. James Capua Hospital.

</doc>
<doc id="4065408" url="https://pl.wikipedia.org/wiki?curid=4065408" title="Parafia Matki Bożej Nieustającej Pomocy w Czarnomorsku">
Parafia Matki Bożej Nieustającej Pomocy w Czarnomorsku

Parafia Matki Bożej Nieustającej Pomocy w Czarnomorsku – rzymskokatolicka parafia znajdująca się w diecezji odesko-symferopolskiej w dekanacie Odessa.
Kaplice filialne znajdują się w Sanżijce i w Dobroołeksandriwce.

</doc>
<doc id="4065410" url="https://pl.wikipedia.org/wiki?curid=4065410" title="Glastenbury">
Glastenbury

Glastenbury – miasto w Stanach Zjednoczonych, w stanie Vermont, w hrabstwie Bennington.

</doc>
<doc id="4065411" url="https://pl.wikipedia.org/wiki?curid=4065411" title="Stratford Toney">
Stratford Toney



</doc>
<doc id="4065414" url="https://pl.wikipedia.org/wiki?curid=4065414" title="Charles de Chilly">
Charles de Chilly

Charles de Chilly (ur. 2 grudnia 1804 w Stenay, zm. 11 czerwca 1872) – francuski aktor.
Życiorys.
De Chilly został wcześnie osierocony przez ojca, wychowywany był przez wuja, pułkownika Michaud. Po zakończeniu nauki wyjechał do Paryża i zatrudnił się w domu handlowym.
Początkowo występował w skromnym teatrze dzielnicy Popincort, a następnie w teatrze Doyen, gdzie z powodzeniem zagrał Daiglemonta w "Les Étourdis" François Andrieux. Za radą aktora Joanny’ego postanowił związać się z teatrem zawodowo. 19 kwietnia 1827 roku wystąpił po raz pierwszy na scenie Odéonu w roli Walerego w "Świętoszku" Moliera. Zniechęcony brakiem sukcesów przyłączył się do zespołu Bocage’a i Sabatiera i następne dwa lata spędził występując na prowincji, m.in. w Moulins (1827) i w Tours (1828).
W 1829 roku powrócił do Paryża i ponownie pojawił się na deskach Odéonu. Jego inteligencja, wykształcenie i zdobyta praktyka sprawiły, że został zauważony, choć nie przełożyło się to wówczas na obsadzanie go w głównych rolach. Na początku 1831 roku przeszedł wraz z większością zespołu Harela z Odéonu do teatru Porte-Saint-Martin, gdzie nadal zgodnie z angażem grywał drugoplanowe role w komediach i tragediach.
W 1836 roku wyjechał wraz z Delafosse’m do Amsterdamu, gdzie został zatrudniony jako aktor ról pierwszoplanowych. Po powrocie do Paryża w 1839 roku został zatrudniony w teatrze l’Ambigu-Comique, w miejsce zmarłego na początku roku Firmina. Zadebiutował tam 29 października 1839 roku rolą Arweda w "Christophe le Suédois", dramacie w pięciu aktach Josepha Bouchardy’ego, otrzymując spory aplauz. W "Ambigu" odnalazł swą drogę aktorską, wyspecjalizował się w emploi zdrajcy, do czego predysponowały go: jego sposób gry, dykcja i charakterystyczna fizjonomia. De Chilly grał go w sposób o wiele subtelniejszy niż w dawniejszym melodramacie. Zamiast podniesionego głosu, podejrzliwych spojrzeń i złowrogich gestów stosował kąśliwą kpinę, zręcznie skrywaną przed ludźmi obłudę i urywany głos, zdradzający czasem uczucia wstydu czy zemsty rządzące jego postacią.
Odniósł wielkie sukcesy, grając w ten sposób w 1843 roku Montorgueila w "Bohémiens de Paris" Adolphe’a d’Ennery’ego i Eugène’a Grangé, w 1845 roku Mordaunta w "Mousquetaires" Alexandre’a Dumasa i Auguste’a Maqueta, a szczególnie w 1849 roku Rodina w "Juif errant" Eugène’a Sue.
3 lutego 1858 roku, po śmierci Charles’a Desnoyers’a, de Chilly został mianowany dyrektorem Ambigu. Jego umiejętne działania przyciągnęły do teatru publiczność, która w poprzednich latach nie dopisywała. W uznaniu jego talentów organizacyjnych został on w 1867 roku mianowany dyrektorem Odéonu. Grali u niegoː Ligier, Frédérick Lemaître i Lafont. W 1872 roku wystawił "Ruy Blasa" z Lafontaine’em, Geffroyem, Mélinguem, i Sarah Bernhardt. Przedstawienie odniosło niebywały sukces i przyniosło 400 tysięcy franków zysku.
De Chilly pochowany został na cmentarzu Père-Lachaise.

</doc>
<doc id="4065415" url="https://pl.wikipedia.org/wiki?curid=4065415" title="Wilsford (Kennet)">
Wilsford (Kennet)



</doc>
<doc id="4065417" url="https://pl.wikipedia.org/wiki?curid=4065417" title="Gimnastyka sportowa na Letniej Uniwersjadzie 2017">
Gimnastyka sportowa na Letniej Uniwersjadzie 2017

Gimnastyka sportowa na Letniej Uniwersjadzie 2017 – zawody gimnastyczne zorganizowane w dniach 19–23 sierpnia w ramach letniej uniwersjady w Taipei Nangang Exhibition Center. Udział wzięło 198 zawodników w 14 konkurencjach.

</doc>
<doc id="4065421" url="https://pl.wikipedia.org/wiki?curid=4065421" title="Landgrove">
Landgrove

Landgrove – miasto w Stanach Zjednoczonych, w stanie Vermont, w hrabstwie Bennington.

</doc>
<doc id="4065427" url="https://pl.wikipedia.org/wiki?curid=4065427" title="John Hill">
John Hill



</doc>
<doc id="4065428" url="https://pl.wikipedia.org/wiki?curid=4065428" title="Yildirim Akbulut">
Yildirim Akbulut



</doc>
<doc id="4065431" url="https://pl.wikipedia.org/wiki?curid=4065431" title="Readsboro">
Readsboro

Readsboro – miasto w Stanach Zjednoczonych, w stanie Vermont, w hrabstwie Bennington.

</doc>
