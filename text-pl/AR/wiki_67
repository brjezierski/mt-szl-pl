<doc id="4138974" url="https://pl.wikipedia.org/wiki?curid=4138974" title="Pałac Ogińskich w Zalesiu">
Pałac Ogińskich w Zalesiu

Pałac Ogińskich w Zalesiu – klasycystyczny pałac w Zalesiu na Białorusi, zabytek historyczno-kulturalny Białorusi.
Historia.
Tutejszy majątek został kupiony w pierwszej połowie XVIII wieku przez Marcjana Ogińskiego (1672–1750) i od tej pory był własnością rodziny Ogińskich herbu Oginiec, którzy zmienili nazwę wsi na Zalesie. Po śmierci Marcjana dobra były zarządzane przez jego ostatnią, czwartą żonę Teklę Larską, po czym po jej śmierci (ok. 1765 roku) przeszły na jego syna z pierwszego małżeństwa Tadeusza Franciszka Ogińskiego (1712–1783), po którym Zalesie odziedziczył syn Tadeusza Franciszek Ksawery Ogiński (1742–1814). Franciszek, nie mając potomstwa, zostawił Zalesie swojemu bratankowi Michałowi Kleofasowi Ogińskiemu (1765–1833). Po jego śmierci w Zalesiu mieszkał jego syn z drugiego małżeństwa Ireneusz Kleofas Ogiński (1808–1863). Obaj synowie Ireneusza: Bogdan Michał (1848–1909) i Michał Mikołaj (1849–1902) zmarli bezdzietnie i po ich śmierciach majątek przeszedł w ręce krewnych po kądzieli: głównie Załuskich i Skórzewskich. Zalesie rozparcelowano, w 1927 roku resztówkę wielkości około 100 hektarów kupili Żebrowscy, którzy byli ostatnimi właścicielami Zalesia.
Od III rozbioru Polski w 1795 roku majątek znajdował się na terenie powiatu oszmiańskiego (ujezdu) guberni wileńskiej. Po ustabilizowaniu się granicy polsko-radzieckiej w 1921 roku Zalesie wróciło do Polski, znalazło się w gminie Bienica w powiecie oszmiańskim województwa wileńskiego. W 1926 roku gmina ta znalazła się w powiecie mołodeczańskim w tymże województwie, od 1945 roku – w ZSRR, od 1991 roku – na terenie Republiki Białorusi.
Pałac.
Michał Kleofas Ogiński zamieszkał w starym, drewnianym pałacu w Zalesiu w 1802 roku. Zlecił wykonanie projektu nowego pałacu profesorowi architektury Uniwersytetu Wileńskiego Michałowi Szulcowi, a samą budowę zlecił Józefowi Poussier.
Pałac miał nietypowy kształt: składał się z dwóch, zróżnicowanych pod względem wysokości i długości skrzydeł ustawionych pod kątem prostym do siebie. Główne skrzydło miało 50 m długości, a skrzydło boczne, z oranżerią – 160 m. Główny korpus budynku składał się z trzech piętrowych segmentów i parterowych łączników między nimi. Na całej długości centralnego segmentu wybudowano czterokolumnowy portyk toskański. Dach tej części miał kształt trzystopniowej piramidy zwieńczonej obeliskiem z zegarem, nadając mu charakter bardziej świątyni niż domu mieszkalnego. Od strony parku do głównego segmentu przylegał obszerny taras. Łączniki były pięcioosiowe, a dwa boczne, piętrowe pawilony były wzniesione na planie kwadratu z dachem namiotowym. 
Park wokół pałacu miał powierzchnię około 20 ha. Lewa strona parku była starsza i miała regularny charakter, natomiast prawa strona, stworzona w czasach Michała Kleofasa miała charakter ogrodu romantycznego. W oranżerii i ogrodzie botanicznym rosły rzadkie rośliny południowe, m.in. drzewa morelowe i figowe. Wśród wielu pawilonów stał również pawilon chiński. Aleksander Chodźko napisał tak w swym poemacie „Zalesie”: "Wszystko tu po kitajsku, nic naszego nie ma. Tylko wierzch kończy Ogińskich emblema". Chińska altana nie przetrwała I wojny światowej, zachowała się jednak jedna ze świątyń greckich, której ruina stoi do dziś. Przetrwał również wielki głaz, na którym Michał Kleofas kazał wyryć: "Cieniom Kościuszki", inny zachowany głaz poświęcony jest pamięci nauczyciela Michała Kleofasa – Jana Rolay.
W drugiej połowie XIX wieku opuszczony pałac niszczał, dopiero duże zasługi w ratowaniu pałacu i parku położyła ostatnia ich właścicielka, Maria Żebrowska. Po przebudowie urządziła w pałacu letnisko. Pałac przetrwał II wojnę światową i czasy radzieckie. Do dziś zachowała się również lipowa aleja wiodąca do pałacu oraz niektóre fragmenty parku w stylu angielskim oraz półokrągła altanka w stylu romantycznym.
Od 2009 roku majątek należy do władz rejonu smorgońskiego. W ramach transgranicznego projektu „Łotwa-Litwa-Białoruś” władze rejonu przeprowadziły w latach 2011–2015 prace restauracyjne w majątku, na które przeznaczono 212 tys. euro ze środków Komisji Europejskiej oraz 25 tys. euro ze środków białoruskich władz lokalnych.
Kompleks pałacowy jest historyczno-kulturalnym zabytkiem Białorusi o numerze identyfikacyjnym 412Г000598.
Pałac jest znany z rysunków Leonarda Chodźki (z 1822 roku) i Napoleona Ordy (z około 1877 roku) oraz z fotografii sprzed 1914 i sprzed 1939 roku. Majątek Zalesie został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4138976" url="https://pl.wikipedia.org/wiki?curid=4138976" title="Bitsie Tulloch">
Bitsie Tulloch

Bitsie Tulloch, Elizabeth Tulloch (ur. 19 stycznia 1981 w San Diego) – amerykańska aktorka filmowa i telewizyjna. Występowała m.in. w serialach "Grimm" oraz "Superman i Lois".
Życiorys.
Urodziła się 19 stycznia 1981 w San Diego.
Występowała w takich filmach, jak: "Dzielnica Lakeview" (2008), "Artysta" (2011), "Parkland" (2013) i "Wstrząs" (2015). Pojawiła się również w rolach gościnnych w serialach "Prezydencki poker" (2004), "Dowody zbrodni" (2006), "Pod osłoną nocy" (2008) i "Dr House" (2008). W 2010 użyczyła głosu w filmie "Zakochany wilczek".
W serialu internetowym "Lonelygirl15" (2007) wcielała się w rolę Alex, zaś w "Quarterlife" (2008) – w Dylan Krieger. W latach 2011–2015 występowała w roli Juliette Silverton, a w latach 2016–2017 w roli Eve w nagradzanym serialu "Grimm". Była partnerką tytułowego bohatera, granego przez Davida Giuntoliego. Pojawiła się w 119 odcinkach, kręconej w Portlandzie, produkcji.

</doc>
<doc id="4138977" url="https://pl.wikipedia.org/wiki?curid=4138977" title="Elizabeth Tulloch">
Elizabeth Tulloch



</doc>
<doc id="4138978" url="https://pl.wikipedia.org/wiki?curid=4138978" title="Poludow kriaż">
Poludow kriaż

Poludow kriaż (ros. Полю́дов кряж) – pasmo na Uralu Północnym w europejskiej części Rosji, w północnej części Kraju Permskiego. Ogólna nazwa południowego krańca Timanu i pagórkowatej części pogórza Uralu Bieriezowsko-Sriedniewiszerskiego.
Poludow kriaż zaczyna się w międzyrzeczu Jaźwy i Wiszery i ciągnie się stąd na północny wschód na przestrzeni 100 km. Szerokość pasma w środkowej części nie przekracza 15–20 km. Najwyższe jego wzniesienie, Poludow Kamień, znajduje się niedaleko Krasnowiszerska. Poludow kriaż jest przecięty w trzech miejscach dolinami rzek Wiszery, Kołwy i Niźwy i w związku z tym nie stanowi jednolitego masywu. Składa się z szeregu równoległych grzbietów oddzielonych podłużnymi zapadliskami. Szczyty i stoki grzbietów charakteryzują się miękkimi, zaokrąglonymi konturami. Zupełnie inaczej wygląda natomiast najwyższe wzniesienie pasma. Poludow Kamień zbudowany jest z kwarcytu. Od północy i północnego zachodu opada w dolinę prawie pionowymi urwiskami, a zbocza z drugiej strony są również bardzo strome.

</doc>
<doc id="4138990" url="https://pl.wikipedia.org/wiki?curid=4138990" title="Piotr Górski (poseł)">
Piotr Górski (poseł)

Piotr Górski, herbu Bożawola (ur. 15 sierpnia 1858 w Uleńcu, zm. 20 lutego 1906 w Wiedniu) – polski polityk konserwatywny, radny miasta Krakowa, poseł do galicyjskiego Sejmu Krajowego i austriackiej Rady Państwa.
Życiorys.
Ukończył gimnazjum św. Anny w Krakowie (1876), a potem studiował na Wydziale Prawa Uniwersytetu Jagiellońskiego. W tym okresie uczęszczał na wykłady z historii Polski u Józefa Szujskiego. Ukończył prawo w Wiedniu w 1880, stopień doktora uzyskując w 1881 na UJ. Po studiach wstąpił do służby rządowej i podjął pracę w dolno-austriackim namiestnictwie. W 1889 przeniesiony do namiestnictwa lwowskiego za rządów Filipa Zaleskiego. W latach 1887-1889 urzędnik a następnie komisarz powiatowy (1889-1892) delegatury namiestnictwa w Krakowie.Kazimierz Chłędowski zostawił potomnym taką jego charakterystykę: "ów Peter, jak go nazywano, była to nieznośna, obrzydliwa figura. Pochodził on z warszawskich Górskich, którzy w społeczeństwie Królestwa Polskiego bardzo wybitne zajmowali stanowiska. Jeszcze za życia mojej żony, z którą był skoligacony, przyjechał Piotruś do Wiednia i niby robił jakieś studia, ale więcej grał w karty i siedział u Puchera. Niski i garbaty, ale mający się za ideał męskiej piękności, zaczął dużo bywać w lekkim świecie, gdzie go oczywiście wyśmiewano. Zarozumiały i pyszałkowaty bez granic, płaszczący się przed wyższymi z rodu i stanowiska, pomiatający każdym, kto nie stał na wysokości "Górskich". Po kilku latach stał się Peter niemożliwym w polskich kołach wiedeńskich [...] wyniósł się więc do Lwowa, wstąpił pod Badenim do namiestnictwa, ale tam także grą w karty i swymi niesympatycznymi wadami zyskał sobie - samych nieprzyjaciół. Wskutek rodzinnych protekcji dał go Badeni na komisarza do starostwa krakowskiego sądząc, że Peterek, dostawszy się w tamtejszą atmosferę owianą wonią kościelnego kadzidła, znajdzie stosowniejsze dla siebie otoczenie. Ale garbaty Peter, przejęty powagą swej komisarskiej władzy, nadymał się jak purchawka, wydobył raz szpadę z pochwy przy jakimś zajściu ulicznym, co oczywiście homeryczny śmiech wywołało, a co więcej - uważając się za główną w starostwie osobistość i ignorując swego przełożonego - zaczął, jak się tylko dało na własną rękę załatwiać interesy starostwa. Pożegnano go więc, a Peter zawrzał odtąd nienawiścią do Badeniego, zaczął pisać rozprawy o urządzeniu gmin, przypochlebiać się Dunajewskiemu, który pomimo swego wieku i doświadczenia lubił niskie ukłony i dorobił się tym samym protekcji starego ministra. Przy tegoż pomocy został Peter wybrany na posła do Sejmu i do Rady Państwa, nadymał się jak żaba i wyszedł - w swoim przynajmniej rozumieniu - na wielkiego człowieka""."
W 1893 wystąpił ze służby rządowej i rozpoczął działalność polityczną. Związany ze stronnictwem konserwatystów krakowskich (stańczyków). W 1896 był współzałożycielem krakowskiego Klubu Konserwatywnego, którego zebrania przez następne 30 lat były ośrodkiem myśli zachowawczej. Po wybuchu rewolucji w Królestwie Polskim w 1905 nawiązał bliższe stosunki z politykami Stronnictwa Polityki Realnej i usiłował być łącznikiem pomiędzy konserwatystami obu zaborów. Od 1896 członek wydziału i dyrekcji Krajowej Kasy Oszczędności.
W latach 1896-1906 był członkiem Rady Miasta Krakowa, gdzie brał udział w komisjach: ekonomicznej, prawnej, szkolnej, statutowej i kanałów spławnych. Poseł do galicyjskiego Sejmu Krajowego VII kadencji (28 grudnia 1895 - 9 lipca 1901) i VIII kadencji (28 grudnia 1901 - 20 lutego 1906). Wybierany w kurii I (wielkiej własności) z obwodu wyborczego nr 1 (krakowskiego), po jego śmierci mandat uzyskał w wyborach uzupełniających 21 czerwca 1906 Karol Czecz de Lindenwald. W Sejmie należał do Koła posłów krakowskich pod przewodnictwem Juliana Dunajewskiego i po krótkim czasie stał się jednym z przywódców stańczyków. Wobec obaw swego stronnictwa iż reforma gminna wzmocni politycznie element chłopski, a w Galicji wschodniej ukraiński - opracował w jego imieniu konserwatywne projekty reform agrarnych, o włościach rentowych i niepodzielności gruntów, parcelacji, emigracji. Był on jednym z głośniejszych mówców sejmowych. Szczególnie głośne były jego mowy przy dyskusji budżetowej w Sejmie Krajowym w l. 1892-1899 i 1905.
Poseł do austriackiej Rady Państwa IX kadencji (27 marca 1897 - 7 września 1900) i X kadencji (31 stycznia 1901 - 20 lutego 1906). Wybierany w I kurii (wielkiej własności) - w kadencji IX z okręgu nr 1 (Kraków-Chrzanów) a w kadencji X z okręgu nr 5 (Nowy Sącz-Jasło-Grybów-Limanowa-Nowy Targ-Gorlice). Drugi raz otrzymał mandat w wyborach uzupełniających po rezygnacji z mandatu przez Antoniego Wodzickiego. W parlamencie należał do grupy posłów konserwatywnych (stańczyków) Koła Polskiego w Wiedniu. Uchodził w nim za jednego z najwybitniejszych parlamentarzystów i mówców. Podobnie jak w Sejmie także tu popierał sprawy miasta Krakowa.
Pochowany na Cmentarzu Rakowickim w Krakowie w grobowcu rodzinnym (kw. 25).
Rodzina.
Urodził się w rodzinie ziemiańskiej, syn właściciela Uleńca Stanisława (1820-1900) i Heleny z Mężyńskich (1834-1887). Miał dwóch braci profesora UJ Antoniego (1862-1928) i ziemianina Franciszka (1858-1904) oraz siostrę Helenę (1875-1887).

</doc>
<doc id="4138991" url="https://pl.wikipedia.org/wiki?curid=4138991" title="Sanzō Wada">
Sanzō Wada

Sanzō Wada, jap. 和田 三造 (ur. 3 marca 1883 w prefekturze Kioto; zm. 22 sierpnia 1967 w Tokio) – japoński projektant kostiumów filmowych i malarz.
Absolwent Tokijskiego Uniwersytetu Sztuki. W latach 1907-15 studiował w Europie. Zdobywca Oscara za najlepsze kostiumy w filmie barwnym do filmu "Wrota piekieł" (1953) Teinosuke Kinugasy.

</doc>
<doc id="4138993" url="https://pl.wikipedia.org/wiki?curid=4138993" title="Kościół Ewangelicko-Metodystyczny w Przemyślu">
Kościół Ewangelicko-Metodystyczny w Przemyślu

Kościół Ewangelicko-Metodystyczny – ewangelicko-metodystyczny kościół parafialny należący do okręgu wschodniego. 
Jest to ceglana budowla wzniesiona około 1910 roku. Został wpisana do rejestru zabytków pod numerem A – 63 w dniu 16 października 2002 roku.

</doc>
<doc id="4138996" url="https://pl.wikipedia.org/wiki?curid=4138996" title="Bree Turner">
Bree Turner

Bree Turner (ur. 10 marca 1977 w Palo Alto) – amerykańska aktorka filmowa i telewizyjny. Występowała w jednej z głównych ról w serialu "Grimm".
Życiorys.
Urodziła się 10 marca 1977 w Palo Alto w Kalifornii.
Za występ w jednej z głównych ról w filmie "Dziewczyny z drużyny 2" (2004) była nominowana do DVDX Award w kategorii najlepsza aktorka. Występowała w takich filmach jak: "Powiedz tak" (2001), "Całe szczęście" (2006), "Strażacki pies" (2007), "Rok, w którym się poznaliśmy" (2008) i "Wyjść na prostą" (2012), pojawiła się w rolach gościnnych w serialach "Mistrzowie horroru" (2005), "Quarterlife" (2008), "Zaklinacz dusz" (2008) "Brzydka prawda" (2009) i "Mentalista" (2012).
W latach 2012–2017 występowała w roli Rosalee Calvert w nagradzanym serialu "Grimm". Pojawiła się w 99 odcinkach, kręconej w Portlandzie, produkcji.

</doc>
<doc id="4138997" url="https://pl.wikipedia.org/wiki?curid=4138997" title="Naturalny Most, Wirginia">
Naturalny Most, Wirginia

Naturalny Most, Wirginia (ang. "The Natural Bridge, Virginia") – obraz olejny namalowany przez amerykańskiego malarza Frederica Edwina Churcha w 1852, znajdujący się w zbiorach Fralin Museum of Art na University of Virginia w Charlottesville w stanie Wirginia.
Opis.
Dzieło Churcha powstało pod wpływem podróży artysty wraz z przyjaciółmi na południe USA latem 1851. Głównym celem wyprawy była formacja geologiczna Natural Bridge – spektakularny most skalny nad rzeką James w Wirginii.
Majestatyczny wygląd mostu stanowi punkt centralny obrazu. Autor skupia na nim cała swoją uwagę, reszta jest tylko tłem. Kobieta rozmawiająca z mężczyzną u dołu obrazu są ledwie widoczni, co dodatkowo podkreśla ogrom formacji. Sposób przedstawienia mostu skalnego, widok tego, co jest za nim – niczym nie zmącony dziewiczy krajobraz – sugerują, że ów most jest bramą do odkrycia nowych, rajskich terenów do lepszego życia.

</doc>
<doc id="4139005" url="https://pl.wikipedia.org/wiki?curid=4139005" title="Tulloch">
Tulloch



</doc>
<doc id="4139007" url="https://pl.wikipedia.org/wiki?curid=4139007" title="Ahn">
Ahn

Osoby:
Inne:

</doc>
<doc id="4139011" url="https://pl.wikipedia.org/wiki?curid=4139011" title="Adrián Marín">
Adrián Marín



</doc>
<doc id="4139014" url="https://pl.wikipedia.org/wiki?curid=4139014" title="Ahmed Khalil (ur. 1994)">
Ahmed Khalil (ur. 1994)



</doc>
<doc id="4139016" url="https://pl.wikipedia.org/wiki?curid=4139016" title="Ahmed Khalil">
Ahmed Khalil



</doc>
<doc id="4139019" url="https://pl.wikipedia.org/wiki?curid=4139019" title="Blasewitz">
Blasewitz

Blasewitz – osiedle miasta Drezna w Saksonii w Niemczech. Stanowi zarazem część większej dzielnicy Blasewitz.
Historia.
Najstarsza wzmianka o Blasewitz pochodzi z 1350 roku. Miejscowość została dotknięta powodzią w 1845 roku. XIX wiek to okres intensywnego rozwoju Blasewitz jako przedmieścia Drezna, powstała tu m.in. dzielnica willowa, a od 1872 kursowały stąd do Drezna pierwsze tramwaje konne. W latach 1891-1893 powstał most "Blaues Wunder" łączący Blasewitz i Loschwitz. W 1921 osadę przyłączono do Drezna.

</doc>
<doc id="4139022" url="https://pl.wikipedia.org/wiki?curid=4139022" title="Álvaro González">
Álvaro González



</doc>
<doc id="4139024" url="https://pl.wikipedia.org/wiki?curid=4139024" title="Mollo">
Mollo

Osoby:

</doc>
<doc id="4139027" url="https://pl.wikipedia.org/wiki?curid=4139027" title="Lucas Cranach Starszy">
Lucas Cranach Starszy



</doc>
<doc id="4139029" url="https://pl.wikipedia.org/wiki?curid=4139029" title="Jasina (ujednoznacznienie)">
Jasina (ujednoznacznienie)

Miejscowości:

</doc>
<doc id="4139038" url="https://pl.wikipedia.org/wiki?curid=4139038" title="Derrick Pierce">
Derrick Pierce

Derrick Pierce (ur. 1 marca 1974 w Springfield) – amerykański aktor grający w filmach pornograficznych, a także dyplomowany trener personalny i instruktor MMA.
Wybrał nazwisko „Pierce” jako pseudonim artystyczny, ponieważ miał wówczas piercing na sutkach i kolczyki. Pierwsze imię „Derrick” zasugerowała jego była dziewczyna. Przed rozpoczęciem kariery zawodowej pracował jako instruktor sztuk walki w południowej Kalifornii.
W 2015 zajął trzecie miejsce w rankingu „7 męskich gwiazd porno, na punkcie których będziesz mieć obsesję”.
Życiorys.
Wczesne lata.
Urodził się Springfield w stanie Massachusetts w rodzinie pochodzenia francuskiego i włoskiego. Jako dziecko wraz z matką przeniósł się do południowej Kalifornii i dorastał w Los Angeles, w obszarze Sylmar w dolinie San Fernando Valley. Został wychowany przez samotną matkę, którą wywarła niezwykle silny wpływ na jego życie i jego ocenę kobiet. Jego matka była również w świecie rozrywkowym.
Dwa lata po ukończeniu szkoły średniej, w wieku dziewiętnastu lat, trenował taekwondo i hapkido. Następnie zdobył certyfikat trenera personalnego. Był instruktorem sztuk walki, przygotowywał zawodników MMA do WEC i UFC.
Kariera.
Swoją pierwszą scenę seksu nakręcił z Vanessą Lane w DVSX "Gothsend 4" (2005). Związał się z agencją Our Models.
W 2007 zdobył dwie nominacje do nagrody AVN Award w kategoriach: „Najlepszy nowy przybysz” i „Najlepsza scena seksu grupowego” w "Corruption" (2006) z Kylie Ireland, Sandrą Romain, Lexi Bardot, Annie Cruz, Vixen, Arianą Jollee, Jordan Styles, Tyler Knight, Rickiem Mastersem, Jerrym i Sethem Dickensem.
W 2008 był nominowany do AVN Award w pięciu kategoriach: „Najlepszy aktor – wideo” w "Upload" (2007), „Najlepsza scena seksu w parze” w "Debbie Does Dallas ... Again" (2007) ze Stefani Morgan, „Najlepszy aktor drugoplanowy – wideo” w "Brianna Love: Her Fine Sexy Self" (2007), „Najlepsza scena triolizmu” w "Big Bad Blondes" (2007) z Sunny Lane i Lacie Heart oraz „Najlepsza scena triolizmu” w "Upload" (2007) z Kylie Ireland i Delilah Strong.
Został także doceniony jako reżyser; za film Wicked Pictures "Tuff Love" (2013) zdobył nominację do XBIZ Award, Sex Awards i Nightmoves, a za produkcję Hustler "Hard &amp; Fast" (2014), który został uhonorowany nagrodą Nightmoves Fan Award i zdobył nominację do nagrody Nightmoves w kategorii „Najlepsza cała realizacja scen seksu”.
W maju 2008 wraz z Kylie Ireland był współgospodarzem w programie Playboy’s Sirius Radio "The Friday Night Threeway".
W 2010 został uhonorowany AVN Award w kategorii „Niedoceniony wykonawca roku”. Pojawiał się jako antagonista w komiksowych parodiach porno: Bane w "The Dark Knight XXX" (2012), Deadpool w "Wolverine XXX" (2013), Lex Luthor w "Batman V Superman" (2015) i "Supergirl XXX: An Axel Braun Parody" (2016) i "Justice League XXX" (2017).
W 2012 zdobył nominację do AVN Award w kategorii „Najlepsza scena seksu chłopak/dziewczyna” w "Pervert" (2010) w reżyserii Paula Thomasa z Lily Labeau.
W 2013 był nominowany do AVN Award w dwóch kategoriach: „Najlepsza scena triolizmu (dziewczyna/dziewczyna/chłopak)” w "The Dark Knight XXX" (2012) z Aiden Ashley i Andy San Dimas oraz „Najlepsza scena seksu grupowego” w "Star Wars XXX: A Porn Parody" (2012) z Dannym Wylde’em, Gią DiMarco i Rihanną Rimes.
W 2014 otrzymał dwie nominacje do AVN Award w kategoriach: „Najlepszy aktor drugoplanowy” jako Śmierć w "Underworld" (2013) i „Najlepsza scena triolizmu (dziewczyna/chłopak/chłopak)” w "Wolverine XXX: An Axel Braun Parody" (2013) z Allie Haze i Xanderem Corvusem, a także dwie nominacje do XBIZ Award w kategoriach: „Wykonawca roku” i „Najlepsza scena” w "Underworld" (2013) z Jessicą Drake. Wystąpił też w "Cowboys &amp; Engines" (2014) jako Żelazny Mike i "Bad Girls Behind Bars" (2016) jako Sarducci.
W 2015 był nominowany do AVN Award w dwóch kategoriach: „Najlepsza scena triolizmu (dziewczyna/dziewczyna/chłopak)” z Mischą Brooks i Lolą Foxxw oraz „Najlepszy aktor drugoplanowy” w "Apocalypse X" (2014).
W 2016 zdobył trzy nominacje do AVN Award w kategoriach: „Najlepszy aktor” w "Magic Mike XXXL: A Hardcore Parody" (2015), „Najlepsza scena seksu chłopak/dziewczyna” w "Batman v Superman XXX: An Axel Braun Parody" (2015) z Carter Cruise i „Najlepsza scena seksu grupowego” w produkcji "Flesh" (2015) z Evą Lovią, Maddy O’Reilly i Keiranem Lee.
Zagrał postać Brandona w dramacie fantastycznonaukowym "Diminuendo" (2017) u boku Richarda Hatcha, Waltera Koeniga, Jamesa Deena i Any Foxxx.
W 2017 został nominowany do AVN Award w trzech kategoriach: „Wykonawca roku”, „Najlepsza scena seksu oralnego” z Riley Steele i „Najlepszy aktor drugoplanowy” w "Supergirl XXX: An Axel Braun Parody" (2016), a także do XBiz Award w pięciu kategoriach: „Najlepszy aktor” i „Najlepsza scena seksu” z Jessicą Drake w "Casual Encounters" (2016), „Najlepsza scena seksu” z Kendrą Lust i Veronicą Rodriguez w "Kendra Lust Fucks Couples" (2016) oraz „Najlepsza scena seksu” z Leą Lexis w "Red Light" (2016).
W 2018 był nominowany do AVN Award w dwóch kategoriach: „Najbardziej skandaliczna scena seksu” z Kristen Scott, Michaelem Vegasem i Niną North oraz „Najlepszy aktor” w "Indirect Relations" (2017), a także dwie nominacje do XBiz Award w kategoriach: „Wykonawca roku” i „Najlepszy aktor drugoplanowy” jako Alex Hendrix w "Takers" (2017). W filmie "Anne: A Taboo Parody" (2018) wystąpił jako Anthony „Tata” Westfield Warbucks.
21 września 2019 w teatrze im. Ricarda Montalbána w Hollywood miała miejsce premiera dramatu sensacyjnego Bree Mills "Perspektywa" ("Perspective", 2019), gdzie zagrał podwójną rolę Aarona i Doormana. Na premierze pojawili się m.in.: Michael Vegas, Steve Holmes, Wolf Hudson i Mark Davis.
Trafił do „złotej dziesiątki” listy AEBN „gwiazdorów porno lata 2020” obok takich wykonawców jak Jason Luv, Jax Slayher, Ramón Nomar, Mick Blue, Joss Lescaf, Rob Piper, Markus Tynai, Isiah Maxwell i James Deen. Znalazł się wśród pięciu najlepszych wykonawców Adult Time 2020 w Montrealu.
W kwietniu 2021 jego wypowiedź ukazała się na łamach magazynu „Men’s Health”.
Życie prywatne.
Spotykał się z Giną Lynn (2006). Osiedlił się w mieście Tarzana w Kalifornii.

</doc>
<doc id="4139044" url="https://pl.wikipedia.org/wiki?curid=4139044" title="Cicinho">
Cicinho



</doc>
<doc id="4139048" url="https://pl.wikipedia.org/wiki?curid=4139048" title="Claire Coffee">
Claire Coffee

Claire Coffee (ur. 14 kwietnia 1980 w San Francisco) – amerykańska aktorka filmowa i telewizyjna. Występowała w jednej z głównych ról w serialu "Grimm".
Życiorys.
Urodziła się 14 kwietnia 1980 w San Francisco.
Występowała w takich filmach jak: ' (2005), "Remarkable Power" (2008) czy "Buddymoon" (2016). Pojawiła się w serialach "Prezydencki poker" (2003, 3 odcinki), "Kości" (2006), ' (2006), "Agenci NCIS" (2006), "" (2007) "The Good Guys" (2010), "Franklin &amp; Bash" (2011–2012, 7 odcinków) i "Bananowy doktor" (2013).
W roli doktor Nadine Crowell wystąpiła w 179 odcinkach opery mydlanej "Szpital miejski". W latach 2011–2017 występowała w roli Adalind Schade w nagradzanym serialu "Grimm". Pojawiła się w 89 odcinkach, kręconej w Portlandzie, produkcji.

</doc>
<doc id="4139050" url="https://pl.wikipedia.org/wiki?curid=4139050" title="Whatever It Takes (singel Imagine Dragons)">
Whatever It Takes (singel Imagine Dragons)

„Whatever It Takes” – singel amerykańskiego zespołu Imagine Dragons. Utwór został wydany 8 maja 2017 roku jako trzeci singel promujący album grupy pt. "Evolve". Twórcami tekstu piosenki są Daniel Platzman, Ben McKee, Wayne Sermon, Dan Reynolds oraz Joel Little, który odpowiada również za jego produkcję.
Nagranie w Polsce uzyskało status czterokrotnie platynowej płyty.
Teledysk.
Teledysk został wyreżyserowany przez Matta Eastina, z którym zespół współpracował wcześniej przy kręceniu teledysku do singla „On Top of the World”. Obraz został nakręcony w rodzinnym mieście muzyków Los Angeles, w Bellagio Resort &amp; Casino na scenie "O" Cirque du Soleil i przedstawia występ pochodzący z tego show. Oficjalna premiera obrazu odbyła się 12 października 2017 roku.

</doc>
<doc id="4139051" url="https://pl.wikipedia.org/wiki?curid=4139051" title="Welizar Czernokożew">
Welizar Czernokożew

Welizar Czernokożew, bułg. Велизар Чернокожев (ur. 23 kwietnia 1995 w Trjawnie) – bułgarski siatkarz, grający na pozycji atakującego, reprezentant Bułgarii. Do połowy sezonu 2019/2020 występował w tureckiej drużynie Tokat Belediye Plevnespor.
Sukcesy klubowe.
Puchar Bułgarii:
Mistrzostwo Bułgarii:
Liga Mistrzów:
Mistrzostwo Włoch:
Puchar Turcji:
Mistrzostwo Turcji:
Sukcesy reprezentacyjne.
Igrzyska Europejskie:

</doc>
<doc id="4139056" url="https://pl.wikipedia.org/wiki?curid=4139056" title="Poliudow Kriaż">
Poliudow Kriaż



</doc>
<doc id="4139058" url="https://pl.wikipedia.org/wiki?curid=4139058" title="Jasina (Ukraina)">
Jasina (Ukraina)



</doc>
<doc id="4139060" url="https://pl.wikipedia.org/wiki?curid=4139060" title="Rejon pieczengski">
Rejon pieczengski

Rejon pieczengski (ros. Пе́ченгский райо́н) – jednostka podziału terytorialnego (райо́н) obwodu murmańskiego w Rosji. Znajduje się w północnej części kraju, nad Morzem Barentsa, przy granicy z Norwegią oraz Finlandią.
Powierzchnia rejonu wynosi 8662,22 km². Liczba ludności w 2010 roku wynosiła osób, o około 1/3 mniej niż w roku 1989 ( osób). Stolicą rejonu jest Nikiel, którego populacja stanowi ponad 30% populacji całego rejonu.
Na wyspach należących do rejonu znajduje się jedna z części Rezerwatu Kandałakszańskiego.
Historia.
W 1533 roku na ziemiach zamieszkałych przez Lapończyków mnich Tryfon z Nowogrodu założył klasztor, celem krzewienia wiary wśród rdzennej ludności. W 1572 roku w monasterze mieszkało 50 braci oraz 200 świeckich. Monaster został spalony przez Szwedów w 1589. Obszar został w kolejnych latach zasiedlony przez Rosjan oraz Pomorców, a także osadników pochodzenia fińskiego i norweskiego.
Traktat w Tartu (14 października 1920) przyznał Pieczengę (fiń. "Petsamo") Finlandii. W 1921 roku odkryto złoża niklu, które w 1934 oceniono na ponad 5 milionów ton. Wydobycie rozpoczęto w 1935 roku
Podczas wojny zimowej (1939–40) wojska sowieckie okupowały Pieczengę, jednak kończący ją traktat pokojowy przyznał ZSRR jedynie należącą do Finlandii część Półwyspu Rybackiego (321 km²). Związek Radziecki ponownie zajął Pieczengę podczas wojny kontynuacyjnej. Tym razem kończący ją rozejm w Moskwie zmusił Finlandię do zrzeczenia się całego obszaru rejonu pieczengskiego (8965 km²).
Rejon pieczengski ustanowiono w lipcu 1945 roku. W roku 1947 Finlandia sprzedała ZSRR okolice Rajakoski (obszar Jäniskoski-Niskakoski) wraz ze znajdującą się tam elektrownią wodną. Obszar ten przyłączono do obwodu murmańskiego.
Obecnie od 2008 roku trwają prace przy odbudowie klasztoru w miejscu, w którym wybudował go Tryfon. Poprzedni budynek doszczętnie spłonął w 2006 roku.

</doc>
<doc id="4139061" url="https://pl.wikipedia.org/wiki?curid=4139061" title="Parafia św. Andrzeja Kima w Moskwie">
Parafia św. Andrzeja Kima w Moskwie

Parafia św. Andrzeja Kima w Moskwie – rzymskokatolicka parafia personalna dla katolików koreańskich znajdująca się w archidiecezji Matki Bożej w Moskwie w dekanacie centralnym.
Parafia działa przy katedrze Niepokalanego Poczęcia Najświętszej Marii Panny w Moskwie.
Historia.
Władze państwowe zarejestrowały parafię 25 listopada 2002.

</doc>
<doc id="4139062" url="https://pl.wikipedia.org/wiki?curid=4139062" title="Sanzo Wada">
Sanzo Wada



</doc>
<doc id="4139064" url="https://pl.wikipedia.org/wiki?curid=4139064" title="Chełmno-Parcele">
Chełmno-Parcele



</doc>
<doc id="4139065" url="https://pl.wikipedia.org/wiki?curid=4139065" title="Kowalewo-Parcele">
Kowalewo-Parcele



</doc>
<doc id="4139067" url="https://pl.wikipedia.org/wiki?curid=4139067" title="Nowe Parcele">
Nowe Parcele



</doc>
<doc id="4139068" url="https://pl.wikipedia.org/wiki?curid=4139068" title="Isamu Noguchi">
Isamu Noguchi

 – rzeźbiarz, scenograf (współpraca z Marthą Graham), architekt krajobrazu oraz projektant mebli i lamp tworzący z żelaza i w stylu biomorfizmu, odznaczony National Medal of Arts (1987), Orderem Świętego Skarbu (1988) i Nagrodą Kioto (1986); przez kilka lat mąż Yoshiko Yamaguchi.

</doc>
<doc id="4139072" url="https://pl.wikipedia.org/wiki?curid=4139072" title="Witów-Parcele">
Witów-Parcele



</doc>
<doc id="4139073" url="https://pl.wikipedia.org/wiki?curid=4139073" title="Stare Parcele">
Stare Parcele



</doc>
<doc id="4139076" url="https://pl.wikipedia.org/wiki?curid=4139076" title="Po co">
Po co

Po co – piosenka i wspólny singel polskiej piosenkarki popowej Kayah i izraelskiego kompozytora i producenta popowo-folkowego Idana Raichela (hebr. עידן רייכל), w ramach projektu muzycznego The Idan Raichel Project (hebr. הפרויקט של עידן רייכל). Singel pod szyldem Kayax ukazał się 26 kwietnia 2017. Tego dnia odbyła się również premiera wideoklipu w reżyserii Michała Węgrzyna.
Za singel Kayah otrzymała nagrodę w plebiscycie Róże Gali 2017 w kategorii Muzyka. W 2022 w ramach projektu „Kayax XX Rework” z okazji 20-lecia wytwórni Kayax została wydana nowa wersja utworu w wykonaniu w wykonaniu Rat Kru w duecie z Kayah.

</doc>
<doc id="4139077" url="https://pl.wikipedia.org/wiki?curid=4139077" title="Stephen Prata">
Stephen Prata

Stephen Prata (ur. 27 maja 1942) – amerykański wykładowca astronomii, fizyki i informatyki w College of Marin w Kentfield w Kalifornii.
Życiorys.
Magisterium uzyskał na Politechnice Kalifornijskiej, a doktorat na Uniwersytecie Stanowym Kalifornii w Berkele. Jest autorem i współautorem ponad setek książek programistycznych, w tym książki "New C Primer Plus", która uzyskała w 1990 roku nagrodę za najlepszy podręcznik komputerowy przyznaną przez "Computer Press Association", oraz "C++ Primer Plus" nominowanej do tej samej nagrody w roku 1991.

</doc>
<doc id="4139079" url="https://pl.wikipedia.org/wiki?curid=4139079" title="Manufaktura C.T / Fabryka Porcelany Carl Tielsch">
Manufaktura C.T / Fabryka Porcelany Carl Tielsch

Carl Tielsch – nieistniejąca obecnie fabryka porcelany w Wałbrzychu.
Historia.
Do 1945.
W 1845 roku Carl Tielsch i Gideon von Wallenberg założyli w Wałbrzychu (ówczesny "Waldenburg") fabrykę porcelany "Porzellanfabrik C. Tielsch &amp; Co." Wyroby fabryki sygnowano pierwotnie literami „TPM” (Tielsch Porzellan-Manufaktur). Ponieważ podobnego znaku KPM używała manufaktura "Königlich Preußische Porzellanmanufaktur", postanowiono do sygnatury dodać symbol kaduceusza, czyli węży oplatających się na kiju. Jednakże już w 1847 roku kaduceusza zastąpiono w sygnaturze symbolem orła, ten jednak był bliźniaczo podobny do sygnatury "Porzellanmanufaktur FA Schumann" z berlińskiego Moabitu. Na skutek interwencji zarządu KPM Berlin w pruskim ministerstwie finansów, w 1850 roku Carl Tielsch został zmuszony do ponownej zmiany sygnatury. Po śmierci Carla Tielscha w 1882 roku fabrykę przejął i rozwinął jego syn Egmont Tielsch. Pod jego zarządem powstał nowy oddział produkcyjny w Altwasser (Starym Zdroju), z 64-metrową linią produkcyjną wyposażoną w tunelowy piec węglowy do wypalania porcelany. Oddział ten otwarto uroczyście 1 stycznia 1906 roku, a Egmont Tielsch za wybitne zasługi dla przemysłu został odznaczony Orderem Czerwonego Orła IV klasy oraz tytułem rycerza handlu.
Tuż przed 1914 oferta zakładu obejmowała 1637 porcelanowych elementów w 196 odmianach. W 1917 roku zakład przekształcono w spółkę akcyjną "Porzellanfabrik C.Tielsch &amp; Co. AG". Do ówczesnych akcjonariuszy należeli Hugo Auvera (właściciel firmy "CM Hutschenreuther" w Hohenberg), reżyser Georg Faist oraz bracia Arnold, współwłaściciele Domu Bankowego Gebrüder Arnold w Dreźnie.
W 1929 roku wybuchł kryzys ekonomiczny, który spowodował drastyczne zmniejszenie popytu na wyroby porcelanowe. W 1930 roku zmarł Egmont von Tielsch, a jego miejsce w radzie nadzorczej zajął syn Herbert. W 1932 roku utrzymująca się trudna sytuacja na rynku wymusiła połączenie fabryk Tielsch &amp; Co i CM Hutschenreuther AG. W latach 1939–1945 manufaktura została wpisana na listę fabryk zbrojeniowych III Rzeszy, produkując dla Wehrmachtu zastawy kantynowe, elektryczne elementy porcelanowe itd.
Po 1945.
8 maja 1945 w związku z kapitulacją Niemiec Wałbrzych został zajęty przez Armię Czerwoną, a następnie włączony w granice Polski. Rodzina Tielsch została wysiedlona do Niemiec, tracąc przy tym zamek „Reußendorf”. CM Hutschenreuther AG stracił cały obiekt w Starym Zdroju (Altwasser), w związku z czym część produkcji przeniesiono do "Porzellanfabrik CM Hutschenreuther AG Niederlassung Arzberg", gdzie przez krótki okres wykorzystywano sygnaturę C.T.
W latach 1945–1952 manufaktura funkcjonowała pod nazwą "Polska Fabryka Porcelany Tielsch". Władze komunistyczne zezwoliły na używanie znaku towarowego C.T, jednakże z dopiskiem Made in Poland. W późniejszym czasie nazwa marki została zmieniona na "Tielsch Wałbrzych". Sama manufaktura prowadziła produkcję aż do lat 90. XX wieku. Po 1989 zakład sprywatyzowano, a w 1992 roku przemianowano na "Zakłady Porcelany Stołowej Wałbrzych S.A." Proces prywatyzacji ukończono w roku 2007. Nowi właściciele doprowadzili firmę do upadku, doprowadzając fabrykę do ruiny i niszcząc przy tym dokumentację i zbiory archiwalne. W 2017 roku rozpoczęto rozbiórkę zabytkowej fabryki.

</doc>
<doc id="4139081" url="https://pl.wikipedia.org/wiki?curid=4139081" title="Świątynia Pierzastego Węża">
Świątynia Pierzastego Węża



</doc>
<doc id="4139086" url="https://pl.wikipedia.org/wiki?curid=4139086" title="Rajd Monte Carlo 1981">
Rajd Monte Carlo 1981

Rajd Monte Carlo 1981 (49. Rallye Automobile de Monte-Carlo) – rajd samochodowy rozgrywany w Monaco od 24 do 30 stycznia 1981 roku. Była to pierwsza runda Rajdowych Mistrzostw Świata w roku 1981. Rajd został rozegrany na asfalcie i śniegu. Baza imprezy była zlokalizowana we Francji w Monte Carlo.

</doc>
<doc id="4139088" url="https://pl.wikipedia.org/wiki?curid=4139088" title="Parafia św. Olgi w Moskwie">
Parafia św. Olgi w Moskwie

Parafia św. Olgi w Moskwie – rzymskokatolicka parafia znajdująca się w archidiecezji Matki Bożej w Moskwie w dekanacie centralnym. Kościół mieści się w dzielnicy Lublino. Parafię prowadzą werbiści.
Historia.
Na początku lat 90. XX w. grupa socjologów, którzy zainteresowali się Kościołem katolickim z naukowego punktu widzenia, a następnie zostali katolikami założyła wspólnotę św. Olgi i zarejestrowali ją jako parafię w urzędach. Początkowo działała ona przy parafii św. Ludwika w Moskwie, później w mieszkaniu w dzielnicy Taganka. W 2003 zakupiono budynek dawnego domu kultury, który w latach 90. służył jako dyskoteka. Po remoncie stał on się kościołem parafialnym.

</doc>
<doc id="4139089" url="https://pl.wikipedia.org/wiki?curid=4139089" title="Prusinowice-Parcela (ujednoznacznienie)">
Prusinowice-Parcela (ujednoznacznienie)



</doc>
<doc id="4139092" url="https://pl.wikipedia.org/wiki?curid=4139092" title="Reggie Lee">
Reggie Lee

Reggie Lee, właśc. Reggie Valdez (ur. 1974 w Quezon City) – filipińsko-amerykański aktor filmowy i telewizyjny. Występował w jednej z głównych ról w serialu "Grimm" oraz jako Bill Kim w "Skazanym na śmierć".
Życiorys.
Urodził się w 1974 w Quezon City.
Występował w takich filmach jak: "Szybcy i wściekli" (2001), "Jeźdźcy Apokalipsy" (2003), "Frankenfish" (2004), "" (2007), "Jaja w tropikach" (2009), "Wrota do piekieł" (2009), "Mroczny Rycerz powstaje" (2012), "Protektor" (2012) i "Mocne uderzenie" (2012). Pojawił się w rolach gościnnych w serialach "Babski oddział" (2001–2003), 5 odcinków), "Zwykła/niezwykła rodzinka" (2010, 5 odcinków) i "Persons Unknown" (2010, 7 odcinków).
W latach 2006–2007 wcielał się w postać Billa Kima w "Skazanym na śmierć". W latach 2011–2017 występował w roli sierżanta Andrew Wu w nagradzanym serialu "Grimm". Pojawił się w 120 odcinkach, kręconej w Portlandzie, produkcji.
W 2009 był nominowany do Maverick Movie Award.

</doc>
<doc id="4139095" url="https://pl.wikipedia.org/wiki?curid=4139095" title="Parcelacja Druga">
Parcelacja Druga



</doc>
<doc id="4139096" url="https://pl.wikipedia.org/wiki?curid=4139096" title="Parcelacja Pierwsza">
Parcelacja Pierwsza



</doc>
<doc id="4139097" url="https://pl.wikipedia.org/wiki?curid=4139097" title="Parcelaki">
Parcelaki



</doc>
<doc id="4139098" url="https://pl.wikipedia.org/wiki?curid=4139098" title="Reggie Valdez">
Reggie Valdez



</doc>
<doc id="4139099" url="https://pl.wikipedia.org/wiki?curid=4139099" title="Parcelanci">
Parcelanci



</doc>
<doc id="4139101" url="https://pl.wikipedia.org/wiki?curid=4139101" title="Kerai Mariur">
Kerai Mariur

Kerai Mariur (ur. 4 czerwca 1951 we wsi Ollei w stanie Ngarchelong na wyspie Babeldaob) – palauski polityk.
W 1976 ukończył studia z zakresu administracji biznesowej i wyższej rachunkowości na Cannon’s International Business College w Honolulu. Przez cztery kadencje był członkiem Izby Przedstawicieli. W latach 2009–2013 sprawował urząd wiceprezydenta Palau. Zajmował stanowisko ministra administracji i finansów. Pełni mandat senatora.
Jest żonaty z Laurindą Waisang Fritz Mariur. Para ma czworo dzieci.

</doc>
<doc id="4139103" url="https://pl.wikipedia.org/wiki?curid=4139103" title="Muzeum Dekabrystów (Irkuck)">
Muzeum Dekabrystów (Irkuck)

Muzeum Dekabrystów (ros. Иркутский областной историко-мемориальный музей декабристов) – państwowe muzeum w Irkucku poświęcone dekabrystom, a zwłaszcza książętom Siergiejowi Trubieckojowi i Siergiejowi Wołkonskiemu – jednym z przywódców powstania dekabrystów, którzy po klęsce powstania zostali skazani na śmierć, ale car Mikołaj I zamienił wyrok na dożywotnią katorgę na Syberii, a potem na zesłanie w pobliżu Irkucka, później zaś zezwolono im zamieszkać w Irkucku. Kompleks muzealny złożony jest z dwóch zabytkowych, położonych w różnych miejscach, drewnianych domów, w których mieszkali skazańcy lub ich rodziny: Domu-Muzeum Wołkonskich i Domu-Muzeum Trubieckojich.
Początkowo muzeum działało jako filia Muzeum Krajoznawczego Obwodu Irkuckiego, tylko w siedzibie księcia Trubieckoja, w 1985 r. otwarto też oddział w domu księcia Wołkonskiego, a w 2000 r. muzeum stało się samodzielną placówką.
Wołkonski po zakończeniu katorgi w roku 1836 osiedlił się w wiosce Urik, gdzie zbudował drewniany piętrowy dom dla siebie i rodziny. W 1847 r. dom ten został przeniesiony do Irkucka, gdy skazany otrzymał zgodę na osiedlenie się w tym mieście. Po wyjeździe Wołkonskich do europejskiej części Rosji dom kupił miejscowy kupiec z przeznaczeniem dla miejskiej szkoły rzemieślniczej, którą otworzono tu w 1868 r. W 1920 r. dom przeznaczono na mieszkania komunalne i w takim charakterze był wykorzystywany do lat 70. XX w.
Trubieckoj po zakończeniu katorgi w roku 1839 osiedlił się w wiosce w pobliżu Irkucka, a do samego miasta przeprowadził się z rodziną po uzyskaniu zgody w roku 1845. Mieszkali w domu, który się spalił w pożarze miasta po ich wyjeździe do europejskiej części Rosji. Siedziba muzeum znajduje się w parterowym, drewnianym budynku wiązanym z rodziną Trubieckojich, być może zbudowanym przez niego dla córki.
W obu domach ekspozycje muzealne poświęcone są przede wszystkim książętom, ich rodzinom i ich życiu na Syberii. W poszczególnych pokojach i innych pomieszczeniach na bazie osobistych przedmiotów rodzin, w tym księgozbiorów, a także mebli, obrazów, wyposażenia z epoki oraz kopii dokumentów odtworzono wygląd wnętrz tych domów w połowie XIX w. W domu Trubieckojich przedstawiono ponadto dokumentację pobytu na katordze i zesłaniu syberyjskim innych wysoko postawionych dekabrystów. Z kolei przy domu Wołkonskich zachowały się lub były rekonstruowane zabudowania towarzyszące, np. wozownia, chlew itp.
W obu oddziałach organizowane są także różnotematyczne wystawy czasowe. Muzeum prowadzi działalność wydawniczą, publikując m.in. wydawnictwa poświęcone dekabrystom.

</doc>
<doc id="4139105" url="https://pl.wikipedia.org/wiki?curid=4139105" title="El perdón">
El perdón

El perdón (z hiszp. „Przebaczenie”) – piosenka i singel portorykańskiego piosenkarza Nicky’ego Jama i hiszpańskiego wokalisty Enrique'a Iglesiasa, wydany 6 lutego 2015 przez Sony Music Latin / RCA.

</doc>
<doc id="4139108" url="https://pl.wikipedia.org/wiki?curid=4139108" title="Amazonka fioletowa">
Amazonka fioletowa

Amazonka fioletowa ("Amazona violacea") – hipotetyczny gatunek papugi endemicznej dla Gwadelupy. Opisywana była przez XVII- i XVIII-wiecznych autorów. Nazwę naukową otrzymała w 1789. Gatunek umieszczono w rodzaju "Amazona" w 1905; możliwe, że gatunek ten jest blisko spokrewniony albo tożsamy z amazonką cesarską ("Amazona imperialis"). Tibiotarsus i kość łokciowa odnalezione na Marie-Galante mogły należeć do amazonki fioletowej. W 1905 roku pojawiło się doniesienie o rzekomej fioletowej arze żyjącej na Gwadelupie, jednak w 2015 zasugerowano, że ich opis oparto na opisie amazonki fioletowej.
Według dzisiejszego stanu wiedzy głowa, szyja i spód ciała były głównie fioletowe lub łupkowe, pojedyncze pióra miały barwę zieloną i czarną. Grzbiet był brązowozielony, zaś skrzydła zielono-żółto-czerwone. Pióra były połyskliwe. Papugi te były zdolne do rozpościerania kryzy na szyi. Wiadomo, że żywiły się owocami, w tym orzechami, a w gnieździe obserwowano zarówno samce, jak i samice. Francuscy osadnicy zjadali te papugi i niszczyli środowisko ich życia. W 1779 papugi te były już rzadkie, wymarły najprawdopodobniej przed końcem XVIII wieku.
Taksonomia.
Po raz pierwszy amazonkę fioletową opisał w 1664 francuski botanik Jean-Baptiste Du Tertre, który później w 1667 roku ponownie opisał oraz zilustrował ten gatunek. Francuski duchowny Jean-Baptiste Labat opisał tę papugę w 1742, później wspominali o niej tacy autorzy jak Mathurin Jacques Brisson, Comte de Buffon i John Latham, który nazwał ją "ruff-necked parrot" („papuga z kryzą na szyi”). Niemiecki przyrodnik Johann Friedrich Gmelin nadał jej nazwę naukową "Psittacus violaceus" w 1789, w "Systema Naturae", swój opis bazując na doniesieniach Du Tertre'a, Brissona i Buffona. Epitet gatunkowy "violaceus" oznacza z łaciny „fioletowy”.
W 1891 włoski zoolog Tommaso Salvadori zamieścił "Psittacus violaceus" na liście synonimów kapturnicy ("Deroptyus accipitrinus"), południowoamerykańskiego gatunku. W 1905 amerykański zoolog Austin Hobart Clark odnotował, że kolorystyka przedstawicieli tych dwóch gatunków była zupełnie odmienna, a główne podobieństwo polegało na obecności kryzy wokół szyi, zaś Buffon twierdził, że papugi te nie występują w Kajennie, gdzie znaleźć można kapturnice. Clark zasugerował, że amazonka fioletowa najbliżej spokrewniona była z żyjącą, podobnie upierzoną amazonką cesarską ("Amazona imperialis"). Umieścił gatunek z Gwadelupy w rodzaju "Amazona", nadając mu nową nazwę naukową "Amazona violacea" oraz zwyczajową — „Guadeloupe parrot”. Nazwa rodzaju "Amazona" pochodzi od francuskiego słowa „Amazone”, którego Buffon używał w odniesieniu do papug z Amazonii. W 1967 amerykański ornitolog James Greenway zasugerował, że gwadelupska amazonka mogła tworzyć nadgatunek z amazonkami: cesarską oraz wymarłą "Amazona martinicana", i prawdopodobnie była podgatunkiem tej pierwszej. Uznał go za gatunek hipotetyczny, jako że znany był tylko ze starych doniesień.
W 2001 amerykańscy ornitolodzy Matthew Williams i David Steadman wsparli pomysł, wedle którego opisy dawnych autorów są wystarczające do uznania amazonki fioletowej za odrębny gatunek. Donieśli również o tibiotarsusie odnalezionym w stanowisku Folle Anse na wyspie Marie-Galante; był podobny jak u amazonki cesarskiej, ale krótszy. Na Maria-Galante występują niektóre z ptaków występujących obecnie na Gwadelupie, autorzy wysnuli więc przypuszczenie, że kość należała do amazonki fioletowej i określili jej przynależność jako "A." cf. "violacea". W 2004 Patricia Ottens-Wainright i współpracownicy uznali, że z opisów nie wynika jasno, czy amazonka fioletowa była odrębnym gatunkiem, czy były to amazonki cesarskie.
Ornitolodzy Storrs Olson i Edgar Maíz w 2008 wyrazili pogląd, jakoby amazonka fioletowa i cesarska były tym samym gatuniem. Dla odmiany angielski ornitolog nazwiskiem Julian P. Hume (2012), mimo że informacje o amazonkach z Gwadelupy i Martyniki oparte są na opisach, nie zaś fizycznych pozostałościach, uznaje ich istnienie za prawdopodobne w oparciu o informacje dostarczone przez wiarygodnych obserwatorów i podstawy zoogeograficzne. W 2015 Monica Gala i Arnaud Lenoble stwierdzili, że kość łokciowa z Maria-Galante, wcześniej przypisywana wymarłemu, hipotetycznemu gatunkowi "Ara guadeloupensis" przez Williamsa i Steadmana (2001) i amazonce cesarskiej przez Olsona i Maíza w 2008, należała do amazonki fioletowej.
„Fioletowa ara”.
W 1905 brytyjski bankier i zoolog Walter Rothschild ukuł nazwę "Anodorhynchus purpurascens", a opis nowego gatunku oparł na starym opisie papugi o głębokim, fioletowym kolorze, widzianej na Gwadelupie, opublikowanym w 1838 przez "Don de Navareta". Uznał, że jest to wymarła ara z rodzaju "Anodorhynchus" ze względu na jej całkowicie niebieskie upierzenie; dodał również, że Karaibowie nazywali ją „"onécouli"”. Greenway zasugerował, że owa „ara” mogła powstać w oparciu o luźny opis amazonki fioletowej lub importowanej modroary błękitnej ("Anodorhynchus leari") z Ameryki Południowej. Nie był w stanie zweryfikować źródła podanego przez Rothschilda; zasugerował, że mógł on się odnieść do tekstu hiszpańskiego historyka Martína Fernándeza de Navarrete’a. W 2000 Errol Fuller zaproponował pochodzenie owej „fioletowej ary” – miała być ona importowaną modroarą hiacyntową ("Anodorhynchus hyacinthinus"). W 2001 Williams i Steadman również nie byli w stanie odnaleźć źródła podanego przez Rothschilda i uznali, że istnienie tego gatunku wymaga dalszego potwierdzenia. James W. Wiley i Guy M. Kirwan, którzy również nie mogli odnaleźć wspomnianego przez barona tekstu, w 2013 przytoczyli informacje podane przez włoskiego pisarza Petera Martyra d’Anghiera, według których Hiszpanie mieli podczas drugiej wyprawy Krzysztofa Kolumba pozyskiwać na Gwadelupie głównie fioletowe papugi.
W 2015 Lenoble zrobił przegląd historycznych hiszpańskich i francuskich tekstów i zidentyfikował podane przez Rothschilda źródło. Wydana w 1828 publikacja de Navarrete’a zawierała wzmiankę o papugach na Gwadelupie, na którą natknęli się uczestnicy drugiej wyprawy Kolumba. Nie zawierała jednak informacji o kolorze tych papug czy wzmianki o terminie "onécouli". Lenoble odniósł się do słownika karaibsko-francuskiego francuskiego misjonarza Raymonda Bretona (który przebywał na Gwadelupie od 1635 do 1654), który zawierał różne określenia na papugi. "Onicoali" miało określać gwadelupską papugę o dużych rozmiarach, głównie fioletowym upierzeniu i czerwonych wzorach na skrzydle. Lenoble uznał, że termin ten musiał odnosić się do amazonki fioletowej, jako że są to ptaki mniejsze od ar i o upierzeniu pasującym do opisu. Lenoble odnalazł wszystkie te elementy w opisie Rothschilda, wywnioskował jednak, że ten musiał opierać się na wtórnym źródle, jako że odmiennie zapisał karaibską nazwę. Źródłem zdawał się być przypis w artykule z 1866, który cytował Breton, jednak błędnie sformułował przypis. Użył sfrancuszczonej wersji nazwy ptaka i stwierdził, że mogła to być ara. Lenoble uznał, że postulowane istnienie „fioletowej ary” oparte było na błędnych odniesieniach do amazonki fioletowej, a "Ara guadeloupensis" (Lesser Antillean Macaw; hipotetyczny gatunek) była jedyną arą żyjącą na Gwadelupie.
Morfologia.
Du Tertre w 1654 następująco opisał amazonkę fioletową:
Labat w 1742 przedstawicieli gatunku opisał tak:
Clark odnotował, że opalizacja na piórach nie jest charakterystyczna dla amazonki fioletowej, jako że pióra innych świeżo zabitych amazonek również wykazywały tę cechę, szczególnie amazonki królewskiej ("Amazona guildingii"). Zasugerował, że czerń na głowie i spodzie ciała papug z Gwadelupy mogła brać się z czarnych krawędzi piór, tak jak u amazonki cesarskiej, zaś zielony kolor oznaczałby niedojrzałość ptaków, jak w przypadku amazonek królewskich. Przyrównał również brązowozielony wierzch ciała do tego u młodych amazonek królewskich i wysnuł przypuszczenie, jakoby czerwone „rozety” wspomniane przez Du Tertre’a mogły być porozrzucanymi pokrywami skrzydłowymi o tej barwie. Clark wskazał cechy amazonek cesarskich kontrastujące z tymi amazonki fioletowej, jak głowa i szyja o głęboko fioletowym kolorze, zielony wierzch ciała, skrzydła z domieszką ciemnobrązowych, fioletowych, zielonych, niebieskich i czerwonych piór.
Głowę i szyję, które Du Tertre opisał jako fioletowe, a Labat jako łupkowe, Brisson wspomniał jako popielatoniebieskie. Według Greenwaya ta nieścisłość mogła wynikać z pomylenia przez Labata amazonki fioletowej z "Amazona martinicana", jako że zdawał się nie odróżniać dobrze ptaków. Hume połączył te określenia we wspólne „łupkowoniebieskie”.
Rothschild w swojej wydanej w 1907 książce "Extinct Birds" zamieścił ilustrację przedstawiającą amazonkę fioletową autorstwa niderlandzkiego artysty Johna Gerrarda Keulemansa, bazującą na wczesnych opisach. W 1916 amerykański ornitolog Robert Ridgway skrytykował ilustrację, jako że przedstawiony na niej ptak odbiegał wyglądem od tych z opisu Du Tertre’a. Du Tertre najprawdopodobniej miał na myśli, że jedynie zewnętrzne lotki I rzędu były żółte, podczas gdy na ilustracji wszystkie pokrywy są żółte (z wyjątkiem tych czerwonych na krawędzi skrzydła), a głowa i spód ciała łupkowe.
Ekologia i zachowanie.
W 1664 Du Tertre opisał niektóre zachowania amazonek fioletowych i wymienił część pokarmów z ich diety:
Clark odnotował, że amazonki królewskie i inni przedstawiciele rodzaju również mogą stawiać pióra na szyi w kryzę, gdy są podekscytowane.
W 1667 Du Tertre rozszerzył swój opis amazonki fioletowej o informacje dotyczące rozrodu:
Wymarcie.
W 1779 Buffon wspomniał, że amazonki fioletowe stały się bardzo rzadkie, wyjaśnił również, czemu mogły wymrzeć:
Greenway zasugerował, że zarówno francuscy koloniści, jak i ich niewolnicy jedli amazonki fioletowe oraz niszczyli ich środowisko życia. Prawdopodobnie spokrewnione z fioletowymi amazonki cesarskie przeżyły w lasach na stromych górskich zboczach Dominiki, podczas gdy Gwadelupa jest mniej górzysta i bardziej nadająca się do rozwoju rolnictwa, ma również liczniejszą populację ludzi. Te czynniki wywierały duży wpływ na amazonki fioletowe; zdaje się, że wymarły przed końcem XVIII wieku. Wszystkie współcześnie żyjące na Karaibach amazonki są zagrożone wskutek łapania ich na sprzedaż jako zwierzęta domowe, nadmierny odłów na mięso i niszczenie środowiska ich życia.

</doc>
<doc id="4139110" url="https://pl.wikipedia.org/wiki?curid=4139110" title="Drożdżyca pochwy">
Drożdżyca pochwy



</doc>
<doc id="4139114" url="https://pl.wikipedia.org/wiki?curid=4139114" title="Parafia Niepokalanego Poczęcia Najświętszej Maryi Panny w Moskwie">
Parafia Niepokalanego Poczęcia Najświętszej Maryi Panny w Moskwie

Parafia Niepokalanego Poczęcia Najświętszej Maryi Panny w Moskwie – rzymskokatolicka parafia znajdująca się w archidiecezji Matki Bożej w Moskwie, w dekanacie centralnym. Parafia katedralna archidiecezji. Parafię prowadzą salezjanie.
Msze święte odprawiane są w językach łacińskim, rosyjskim, polskim, koreańskim, wietnamskim, angielskim, francuskim oraz hiszpańskim.
Historia.
Kościół Niepokalanego Poczęcia Najświętszej Marii Panny w Moskwie powstał z inicjatywy zamieszkałych w mieście Polaków. Poświęcony 24 grudnia 1911, jednak prace przy nim trwały do 1917 i nie zostały całkowicie ukończone. Po rewolucji październikowej na katolików spadły represje. Ówczesny proboszcz ks. Michał Cakul był aresztowany w 1924, 1927, 1929 i 1931. W 1931 skazany na 2 lata zesłania, z zakazem zamieszkania w dużych miastach. W 1931 aresztowano również posługującego w parafii katolikom wschodnim ks. Siergieja Sołowjowa, który podczas śledztwa zachorował psychicznie. Ostatni raz proboszcz Cakul aresztowany został 3 maja 1937 za odprawienie na prośbę ambasadora RP w Moskwie mszy świętej z okazji polskiego święta narodowego. Skazany na 10 lat łagrów. Tam został skazany na śmierć i zamordowany. W 1937 komuniści zamknęli świątynię i 30 lipca 1938 ją znacjonalizowali.
Pierwszą po latach mszę świętą odprawiono 8 grudnia 1990 na schodach kościoła. Parafia oficjalnie reaktywowana w kwietniu 1991. Kościół był odzyskiwany stopniowo do 2 lutego 1996, kiedy to cała świątynia znalazła się w posiadaniu Kościoła. Po remoncie, 12 grudnia 1999 kościół konsekrował legat papieski, sekretarz stanu Stolicy Apostolskiej kard. Angelo Sodano.

</doc>
<doc id="4139115" url="https://pl.wikipedia.org/wiki?curid=4139115" title="Jefferson Murillo">
Jefferson Murillo

Jefferson Eulises Murillo Aguilar (ur. 18 stycznia 1992 w Palmirze) – kolumbijski piłkarz występujący na pozycji lewego obrońcy, obecnie zawodnik meksykańskiego Veracruz.
Kariera klubowa.
Murillo jest wychowankiem słynnej akademii juniorskiej klubu Deportivo Cali. Do pierwszej drużyny został włączony w wieku dziewiętnastu lat przez szkoleniowca Jaime de la Pavę i pierwszy mecz rozegrał w niej w lutym 2011 z Deportivo Pasto (1:0) w ramach krajowego pucharu. W Categoría Primera A zadebiutował natomiast kilka tygodni później (już za kadencji trenera Jorge Cruza), 20 marca 2011 w zremisowanym 1:1 spotkaniu z Realem Cartagena. Szybko został podstawowym defensorem ekipy, lecz z biegiem czasu stopniowo tracił mocną pozycję w wyjściowym składzie. Premierowego gola w najwyższej klasie rozgrywkowej strzelił 27 maja 2012 w wygranej 3:0 konfrontacji z La Equidad. W jesiennym sezonie Finalización 2013 zdobył z Deportivo wicemistrzostwo Kolumbii, jednak sam pozostawał wyłącznie głębokim rezerwowym (rozegrał tylko jeden mecz) dla doświadczonego Vladimira Marína. Bezpośrednio po tym został wypożyczony do absolutnego beniaminka ligi – ekipy Uniautónoma FC z siedzibą w Barranquilli, gdzie spędził pół roku w roli rezerwowego.
W styczniu 2014 Murillo odszedł do ligowego beniaminka – klubu Cúcuta Deportivo. Tam z miejsca wywalczył sobie pewną pozycję w linii defensywy, lecz mimo regularnych występów nie zdołał uchronić drużyny przed spadkiem do drugiej ligi na koniec roku. Na zapleczu najwyższej klasy rozgrywkowej spędził w barwach Cúcuty jeszcze rok, bezskutecznie walcząc o awans. W późniejszym czasie zdecydował się na wyjazd do Meksyku, gdzie zasilił ekipę Tiburones Rojos de Veracruz. W tamtejszej Liga MX zadebiutował 15 kwietnia 2017 w przegranym 0:1 meczu z Necaxą.

</doc>
<doc id="4139117" url="https://pl.wikipedia.org/wiki?curid=4139117" title="This Is What You Came For">
This Is What You Came For

This Is What You Came For – piosenka i wspólny singel szkockiego producenta muzycznego Calvina Harrisa i barbadoskiej piosenkarski Rihanny, który ukazał się 29 kwietnia 2016 pod szyldem Westbury Road / Columbia Records.

</doc>
<doc id="4139127" url="https://pl.wikipedia.org/wiki?curid=4139127" title="Rewolucyjna Armia Bretońska">
Rewolucyjna Armia Bretońska

Rewolucyjna Armia Bretońska (, ARB) – bretońska organizacja terrorystyczna.
Historia.
Założona w 1971 roku przez członków Frontu Wyzwolenia Bretanii (FLB). RAB już w październiku i listopadzie 1973 roku dokonuje trzech zamachów bombowych. W styczniu 1974 roku separatyści wysadzają w powietrze stację przekaźnikową TV w Rennes. W nocy z 2/3 stycznia
roku w Breście zostaje wysadzony samochód marynarki francuskiej, 18 sierpnia wybucha bomba w elektrowni atomowej w Brennilis. 26 czerwca 1978 roku Bretońska Armia Rewolucyjna wysadza w powietrze jedno skrzydło pałacu w Wersalu. Po tej akcji policji udaje się aresztować 8 aktywistów ARB, w wyniku czego ugrupowanie to zostało praktycznie rozbite. 
Jednak 19 kwietnia 2000 roku członkowie ARB podłożyli bombę pod restaurację sieci McDonald’s w Quévert. W eksplozji zginęła jedna osoba. Tego samego dnia służby rozbroiły ładunki wybuchowe w Rennes i Pornic.
Relacje z innymi grupami terrorystycznymi.
Współpracowała z ETA i Prawdziwą Irlandzką Armią Republikańską.
Ideologia.
Jest grupą nacjonalistyczną i separatystyczną. Celem ARB jest utworzenie niepodległej Bretanii. W latach 90. XX w. do ideologii ARB dokooptowane zostały wątki antyglobalistyczne i antyamerykańskie.

</doc>
<doc id="4139128" url="https://pl.wikipedia.org/wiki?curid=4139128" title="Barbara Sadurska">
Barbara Sadurska

Barbara Sadurska (ur. 4 grudnia 1974 w Brzesku) – polska prawniczka, specjalistka prawa własności intelektualnej, pisarka. 
Życiorys.
Absolwentka Wydziału Prawa i Administracji (2001) oraz Polonistyki (2000) Uniwersytetu Jagiellońskiego. Studia podyplomowe „Prawo autorskie, prasowe i wydawnicze” ukończyła w Instytucie Prawa Własności Intelektualnej UJ (2006) oraz „Społeczeństwo informacyjne” na Wydziale Fizyki, Astronomii i Informatyki Stosowanej UJ (2008). Szkoła Trenerów (2009) i Szkoła Menedżerów Projektów Szkoleniowych (2011) - Wszechnica UJ. Szkoła Negocjacji - House of Skills (2012).
Stypendystka Miasta Krakowa (2021)
Mieszka w Krakowie.
W latach 2010–2015 publikowała artykuły popularnonaukowe w czasopiśmie „Know How”.
Od 2018 roku publikuje opowiadania w Twórczości, Znaku, Piśmie. Magazynie opinii, Vogue, Wizjach, Kontencie, Stronie Czynnej i innych.
Prowadzi szkolenia z prawa autorskiego oraz warsztaty kreatywnego pisania, między innymi w Studium Literacko-Artystycznym Uniwersytetu Jagiellońskiego.

</doc>
<doc id="4139266" url="https://pl.wikipedia.org/wiki?curid=4139266" title="Bastion (morski rejon umocniony)">
Bastion (morski rejon umocniony)

Bastion – obszar jednego z mórz przylegających do terytorium wcześniej ZSRR, współcześnie zaś Rosji, stanowiący chroniony rejon operacyjny radzieckich rakietowych okrętów podwodnych z napędem jądrowym.
Do końca lat 60. XX wieku, z uwagi na stosunkowo niewielki zasięg radzieckich pocisków SLBM, rakietowe okręty SSBN tego kraju musiały patrolować wody w pobliżu stanowiących ich cel państw zachodnich, w tym zwłaszcza wzdłuż brzegów Stanów Zjednoczonych, co narażało je na ataki amerykańskich sił ZOP. Wraz z rozwojem pocisków SLBM, zwłaszcza po wprowadzeniu do służby systemu rakietowego D-9 z pociskiem R-29, dzięki dużemu zasięgowi nowych pocisków możliwe stały się ataki rakietowe na terytorium Stanów Zjednoczonych już spod brzegów Rosji.
Na początku lat 70. radzieckie dowództwo wyznaczyło więc kilka regionów umocnionych w morzach bezpośrednio sąsiadujących z terytorium Związku Radzieckiego: Morze Białe (zwłaszcza stanowiąca jego część Zatoka Kandałaksza), Morze Barentsa, Morze Karskie, Morze Norweskie, Morze Ochockie, Morze Łaptiewów oraz Morze Japońskie, a także pokrytych lodem rejonach arktycznych, w których stale patrolować miały odtąd radzieckie okręty rakietowe, wciąż posiadając w zasięgu swoich pocisków kontynentalne terytorium Stanów Zjednoczonych. Ze względu na warunki geograficzne wody te są często trudno dostępne dla amerykańskich myśliwskich okrętów podwodnych z napędem jądrowym, ukrywające się zaś w tych wodach okręty rakietowe są dodatkowo chronione przez startujące z pobliskich baz na lądzie samoloty oraz okręty nawodne i własne myśliwskie okręty podwodne. Niektóre z tych bastionów chronione są dodatkowo przez lądowe instalacje militarne, jak te zainstalowane w cieśninie Gorło chroniącej przejście na Morze Białe z Morza Barentsa.
Termin bastion jest terminem anglojęzycznym. W nomenklaturze rosyjskiej nosi on nazwę rejonu umocnionego.
Amerykańską odpowiedzią na strategie bastionów była część tzw. doktryny Lehmana, opracowanej przez sekretarza marynarki Johna Lehmana. Zakładała ona zmianę defensywnej dotąd strategii działania amerykańskich sił przeciwpodwodnych nastawionej na obronę bezpośrednią amerykańskich wybrzeży, na strategię ofensywną zakładającą zwalczanie radzieckich okrętów rakietowych już w wodach radzieckich, w tym zwłaszcza w bastionach. Opracowano w tym celu projekt niezwykle cichych i dysponujących potężnym rakietowym i torpedowym uzbrojeniem przeciwpodwodnym jednostek myśliwskich typu "Seawolf", które dzięki swojemu wyciszeniu zdolne miały być do przenikania oraz operowania przez długi czas w wodach bastionów.

</doc>
<doc id="4139267" url="https://pl.wikipedia.org/wiki?curid=4139267" title="Góry Innuitów">
Góry Innuitów



</doc>
<doc id="4139270" url="https://pl.wikipedia.org/wiki?curid=4139270" title="Pajęczynowiec złotawy">
Pajęczynowiec złotawy

Pajęczynowiec złotawy ("Botryobasidium aureum" Parmasto) – gatunek grzybów z rodziny pajęczynowcowatych ("Botryobasidiaceae").
Systematyka i nazewnictwo.
Pozycja w klasyfikacji według Index Fungorum: "Botryobasidium, Botryobasidiaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Ma około 30 synonimów. Niektóre z nich
Anamorfa: "Haplotrichum aureum".
Nazwę polską zaproponował Władysław Wojewoda w 2003 r.
Morfologia.
Grzyb poliporoidalny o owocniku rozpostartym, bardzo cienkim (0,04 – 0,1 mm), początkowo siatkowatym, błonkowatym, pod lupą 20 × pajęczynowatym, potem coraz bardziej gęstym, o barwie od białawej do żółtawej.
System strzępkowy monomityczny. Strzępki o średnicy 5–10 μm i ścianach grubości do 1 μm, bezbarwne, septowane, w subikulum luźno splecione. Brak cystyd. Podstawki wrzecionowate lub prawie cylindryczne, w nasadzie lekko zwężone, bez sprzążki bazalnej, o rozmiarach 14–18 × 7–9 μm, z 6 sterygmami. Zarodniki gładkie, cienkościenne, łódkowate z wyraźnym szczytem, o rozmiarach 8–9,5 × 4–4,5 μm, nieamyloidalne.
Anamorfa tworzy jasnobrązowe zarodniki konidialne o cytrynowatym kształcie, z obciętymi szczytami, o rozmiarach 18–27 × 9–14 μm i ścianie grubości do 1 μm. Powstają w długich i rozgałęzionych łańcuchach na szczycie konidioforów, lub na ich bocznych odgałęzieniach.
Występowanie.
Po raz pierwszy opisany został w Armenii. Obecnie znane jest jego występowanie w Gruzji, Armenii i Azerbejdżanie oraz w Europie, gdzie jest szeroko rozprzestrzeniony. W piśmiennictwie naukowym na terenie Polski do 2003 r. podano 5 stanowisk. Dokładne rozprzestrzenienie w Polsce nie jest znane.
Saprotrof żyjący na martwym drewnie wielu gatunków drzew i krzewów, zarówno iglastych, jak liściastych.

</doc>
<doc id="4139271" url="https://pl.wikipedia.org/wiki?curid=4139271" title="Botryobasidium aureum">
Botryobasidium aureum



</doc>
<doc id="4139274" url="https://pl.wikipedia.org/wiki?curid=4139274" title="Blaszkowce">
Blaszkowce

Blaszkowce, bedłkowce lub pieczarkowce – grzyby z typu podstawczaków o hymenoforze blaszkowym. Nie jest to takson, lecz nieformalna nazwa morfologiczno-biologiczna jednej z grup grzybów wielkoowocnikowych. Przeciwieństwem grzybów blaszkowych są grzyby afylloforoidalne o różnego rodzaju hymenoforze, z wyjątkiem blaszkowatego.
Obecnie blaszkowce należą do rzędu pieczarkowców ("Agaricales"). W rzędzie tym jednak oprócz nich znajdują się jednak także grzyby afylloforoidalne.

</doc>
<doc id="4139275" url="https://pl.wikipedia.org/wiki?curid=4139275" title="Zamach w Nowym Jorku (2017)">
Zamach w Nowym Jorku (2017)

Zamach w Nowym Jorku – atak terrorystyczny, który miał miejsce 31 października 2017 w Nowym Jorku w Stanach Zjednoczonych. O godz. 15.05 lokalnego czasu sprawca jadący wypożyczoną furgonetką wjechał na ścieżkę rowerową na Manhattanie. W wyniku ataku co najmniej 8 osób zginęło, a kilkanaście zostało rannych.
Przebieg.
O godz. 15.05 lokalnego czasu sprawca jadący wypożyczoną furgonetką Home Depot wjechał na ścieżkę rowerową i zaczął rozjeżdżać pieszych oraz rowerzystów. Na Chambers Street furgonetka uderzyła w autobus szkolny; rannych zostało dwoje dzieci i dwoje dorosłych. 29-letni zamachowiec wysiadł z furgonetki, wtedy nieumundurowany policjant postrzelił terrorystę, który został następnie przewieziony do szpitala. W ataku zginęło 8 osób, kilkanaście zostało rannych.
Według informacji nowojorskiej policji furgonetka rozjeżdżała ludzi na ścieżce rowerowej wzdłuż West Side Highway. Media podają, że sprawca jechał nią nawet kilkaset metrów.
Według oficjalnych informacji 6 osób zginęło na miejscu, dwie kolejne zmarły w szpitalach. Przedstawiciel nowojorskiej policji poinformował, że stan rannych nie zagraża ich życiu. Policja potwierdziła, że mężczyzna wykrzykiwał „Allahu Akbar”. Sprawcą okazał się Sayfullo Saipov z Tampy na Florydzie. Uzbek przybył do Stanów Zjednoczonych w 2010 roku, zamachowiec zostawił w samochodzie ręcznie napisany list w języku arabskim, w którym przyrzekł wierność ISIS (tzw. Państwo Islamskie przyznało się do zamachu).

</doc>
<doc id="4139280" url="https://pl.wikipedia.org/wiki?curid=4139280" title="Gabriel Pometcu">
Gabriel Pometcu

Gabriel Pometcu (ur. 23 lipca 1947 w Bukareszcie) – były rumuński bokser, dwukrotny medalista mistrzostw Europy. 
Startował w wadze piórkowej (do 57 kg). Zdobył w niej brązowy medal na mistrzostwach Europy w 1971 w Madrycie. Po wygraniu dwóch walk przegrał w półfinale z późniejszym mistrzem Ryszardem Tomczykiem. Na igrzyskach olimpijskich w 1972 w Monachium wygrał trzy walki (w tym z Jochenem Bachfeldem z NRD), zanim przegrał w ćwierćfinale z późniejszym mistrzem Borisem Kuzniecowem z ZSRR.
Ponownie zdobył brązowy medal na mistrzostwach Europy w 1973 w Belgradzie, wygrywając m.in. z Kuzniecowem i Romanem Gotfrydem, a w półfinale przegrywając ze Stefanem Försterem z NRD. Na pierwszych mistrzostwach świata w 1974 w Hawanie przegrał pierwszą walkę.
Gabriel Pometcu był mistrzem Rumunii w boksie w wadze piórkowej w 1971 i 1972 oraz wicemistrzem w wadze koguciej (do 54 kg) w 1969 i 1970 i w wadze piórkowej w 1974

</doc>
<doc id="4139284" url="https://pl.wikipedia.org/wiki?curid=4139284" title="Acrospermum">
Acrospermum

Acrospermum Tode – rodzaj grzybów z klasy "Dothideomycetes".
Systematyka i nazewnictwo.
Pozycja w klasyfikacji według Index Fungorum: "Acrospermaceae, Acrospermales, Incertae sedis, Dothideomycetes, Pezizomycotina, Ascomycota, Fungi".
Synonimy: "Scleroglossum" Fr., "Xyloglossum" Pers.

</doc>
<doc id="4139291" url="https://pl.wikipedia.org/wiki?curid=4139291" title="Albotricha">
Albotricha

Albotricha Raitv. – rodzaj grzybów z typu workowców "Ascomycota".
Systematyka i nazewnictwo.
"Lachnaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".

</doc>
<doc id="4139293" url="https://pl.wikipedia.org/wiki?curid=4139293" title="Soyania">
Soyania

Soyania – wymarły rodzaj owadów z rzędu Protorthoptera, jedyny z rodziny Soyaniidae, obejmujący tylko jeden znany gatunek: "Soyania logica".
Rodzaj i gatunek opisane zostały w 2008 roku przez Daniła Aristowa i Aleksandra Rasnicyna. Opisu dokonano na podstawie siedmiu skamieniałości, odnalezionych na prawym brzegu Sojany, na terenie rosyjskiego obwodu archangielskiego i pochodzącej z piętra kazanu w permie. Autrozy umieścili ten rodzaj wśród Miomoptera, w rodzinie Permembiidae i podrodzinie Sheimiinae. W 2015 Dimitrij Szczerbakow przeniósł go do monotypowej rodziny Soyaniidae w rzędzie Protorthoptera.
Owad ten miał ciało długości 6–7 mm. Jego mała, zaostrzona w obrysie głowa zaopatrzona była w krótkie, siedmioczłonowe czułki. Zarys przedplecza był podługowato-trapezowaty z tylną krawędzią dwukrotnie szerszą od przedniej. Krótką przednią parę odnóży cechowały szerokie golenie. Przednie skrzydło miało 5,5–7 mm długości i było pięciokrotnie dłuższe niż szersze, o przedniej krawędzi prostej, wierzchołku zaokrąglonym a polu kostalnym dwukrotnie szerszym od subkostalnego. W jego użyłkowaniu zaznaczały się: sięgająca za środek skrzydła żyłka subkostalna, rozwidlająca się w okolicy owego środka żyłka medialna oraz prawie prosta przednia żyłka kubitalna.

</doc>
<doc id="4139295" url="https://pl.wikipedia.org/wiki?curid=4139295" title="Amicodiscaceae">
Amicodiscaceae

Amicodiscaceae Ekanayaka &amp; K.D. Hyde – rodzina grzybów z typu workowców "Ascomycota".
Systematyka i nazewnictwo.
"Amicodiscaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" jest to takson monotypowy z jednym tylko rodzajem i 4 gatunkami:
W Polsce: występuje "Amicodisca virella".

</doc>
<doc id="4139301" url="https://pl.wikipedia.org/wiki?curid=4139301" title="Soyanembia">
Soyanembia

Soyanembia – wymarły rodzaj owadów z rzędu Protorthoptera i rodziny Sheimiidae, obejmujący tylko jeden znany gatunek: "Soyanembia sharovi".
Rodzaj i gatunek opisane zostały w 2008 roku przez Daniła Aristowa i Aleksandra Rasnicyna. Opisu dokonano na podstawie dwóch skamieniałości, odnalezionych na prawym brzegu Sojany, na terenie rosyjskiego obwodu archangielskiego i pochodzącej z piętra kazanu w permie. Nazwa rodzajowa to połączenia nazwy wspomnianej rzeki i nazwy rodzajowej "Embia", natomiast epitet gatunkowy nadano na cześć Aleksandra Szarowa. Autrozy umieścili ten rodzaj wśród Miomoptera, w rodzinie Permembiidae i podrodzinie Sheimiinae. Dimitrij Szczerbakow w 2015 roku wyniósł Sheimiinae do rangi osobnej rodziny i umieścił ją w rzędzie Protorthoptera.
Owad ten miał ciało długości 8 mm. Jego duża głowa była nieco węższa od przedplecza i zaopatrzona w nitkowate czułki. Przedplecze, śródplecze i zaplecze były tak szerokie jak długie, a to pierwsze zwężało się ku tyłowi. Odnóża były krótkie i cienkie. Przednie skrzydło długości 7,5–8 mm cechował prosty brzeg przedni i pole kostalne szersze od subkostalnego. W jego użyłkowaniu zaznaczały się: sięgająca za środek skrzydła żyłka subkostalna, biorący początek w nasadowej ⅓ skrzydła sektor radialny, tylna żyłka medialna zlana z przednią kubitalną w jedną żyłkę o wierzchołku niekiedy zatartym wśród żyłek poprzecznych oraz tylna żyłka kubitalna równoległa do przedniej. Tylne skrzydło miało od 4,5 do 6 mm długości i zaokrąglony wierzchołek. Krótkie i cienkie przysadki odwłokowe osadzone były na odwłoku, którego wierzchołek sięgał prawie szczytu złożonych skrzydeł.

</doc>
<doc id="4139302" url="https://pl.wikipedia.org/wiki?curid=4139302" title="Amphisphaeria">
Amphisphaeria

Amphisphaeria Ces. &amp; De Not. – rodzaj grzybów z typu workowców "Ascomycota".
Systematyka i nazewnictwo.
"Amphisphaeriaceae, Amphisphaeriales, Xylariomycetidae, Sordariomycetes, Pezizomycotina, Ascomycota, Fungi".

</doc>
<doc id="4139306" url="https://pl.wikipedia.org/wiki?curid=4139306" title="Parcela Południowa">
Parcela Południowa



</doc>
<doc id="4139307" url="https://pl.wikipedia.org/wiki?curid=4139307" title="Parcela Północna">
Parcela Północna



</doc>
<doc id="4139308" url="https://pl.wikipedia.org/wiki?curid=4139308" title="Waldwick (Wisconsin)">
Waldwick (Wisconsin)

Waldwick – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139310" url="https://pl.wikipedia.org/wiki?curid=4139310" title="Anthina">
Anthina

Anthina Fr. – rodzaj grzybów z typu workowców "Ascomycota".
Systematyka i nazewnictwo.
"Incertae sedis, Incertae sedis, Incertae sedis, Incertae sedis, Pezizomycotina, Ascomycota, Fungi".
Znana jest jedynie anamorfa.

</doc>
<doc id="4139316" url="https://pl.wikipedia.org/wiki?curid=4139316" title="Rieszytielnyj (1901)">
Rieszytielnyj (1901)

Rieszytielnyj () – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 26 lipca 1901 roku w Port Artur, a do służby w Marynarce Wojennej Imperium Rosyjskiego został wcielony w lipcu 1902 roku, w składzie Eskadry Oceanu Spokojnego. 12 sierpnia 1904 roku okręt został opanowany przez Japończyków podczas internowania w chińskim porcie Czyfu. Niszczyciel został wcielony w skład Cesarskiej Marynarki Wojennej pod nazwą „Akatsuki”, w 1906 roku zmienioną na „Yamabiko”. Okręt został wycofany ze służby w 1918 roku.
Projekt i budowa.
„Rieszytielnyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1900 roku. Następnie okręt w częściach przewieziono do Port Artur, gdzie został zwodowany jako „Kondor” () 26 lipca 1901 roku, po czym nazwę okrętu zmieniono na „Bakłan” (ros. „Баклан”), a następnie na „Rieszytielnyj” (ros. „Решительный”).
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczało osiem kotłów Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kalibru 75 mm L/48 Canet, umieszczone na platformie nad pomostem bojowym oraz trzy pojedyncze trzyfuntowe działa Hotchkiss M1885 L/40 kalibru 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
Rosja.
„Rieszytielnyj” został wcielony do służby w Marynarce Wojennej Imperium Rosyjskiego w lipcu 1902 roku. W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z na 1904 roku „Rieszytielnyj” (z dowódcą zespołu kmdr. por. F. Bosse na pokładzie) i „Stierieguszczij” udały się z misją rozpoznawczą w rejon Wysp Elliota w poszukiwaniu japońskich sił desantowych. Wracając, około 6:00 rosyjskie okręty napotkały na swej drodze (na południe od Port Artur) japońskie niszczyciele z 3 dywizjonu („Shinonome”, „Usugumo”, „Sazanami”, wspartymi przez „Akebono” z 2 dywizjonu). Wywiązała się walka, w wyniku której został zatopiony mogący rozwinąć jedynie prędkość 16 węzłów „Stierieguszczij”, a uszkodzony „Rieszytielnyj” z rannym dowódcą zespołu zdołał oderwać się od przeciwnika i powrócić do bazy. „Rieszytielnyj” wraz z 10 innymi niszczycielami ochraniał główne siły I Eskadry (pięć pancerników, cztery krążowniki i dwa krążowniki torpedowe), które wyszły na wody na południe od głównej bazy w celu przeprowadzenia ćwiczeń i kontroli żeglugi. Po powrocie z rejsu, w nocy okręt uczestniczył w odparciu japońskiego ataku na Port Artur, zatapiając torpedami wraz z bliźniaczym niszczycielem „Silnyj” dwa wypełnione balastem brandery („Fukui Maru” o pojemności  BRT i „Yoneyama Maru” o pojemności 2693 BRT), które Japończycy chcieli zatopić u wejścia do portu w celu jego zablokowania. W nocy z na dozorujące redę Port Artur krążownik „Diana”, niszczyciele „Rieszytielnyj” i „Sierdityj” oraz kanonierki „Gilak” i „Bobr” nie zdołały zapobiec postawieniu przez Japończyków zagrody minowej nieopodal wejścia do głównej bazy, na której w dzień zatonął z większością załogi pancernik „Pietropawłowsk” z dowódcą I Eskadry admirałem Stiepanem Makarowem na pokładzie.
W nocy z na niszczyciel (wraz z bliźniaczymi okrętami „Skoryj”, „Strojnyj” i „Smiełyj”) wziął udział w nierozstrzygniętej bitwie z japońskimi niszczycielami z 2 dywizjonu pod Port Artur, zaś kolejnej nocy zderzył się ze „Smiełyj”.
W trakcji służby jednostkę dostosowano do stawiania min, usuwając w tym celu z pokładu zapasowe torpedy (w zamian okręt mógł zabrać 10 min). Pierwszą (i jedyną), zakończoną powodzeniem misję okręt odbył w nocy z na , stawiając zagrodę minową w odległości 10 Mm na południe od Port Artur. „Rieszytielnyj”, dowodzony przez kpt. mar. Michała Roszczakowskiego, wyszedł z oblężonego portu (wraz z większością zgromadzonych tam okrętów, które podjęły próbę przedarcia się do Władywostoku, zakończoną bitwą na Morzu Żółtym). Okręt wymanewrował ścigające go japońskie niszczyciele „Asashio” oraz „Kasumi” i o godzinie 4:00 udało mu się dotrzeć do chińskiego portu Czyfu, skąd wysłał depeszę do namiestnika Rosyjskiego Dalekiego Wschodu, adm. Jewgienija Aleksiejewa, informującą o podjętej przez flotę próbie pokonania japońskiej blokady Port Artur. Nazajutrz „Rieszytielnyj” podczas procedury internowania został rankiem niespodziewanie zaatakowany przez marynarzy z przybyłych do chińskiego portu niszczycieli „Asashio” i „Kasumi”, którzy po walce zdobyli abordażem rosyjską jednostkę (lekko uszkodzoną podczas walki), którą następnie przeholowano do świeżo zajętego Dalnego. Załogę okrętu (w tym sześciu rannych wraz z postrzelonym w biodro dowódcą) uratowały stacjonujące w porcie statki. 
Japonia.
Niszczyciel został wcielony w skład Cesarskiej Marynarki Wojennej pod nazwą „Akatsuki” (暁) i wziął udział w bitwie pod Cuszimą, zderzając się w jej trakcie z torpedowcem nr 69. Po remoncie w 1906 roku nazwę jednostki zmieniono na „Yamabiko” (山彦). Podczas remontu wymieniono kotły na typu Miyabara oraz zainstalowano japońskie uzbrojenie w postaci trzech dział kalibru 47 mm i dwóch wyrzutni torped kalibru 450 mm. Okręt został wycofany ze służby w 1918 roku.

</doc>
<doc id="4139317" url="https://pl.wikipedia.org/wiki?curid=4139317" title="Biała-Parcela">
Biała-Parcela



</doc>
<doc id="4139320" url="https://pl.wikipedia.org/wiki?curid=4139320" title="Kondor (1901)">
Kondor (1901)



</doc>
<doc id="4139323" url="https://pl.wikipedia.org/wiki?curid=4139323" title="Bakłan (1901)">
Bakłan (1901)



</doc>
<doc id="4139326" url="https://pl.wikipedia.org/wiki?curid=4139326" title="Rajd Grecji 1981">
Rajd Grecji 1981

Rajd Grecji 1981 (28. Acropolis Rally) – rajd samochodowy rozgrywany w Grecji od 1 do 4 kwietnia 1981 roku. Była to szósta runda Rajdowych Mistrzostw Świata w roku 1981. Rajd został rozegrany na szutrze.

</doc>
<doc id="4139330" url="https://pl.wikipedia.org/wiki?curid=4139330" title="Yamabiko (1901)">
Yamabiko (1901)



</doc>
<doc id="4139334" url="https://pl.wikipedia.org/wiki?curid=4139334" title="Mieczysław Kochanowski">
Mieczysław Kochanowski

Mieczysław Kochanowski – polski architekt i urbanista, profesor nauk technicznych, nauczyciel akademicki, były dziekan Wydziału Architektury Politechniki Gdańskiej.
Życiorys.
W 1959 ukończył studia na kierunku architektura i urbanistyka w Politechnice Gdańskiej. W 1982 uzyskał tytuł naukowy profesora nauk technicznych. Był dziekanem Wydziału Architektury na macierzystej uczelni, gdzie zajmował także stanowisko kierownika Zakładu Rozwoju Miasta. Pełnił funkcję prezesa Towarzystwa Urbanistów Polskich. Był członkiem Komitetu Przestrzennego Zagospodarowania Kraju Polskiej Akademii Nauk. Został profesorem zwyczajnym na Wydziale Architektury Wyższej Szkoły Ekologii i Zarządzania w Warszawie.

</doc>
<doc id="4139336" url="https://pl.wikipedia.org/wiki?curid=4139336" title="Buczek-Parcela">
Buczek-Parcela



</doc>
<doc id="4139338" url="https://pl.wikipedia.org/wiki?curid=4139338" title="Dolna Parcela">
Dolna Parcela



</doc>
<doc id="4139339" url="https://pl.wikipedia.org/wiki?curid=4139339" title="Budynek PZU w Toruniu">
Budynek PZU w Toruniu

Budynek PZU w Toruniu – zabytkowa siedziba Powszechnego Zakładu Ubezpieczeń w Toruniu.
Lokalizacja.
Budynek znajduje się w południowej części Zespołu Staromiejskiego przy ulicy Żeglarskiej 13.
Historia.
Kamienica pochodzi z XIV wieku (przebudowana w XVII w.) i należy do najcenniejszych tego typu budowli znajdujących się na terenie Zespołu Staromiejskiego.
Kamienica ta niegdyś była własnością bogatych patrycjuszy miejskich.
Jej gruntowna modernizacja odbyła się w latach 1992–1994, kiedy to przystosowano ją do pełnienia funkcji siedziby oddziału PZU. Odnowiono wówczas fasadę kamienicy oraz wyeksponowano zabytkowe elementy znajdujące się wewnątrz obiektu, m.in. zdobione gotyckie stropy (przebudowane w okresie baroku) oraz XVII-wieczne polichromie ścienne w wysokiej sieni. 
W 1997 roku kamienicę wpisano do rejestru zabytków.

</doc>
<doc id="4139340" url="https://pl.wikipedia.org/wiki?curid=4139340" title="Osuchów-Parcela">
Osuchów-Parcela



</doc>
<doc id="4139341" url="https://pl.wikipedia.org/wiki?curid=4139341" title="Pseudosheimia">
Pseudosheimia

Pseudosheimia – wymarły rodzaj owadów z rzędu Protorthoptera i rodziny Sheimiidae. W zapisie kopalnym znany z permu, z terenu Rosji.
Były to małe owady o ciele długości 4 mm. Ich głowa zaopatrzona była w cienkie czułki. Przedplecze było nieco zwężone ku tyłowi. Odnóża były krótkie. Przednie skrzydło miało 4,2 do 4,5 mm długości, prostą przednią krawędź i pole kostalne nie węższe od pola subkostalnego. Jego Użyłkowanie cechowały m.in.: sięgająca co najmniej połowy długości skrzydła żyłka subkostalna, zakrzywiona ku tylnej krawędzi skrzydła przednia żyłka kubitalna oraz sektor radialny zespolony z przednią, a niekiedy także tylną żyłką medialną. Tylne skrzydło miało od 3,5 do 4 mm długości. Odwłok zaopatrzony był w długie i smukłe przysadki odwłokowe.
Rodzaj i gatunek typowy opisane zostały w 2004 roku przez Aristowa. Kolejne dwa gatunki opisali w 2008 Aristow i Rasnicyn, którzy umieścili ten rodzaj w podrodzinie Sheimiinae, w obrębie rodziny Permembiidae, zaliczanej do Miomoptera. Dimitrij Szczerbakow w 2015 roku wyniósł Sheimiinae do rangi osobnej rodziny i umieścił ją w rzędzie Protorthoptera, a jeden z gatunków opisanych w 2008 przeniósł do odrębnego rodzaju "Magniscapa".
Do rodzaju tego zalicza się dwa gatunki:

</doc>
<doc id="4139344" url="https://pl.wikipedia.org/wiki?curid=4139344" title="Budynki Wojskowej Specjalistycznej Przychodni Lekarskiej w Toruniu">
Budynki Wojskowej Specjalistycznej Przychodni Lekarskiej w Toruniu

Budynki Wojskowej Specjalistycznej Przychodni Lekarskiej w Toruniu – dawny kompleks szpitalny Twierdzy Toruń, obecnie siedziba Specjalistycznej Przychodni Wojskowej w Toruniu.
Lokalizacja.
Główna siedziba przychodni znajduje się w centrum miasta, na Przedmieściu św. Katarzyny, przy ul. Dąbrowskiego 1. Natomiast drugi jej budynek zlokalizowany jest we wschodniej części Zespołu Staromiejskiego, przy ul. Zaszpitalnej 2-4.
Historia.
Budynek przy obecnej ul. Dąbrowskiego powstał w latach 1885–1890, natomiast obiekt zlokalizowany przy obecnej ul. Zaszpitalnej wybudowano po 1890 roku. Oba te budynki pierwotnie pełniły funkcję szpitala wojskowego (lazaretu) Twierdzy Toruń.
W okresie międzywojennym władze polskie zorganizowały w nich 8 Wojskowy Szpital Okręgowy, który funkcjonował tu do pierwszych dni września 1939 roku. W czasie II wojny światowej korzystali z niego żołnierze niemieccy.
Na początku 1945 roku budynki przejęło wojsko polskie, przeznaczając je na Wojskowy Szpital Garnizonowy. W latach 1957–1959 budynki gruntownie wyremontowano.
W 1970 roku, w wyniku wybudowania przez władze miasta tzw. małej obwodnicy Zespołu Staromiejskiego wraz z torowiskiem tramwajowym, kompleks szpitalny został rozdzielony. Powstał wtedy tunel pod ul. Szumana, łączący budynki leżące na przeciwległych jej stronach.
Szpital od 1 stycznia 1999 roku, w ramach narodowej reformy służby zdrowia, przekształcono w Wojskową Specjalistyczną Przychodnię Lekarską.
W 2006 roku oba budynki wpisano do rejestru zabytków.
W latach 2016–2017 budynek przy ul. Zaszpitalnej gruntownie wyremontowano.

</doc>
<doc id="4139350" url="https://pl.wikipedia.org/wiki?curid=4139350" title="Budynek biskupa seniora diecezji toruńskiej">
Budynek biskupa seniora diecezji toruńskiej

Budynek biskupa seniora diecezji toruńskiej – zabytkowa rezydencja biskupa seniora diecezji toruńskiej w Toruniu.
Lokalizacja.
Kamienica znajduje się w południowej części Zespołu Staromiejskiego przy ulicy Żeglarskiej 16.
Historia.
Jest to kamienica gotycka, w późniejszym czasie przebudowana i pozbawiona szczytu. W XVIII wieku mieszkał w niej toruński kronikarz Jacob Heinrich Zernecke.
W 1929 roku kamienicę wpisano do rejestru zabytków.
W związku z przejściem pierwszego ordynariusza diecezji toruńskiej Andrzeja Suskiego na emeryturę, co nastąpiło 11 listopada 2017 roku, władze diecezji postanowiły, że dotychczasowa plebania katedralna zostanie wyremontowana i zaadaptowana na siedzibę biskupa seniora.
Jej gruntowna modernizacja odbyła się w latach 2016–2017, kiedy to odnowiono fasadę kamienicy oraz dach, a także wyeksponowano zabytkowe elementy znajdujące się wewnątrz obiektu, m.in. zdobione malowidłami stropy.
Nową siedzibą plebanii katedralnej stała się kamienica przy ulicy Kopernika 6.

</doc>
<doc id="4139361" url="https://pl.wikipedia.org/wiki?curid=4139361" title="Puchar Świata w Zapasach 2006 – styl klasyczny mężczyzn">
Puchar Świata w Zapasach 2006 – styl klasyczny mężczyzn

Zawody Pucharu Świata w 2006 roku w stylu wolnym kobiet odbyły się pomiędzy 4-5 marca w Budapeszcie na Węgrzech.

</doc>
<doc id="4139367" url="https://pl.wikipedia.org/wiki?curid=4139367" title="Parasheimia">
Parasheimia

Parasheimia – wymarły rodzaj owadów z rzędu Protorthoptera i rodziny Sheimiidae. W zapisie kopalnym znany z permu, z terenu Rosji.
Były to owady o ciele długości 5–7 mm. Ich duża głowa zaopatrzona była w długie czułki. Kształt przedplecza był trapezowaty. Śródplecze było duże, tak szerokie jak długie lub szersze, a zaplecze małe i poprzeczne. Przednie skrzydło miało od 4,5 do 7 mm długości, prosty przedni brzeg i pole kostalne nieco szersze od subkostalnego. Tylne skrzydło miało od 3,5 do 6 mm długości i podobną budowę jak przednie. Odwłok cechowały krótkie przysadki odwłokowe i pokładełko.
Rodzaj i dwa gatunki opisane zostały w 2004 roku przez Aristowa. Kolejny gatunek opisali w 2008 Aristow i Rasnicyn, którzy umieścili ten rodzaj w podrodzinie Sheimiinae, w obrębie rodziny Permembiidae, zaliczanej do Miomoptera. Dimitrij Szczerbakow w 2015 roku wyniósł Sheimiinae do rangi osobnej rodziny i umieścił ją w rzędzie Protorthoptera.
Do rodzaju tego zalicza się trzy gatunki:

</doc>
<doc id="4139372" url="https://pl.wikipedia.org/wiki?curid=4139372" title="Obcy w domu (film 1985)">
Obcy w domu (film 1985)

Rytm serca – polski film telewizyjny z 1985 roku w reżyserii Marka Wortmana.
Opis.
Film powstał na kanwie powieść pt. "Obcy przyszedł na farmę" autorstwa Miki Waltariego z 1937, według scenariusza Józefa Hena na potrzeby produkcji.
Akcja filmu rozgrywa się na wsi. W jednym z domów zamieszkuje młode małżeństwo Katarzyna i Fred oraz starszy wiekiem wuj Herman. Para osiadła tam niedawno przeprowadzając się z miasta. Powodem przenosin był zamiar powstrzymania nałogu alkoholowego Freda. Pewnego dnia Fred poznaje w gospodzie Jana, który poszukuje zajęcia zarobkowego na wsi. Przyprowadza gościa do domu, który za zgodą żony Katarzyny i wuja Hermana zostaje najęty do pracy w gospodarstwie jako parobek. Pragnący uciec od swojej przeszłości w mieście Jan wykazuje się pracowitością, wtórując w tym Katarzynie. Równolegle z tym Fred unika pracy w gospodarstwie i popada coraz bardziej w nałóg alkoholowy. Z biegiem czasu Jan i Katarzyna zbliżają się do siebie...

</doc>
<doc id="4139373" url="https://pl.wikipedia.org/wiki?curid=4139373" title="Obcy w domu">
Obcy w domu



</doc>
<doc id="4139377" url="https://pl.wikipedia.org/wiki?curid=4139377" title="Soyaniidae">
Soyaniidae



</doc>
<doc id="4139385" url="https://pl.wikipedia.org/wiki?curid=4139385" title="Siergiej Pietrow (piłkarz)">
Siergiej Pietrow (piłkarz)

Siergiej Andriejewicz Pietrow (ros. Сергей Андреевич Петров; ur. 2 stycznia 1991 w Nikolskojem) – rosyjski piłkarz grający jako boczny obrońca.
Kariera piłkarska.
Wychowanek lokalnych drużyn obwodu leningradzkiego. W wieku 15 lat trafił do szkółki Zenitu Petersburg.
W sezonie 2010/11 był w kadrze Zenitu na Ligę Europy, jednak nie zagrał w żadnym meczu. Zadebiutował w Priemjer-Lidze 13 marca 2011 w meczu z Terekiem Grozny.
Latem 2011 roku został zawodnikiem klubu .
W grudniu 2012 podpisał kontrakt z FK Krasnodar.
Znalazł się w kadrze rosyjskiej "Sbornej" U-21 na Młodzieżowe ME 2013. W 2016 zadebiutował w głównej reprezentacji.

</doc>
<doc id="4139388" url="https://pl.wikipedia.org/wiki?curid=4139388" title="Aleksandr Łukjanow">
Aleksandr Łukjanow

Aleksandr Wiktorowicz Łukjanow (ros. Александр Викторович Лукьянов, ur. 19 sierpnia 1949) – rosyjski wioślarz (sternik), czterokrotny medalista olimpijski.
Brał udział w pięciu igrzyskach (IO 76, IO 80, IO 88, IO 96, IO 00), na czterech zdobywał medale. Pierwsze trzy starty były pod flagą ZSRR, w kolejnych dwóch reprezentował Rosję. W 1976 zdobył złoto w czwórce ze sternikiem, w 1980 był drugi w dwójce ze sternikiem. W 1988 "przesiadł się" na ósemkę i wywalczył srebro, a w 1996 brąz. Ma w dorobku cztery medale mistrzostw świata: dwa złote (1974:dwójka ze sternikiem; 1975: czwórka ze sternikiem) srebrny (1977: ósemka) i jeden brązowy (1999: ósemka). Był mistrzem Europy w 1973 w dwójce ze sternikiem i brązowym medalistą w tej konkurencji w 1971.

</doc>
<doc id="4139389" url="https://pl.wikipedia.org/wiki?curid=4139389" title="Eberti Marques de Toledo">
Eberti Marques de Toledo

Eberti Marques de Toledo (ur. 1 marca 1986) – brazylijski piłkarz występujący na pozycji napastnika.
Kariera piłkarska.
Od 2004 do 2011 roku występował w Guarani FC, Malatyaspor, Paysandu SC, Santo André, Brasiliense, Yokohama FC, Portuguesa, Mirassol, América, Marília, Monte Azul i Nacional.

</doc>
<doc id="4139391" url="https://pl.wikipedia.org/wiki?curid=4139391" title="Roy Sherwood">
Roy Sherwood

Roy Richard Sherwood (ur. 11 czerwca 1932 w Salisbury w stanie Connecticut, zm. 19 października 2017) – amerykański skoczek narciarski, a następnie sędzia tej dyscypliny sportu. Olimpijczyk (1956), medalista mistrzostw kraju.
W 1953 w Bad Mitterndorf/Tauplitz zajął 3. pozycję w Tygodniu Lotów Narciarskich. Rok później został mistrzem Stanów Zjednoczonych w skokach narciarskich. W 1956 wystartował w zimowych igrzyskach olimpijskich, plasując się na 36. pozycji.
Po zdobyciu mistrzostwa kraju zachorował na polio – po wyleczeniu choroby powrócił do skoków narciarskich, uprawiając je jeszcze do 1971. Później został sędzią w tej dyscyplinie sportu.

</doc>
<doc id="4139396" url="https://pl.wikipedia.org/wiki?curid=4139396" title="Rajd Szwecji 1981">
Rajd Szwecji 1981

Rajd Szwecji 1981 (31. Rally Sweden) – rajd samochodowy rozgrywany w Szwecji od 13 do 15 lutego 1981 roku. Była to druga runda Rajdowych Mistrzostw Świata w roku 1981 oraz piąta runda Rajdowych Mistrzostw Europy w roku 1981 (rajd miał najwyższy współczynnik - 4). Rajd był rozegrany na śniegu i lodzie.

</doc>
<doc id="4139397" url="https://pl.wikipedia.org/wiki?curid=4139397" title="Chip (magazyn)">
Chip (magazyn)



</doc>
<doc id="4139401" url="https://pl.wikipedia.org/wiki?curid=4139401" title="Jefferson Lopes Faustino">
Jefferson Lopes Faustino

Jefferson Lopes Faustino (ur. 31 sierpnia 1988 w Rio de Janeiro) – brazylijski piłkarz występujący na pozycji obrońcy.
Kariera piłkarska.
Od 2011 do 2016 roku występował w Tiradentes, Universitario Sucre, Roasso Kumamoto, The Strongest i Sport Boys Warnes.

</doc>
<doc id="4139404" url="https://pl.wikipedia.org/wiki?curid=4139404" title="Szota Bibiłow">
Szota Bibiłow

Szota Giennadjewicz Bibiłow (ur. 6 sierpnia 1990 we Władykaukazie) – rosyjski piłkarz grający jako skrzydłowy pomocnik.
Kariera piłkarska.
Wychowanek Ałanii Władykaukaz, w wieku 18 lat zaczął grać w pierwszym składzie klubu, występującego wówczas w Pierwszej Dywizji (2. poziom).
Przed sezonem 2011/12 został zawodnikiem Wołgi Niżny Nowogród, z którą awansował do Priemjer-Ligi. Po spadku w 2014, przeszedł do Rubina Kazań, jednak przez dwa lata nie zagrał tam w żadnym meczu pierwszej drużyny.
Jesienią 2016 wrócił do Niżnego Nowogrodu, by grać w klubie Olimpijec, jednak już w styczniu 2017 odszedł do klubu . Natomiast latem 2017 wrócił do klubu, w którym zaczynał piłkarską karierę – Spartaka (Ałanii) Władykaukaz.

</doc>
<doc id="4139406" url="https://pl.wikipedia.org/wiki?curid=4139406" title="Mateus dos Santos Castro">
Mateus dos Santos Castro

Mateus dos Santos Castro (ur. 11 września 1994) – brazylijski piłkarz występujący na pozycji pomocnika.
Kariera piłkarska.
Od 2014 roku występował w EC Bahia i Omiya Ardija.

</doc>
<doc id="4139411" url="https://pl.wikipedia.org/wiki?curid=4139411" title="Aleksander Łukianow">
Aleksander Łukianow



</doc>
<doc id="4139413" url="https://pl.wikipedia.org/wiki?curid=4139413" title="Krasimir Georgiew">
Krasimir Georgiew

Krasimir Georgiew, bułg. Красимир Георгиев (ur. 13 lutego 1995 w Krumowgradzie) – bułgarski siatkarz, grający na pozycji środkowego, reprezentant Bułgarii. 
Sukcesy klubowe.
Liga bułgarska:
Puchar Challenge:
Superpuchar Rumunii:
Liga rumuńska:

</doc>
<doc id="4139414" url="https://pl.wikipedia.org/wiki?curid=4139414" title="Luiz Eduardo dos Santos Gonzaga">
Luiz Eduardo dos Santos Gonzaga

Luiz Eduardo dos Santos Gonzaga (ur. 22 kwietnia 1990 w Itanhaém) – brazylijski piłkarz występujący na pozycji napastnika.
Kariera piłkarska.
Od 2011 roku występował w Batatais, Mogi Mirim, Linense, Bragantino, Figueirense, Kashiwa Reysol i Ventforet Kofu.

</doc>
<doc id="4139415" url="https://pl.wikipedia.org/wiki?curid=4139415" title="Puchar Świata w Zapasach 2006 – styl wolny mężczyzn">
Puchar Świata w Zapasach 2006 – styl wolny mężczyzn

Zawody Pucharu Świata w 2006 roku w stylu wolnym mężczyzn odbyły się pomiędzy 18 i 19 lutego w Sari w Iranie.

</doc>
<doc id="4139418" url="https://pl.wikipedia.org/wiki?curid=4139418" title="Maksim Bielajew (piłkarz)">
Maksim Bielajew (piłkarz)

Maksim Aleksandrowicz Bielajew (ur. 30 września 1991 w Oziorach) – rosyjski piłkarz grający jako obrońca.
Kariera piłkarska.
Wychowanek Lokomotiwu Moskwa. W Priemjer-Lidze zadebiutował w wieku 18 lat w meczu z Amkarem Perm. Był wypożyczany do Dinama Briańsk, i .
W latach 2012–2013 występował w młodzieżowej reprezentacji Rosji, z którą pojechał na Mistrzostwa Europy U-21 w 2013. Był też powoływany do kadry na Uniwersjadę, jednak w tym turnieju nie wziął udziału.

</doc>
<doc id="4139419" url="https://pl.wikipedia.org/wiki?curid=4139419" title="Lista wiatraków na Malcie">
Lista wiatraków na Malcie

To jest lista wiatraków na Malcie, zawierająca obiekty na wyspach Malcie oraz Gozo. Większość wiatraków () zbudowana została w czasie kiedy wyspa była pod rządami Zakonu św. Jana, z ufundowań Wielkich Mistrzów Cottonera i Manoela, pozostałe zbudowano w okresie brytyjskich rządów kolonialnych. Zachowało się 48 wiatraków (gdyby dodać zburzone, lista doszłaby do co najmniej 69), które zostały wpisane na "Antiques List of 1932", oraz na listę zabytków, przez Malta Environment and Planning Authority (MEPA), jako budynki o wartości kulturowej. Wiatraki są integralną częścią maltańskiej historii. Te na terenach wiejskich wykorzystywane były jedynie do produkcji żywności, np. z pszenicy, jęczmienia czy winorośli, kiedy inne, umiejscowione w obrębie murów ufortyfikowanych miast - Valletty oraz Three Cities - używane były w celach militarnych, do produkcji prochu strzelniczego.
W czasach, kiedy je budowano, każda wieża wietraka mogła "widzieć" sąsiednią w pewnej odległości, podobnie do wojskowych wież strażniczych, aby wiedzieć, czy inne wiatraki pracują w danym dniu. Z działalnością wiatraków powszechnie związany jest instrument zwany , potocznie znany jako "tronga". Tronja to zmodyfikowana muszla ślimaka morskiego, z otworem na jednym końcu. Podczas dmuchania w nią wydaje głośny dźwięk, słyszalny w dużej odległości. Wykorzystywano ją do informowania mieszkańców, że wiatraki, ze względu na wietrzną pogodę, pracują danego dnia.
Architektura wiatraków jest różnorodna, lecz ogólnie charakteryzowały się one podobnymi elementami. Wieża miała wewnętrzne kręte schody, wiodące na szczyt. Pomieszczenia budowane były wokół wieży, dając jej podparcie oraz służąc jako magazyny na wytworzone produkty. Wiatrak mógł być równocześnie domem dla rodziny młynarza. Każda wieża ma przeciętną wysokość 15 metrów, oraz średnicę około 3 metrów. Działający wiatrak maltański ma śmigło o sześciu skrzydłach. Pierwsze budowle tego typu budowane były na Malcie w XVI wieku, były to konstrukcje typu słupowego. Najstarsze wiatraki wieżowe powstały w XVII wieku na wyspie Malcie, zaś ostatnie zbudowane zostały na Gozo z końcem XIX lub początkiem XX wieku. Wiatraki zostały wreszcie około roku 1900 zastąpione przez przemysłowo budowane młyny parowe, lecz ciągle były konkurencyjne do połowy XX wieku.
Malta ma największe zagęszczenie wiatraków na świecie, z ich liczbą średnio 9 na km², która jest większa niż w Holandii, słynnej z jej wiatraków. Wiele z wiatraków zostało zburzonych w ciągu minionych lat. Pomimo że znaczna ich liczba przetrwała, jedynie trzy posiadają skrzydła. Istnieją inne, bardziej tradycyjne młyny zbożowe na Malcie; wykorzystują one siłę zwierząt (osłów lub koni) do obracania żaren.

</doc>
<doc id="4139421" url="https://pl.wikipedia.org/wiki?curid=4139421" title="Matheus Ferraz">
Matheus Ferraz

Matheus Ferraz (ur. 12 lutego 1985 w São José do Rio Pardo) – brazylijski piłkarz występujący na pozycji obrońcy.
Kariera piłkarska.
Od 2005 roku występował w Santosie FC, América, Remo, Brasiliense, Noroeste, São Caetano, Mirassol, Criciúma, AEL Limassol, FC Tokyo, Boa Esporte i Sport Recife.

</doc>
<doc id="4139424" url="https://pl.wikipedia.org/wiki?curid=4139424" title="Pulaski (hrabstwo Iowa)">
Pulaski (hrabstwo Iowa)

Pulaski – miasto w Stanach Zjednoczonych, w stanie Wisconsin, w hrabstwie Iowa.
Demografia.
Według spisu ludności w roku 2000, Pulaski zamieszkiwało 381 osób w 135 domostwach, w mieście żyły 102 rodziny. Gęstość zaludnienia wyniosła 3,4 osoby na km². Było 155 budynków mieszkalnych o średnim zagęszczeniu 1,4 na km². Etniczny skład miasta przedstawiał się następująco: 98,16% biali, 0,26% Amerykanie afrykańskiego pochodzenia i 1,57% rdzenni mieszkańcy Ameryki.

</doc>
<doc id="4139425" url="https://pl.wikipedia.org/wiki?curid=4139425" title="Mifflin (Wisconsin)">
Mifflin (Wisconsin)

Mifflin – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139426" url="https://pl.wikipedia.org/wiki?curid=4139426" title="Rafael Silva (piłkarz)">
Rafael Silva (piłkarz)

Rafael Silva (ur. 4 kwietnia 1992 w São Paulo) – brazylijski piłkarz występujący na pozycji napastnika.
Kariera piłkarska.
Od 2012 roku występował w Coritiba, FC Lugano, Albirex Niigata i Urawa Reds.

</doc>
<doc id="4139430" url="https://pl.wikipedia.org/wiki?curid=4139430" title="Highland (hrabstwo Iowa)">
Highland (hrabstwo Iowa)

Highland – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139432" url="https://pl.wikipedia.org/wiki?curid=4139432" title="Wellington Daniel Bueno">
Wellington Daniel Bueno

Wellington Daniel Bueno (ur. 24 sierpnia 1995 w São Paulo) – brazylijski piłkarz występujący na pozycji obrońcy.
Kariera piłkarska.
Od 2014 roku występował w Shimizu S-Pulse, Vissel Kobe i Kashima Antlers.

</doc>
<doc id="4139433" url="https://pl.wikipedia.org/wiki?curid=4139433" title="Eden (miasto w hrabstwo Iowa)">
Eden (miasto w hrabstwo Iowa)

Eden – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139436" url="https://pl.wikipedia.org/wiki?curid=4139436" title="Klemens Lothar von Metternich">
Klemens Lothar von Metternich



</doc>
<doc id="4139437" url="https://pl.wikipedia.org/wiki?curid=4139437" title="Clyde (Wisconsin)">
Clyde (Wisconsin)

Clyde – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139438" url="https://pl.wikipedia.org/wiki?curid=4139438" title="Kościół św. Wojciecha w Przemyślu">
Kościół św. Wojciecha w Przemyślu

Kościół świętego Wojciecha – rzymskokatolicki kościół filialny należący do parafii Matki Bożej Zbaraskiej w Prałkowcach prowadzonej przez księży Michalitów. Znajduje się w przemyskiej dzielnicy Kruhel Mały.
Neogotycka świątynia została wzniesiona w 1895 roku dzięki staraniom i pod kierunkiem księdza Józefa Wiejowskiego – kanclerza kurii diecezjalnej w Przemyślu. Bryła zewnętrzna kościoła i wystrój wnętrza posiadają jednolity neogotycki charakter.

</doc>
<doc id="4139440" url="https://pl.wikipedia.org/wiki?curid=4139440" title="Brigham (Wisconsin)">
Brigham (Wisconsin)

Brigham – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139442" url="https://pl.wikipedia.org/wiki?curid=4139442" title="Kościotrup">
Kościotrup



</doc>
<doc id="4139443" url="https://pl.wikipedia.org/wiki?curid=4139443" title="Magniscapa">
Magniscapa

Magniscapa – wymarły rodzaj owadów z rzędu Protorthoptera i rodziny Sheimiidae, obejmujący tylko jeden znany gatunek: "Magniscapa alligans".
Jedyny gatunek opisany został w 2008 roku przez Daniła Aristowa i Aleksandra Rasnicyna. Opisu dokonano na podstawie dwóch skamieniałości, odnalezionych na prawym brzegu Sojany, na terenie rosyjskiego obwodu archangielskiego i pochodzącej z piętra kazanu w permie. Autorzy umieścili ten gatunek w rodzaju "Pseudosheimia". W 2015 Dimitrij Szczerbakow dokonał jego redeskrypcji oraz przeniósł go do nowego, monotypowego rodzaju "Magniscapa".
Owad ten miał ciało długości 5,6 mm. Jego zaokrąglona głowa wyposażona była w duże oczy i trzy przyoczka rozmieszczone na planie prawie prostokątnego trójkąta. Nitkowate, dłuższe od tułowia czułki miały poprzeczne rzędy drobnych guzków i narządów zmysłowych. Przedplecze było mniejsze od głowy, kształtem zbliżone do kwadratu. Zaplecze było krótsze, bardziej trójkątne i poprzeczne od tak długiego jak szerokiego śródplecza. Przednie skrzydło miało 5,5 mm długości, wąsko trójkątną część analną i pole kostalne w nasadowej połowie nieco szersze od subkostalnego, a dalej tak szerokie jak ono. W jego użyłkowaniu zaznaczały się: sięgająca za środek skrzydła żyłka subkostalna, rozwidlona w ⅓ długości skrzydła żyłka radialna i tuż za tym miejscem rozwidlona żyłka medialna. Tylne skrzydło były podobnej budowy, długości 4,2 mm. Odnóża były krótkie. Wydłużony i nieco ku tyłowi rozszerzony odwłok zaopatrzony był w masywne, dwuczłonowe przysadki odwłokowe.

</doc>
<doc id="4139445" url="https://pl.wikipedia.org/wiki?curid=4139445" title="Arena (Wisconsin)">
Arena (Wisconsin)

Arena – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139447" url="https://pl.wikipedia.org/wiki?curid=4139447" title="Dodgeville (hrabstwo Iowa)">
Dodgeville (hrabstwo Iowa)

Dodgeville – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139448" url="https://pl.wikipedia.org/wiki?curid=4139448" title="Lins Lima de Brito">
Lins Lima de Brito

Lins Lima de Brito (ur. 11 września 1987) – brazylijski piłkarz występujący na pozycji napastnika.
Kariera piłkarska.
Od 2004 roku występował w Camaçariense, Mogi Mirim, São Caetano, Paulista, Guaratinguetá, Ponte Preta, Mirassol, Criciúma, Grêmio, ABC, Itumbiara, Gamba Osaka i Figueirense.

</doc>
<doc id="4139451" url="https://pl.wikipedia.org/wiki?curid=4139451" title="Aleksandr Iwanow (piłkarz)">
Aleksandr Iwanow (piłkarz)



</doc>
<doc id="4139453" url="https://pl.wikipedia.org/wiki?curid=4139453" title="Alfredo Sánchez">
Alfredo Sánchez



</doc>
<doc id="4139456" url="https://pl.wikipedia.org/wiki?curid=4139456" title="Bong">
Bong



</doc>
<doc id="4139459" url="https://pl.wikipedia.org/wiki?curid=4139459" title="Aarón Padilla">
Aarón Padilla



</doc>
<doc id="4139462" url="https://pl.wikipedia.org/wiki?curid=4139462" title="Armando Reyes (ur. 1981)">
Armando Reyes (ur. 1981)



</doc>
<doc id="4139464" url="https://pl.wikipedia.org/wiki?curid=4139464" title="Armando Reyes">
Armando Reyes



</doc>
<doc id="4139467" url="https://pl.wikipedia.org/wiki?curid=4139467" title="Carl Fletcher">
Carl Fletcher



</doc>
<doc id="4139469" url="https://pl.wikipedia.org/wiki?curid=4139469" title="Carlos Campos">
Carlos Campos



</doc>
<doc id="4139471" url="https://pl.wikipedia.org/wiki?curid=4139471" title="Carlos Campos (ur. 1992)">
Carlos Campos (ur. 1992)



</doc>
<doc id="4139473" url="https://pl.wikipedia.org/wiki?curid=4139473" title="Carlos Peña (ur. 1990)">
Carlos Peña (ur. 1990)



</doc>
<doc id="4139475" url="https://pl.wikipedia.org/wiki?curid=4139475" title="Carlos Peña">
Carlos Peña



</doc>
<doc id="4139477" url="https://pl.wikipedia.org/wiki?curid=4139477" title="Carlos Sánchez">
Carlos Sánchez



</doc>
<doc id="4139479" url="https://pl.wikipedia.org/wiki?curid=4139479" title="Carlos Sánchez (ur. 1984)">
Carlos Sánchez (ur. 1984)



</doc>
<doc id="4139481" url="https://pl.wikipedia.org/wiki?curid=4139481" title="Daisuke Saitō">
Daisuke Saitō



</doc>
<doc id="4139483" url="https://pl.wikipedia.org/wiki?curid=4139483" title="Daisuke Saito (1980)">
Daisuke Saito (1980)



</doc>
<doc id="4139485" url="https://pl.wikipedia.org/wiki?curid=4139485" title="Daniel Andersson (piłkarz)">
Daniel Andersson (piłkarz)



</doc>
<doc id="4139487" url="https://pl.wikipedia.org/wiki?curid=4139487" title="Diego González (ur. 1988)">
Diego González (ur. 1988)



</doc>
<doc id="4139489" url="https://pl.wikipedia.org/wiki?curid=4139489" title="Diego González">
Diego González



</doc>
<doc id="4139492" url="https://pl.wikipedia.org/wiki?curid=4139492" title="Dodgeville (Wisconsin)">
Dodgeville (Wisconsin)

Dodgeville – miasto w Stanach Zjednoczonych, w stanie Wisconsin, siedziba administracyjna hrabstwa Iowa.

</doc>
<doc id="4139493" url="https://pl.wikipedia.org/wiki?curid=4139493" title="Luiz Otávio Santos de Araújo">
Luiz Otávio Santos de Araújo

Luiz Otávio Santos de Araújo (ur. 12 października 1990) – brazylijski piłkarz występujący na pozycji pomocnika.
Kariera piłkarska.
Od 2009 roku występował w Ponte Preta, SE Palmeiras, Ceará, Figueirense, Avaí FC, Júbilo Iwata, Suphanburi, Joinville i CRB.

</doc>
<doc id="4139495" url="https://pl.wikipedia.org/wiki?curid=4139495" title="Mineral Point (hrabstwo Iowa)">
Mineral Point (hrabstwo Iowa)

Mineral Point – miejscowość w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139496" url="https://pl.wikipedia.org/wiki?curid=4139496" title="Mineral Point (Wisconsin)">
Mineral Point (Wisconsin)

Mineral Point – miasto w Stanach Zjednoczonych, w stanie Wisconsin, w hrabstwie Iowa.

</doc>
<doc id="4139497" url="https://pl.wikipedia.org/wiki?curid=4139497" title="Ferdinando Leda">
Ferdinando Leda

Ferdinando Leda (ur. 22 kwietnia 1980) – brazylijski piłkarz występujący na pozycji pomocnika.
Kariera piłkarska.
Od 2000 roku występował w Palmas, CFZ, Vitória, Avaí FC, São Bento, Grêmio, Portuguesa, Incheon United i Júbilo Iwata.

</doc>
<doc id="4139500" url="https://pl.wikipedia.org/wiki?curid=4139500" title="Jesiotr sachaliński">
Jesiotr sachaliński

Jesiotr sachaliński ("Acipenser mikadoi") – gatunek anadromiczny ryby z rodziny jesiotrowatych (Acipenseridae).
Systematyka.
Do początku lat 90. XX wieku utożsamiany był z północnoamerykańskim jesiotrem zielonym ("A. medirostris"). Inni badacze sugerowali, że może być on azjatyckim podgatunkiem jesiotra zielonego. Badania genetyczne z początku lat 90. XX wieku pozwoliły jednoznacznie zaklasyfikować jesiotra sachalińskiego jako odrębny gatunek, wykazując znaczne różnice w materiale genetycznym.
Występowanie.
Obszar występowania gatunku obejmuje ujścia małych rzek wybrzeża we wschodniej Rosji i Japonii, Morze Ochockie, Morze Japońskie na wschód od Hokkaido i wzdłuż wybrzeża kontynentalnej Azji aż do Wŏnsanu na południe, Morze Beringa wzdłuż Półwyspu Kamczackiego. Obecnie znane jest tylko jedno stałe tarlisko tego gatunku – rzeka Tumnin, nie dalej niż 100 km od ujścia. Sporadycznie widywany też w rzece Koppi.
Liczebność.
Od co najmniej stulecia liczba osobników tego gatunku stale się zmniejsza. Szacuje się, że na tarło do rzeki Tumnin wpływa od 10 do 30 dorosłych osobników rocznie. Pod koniec lat 80. XX wieku mówiono o około 100 osobnikach odbywających tarło w tej rzece. W 2005 roku odłowiono tylko trzy okazy, w 2008 – dwa. W latach 50. XX wieku, pomimo już wtedy niewielkiej populacji, jesiotr sachaliński był powszechnie spotykany na targach rybnych na wyspie Hokkaido.
Budowa.
Długość całkowita do 1,5 m. 5 rzędów tarczek kostnych: grzbietowy z 7–11 tarczkami, dwa rzędy boczne z 22–36, dwa rzędy brzuszne z 10. Płetwa grzbietowa składająca się z 33–40 promieni miękkich, płetwa odbytowa z 22–30.
Ochrona i zagrożenia.
Gatunek wpisany do Czerwonej Księgi IUCN jako krytycznie zagrożony wyginięciem (kategoria CR) na całym obszarze naturalnego występowania. Handel międzynarodowy jest ograniczony. Zagrożeniem dla gatunku jest przede wszystkim nielegalne kłusownictwo, tym groźniejsze w okresie godowym. Znaczenie ma też wzrastające zanieczyszczenie wód oraz budowa tam, ograniczająca rybom możliwość wędrówki w górę rzeki.

</doc>
<doc id="4139505" url="https://pl.wikipedia.org/wiki?curid=4139505" title="Acipenser mikadoi">
Acipenser mikadoi



</doc>
<doc id="4139506" url="https://pl.wikipedia.org/wiki?curid=4139506" title="Rafael Ferreira Francisco">
Rafael Ferreira Francisco

Rafael Ferreira Francisco (ur. 13 kwietnia 1986) – brazylijski piłkarz występujący na pozycji pomocnika.
Kariera piłkarska.
Od 2005 roku występował w Fluminense FC, CR Flamengo, Atlético Mineiro, Figueirense, EC Bahia, SC Sagamihara, Anápolis i Goiás EC.

</doc>
<doc id="4139510" url="https://pl.wikipedia.org/wiki?curid=4139510" title="Gurney">
Gurney

Gurney – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4139513" url="https://pl.wikipedia.org/wiki?curid=4139513" title="Osiedle Nowe Winogrady Południe">
Osiedle Nowe Winogrady Południe

Osiedle Nowe Winogrady Południe – osiedle samorządowe (jednostka pomocnicza gminy) Poznania (od 1 stycznia 2011 roku), obejmujące część Winograd.
Granice administracyjne.
Osiedle Nowe Winogrady Południe graniczy:

</doc>
<doc id="4139515" url="https://pl.wikipedia.org/wiki?curid=4139515" title="Oma">
Oma

Oma – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4139517" url="https://pl.wikipedia.org/wiki?curid=4139517" title="Sierdityj (1901)">
Sierdityj (1901)

Sierdityj (Сердитый) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 4 listopada 1901 roku w Port Artur, a do służby w Marynarce Wojennej Imperium Rosyjskiego wszedł w czerwcu 1903 roku, w składzie Eskadry Oceanu Spokojnego. W styczniu 1905 roku niszczyciel został internowany w chińskim porcie Chefoo. W czasie I wojny światowej służył na Dalekim Wschodzie. Podczas wojny domowej został przejęty przez Japończyków, a następnie złomowany w 1922 roku.
Projekt i budowa.
„Sierdityj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1901 roku. Następnie okręt w częściach przewieziono do Port Artur, gdzie został zwodowany jako „Biekas” („Бекас”) 4 listopada 1901 roku, a do służby w Marynarce Wojennej Rosji przyjęto go w czerwcu 1903 roku, już pod nazwą „Sierdityj”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W sierpniu 1904 roku jednostkę dostosowano do stawiania min, usuwając w tym celu z pokładu zapasowe torpedy (w zamian okręt mógł zabrać 16-18 min). Pierwszą misję minową okręt odbył 8 września, stawiając składającą się z 16 min zagrodę na południe od Port Artur; 11 października postawił też 10 min w Zatoce Lunwantan. W nocy z 15 na 16 grudnia 1904 roku „Sierdityj”, podczas obrony ostatniego pozostałego w Port Artur pancernika „Siewastopol”, trafił torpedą i zatopił japoński torpedowiec Nr 42. W nocy z 1 na 2 stycznia 1905 roku okręt wymknął się z oblężonej twierdzy i dopłynął do Chefoo, gdzie został internowany. W listopadzie 1905 roku, po zakończeniu działań wojennych, niszczyciel został zwrócony Rosji. W 1912 roku dokonano modernizacji uzbrojenia jednostki: zdemontowano obie wyrzutnie torped kal. 381 mm i wszystkie działka kal. 47 mm, instalując w zamian dwie pojedyncze wyrzutnie torped kal. 450 mm oraz drugą armatę kal. 75 mm (usytuowaną w pobliżu rufy) i dwa pojedyncze karabiny maszynowe kal. 7,62 mm. Prócz tego okręt mógł przenosić 10 min. Podczas I wojny światowej bazował we Władywostoku. Podczas wojny domowej okręt został 30 czerwca 1918 roku zdobyty we Władywostoku przez Japończyków, a następnie zdewastowany przez wycofujących się Białych w listopadzie 1922 roku. Przejęty przez Armię Czerwoną niszczyciel został złomowany w 1922 roku.

</doc>
<doc id="4139519" url="https://pl.wikipedia.org/wiki?curid=4139519" title="Carey (Wisconsin)">
Carey (Wisconsin)

Carey – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4139520" url="https://pl.wikipedia.org/wiki?curid=4139520" title="Biekas (1901)">
Biekas (1901)



</doc>
<doc id="4139522" url="https://pl.wikipedia.org/wiki?curid=4139522" title="Adrián Marín (ur. 1994)">
Adrián Marín (ur. 1994)



</doc>
<doc id="4139527" url="https://pl.wikipedia.org/wiki?curid=4139527" title="Knight (Wisconsin)">
Knight (Wisconsin)

Knight – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4139530" url="https://pl.wikipedia.org/wiki?curid=4139530" title="Telmário de Araújo Sacramento">
Telmário de Araújo Sacramento

Telmário de Araújo Sacramento (ur. 11 listopada 1983) – brazylijski piłkarz występujący na pozycji napastnika.
Kariera piłkarska.
Od 2003 roku występował w Athletico Paranaense, Ferroviária, Noroeste, Guaratinguetá, Vitória, Celta Vigo, CD Tenerife, SE Palmeiras, Kashima Antlers i Shonan Bellmare.

</doc>
<doc id="4139536" url="https://pl.wikipedia.org/wiki?curid=4139536" title="Maszkowcew">
Maszkowcew



</doc>
<doc id="4139539" url="https://pl.wikipedia.org/wiki?curid=4139539" title="Arthur Maia">
Arthur Maia

Arthur Maia (ur. 13 października 1992, zm. 28 listopada 2016) – brazylijski piłkarz występujący na pozycji pomocnika.
Kariera piłkarska.
Od 2011 do 2016 roku występował w Vitoria, Joinville, América, CR Flamengo, Kawasaki Frontale i Chapecoense.
Śmierć.
Zginął w katastrofie samolotu LaMia Airlines 2933.

</doc>
<doc id="4139541" url="https://pl.wikipedia.org/wiki?curid=4139541" title="For You (album Infinite)">
For You (album Infinite)

For You – drugi japoński album studyjny południowokoreańskiej grupy Infinite, wydany 16 grudnia 2015 roku przez wytwórnię Woollim Entertainment i Universal Music. Został wydany w dziesięciu wersjach: regularnej CD, limitowanej CD+Blu-ray, limitowanej CD+DVD, a także siedmiu limitowanych, każdej z innym członkiem zespołu.
Płytę promowały single „Last Romeo ~Kimi ga ireba ii~”, „Dilemma” i „24-jikan”. Album osiągnął 3 pozycję w rankingu Oricon i pozostał na liście przez 5 tygodni, sprzedał się w nakładzie egzemplarzy.

</doc>
<doc id="4139546" url="https://pl.wikipedia.org/wiki?curid=4139546" title="Elson Ferreira de Souza">
Elson Ferreira de Souza

Elson Ferreira de Souza (ur. 30 października 1989) – brazylijski piłkarz występujący na pozycji obrońcy.
Kariera piłkarska.
Od 2010 roku występował w Vilhena, Remo, CRB, Figueirense, CR Vasco da Gama, América i Kawasaki Frontale.

</doc>
<doc id="4139547" url="https://pl.wikipedia.org/wiki?curid=4139547" title="Etrap Dänew">
Etrap Dänew

Etrap Dänew (turkm. "Dänew etraby") – etrap w Turkmenistanie na terenie wilajetu lebapskiego z siedzibą w Dänew. W 1995 roku liczył 44 370 mieszkańców. Etrap zajmuje, położone na północny zachód od stolicy wilajetu w Türkmenabacie, żyzne tereny doliny Amu-darii, od której poprowadzone są tutaj liczne kanały irygacyjne.
Etrap przecinają droga oraz linia kolejowa, będące częścią korytarzu Türkmenabat-Urgencz-Daszoguz.
W 2001 roku siedzibę etrapu przemianowano na Galkynyş – analogicznie zmieniono nazwę etrapu. W 2017 roku przywrócono nazwę Dänew, a także włączono w granice etrapu miasto Seýdi i cały obszar dotychczasowego etrapu Garaşsyzlyk.

</doc>
<doc id="4139549" url="https://pl.wikipedia.org/wiki?curid=4139549" title="Dikij Griebień">
Dikij Griebień



</doc>
<doc id="4139552" url="https://pl.wikipedia.org/wiki?curid=4139552" title="Ademilson">
Ademilson

Ademilson Braga Bispo Junior (ur. 9 stycznia 1994 w Cubatão) – brazylijski piłkarz występujący na pozycji napastnika, zawodnik Gamba Osaka.
Życiorys.
Kariera klubowa.
Od 2012 roku występował w São Paulo FC, Yokohama F. Marinos i Gamba Osaka.
1 stycznia 2017 podpisał kontrakt z japońskim klubem Gamba Osaka, umowa do 31 stycznia 2020; kwota odstępnego 2,99 mln euro.
Kariera reprezentacyjna.
Był reprezentantem Brazylii w kategoriach wiekowych: U-17, U-20 i U-23.

</doc>
<doc id="4139556" url="https://pl.wikipedia.org/wiki?curid=4139556" title="Smiełyj (1902)">
Smiełyj (1902)

Smiełyj (Смелый) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 10 lutego 1902 roku w Port Artur, a do służby w Marynarce Wojennej Imperium Rosyjskiego wszedł we wrześniu 1903 roku, w składzie Eskadry Oceanu Spokojnego. W styczniu 1905 roku niszczyciel został internowany w niemieckim porcie Tsingtau. W czasie I wojny światowej służył na Dalekim Wschodzie. Podczas wojny domowej został przejęty przez Japończyków, a następnie złomowany w 1922 roku.
Projekt i budowa.
„Smiełyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1901 roku. Następnie okręt w częściach przewieziono do Port Artur, gdzie został zwodowany jako „Gorlica” („Горлица”) 10 lutego 1902 roku, a do służby w Marynarce Wojennej Rosji przyjęto go we wrześniu 1903 roku, już pod nazwą „Smiełyj”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 9 na 10 czerwca niszczyciel (wraz z bliźniaczymi okrętami „Skoryj”, „Strojnyj” i „Rieszytielnyj”) wziął udział w nierozstrzygniętej bitwie z japońskimi niszczycielami z 2. Dywizjonu pod Port Artur. W nocy z 15 na 16 grudnia 1904 roku „Smiełyj” wziął udział w obronie ostatniego pozostałego w Port Artur pancernika „Siewastopol” przed atakami japońskich torpedowców. W nocy z 1 na 2 stycznia 1905 roku okręt wymknął się z oblężonej twierdzy i dopłynął do Tsingtau, gdzie został internowany 3 stycznia. W listopadzie 1905 roku, po zakończeniu działań wojennych, okręt został zwrócony Rosji. W 1912 roku dokonano modernizacji uzbrojenia jednostki: zdemontowano obie wyrzutnie torped kal. 381 mm i wszystkie działka kal. 47 mm, instalując w zamian dwie pojedyncze wyrzutnie torped kal. 450 mm oraz drugą armatę kal. 75 mm (usytuowaną w pobliżu rufy) i dwa pojedyncze karabiny maszynowe kal. 7,62 mm. Prócz tego okręt przystosowano do przenoszenia 10 min. Podczas I wojny światowej bazował we Władywostoku. Podczas wojny domowej okręt został 30 czerwca 1918 roku przejęty we Władywostoku przez Japończyków, a następnie zdewastowany przez wycofujących się Białych w listopadzie 1922 roku. Przejęty przez Armię Czerwoną niszczyciel został złomowany w 1922 roku.

</doc>
<doc id="4139558" url="https://pl.wikipedia.org/wiki?curid=4139558" title="Gorlica (1902)">
Gorlica (1902)



</doc>
<doc id="4139559" url="https://pl.wikipedia.org/wiki?curid=4139559" title="Słownik nieoczywistych smutków">
Słownik nieoczywistych smutków

Słownik nieoczywistych smutków () – strona internetowa i kanał na portalu YouTube, których twórcą jest John Koenig. Jest to słownik będący zbiorem neologizmów określających emocje, które do tej pory nie zostały zdefiniowane. Słownik tworzą opisy zamieszczone na stronie internetowej, a także filmy wideo na portalu YouTube opatrzone opisami poszczególnych emocji. Neologizmy, choć w pełni stworzone przez Koeniga, opierają się na przeprowadzonych przez niego badaniach na temat etymologii i znaczenia używanych prefiksów, sufiksów i rdzeni słów. Terminy są często oparte na „uczuciu egzystencjalizmu” i mają służyć zapełnieniu „pustki językowej”, ponadto są często owocem przeżyć czytelników strony. Niektóre filmy zawierają dużą liczbę zdjęć, jak wideo dla emocji nazwanej "Vemödalen", które wykorzystuje „wyczerpujący, ale jednocześnie płynny kolaż 465 podobnych tematycznie zdjęć autorstwa różnych fotografów”. Inne filmy są bardziej osobiste, jak choćby "Avenoir", który zawiera „kolaż filmów z prywatnej kolekcji autora strony stworzony w celu ukazania kierunku, w jakim płynie życie”.
Oficjalne wydanie książkowe "Dictionary of Obscure Sorrows" przewidywane jest na 16 listopada 2021.
Geneza.
Pomysł słownika narodził się w 2006 kiedy Koenig był „studentem uniwersytetu Macalester College w Minnesocie” i próbował pisać poezję. "The Dictionary of Obscure Sorrows "miał zawierać wszystkie słowa, których potrzebował do tworzenia poezji, w tym nazwy emocji, które nigdy nie zostały stworzone przez językoznawców. Popularność strony i serialu internetowego zaczęła rosnąć w czerwcu 2015 roku, po tym jak użytkownicy mediów społecznościowych zaczęli udostępniać sobie listę zawierająca 23 hasła ze słownika.
Wybrane neologizmy.
Kilka neologizmów zawartych w "The Dictionary of Obscure Sorrows", zwłaszcza tych, którym towarzyszą filmy wideo, wzbudziło zainteresowanie opinii publicznej. Termin "Vemödalen" związany jest z brakiem kreatywności w fotografii wynikającej z istnienia podobnych zdjęć, zrobionych w przeszłości. Wideo skupia się również na fakcie, że „jest nieuniknionym, iż ten sam obraz będzie fotografowany przez różnych ludzi”, ale jednocześnie „tylko dlatego, że pewne rzeczy są do siebie podobne, nie znaczy, że są takie same”. Cytując Walta Whitmana, autor filmu wyjaśnia, iż unikatowość budowana jest poprzez dodawanie do czegoś co już istniało i że każde zrobione przez nas zdjęcie pomaga stworzyć historię fotografii.
Zwrócono również uwagę na termin "Sonder", związany z relacjami międzyludzkimi, który oznacza „uświadomienie sobie, że każdy przypadkowy przechodzień wiedzie równie intensywne i złożone życie, co my”. Słowo "Sonder" zostało również wykorzystane przez kilka firm, jako nazwa marki roweru i tytuł gry wideo. Artysta indie pop, Kaoru Ishibashi, zainspirowany terminem "Sonder", nadał swojemu trzeciemu albumowi nazwę "Sonderlust. "Album opowiada o jego separacji z żoną i próbie zrozumienia jej życia.
Wiele określeń ze słownika, takich jak "ellipism, énouement i onism", zostało użytych jako nazwy koktajli serwowanych w chicagowskiej restauracji Knife. Galeria sztuki w Los Angeles użyła natomiast terminów z "Dictionary of Obscure Sorrows," aby zatytułować i opisać znaczenie kryjące się za każdym z obrazów Michaela Sagato.
Recepcja krytyczna.
„The Times of India” określił słownik mianem „zachwycającej strony internetowej dla etymologów i mistrzów słowa”. Sharanya Manivannan, pisząca dla „The New Indian Express”, opisała go jako „piękne doświadczenie na pograniczu mamrotania i wieży Babel”.

</doc>
<doc id="4139563" url="https://pl.wikipedia.org/wiki?curid=4139563" title="Nikolembia">
Nikolembia

Nikolembia – wymarły rodzaj owadów z rzędu nogoprządek i rodziny Alexarasniidae, obejmujący tylko jeden znany gatunek: "Nikolembia kusnezovi".
Rodzaj i gatunek typowy opisane zostały w 2015 przez Dimitrija Szczerbakowa. Opisu dokonano na podstawie pojedynczej skamieniałości pochodzącej z piętra lopingu w permie, odnalezionej na prawym brzegu Tomu, na terenie rosyjskiego obwodu kemerowskiego. Nazwa rodzajowa jak i epitet gatunkowy nadano na cześć paleoentomologa Nikołaja Kuzniecowa.
Owad ten miał przednie skrzydło długości 9,7 mm, 3,5 raza dłuższe niż szerokie, o pomarszczonej błonie i lekko wypukłym przednim brzegu, w części odsiebnej znacznie rozszerzone, a na wierzchołku skośnie zaokrąglone. Żyłka subkostalna w części dosiebnej biegła w nim bliżej żyłki kostalnej niż żyłki radialnej, a w części odsiebnej bliżej przedniej żyłki radialnej niż kostalnej. Przednia żyłka kubitalna rozwidlała się nieco przed medialną i dawała w sumie osiem odgałęzień, z których drugie było nierozgałęzione. Stosunkowo wąska część analna skrzydła zajmowała około ćwierci jego długości. Tylne skrzydło miało około 8,5 mm długości, było 3,1 raza dłuższe niż szerokie, a jego żyłka subkostalna również w części odsiebnej biegła dalej od żyłki kostalnej niż przedniej radialnej. Wierzchołkowe ćwiartki skrzydeł były przyciemnione.

</doc>
<doc id="4139564" url="https://pl.wikipedia.org/wiki?curid=4139564" title="Bruno Correa">
Bruno Correa

Bruno Correa (ur. 22 marca 1986) – brazylijski piłkarz występujący na pozycji napastnika.
Kariera piłkarska.
Od 2009 roku występował w Santos de Guápiles, Incheon United, Bananc Erywań, Sepahan Isfahan, Al-Nasr Dubaj, Dubai, Guaratinguetá, Botafogo, Shonan Bellmare, Bragantino, Campinense i Rio Branco.

</doc>
<doc id="4139568" url="https://pl.wikipedia.org/wiki?curid=4139568" title="Boris Tiszin">
Boris Tiszin



</doc>
<doc id="4139572" url="https://pl.wikipedia.org/wiki?curid=4139572" title="1942 w polityce">
1942 w polityce



</doc>
<doc id="4139574" url="https://pl.wikipedia.org/wiki?curid=4139574" title="1944 w polityce">
1944 w polityce



</doc>
<doc id="4139575" url="https://pl.wikipedia.org/wiki?curid=4139575" title="1943 w polityce">
1943 w polityce



</doc>
<doc id="4139576" url="https://pl.wikipedia.org/wiki?curid=4139576" title="Alison Henrique Mira">
Alison Henrique Mira

Alison Henrique Mira (ur. 1 grudnia 1995 w Santa Cruz do Rio Pardo) – brazylijski piłkarz występujący na pozycji napastnika.
Kariera piłkarska.
Od 2014 roku występował w São Caetano, Shonan Bellmare, Atlético Goianiense i Náutico.

</doc>
<doc id="4139577" url="https://pl.wikipedia.org/wiki?curid=4139577" title="1941 w polityce">
1941 w polityce



</doc>
<doc id="4139582" url="https://pl.wikipedia.org/wiki?curid=4139582" title="Adrián Luna">
Adrián Luna

Adrián Nicolás Luna Retamar (ur. 12 kwietnia 1992 w Tacuarembó) – urugwajski piłkarz występujący na pozycji prawego skrzydłowego, obecnie zawodnik meksykańskiego Veracruz.
Kariera klubowa.
Luna pochodzi z miasta Tacuarembó, gdzie wychowywał się wraz z matką i trójką rodzeństwa w dzielnicy El Sandú. Treningi piłkarskie rozpoczynał w lokalnych amatorskich zespołach Fiat Lux, Estudiantes i CA Progreso. W wieku czternastu lat wyjechał do stołecznego Montevideo, dołączając do czołowej w Urugwaju akademii juniorskiej klubu Defensor Sporting. Do pierwszej drużyny został włączony w wieku siedemnastu lat przez tymczasowego szkoleniowca Hebera Silvę Canterę i w urugwajskiej Primera División zadebiutował 6 lutego 2010 w wygranym 1:0 spotkaniu z Nacionalem. Mimo młodego wieku szybko został jednym z ważniejszych i regularnie (choć głównie jako rezerwowy) grających zawodników ofensywnych Defensora. Premierowego gola w najwyższej klasie rozgrywkowej strzelił 12 października 2010 w wygranej 3:1 konfrontacji z El Tanque Sisley. W sezonie 2010/2011 wywalczył z Defensorem wicemistrzostwo Urugwaju, a ogółem jego barwy reprezentował przez półtora roku, będąc uznawanym za jednego z najbardziej utalentowanych młodych piłkarzy w kraju.
W lipcu 2011 Luna za sumę miliona euro przeszedł do hiszpańskiego RCD Espanyol, jednak włodarze klubu z Barcelony od razu wypożyczyli go do drugoligowego zespołu Gimnàstic de Tarragona. Tam spędził kolejne sześć miesięcy, regularnie pojawiając się na boiskach w roli rezerwowego, po czym udał się na półroczne wypożyczenie do kolejnego drugoligowca – ekipy CE Sabadell FC. Tam również nie odniósł większych sukcesów (na koniec sezonu dopiero dziewiętnasta pozycja w lidze, utrzymanie tylko dzięki warunkowej relegacji rezerw Villarrealu), a bezpośrednio po tym powrócił do ojczyzny, zasilając na zasadzie wypożyczenia stołecznego giganta – Club Nacional de Football. W ekipie tej spędził rok (pod okiem trenera Gustavo Díaza – swojego byłego przełożonego z Defensora), współtworząc siłę ofensywną drużyny z graczami takimi jak Gonzalo Bueno, Sebastián Abreu, Vicente Sánchez czy Iván Alonso.
We wrześniu 2013 Luna rozwiązał kontrakt z Espanyolem i jako wolny zawodnik powrócił do swojego macierzystego Defensora Sporting. Tam spędził kolejne dwa lata w roli kluczowego gracza, jednak nie zdołał osiągnąć poważniejszych sukcesów drużynowych. We wrześniu 2015 zdecydował się na wyjazd do Meksyku – został piłkarzem klubu Tiburones Rojos de Veracruz, który natychmiast wypożyczył go do drugoligowego Venados FC z siedzibą w Méridzie. Na zapleczu ligi meksykańskiej spędził w barwach Venados rok; notował bardzo udane indywidualne występy, a również po powrocie do Veracruz kontynuował dobrą passę. W Liga MX zadebiutował 16 lipca 2016 w przegranym 0:2 meczu z Querétaro, zaś pierwszą bramkę strzelił 6 sierpnia w przegranym 2:4 pojedynku z Américą. W roli podstawowego piłkarza jeszcze w tym samym roku zajął z Veracruz drugie miejsce w superpucharze Meksyku – Supercopa MX.
Kariera reprezentacyjna.
W kwietniu 2009 Luna został powołany przez Ronalda Marcenaro do reprezentacji Urugwaju U-17 na Mistrzostwa Ameryki Południowej U-17. Na chilijskich boiskach był podstawowym graczem swojej drużyny – rozegrał sześć spotkań na siedem możliwych (wszystkie w wyjściowym składzie) i strzelił dwa gole w meczu z Ekwadorem (3:1). Jego kadra uplasowała się ostatecznie na trzecim miejscu w rozgrywkach. Cztery miesiące później znalazł się w składzie na Mistrzostwa Świata U-17 w Nigerii; tam również miał niepodważalne miejsce na skrzydle i wystąpił we wszystkich pięciu meczach (we wszystkich w pierwszej jedenastce). Dwukrotnie wpisał się na listę strzelców – w fazie grupowej z Algierią (2:0) oraz w ćwierćfinale z Hiszpanią (3:3, 2:4 k). Porażka w serii rzutów karnych w ostatnim z wymienionych spotkań zakończyła udział Urugwajczyków w juniorskim mundialu.
W styczniu 2011 Luna w barwach reprezentacji Urugwaju U-20 prowadzonej przez Juana Verzeriego wziął udział w Mistrzostwach Ameryki Południowej U-20. Podczas turnieju rozgrywanego w Peru rozegrał wszystkie dziewięć meczów w wyjściowym składzie i był najskuteczniejszym graczem kadry – strzelił po golu w meczach z Chile (4:0), Kolumbią (1:0) oraz w drugim spotkaniu z Chile (1:0). Zajął wraz z urugwajskim zespołem drugie miejsce w turnieju, a po sześciu miesiącach został powołany na Mistrzostwa Świata U-20 w Kolumbii. Wystąpił tam w dwóch z trzech meczów (w obydwóch w pierwszym składzie) i strzelił jedyną bramkę swojej drużyny na tamtym młodzieżowym mundialu – w fazie grupowej z Nową Zelandią (1:1). Urugwajczycy spisali się znacznie poniżej oczekiwań i zajęli wówczas ostatnie miejsce w grupie.
Statystyki kariery.
Legenda:

</doc>
<doc id="4139584" url="https://pl.wikipedia.org/wiki?curid=4139584" title="Adrian Luna">
Adrian Luna



</doc>
<doc id="4139585" url="https://pl.wikipedia.org/wiki?curid=4139585" title="William Henrique">
William Henrique

William Henrique (ur. 28 stycznia 1992 w Ribeirão Preto) – brazylijski piłkarz występujący na pozycji napastnika, obecnie zawodnik PT Prachuap FC.
Życiorys.
Kariera piłkarska.
Od 2010 roku występował w klubach: Grêmio Barueri, Botafogo Sport Club, Vitória, ASA, Ventforet Kōfu, Joinville, Ceará, Ansan Greeners FC, Londrina, Ituano FC i Chiangrai United FC.
11 grudnia 2019 podpisał kontrakt z tajskim klubem PT Prachuap FC, bez odstępnego.

</doc>
<doc id="4139590" url="https://pl.wikipedia.org/wiki?curid=4139590" title="Anton Spieker">
Anton Spieker

Anton Spieker (ur. 7 marca 1989 w Berlinie) – niemiecki aktor teatralny, filmowy i telewizyjny, nominowany do niemieckiej nagrody Deutscher Filmpreis za rolę Martina w familijnym dramacie historycznym "Przed tobą wyboista droga" (niem. "Von jetzt an kein Zurück") z 2014 roku u boku Bena Beckera. Występował w teatrach: Europäische Theaterinstitut Berlin (2008–2009), Hochschule für Schauspielkunst „Ernst Busch” (2009–2014), Deutsches Theater Berlin (2012–2013), Hans Otto Theater w Poczdamie (2014–2015) i Schlosspark Theater (2017).

</doc>
<doc id="4139592" url="https://pl.wikipedia.org/wiki?curid=4139592" title="Dorival das Neves Ferraz Júnior">
Dorival das Neves Ferraz Júnior

Dorival das Neves Ferraz Júnior (ur. 13 kwietnia 1987) – brazylijski piłkarz występujący na pozycji pomocnika.
Kariera piłkarska.
Od 2007 roku występował w Tombense, Bangu AC, Madureira, Skoda Ksanti, Thrasyvoulos, Anagennisi Karditsa, Criciúma, Figueirense, América, Matsumoto Yamaga FC, Grêmio Novorizontino i Red Bull Brasil.

</doc>
<doc id="4139594" url="https://pl.wikipedia.org/wiki?curid=4139594" title="Difa">
Difa

Difa (arab. ديفة) – wieś w Syrii, w muhafazie Latakia. W 2004 roku liczyła 403 mieszkańców.

</doc>
<doc id="4139595" url="https://pl.wikipedia.org/wiki?curid=4139595" title="Skoryj (1903)">
Skoryj (1903)

Skoryj (Скорый) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 17 maja 1903 roku w Port Artur, a do służby w Marynarce Wojennej Imperium Rosyjskiego wszedł w grudniu tego roku, w składzie Eskadry Oceanu Spokojnego. W styczniu 1905 roku niszczyciel został internowany w chińskim porcie Chefoo. W czasie I wojny światowej służył na Dalekim Wschodzie. Podczas wojny domowej został przejęty przez Japończyków, a następnie złomowany w 1922 roku.
Projekt i budowa.
„Skoryj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w grudniu 1902 roku. Następnie okręt w częściach przewieziono do Port Artur, gdzie został zwodowany 17 maja 1903 roku, a do służby w Marynarce Wojennej Rosji przyjęto go w grudniu 1903 roku.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 9 na 10 czerwca 1904 roku niszczyciel (wraz z bliźniaczymi okrętami „Smiełyj”, „Strojnyj” i „Rieszytielnyj”) wziął udział w nierozstrzygniętej bitwie z japońskimi niszczycielami z 2. Dywizjonu pod Port Artur. W sierpniu 1904 roku jednostkę dostosowano do stawiania min, usuwając w tym celu z pokładu zapasowe torpedy (w zamian okręt mógł zabrać 16-18 min). Pierwszą misję minową okręt odbył już 18 sierpnia, stawiając składającą się z 14 min zagrodę u wejścia do Zatoki Kerr; 2 września postawił 16 min w Zatoce Lunwantan, zaś 16 września także 16 min u wejścia do Zatoki Gołębiej. W nocy z 1 na 2 stycznia 1905 roku okręt wymknął się z oblężonego Port Artur i dopłynął do Chefoo, gdzie został internowany. W listopadzie 1905 roku, po zakończeniu działań wojennych, okręt został zwrócony Rosji. W 1912 roku dokonano modernizacji uzbrojenia jednostki: zdemontowano obie wyrzutnie torped kal. 381 mm i wszystkie działka kal. 47 mm, instalując w zamian dwie pojedyncze wyrzutnie torped kal. 450 mm oraz drugą armatę kal. 75 mm (usytuowaną w pobliżu rufy) i dwa pojedyncze karabiny maszynowe kal. 7,62 mm. Prócz tego okręt przystosowano do przenoszenia 10 min. Podczas I wojny światowej bazował we Władywostoku. Podczas wojny domowej okręt został 30 czerwca 1918 roku przejęty we Władywostoku przez Japończyków, a następnie zdewastowany przez wycofujących się Białych w listopadzie 1922 roku. Przejęty przez Armię Czerwoną niszczyciel został złomowany w 1922 roku.

</doc>
<doc id="4139602" url="https://pl.wikipedia.org/wiki?curid=4139602" title="Ferrugem">
Ferrugem

Ferrugem, właśc. Weverton Almeida Santos (ur. 28 marca 1988 w São Mateus) – brazylijski piłkarz, występujący na pozycji pomocnika.
Kariera piłkarska.
Od 2009 występował w Gama, Brasiliense, Ponte Preta, Corinthians Paulista, Vissel Kobe, Sport Recife i Figueirense.

</doc>
<doc id="4139603" url="https://pl.wikipedia.org/wiki?curid=4139603" title="Roza Galijewa">
Roza Galijewa



</doc>
<doc id="4139605" url="https://pl.wikipedia.org/wiki?curid=4139605" title="Al-Urajma">
Al-Urajma

Al-Urajma (arab. العريمة) – wieś w Syrii, w muhafazie Tartus. W 2004 roku liczyła 507 mieszkańców.

</doc>
<doc id="4139606" url="https://pl.wikipedia.org/wiki?curid=4139606" title="Statnyj (1903)">
Statnyj (1903)

Statnyj (Статный) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 21 listopada 1903 roku w Port Artur, a do służby w Marynarce Wojennej Imperium Rosyjskiego wszedł w lipcu 1904 roku, w składzie Eskadry Oceanu Spokojnego. W styczniu 1905 roku niszczyciel został internowany w chińskim porcie Chefoo. W czasie I wojny światowej służył na Dalekim Wschodzie. Podczas wojny domowej został przejęty przez Japończyków, a następnie złomowany w 1922 roku.
Projekt i budowa.
„Statnyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1902 roku. Następnie okręt w częściach przewieziono do Port Artur, gdzie został zwodowany 21 listopada 1903 roku, a do służby w Marynarce Wojennej Rosji przyjęto go w lipcu 1904 roku.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 1 na 2 stycznia 1905 roku okręt wymknął się z oblężonego Port Artur i dopłynął do Chefoo, gdzie został internowany. W listopadzie 1905 roku, po zakończeniu działań wojennych, okręt został zwrócony Rosji. W 1912 roku dokonano modernizacji uzbrojenia jednostki: zdemontowano obie wyrzutnie torped kal. 381 mm i wszystkie działka kal. 47 mm, instalując w zamian dwie pojedyncze wyrzutnie torped kal. 450 mm oraz drugą armatę kal. 75 mm (usytuowaną w pobliżu rufy) i dwa pojedyncze karabiny maszynowe kal. 7,62 mm. Prócz tego okręt przystosowano do przenoszenia 10 min. Podczas I wojny światowej bazował we Władywostoku. Podczas wojny domowej okręt został 30 czerwca 1918 roku przejęty we Władywostoku przez Japończyków, a następnie zdewastowany przez wycofujących się Białych w listopadzie 1922 roku. Przejęty przez Armię Czerwoną niszczyciel został złomowany w 1922 roku.

</doc>
<doc id="4139609" url="https://pl.wikipedia.org/wiki?curid=4139609" title="Sybir (1977)">
Sybir (1977)



</doc>
<doc id="4139611" url="https://pl.wikipedia.org/wiki?curid=4139611" title="Botoks (film)">
Botoks (film)

Botoks – polski film fabularny wyprodukowany w 2017 roku, którego reżyserem, scenarzystą i producentem jest Patryk Vega. Zdjęcia do filmu powstały w Kenii, Kopenhadze, Paryżu i Warszawie. Równolegle z filmem powstał sześcioodcinkowy serial telewizyjny Botoks, produkowany dla platformy Showmax.
W 2018 roku film został uznany przez członków Popkulturowej Akademii Wszystkiego za „najgorszy film 2017 roku”, zdobywając 9 Węży spośród 13 kategorii, co jest dotychczasowym rekordem w zdobyciu tychże anty-nagród.
Fabuła.
Film przedstawia losy czterech kobiet pracujących w służbie zdrowia: ratowniczki medycznej Danieli (Olga Bołądź), lekarki SOR-u doktor Beaty Winkler (Agnieszka Dygant), ginekolog, specjalistki od aborcji Magdy (Katarzyna Warnke) i będącej chirurgiem doktor Patrycji Banach (Marieta Żukowska).
Obsada.
i inni
Kontrowersje.
Film, ze względu na poruszaną tematykę i sposób przedstawienia służby zdrowia, wywołał liczne kontrowersje. Otrzymał wiele negatywnych recenzji i opinii zarzucających mu m.in. przerysowanie, drastyczność, ordynarność i sztuczność. Pojawiły się też głosy chwalące film za jego oczyszczający i autorski charakter. Kornel Nocoń (35mm.pl) okrzyknął "Botoks" jako „chorobę weneryczną polskiej kinematografii”.
W serwisie Mediakrytyk.pl filmowi przyznano ocenę w postaci 2,8/10 (w oparciu o czterdzieści sześć recenzji; stan na grudzień 2018). "Botoks" zajął szóste miejsce na liście najgorszych produkcji 2017 roku.

</doc>
<doc id="4139612" url="https://pl.wikipedia.org/wiki?curid=4139612" title="Azzajt">
Azzajt

Azzajt (arab. عزيت) – wieś w Syrii, w muhafazie Tartus. W 2004 roku liczyła 916 mieszkańców.

</doc>
<doc id="4139613" url="https://pl.wikipedia.org/wiki?curid=4139613" title="Ust-Iżora">
Ust-Iżora



</doc>
<doc id="4139615" url="https://pl.wikipedia.org/wiki?curid=4139615" title="Parafia Świętych Apostołów Piotra i Pawła w Moskwie">
Parafia Świętych Apostołów Piotra i Pawła w Moskwie

Parafia śś. Apostołów Piotra i Pawła w Moskwie – rzymskokatolicka parafia znajdująca się w archidiecezji Matki Bożej w Moskwie, w dekanacie centralnym. Najstarsza parafia katolicka w mieście. Liczy kilka tysięcy wiernych.
Obecnie parafia działa w kościele św. Ludwika w Moskwie należącym do parafii św. Ludwika. Msze święte odprawiane są w językach rosyjskim i litewskim.
Historia.
Mimo istnienia w Moskwie wspólnoty katolickiej przez długi okres władze carskie nie pozwalały na osiedlenie się w stolicy księdza katolickiego w przeciwieństwie do duchownych protestanckich, którzy działali w Moskwie od czasów Iwana IV Groźnego. Stan taki trwał do rządów carów Iwana V Romanowa i Piotra I Wielkiego, kiedy to w 1684 do Moskwy przybyli jezuici pełniący funkcje kapelanów ambasady austriackiej. Papież Innocenty XI w tym samym roku powołał misję katolicką w Rosji. Duży wpływ na zmianę podejścia do katolików miał przyjaciel Piotra I gen. Patrick Gordon, który sam był katolikiem. Początkowo msze święte odprawiane były w prywatnym domu należącym do holenderskiego kupca. W 1689 pod wpływem patriarchy Moskwy Joachima car wydalił jezuitów. Jednak już w 1691, po śmierci Joachima, zezwolono na przybycie do Moskwy kolejnych kapłanów katolickich (źródła nie są zgodne czy byli to księża diecezjalni czy franciszkanie). W 1698 wybudowano pierwszy kościół katolicki w Moskwie, a po jego spaleniu kolejny pw. śś. Apostołów Piotra i Pawła. W 1783 parafia weszła w skład nowo powstałej archidiecezji mohylewskiej. W latach 1839–1849 wybudowano nowy kościół.
Kościół śś. Apostołów Piotra i Pawła w Moskwie został zamknięty przez komunistów i w 1937 znacjonalizowany. Wraz ze świątynią bolszewickie władze zagarnęły cały XIX-wieczny kompleks budynków parafialnych znajdujący się przy Milutińskim Zaułku obok kościoła. Mieściły się w nich dom starców, przytułek, szkoła dla dziewcząt, biblioteka i stowarzyszenie dobroczynne. Od upadku ZSRS trwają starania o zwrot tych budynków. 26 maja 2017 Sąd Arbitrażowy orzekł, iż cztery budynki należą się katolickiej archidiecezji, jednak władze Moskwy nadal podtrzymują odmowę ich zwrotu.

</doc>
<doc id="4139616" url="https://pl.wikipedia.org/wiki?curid=4139616" title="WTA Elite Trophy 2017">
WTA Elite Trophy 2017

WTA Elite Trophy 2017 – tenisowy turniej WTA z cyklu WTA Elite Trophy rozgrywany w dniach 31 października–6 listopada 2017 roku w Zhuhai na kortach twardych w hali o puli nagród wynoszącej 2 280 935 dolarów amerykańskich.
W zawodach singlowych udział bierze 12 tenisistek, które nie zakwalifikowały się do WTA Finals. Tenisistki rywalizują w czterech grupach po trzy osoby. Najlepsza zawodniczka z każdej grupy awansuje do półfinału, a ich zwyciężczynie zagrają o trofeum. W zawodach deblowych biorą udział 4 drużyny, które nie zakwalifikowały się do WTA Finals, oraz dwa zespoły z dzikimi kartami. Tenisistki rywalizują w dwóch grupach po trzy zespoły. Najlepsze drużyny z każdej grupy zagrają o trofeum.

</doc>
<doc id="4139619" url="https://pl.wikipedia.org/wiki?curid=4139619" title="World Trade Center (od 2001)">
World Trade Center (od 2001)

World Trade Center – częściowo ukończony kompleks budynków na Dolnym Manhattanie w Nowym Jorku, usytuowany w miejsce siedmiu obiektów WTC, które zostały uszkodzone lub zniszczone w wyniku serii ataków terrorystycznych przeprowadzonych 11 września 2001. Teren ten został odbudowany wraz ze wzniesieniem nowych wieżowców, muzeum i pomnika pamięci ofiar zamachu i wybudowaniem nowego węzła komunikacyjnego. One World Trade Center (najwyższy budynek w Stanach Zjednoczonych i półkuli zachodniej), stał się dominantą tego zespołu, osiągając ponad 100 kondygnacji wraz z jego ukończeniem w listopadzie 2014.
Pierwotne WTC obejmowało m.in. charakterystyczne dla krajobrazu Nowego Jorku „Bliźniacze Wieże”, zrealizowane w 1973 i będące wówczas najwyższymi budynkami na świecie. Zostały zniszczone rano 11 września 2001 r., kiedy w ramach skoordynowanego ataku terrorystycznego porywacze powiązani z Al-Ka’idą po opanowaniu dwóch Boeingów 767 skierowali je na obiekty dwóch wież. W wyniku ataku na WTC zginęły 2753 osoby. Zawalenie się obydwu drapaczy chmur spowodowało poważne uszkodzenia sąsiednich obiektów. Proces usuwania pozostałości na tym terenie trwał 8 miesięcy, po czym nastąpiła jego przebudowa.
Po latach opóźnień i kontrowersji, odbudowa tkanki miejskiej doszła do skutku. Nowy kompleks World Trade Center obejmuje: 1 World Trade Center, 7 World Trade Center, trzy inne wieżowce biurowe, muzeum i pomnik oraz węzeł komunikacyjny o podobnej wielkości do Grand Central Terminal. 1 WTC zostało ukończone 30 sierpnia 2012, a ostatni jego element zainstalowano 10 maja 2013. 4 World Trade Center został otworzony 13 listopada 2013 i był pierwszym ukończonym budynkiem jako część projektu zagospodarowania terenu. Muzeum oddano do użytku 21 maja 2014. 
4 maja 2016 odbyło się publiczne otwarcie stacji PATH World Trade Center. Ukończenie biurowca 3 World Trade Center zaplanowano na 2018. 2 World Trade Center zrealizowano w 2009, ale w 2015 ogłoszono jego przeprojektowanie.
Pierwotne wieżowce.
Pierwotny kompleks World Trade Center z lat 1973-2001 obejmował m.in. charakterystyczne dla krajobrazu Nowego Jorku Bliźniacze Wieże, zostało zrealizowane w 1973, zostając wówczas najwyższymi budynkami na świecie. W skład WTC wchodziły również: Marriott World Trade Center (3 WTC), 4 WTC, 5 WTC, 6 WTC i 7 WTC.
Zniszczenie.
Zostały zniszczone rano 11 września 2001 r., kiedy w ramach skoordynowanego ataku terrorystycznego porywacze powiązani z Al-Ka’idą po opanowaniu dwóch Boeingów 767 skierowali je na obiekty dwóch wież. O godzinie 8:46 czasu wschodniego (ET) grupa pięciu porywaczy samolotu linii lotniczej 11 uderzyła w północną ścianę północnej wieży World Trade Center. O 9:03 (ET) kolejny zespół zamachowców skierował maszynę lotu 175 w południową elewację południowej wieży. Po trwającym 56 minut pożarze o 9:59 zawaliła się południowa wieża. O 10:28 po 102-minutowym spalaniu runęła wieża północna. W wyniku zamachu na World Trade Center zginęły 2 753 osoby. Zawalenie się obydwu drapaczy chmur spowodowało poważne uszkodzenia sąsiednich obiektów. Proces usuwania pozostałości na tym terenie trwał 8 miesięcy, po czym nastąpiła jego przebudowa.
Porządkowanie placu.
Proces usuwania pozostałości i uporządkowania terenu trwał 24 godziny na dobę przez okres ośmiu miesięcy. Gruz został przetransportowany na składowisko odpadów Fresh Kills w Staten Island, gdzie następnie został poddany badaniom. 30 maja 2002 odbyła się ceremonia, która oficjalne zakończyła prace porządkowe. W 2002 rozpoczęto budowę nowego wieżowca 7 WTC z północnej części kompleksu. Budynek nie był częścią projektu zagospodarowania terenu, w związku z czym Larry Silverstein mógł niezwłocznie rozpocząć proces jego odbudowy. Obiekt ukończono i oficjalnie otwarto w maju 2006; w kontekście całej odbudowy było to uważane za priorytet, ponieważ przywrócenie stacji transformatorowej Con Edison na niższych kondygnacjach biurowca było konieczne, aby zaspokoić zapotrzebowanie energii na Dolnym Manhattanie.
Mimo to Silverstein i Con Edison uznali, że odbudowa 7 WTC musi być spójna z planem głównym, który miał otworzyć siatkę ulic, którą pierwotnie blokował tzw. „superblok” World Trade Center. W rezultacie projekt wieżowca umożliwił ponowne otwarcie ulicy Greenwich, wcześniej kończącą się przed 7 WTC (1987–2001). W listopadzie 2003 otwarto tymczasową stację PATH, w oczekiwaniu na zastąpienie jej stałą zaprojektowaną przez Santiago Calatravę.
Główny teren World Trade Center przyciągał uwagę licznych zainteresowanych, w tym Silversteina i Urzędu Morskiego, co z kolei wzmacniało pozycję ówczesnego gubernatora stanu Nowy Jork George'a Patakiego. Ponadto chęć udziału w odbudowie wyrażali m.in. rodziny ofiar, mieszkańcy okolic i burmistrz Michael Bloomberg. W listopadzie 2001 Pataki powołał Korporację Rozwoju Dolnego Manhattanu (LMDC), która jako oficjalna komisja miała zarządzać całym procesem przedsięwzięcia. Zorganizowała ona konkurs, w wyniku którego wybrano projekt Fundamenty Pamięci autorstwa Daniela Libeskinda, kształtujący zagospodarowanie terenu WTC. Jego opracowanie zakładało 1 776-stopowy (541 m) One World Trade Center, a także pomnik i wiele innych budynków biurowych. W styczniu 2004 w ramach konkursu na projekt pomnika ofiar wybrano pracę "Odbicie nieobecności" Michaela Arada and Petera Walkera.

</doc>
<doc id="4139620" url="https://pl.wikipedia.org/wiki?curid=4139620" title="Al-Annaza">
Al-Annaza



</doc>
<doc id="4139622" url="https://pl.wikipedia.org/wiki?curid=4139622" title="Al-Annaza (Tartus)">
Al-Annaza (Tartus)

Al-Annaza (arab. العنازة) – miejscowość w Syrii, w muhafazie Tartus. W 2004 roku liczyła 1944 mieszkańców.

</doc>
<doc id="4139623" url="https://pl.wikipedia.org/wiki?curid=4139623" title="Adaílton dos Santos da Silva">
Adaílton dos Santos da Silva

Adaílton dos Santos da Silva (ur. 6 grudnia 1990 w Camaçari) – brazylijski piłkarz występujący na pozycji pomocnika, zawodnik Júbilo Iwata.
Życiorys.
Kariera piłkarska.
Od 2008 roku występował w Fortaleza, Vitória, Athletico Paranaense, Ituano, Joinville, Ponte Preta, Paraná Clube i Júbilo Iwata.
1 stycznia 2016 podpisał kontrakt z japońskim klubem Júbilo Iwata, umowa do 31 stycznia 2020.

</doc>
<doc id="4139627" url="https://pl.wikipedia.org/wiki?curid=4139627" title="Aleksiej Woropajew">
Aleksiej Woropajew

Aleksiej Nikołajewicz Woropajew (; ur. 23 stycznia 1973, zm. 5 listopada 2006) – rosyjski gimnastyk, dwukrotny medalista olimpijski.
Brał udział w dwóch igrzyskach (IO 92 – w barwach Wspólnoty Niepodległych Państw, IO 96 – jako reprezentant Rosji), na obu zdobywał złote medale w drużynie. W 1991 był wicemistrzem świata w drużynie w barwach ZSRR. W 1992 zdobył złoto mistrzostw świata w ćwiczeniach na poręczach. W dorobku medalowym miał także srebrne medale w wieloboju i w drużynie w 1994, w ćwiczeniach wolnych w 1996 i brąz w drużynie w 1997. Pochowany na Cmentarzu Dołgoprudnieńskim w mieście Dołgoprudnyj w obwodzie moskiewskim.

</doc>
<doc id="4139635" url="https://pl.wikipedia.org/wiki?curid=4139635" title="Alexarasniinae">
Alexarasniinae

Alexarasniinae – wymarła podrodzina owadów z rzędu nogoprządek i rodziny Alexarasniidae. Jej zapis kopalny pochodzi z późnego permu (lopingu), a skamieniałości znajdowane są na terenie Rosji.
Małe owady, współcześnie znane wyłącznie z odcisków skrzydeł. Długość wydłużonego przedniego skrzydła wynosiła od 9,7 do 12 mm. Żyłki radialna, medialna i przednia kubitalna rozwidlały się już blisko nasady, a ta ostatnia dawała od 6 do 8 odgałęzień zajmujących dużą część powierzchni skrzydła i sięgających prawie do jego wierzchołka. Część z odgałęzień przedniej żyłki kubitalnej przyjmowało formę zapętlonych, falistych żyłek otokowych, biegnących z dala od krawędzi skrzydła. 
Rodzinę Alexarasniidae wprowadził do taksonomii w 2011 roku Andriej Gorochow, a podrodzinę Alexarasniinae wydzielił w 2015 Dimitrij Szczerbakow. Należą doń dwa monotypowe rodzaje: 

</doc>
<doc id="4139636" url="https://pl.wikipedia.org/wiki?curid=4139636" title="Adima">
Adima

Adima (arab. عديمة) – miejscowość w Syrii, w muhafazie Tartus. W 2004 roku liczyła 1408 mieszkańców.

</doc>
<doc id="4139638" url="https://pl.wikipedia.org/wiki?curid=4139638" title="Maurycy de Leoney Mansch">
Maurycy de Leoney Mansch



</doc>
<doc id="4139641" url="https://pl.wikipedia.org/wiki?curid=4139641" title="Francisco Noblejas">
Francisco Noblejas

Francisco Javier „Javi” García-Noblejas Hernanz (ur. 18 marca 1993 w Madrycie) – hiszpański piłkarz występujący na pozycji obrońcy w Rayo Vallecano.

</doc>
<doc id="4139642" url="https://pl.wikipedia.org/wiki?curid=4139642" title="André-Armand Legrand">
André-Armand Legrand

André-Armand Legrand (ur. 5 grudnia 1914, zm. 21 listopada 2003) – francuski lotnik, as myśliwski okresu II wojny światowej.
Życiorys.
Urodził się 5 grudnia 1914 w La Teste-de-Buch w departamencie Żyronda. 25 września 1915 jego ojciec, żołnierz 3 Pułku Piechoty Kolonialnej, poległ na froncie Wielkiej wojny w Ville-sur-Tourbe.
Gdy wybuchła druga wojna światowa, służył w stopniu sierżanta w "Groupe de Chasse 2/5 La Fayette" wyposażonej w myśliwce Curtiss P-36 Hawk i stacjonującej na lotnisku Toul Croix-de-Metz w Lotaryngii. Brał udział w pierwszych walkach powietrznych na froncie zachodnim. 20 września 1939 odniósł pierwsze potwierdzone francuskie zwycięstwo II wojny światowej, strącając messerschmitta Bf 109. 
9 listopada, osłaniając wraz z 8 innymi Curtissami ze swojej eskadry samolot rozpoznawczy nad Saarą, został zaatakowany przez 27 Bf 109 z Jagdgruppe 102, wywiązała się walka, w wyniku której Francuzi zestrzeli 9 samolotów (w tym 2 Legrand) bez strat własnych. W locie powrotnym z powodu braku paliwa był zmuszony wylądować w przygodnym terenie niedaleko Lesse, gdzie znalazła go jednostka inżynieryjna. 10 stycznia 1940 zestrzelił kolejnego Bf 109 nad Kirschnaumen, 5 lutego otrzymał awans na starszego sierżanta ("sergent-chef"). 16 maja strącił Henschla Hs 126, a 25 maja Do 17 i Bf 109. Na skutek szybkiego postępu wojsk niemieckich jego dywizjon otrzymał 13 czerwca rozkaz wycofania się do Dijon, a następnie do Lyonu i Perpignan. Od 19 czerwca, ignorując wieści o zbliżającym się rozejmie, większość jednostek myśliwskich udała się do Algierii. 20 czerwca o 10 rano jego GC 2/5 w komplecie wystartował w kierunku Oranu, gdzie na mocy rozejmu samoloty zostały rozbrojone i unieruchomione, co jednak nie przeszkodziło niektórym pilotom w ucieczce do Gibraltaru. Legrand planował iść w ich ślady, lecz powstrzymała go operacja Catapult.
3 lipca 1940 okręty Royal Navy zajęły pozycję naprzeciwko portu Mers el-Kébir, ich dowódca admirał James Somerville wystosował Francuzom ultimatum. Po jego odrzuceniu, francuskie dowództwo rozkazało uzbroić i przygotować myśliwce do lotu, po czym wysłało je do obrony portu w Oranie. Klucz trzech Curtissów, w składzie którego leciał Legrand spotkało w powietrzu trzy brytyjskie Blackburn Skua. Legrand, bez skrupułów, strącił jednego z nich. 
14 lipca 1940 został odznaczony Legią Honorową a pod koniec miesiąca otrzymał awans na pierwszy stopień oficerski, podporucznika ("sous-lieutenant").

</doc>
<doc id="4139644" url="https://pl.wikipedia.org/wiki?curid=4139644" title="Al-Ulajka">
Al-Ulajka

Al-Ulajka (arab. العليقة) – wieś w Syrii, w muhafazie Tartus. W 2004 roku liczyła 710 mieszkańców.

</doc>
<doc id="4139646" url="https://pl.wikipedia.org/wiki?curid=4139646" title="Song Shan">
Song Shan

Song Shan () – pasmo w prowincji Henan o wysokości 1512 m, miejsce kultu taoistów i buddystów (klasztor Szaolin) oraz park narodowy.

</doc>
<doc id="4139648" url="https://pl.wikipedia.org/wiki?curid=4139648" title="Funajtik">
Funajtik

Funajtik (arab. فنيتق) – miejscowość w Syrii, w muhafazie Tartus. W 2004 roku liczyła 1021 mieszkańców.

</doc>
<doc id="4139651" url="https://pl.wikipedia.org/wiki?curid=4139651" title="Chirbat Abu Hamdan">
Chirbat Abu Hamdan

Chirbat Abu Hamdan (arab. خربة أبو حمدان) – wieś w Syrii, w muhafazie Tartus. W 2004 roku liczyła 925 mieszkańców.

</doc>
<doc id="4139652" url="https://pl.wikipedia.org/wiki?curid=4139652" title="Storożewoj (1902)">
Storożewoj (1902)

Storożewoj (Сторожевой) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 31 marca 1902 roku w Port Artur, a do służby w Marynarce Wojennej Imperium Rosyjskiego wszedł we wrześniu 1903 roku, w składzie Eskadry Oceanu Spokojnego. Jednostka została samozatopiona w styczniu 1905 roku w Port Artur, by uniknąć przejęcia przez Japończyków.
Projekt i budowa.
„Storożewoj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1901 roku. Następnie okręt w częściach przewieziono do Port Artur, gdzie został zwodowany jako „Gracz” („Грач”) 31 marca 1902 roku, a do służby w Marynarce Wojennej Rosji przyjęto go we wrześniu 1903 roku, już pod nazwą „Storożewoj”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 15 na 16 grudnia 1904 roku „Storożewoj” wziął udział w obronie ostatniego pozostałego w Port Artur pancernika „Siewastopol” przed atakami japońskich torpedowców, odnosząc tak ciężkie uszkodzenia od wystrzelonej przez „Chidori” torpedy, że załoga wyrzuciła okręt na brzeg. 17 grudnia okręt został podniesiony i odholowany do Port Artur, lecz już go nie wyremontowano. Jednostka została samozatopiona poprzez odpalenie głowic torped w nocy z 1 na 2 stycznia 1905 roku, by uniknąć przejęcia przez Japończyków.

</doc>
<doc id="4139655" url="https://pl.wikipedia.org/wiki?curid=4139655" title="Gracz (1902)">
Gracz (1902)



</doc>
<doc id="4139657" url="https://pl.wikipedia.org/wiki?curid=4139657" title="Al-Mitras">
Al-Mitras

Al-Mitras (arab. المتراس) – miejscowość w Syrii, w muhafazie Tartus. W 2004 roku liczyła 2138 mieszkańców.

</doc>
<doc id="4139662" url="https://pl.wikipedia.org/wiki?curid=4139662" title="Azajt">
Azajt



</doc>
<doc id="4139664" url="https://pl.wikipedia.org/wiki?curid=4139664" title="Hababa (Syria)">
Hababa (Syria)

Hababa – wieś w Syrii, w muhafazie Tartus. W 2004 roku liczyła 769 mieszkańców.

</doc>
<doc id="4139668" url="https://pl.wikipedia.org/wiki?curid=4139668" title="Fadżlit">
Fadżlit

Fadżlit (arab. فجليت) – miejscowość w Syrii, w muhafazie Tartus. W 2004 roku liczyła 2220 mieszkańców.

</doc>
<doc id="4139669" url="https://pl.wikipedia.org/wiki?curid=4139669" title="Heng Shan (Hunan)">
Heng Shan (Hunan)

Heng Shan () – pasmo w prowincji Hunan, ciągnące się południkowo przez ponad 100 km, osiągające wysokość około 1300 m, stanowiące ważne miejsce kultu buddystów i taoistów, uznane za park narodowy.

</doc>
<doc id="4139670" url="https://pl.wikipedia.org/wiki?curid=4139670" title="Piaski Drugie">
Piaski Drugie



</doc>
<doc id="4139672" url="https://pl.wikipedia.org/wiki?curid=4139672" title="Adam Macura (profesor)">
Adam Macura (profesor)

Adam Macura (ur. 31 marca 1925 w Katowicach, zm. 9 lutego 2015 tamże) – polski profesor, elektrotechnik i automatyk, wieloletni wykładowca Politechniki Śląskiej.
Życiorys.
Pochodził z ewangelickiej rodziny ze Śląska Cieszyńskiego, o polskiej patriotycznej tradycji. Jego dziadkiem był urodzony w Dzięgielowie Adam Macura, polski nauczyciel i redaktor „Posła Ewangelickiego”. Ojcem profesora był również Adam – inżynier mechanik, a matką Teresa Weiss. Ukończył w Katowicach szkołę podstawową i liceum ogólnokształcące, a następnie studiował na Wydziale Elektrycznym Politechniki Śląskiej w Gliwicach, uzyskując w 1951 roku tytuł magistra inżyniera elektryka. W trakcie studiów rozpoczął w 1949 roku pracę pod kierunkiem prof. Tadeusza Malarskiego, jako asystent w Katedrze Fizyki. Od 1953 roku pracował w Katedrze Podstaw Elektrotechniki pod kierunkiem prof. Stanisława Fryzego. W 1955 roku uzyskał, na podstawie pracy „Analiza własności oporów ujemnych i stabilności układów zawierających takie opory”, stopień doktora nauk technicznych. W 1961 roku obronił rozprawę habilitacyjną „Statyczna analiza i synteza układów zawierających nieliniowe elementy dwuwejściowe”, uzyskując stopień naukowy doktora habilitowanego.
W roku 1959 przeszedł do pracy na pełnym etacie w Głównym Instytucie Górnictwa w Katowicach. Opracował tam m.in. konstrukcję analogowego modelu sieci wentylacyjnych GIG2. Z tego okresu pochodzi 8 patentów, których Adam Macura był autorem lub współautorem.
Od 1962 roku uczestniczył w pracach, działającego pod kierunkiem prof. Tadeusza Zagajewskiego, powołanego na Wydziale Elektrycznym Pol. Śl., Zespołu Automatyki, przygotowującego plany studiów oraz ramy organizacyjne nowego kierunku „automatyka”. Po utworzeniu w 1964 roku Wydziału Automatyki, powrócił na etat Politechniki Śląskiej, obejmując stanowisko Kierownika Katedry Teorii Przesyłu Sygnału (TPS) na nowym Wydziale. Po reorganizacji uczelni, w latach 1968–1971 kierował Katedrą Informatyki.
Tytuł profesora nadzwyczajnego uzyskał w roku 1971. Po kolejnej reorganizacji Uczelni – przejściu od katedr do struktury instytutowej – pełnił funkcję zastępcy dyrektora ds. nauczania i wychowania w Instytucie Konstrukcji i Technologii Urządzeń Automatyki i Elektroniki (IKiTUAiE), a następnie od 1974 roku w Instytucie Elektroniki. W czasie stanu wojennego był prodziekanem Wydziału Automatyki ds. nauczania i wychowania.
Tytuł profesora zwyczajnego Adam Macura uzyskał w roku 1991. W roku 1995 formalnie przeszedł na emeryturę, ale pracował jeszcze w Instytucie Elektroniki na cześć etatu. Dopiero pogorszenie stanu zdrowia w 2002 roku zmusiło go do zmniejszenia intensywności kontaktów z uczelnią.
Na Politechnice Śląskiej pełnił funkcje: Kierownika Katedry Teorii Przesyłu Sygnału (1964–1968), Kierownika Katedry Informatyki (1968–1971), Kierownika Studium Wieczorowego (1969–1972), Z-cy Dyrektora ds. Nauczania w Instytucie Konstrukcji i Technologii Urządzeń Automatyki i Elektroniki (1971–1974), Z-cy Dyrektora ds. Nauczania i Wychowania w Instytucie Elektroniki (1974–1989), Prodziekana ds. Nauczania i Wychowania na Wydziale Automatyki i Informatyki (1981–1984) oraz Kierownika Zakładu Teorii Obwodów i Sygnałów w Instytucie Elektroniki (1974–1995). W Głównym Instytucie Górnictwa pełnił funkcję kierownika Zakładu Pomiarów Elektrycznych (1959–1964).
Jest autorem lub współautorem 46 publikacji krajowych i zagranicznych. Wypromował ponad stu magistrów i inżynierów, dziewięciu doktorów, z których czterech zostało profesorami. Jest współautorem encyklopedii „Automatyka”, „Poradnika inżyniera – Zastosowania elektroniki” oraz autorem dwóch skryptów „Teoria obwodów – prądy stałe” i „Teoria obwodów – prądy zmienne”, które doczekały się 3 wydań.
Miał z żoną, Wandą z Kotasów, dwoje dzieci: córkę Janinę, która uzyskała na Uniwersytecie Śląskim doktorat z matematyki i pracuje na Wydziale Matematyki Stosowanej Politechniki Śląskiej oraz syna Adama, absolwenta wydziału Automatyki i Informatyki Politechniki Śląskiej.
Spoczął na cmentarzu ewangelickim przy ul. Francuskiej w Katowicach.

</doc>
<doc id="4139673" url="https://pl.wikipedia.org/wiki?curid=4139673" title="Al-Alika">
Al-Alika



</doc>
<doc id="4139684" url="https://pl.wikipedia.org/wiki?curid=4139684" title="Autoportret (obraz Williama Orpena)">
Autoportret (obraz Williama Orpena)

Autoportret (ang. "Self Portrait") – obraz olejny namalowany przez irlandzkiego malarza Williama Orpena w 1917, znajdujący się w zbiorach Imperial War Museum w Londynie.
Opis.
William Orpen w czasie I wojny światowej był jednym z artystów wojennych, zatrudnionych przez brytyjskie Ministerstwo Informacji. Zadaniem Orpena było dokumentowanie „życia frontowego” i walk żołnierzy Brytyjskiego Korpusu Ekspedycyjnego na froncie zachodnim.
William Orpen przedstawił siebie na autoportrecie w zimowej scenerii w pozycji "en trois quarts". Na głowie ma hełm Brodiego ze skórzanym paskiem zapiętym na wysokości lewego ucha, natomiast pod hełmem kominiarkę chroniącą głowę przed odmrożeniem. Spod ciężkiego ciemnozielonego rozpiętego płaszcza wystaje długi biały szal zawiązany pod szyją. Artysta patrzy na widza i jednocześnie w dłoniach, na które założył brązowe rękawiczki, trzyma notatnik i ołówek, jakby coś szkicował.

</doc>
<doc id="4139687" url="https://pl.wikipedia.org/wiki?curid=4139687" title="Carlos Peña (baseballista)">
Carlos Peña (baseballista)

Carlos Felipe Peña (ur. 17 maja 1978) – dominikański baseballista, który występował na pozycji pierwszobazowego.
Przebieg kariery.
Peña studiował na Northeastern University, gdzie podczas dwóch lat gry w zespole uniwersyteckim Northeastern Huskies uzyskał średnią 0,324 i zdobył 24 home runy. W 1998 został wybrany w pierwszej rundzie draftu z numerem 10 przez Texas Rangers. Zawodową karierę rozpoczął w zespole GCL Rangers (poziom Rookie), następnie występował w Savannah Sand Gnats (Class A) i Charlotte Rangers (Class A), gdzie spędził również sezon 1999. W 2000 grał na poziomie Double-A w Tulsa Drillers, w barwach którego rozegrał 138 meczów uzyskując średnią 0,299. Sezon 2001 rozpoczął od występów w Oklahoma RedHawks z Triple-A.
Po rozegraniu 119 spotkań w RedHawks, w których zdobył 24 home runy i zaliczył 74 RBI, 5 września 2001 zanotował debiut w Major League Baseball w meczu przeciwko Minnesota Twins. W styczniu 2002 w ramach wymiany przeszedł do Oakland Athletics, zaś w lipcu tego samego roku do Detroit Tigers. Odejście Peñi z Athletics do Tigers zostało przedstawione w filmie „Moneyball” z Bradem Pittem w roli głównej. 6 lipca 2002, w swoim debiucie w Tigers, w meczu z Boston Red Sox zaliczył 3 odbicia (w tym 2 double) i 2 RBI. 19 maja 2003 w meczu z Cleveland Indians zdobył 3 home runy (w tym swojego pierwszego grand slama w MLB) i zaliczył 7 RBI, zaś 24 maja 2004 w spotkaniu z Kansas City Royals został czwartym w historii klubu baseballistą, który zaliczył 6 odbić w dziewięciozmianowym meczu.
W kwietniu 2006 został zawodnikiem New York Yankees, zaś w sierpniu 2006 Boston Red Sox. W styczniu 2007 podpisał kontrakt z Tampa Bay Devil Rays. Jako zawodnik tego klubu zdobył Silver Slugger Award, Gold Glove Awrd i został wybrany do składu AL All-Star Team. Ponadto w sezonie 2009 zdobył najwięcej home runów w American League (39). Grał jeszcze w Chicago Cubs, Houston Astros, Kansas City Royals, a zawodniczą karierę zakończył w Texas Rangers.

</doc>
<doc id="4139688" url="https://pl.wikipedia.org/wiki?curid=4139688" title="Parafia Matki Bożej Dobrej Nadziei w Moskwie">
Parafia Matki Bożej Dobrej Nadziei w Moskwie

Parafia Matki Bożej Dobrej Nadziei w Moskwie – rzymskokatolicka parafia personalna dla katolików anglojęzycznych i części francuskojęzycznych znajdująca się w archidiecezji Matki Bożej w Moskwie w dekanacie centralnym. Przy parafii działają również wspólnoty filipińska i indonezyjska. Parafię prowadzą ojcowie marianiści.
Msze święte odprawiane są w ambasadzie Stanów Zjednoczonych oraz w kaplicy w podziemiach katedry Niepokalanego Poczęcia Najświętszej Marii Panny w Moskwie.
Historia.
Od 1934, na prośbę prezydenta Franklina Delano Roosevelta, przy parafii św. Ludwika w Moskwie, do której uczęszczali członkowie korpusu dyplomatycznego i ich rodziny, służył kapłan amerykański o. Leopold Brown AA. Od 1937, gdy nie pozwolono wrócić do ZSRS bp Pie Eugène Josephowi Neveu oraz aresztowano i zesłano do łagrów ks. Michała Cakula, o. Brown został jedynym kapłanem katolickim w Moskwie.
26 października 1945 do Moskwy przybył kolejny kapłan amerykański francuskiego pochodzenia George Antonio LaBerge, który 27 grudnia 1945 zastąpił wyjeżdżającego o. Browna. Po wojnie Stany Zjednoczone stały się jednak głównym wrogiem Związku Sowieckiego i ks. LaBerge, jako amerykański obywatel, na początku 1947 został zmuszony do opuszczenia kraju.
Katolicka wspólnota anglojęzyczna odrodziła się po upadku ZSRS.

</doc>
<doc id="4139690" url="https://pl.wikipedia.org/wiki?curid=4139690" title="Mistrzostwa Polski w Boksie 1947">
Mistrzostwa Polski w Boksie 1947

18. Mistrzostwa Polski w boksie mężczyzn odbyły się od 10 do 13 kwietnia 1947 roku w Katowicach. Startowało 81 zawodników.

</doc>
<doc id="4139692" url="https://pl.wikipedia.org/wiki?curid=4139692" title="Stierieguszczij (1902)">
Stierieguszczij (1902)

Stierieguszczij (Стерегущий) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 22 czerwca 1902 roku w Port Artur, a do służby w Marynarce Wojennej Imperium Rosyjskiego wszedł we wrześniu 1903 roku, w składzie Eskadry Oceanu Spokojnego. Jednostka została zatopiona 10 marca 1904 roku nieopodal Port Artur przez japońskie niszczyciele.
Projekt i budowa.
„Stierieguszczij” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1901 roku. Następnie okręt w częściach przewieziono do Port Artur, gdzie został zwodowany jako „Kulik” („Кулик”) 22 czerwca 1902 roku, a do służby w Marynarce Wojennej Rosji przyjęto go we wrześniu 1903 roku, już pod nazwą „Stierieguszczij”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 9 na 10 marca 1904 roku okręt (wraz z bliźniaczym niszczycielem „Rieszytielnyj”) wziął udział w bitwie z japońskimi niszczycielami z 3. Dywizjonu („Shinonome”, „Usugumo”, „Sazanami”, wsparte przez „Akebono” z 2. Dywizjonu) na południe od Port Artur. W wyniku awarii maszyn „Stierieguszczij” nie mógł rozwinąć więcej niż 16-17 węzłów i po 40-minutowej walce artyleryjskiej zatonął około godz. 10.00 rano wraz z większością załogi (uszkodzony „Rieszytielnyj” zdołał oderwać się od przeciwnika i powrócić do bazy).

</doc>
<doc id="4139694" url="https://pl.wikipedia.org/wiki?curid=4139694" title="Piaski Pierwsze">
Piaski Pierwsze



</doc>
<doc id="4139697" url="https://pl.wikipedia.org/wiki?curid=4139697" title="Wolskie Piaski">
Wolskie Piaski



</doc>
<doc id="4139706" url="https://pl.wikipedia.org/wiki?curid=4139706" title="Zapiaski">
Zapiaski



</doc>
<doc id="4139724" url="https://pl.wikipedia.org/wiki?curid=4139724" title="Komunalny Cmentarz Południowy w Warszawie">
Komunalny Cmentarz Południowy w Warszawie



</doc>
<doc id="4139730" url="https://pl.wikipedia.org/wiki?curid=4139730" title="Osiedle Piaski">
Osiedle Piaski



</doc>
<doc id="4139732" url="https://pl.wikipedia.org/wiki?curid=4139732" title="Deborah Moggach">
Deborah Moggach

Deborah Moggach OBE (z domu Hough, ur. 28 czerwca 1948 w Bushey w Wielkiej Brytanii) – brytyjska pisarka i scenarzystka. Jest autorką dziewiętnastu powieści, w tym "Była sobie sierota", "Tulipanowa gorączka" (na podstawie której nakręcono film o tym samym tytule), "These Foolish Things" (na podstawie której powstał film "Hotel Marigold") oraz "Hotel złamanych serc".
Młodość.
Moggach urodziła się jako jedno z czworga dzieci pisarzy Charlotte Hough (z domu Woodyadd) i Richarda Hough. Wychowywała się w miasteczku Bushey w hrabstwie Hertfordshire i St John's Wood w Londynie. Uczęszczała do Camden School for Girls i Queen's College w Londynie.
W 1971 ukończyła studia na Uniwersytecie Bristolskim z tytułem magistra anglistyki i uczyła się na nauczyciela przed rozpoczęciem pracy w Oxford University Press. W połowie lat 70. przez dwa lata mieszkała w Pakistanie i w Stanach Zjednoczonych.
Powieści i inne prace.
Większość jej powieści opowiada o współczesnej rodzinie i jej problemach, rozwodach, dzieciach, problemach i rozczarowaniach w związkach. Jej powieści w dużej mierze zawierają elementy komediowe, ale Moggach ma w swojej twórczości również mroczny dreszczowiec zatytułowany "Dublerka", którego akcja dzieje się w Stanach Zjednoczonych, "Porky", ponurą powieść osadzoną niedaleko Portu lotniczego Londyn-Heathrow oraz "Stolen", historię pokazujące spór między wartościami w muzułmańskiej i tradycyjnej angielskiej rodzinie.

</doc>
<doc id="4139734" url="https://pl.wikipedia.org/wiki?curid=4139734" title="Józef Dreyza">
Józef Dreyza

Józef Dreyza (ur. 5 lipca 1863 w Kłecku, zm. 6 maja 1951 w Siemianowicach Śląskich) – polski działacz społeczny i narodowy na Górnym Śląsku, powstaniec śląski, organizator Towarzystwa Gimnastycznego „Sokół”.
Życiorys.
Urodził się w rodzinie Jana i Zuzanny, drobnych właścicieli ziemskich. Po ukończeniu w 1885 Gimnazjum w Chełmnie nad Wisłą, odbył służbę wojskową w 17. Pułku Artylerii Polowej w Kołobrzegu. Następnie pracował w Berlinie w prywatnym zakładzie elektryczno-telegraficznym, potem jako urzędnik pocztowy w Berlinie, Lipsku i Frankfurcie nad Menem. Gimnastyką interesował się już od 1886, dlatego początkowo należał do niemieckiego Turnvereinu, a w 1889 wstąpił do gniazda Towarzystwa Gimnastycznego „Sokół” w Berlinie, w którym dosłużył się m.in. funkcji naczelnika gniazda (organizatora ćwiczeń). Wspólnie z Wiktorem Gładyszem, opracował w 1897 „Naukę gimnastyki Sokolej”, która była pierwszym takim podręcznikiem w Niemczech. Od 1901 działał w Towarzystwie Czytelni Ludowych. W 1902 wrócił do Poznania, gdzie rozpoczął pracę w redakcji „Sokoła”, związał się również z Ligą Narodową. W 1903 przeniósł z Wielkopolski na Górny Śląsk. Początkowo osiadł w Koźlu, gdzie został prezesem Banku Ludowego. W 1908 objął prezesurę Banku Ludowego w Siemianowicach. Z jego inicjatywy w 1918 założono Straż Obywatelską dla Górnego Śląska. Był współorganizatorem Polskiej Organizacji Wojskowej Górnego Śląska. Brał udział w powstaniach śląskich (m.in. jako kierownik Decernatu Wojskowego Naczelnej Rady Ludowej w Sosnowcu) oraz akcji plebiscytowej w 1921. W latach 1923–1932 pełnił funkcję prezesa dzielnicy śląskiej Towarzystwa Gimnastycznego „Sokół”.
Został pochowany na cmentarzu parafialnym przy ul. Michałkowickiej w Siemianowicach Śląskich (sektor B2-1-30). 
Upamiętnienie.
Jego imieniem została nazwana ulica w Siemianowicach Śląskich.
Józef Dreyza został upamiętniony w sali ludzi powstań i okresu międzywojennego Panteonu Górnośląskiego w podziemiach Archikatedry Chrystusa Króla w Katowicach.

</doc>
<doc id="4139739" url="https://pl.wikipedia.org/wiki?curid=4139739" title="Nikołaj Woronichin">
Nikołaj Woronichin

Nikołaj Nikołajewicz Woronichin (; ur. 18 lipca 1882 w Gatczynie, zm. 18 marca 1956 w Leningradzie) – rosyjski i radziecki botanik (fykolog, mykolog).
Kariera.
Syn Nikołaja Aleksiejewicza Woronichina, petersburskiego lekarza. Spokrewniony dalej z architektem Andriejem Woronichinem. W 1907 roku ukończył Cesarski Uniwersytet Petersburski (przyrodoznawstwo na wydziale fizyczno-matematycznym). Został asystentem Władimira Komarowa. W latach 1912–1922 pracował na Kaukazie, wykładając w Tyflisie, po czym wrócił do Petersburga (wówczas Piotrogrodu, następnie Leningradu). Tam został pracownikiem Głównego Ogrodu Botanicznego Rosyjskiej Federacyjnej Socjalistycznej Republiki Radzieckiej. Pracował w nim przez następne kilkadziesiąt lat. W 1931 roku ogród został włączony w struktury Radzieckiej Akademii Nauk jako jednostka Instytutu Botanicznego im. Komarowa. W 1934 roku został doktorem nauk biologicznych. W ogrodzie botanicznym początkowo zarządzał działem hydrobiologii, a od 1939 roku zajmował stanowisko profesora działu roślin zarodnikowych.
Na początku kariery prowadził badania nad glonami bentosowymi Morza Czarnego. Następnie zajął się fitopatologią roślin uprawianych na Zakaukaziu w zakresie chorób wywoływanych przez grzyby. W połowie lat 20. powrócił do fykologii, opisując florę glonów śródlądowej części europejskiej ZSRR. W 1949 roku wraz z E.W. Szlapinową napisał rozdział „Водоросли” do książki "Żyzń priesnych wod SSSR" (ros. Жизнь пресных вод СССР), będący pierwszym tego typu opracowaniem słodkowodnej fykoflory ZSRR. Oprócz badań terenowych w rejonie kaukasko-czarnomorskim prowadził badania w północnej części Rosji, na Uralu, Ałtaju i w Jakucji. Jest autorem ponad 165 publikacji naukowych.
Opisał 75 nowych gatunków i 6 rodzajów grzybów, głównie fitopatogenów. Jako autor nazw taksonów jest podpisywany skrótem Woron.
Nagrody i upamiętnienie.
Otrzymał Order Czerwonego Sztandaru Pracy (1946) i nagrodę im. Komarowa (1952).
Dla jego uczczenia Aleksandr Jelenkin nowo opisanemu rodzajowi sinic nadał nazwę "Woronichinia" (1933). 

</doc>
<doc id="4139745" url="https://pl.wikipedia.org/wiki?curid=4139745" title="Raziaszczij (1902)">
Raziaszczij (1902)

Raziaszczij (Разящий) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 10 grudnia 1902 roku w Port Artur, a do służby w Marynarce Wojennej Imperium Rosyjskiego wszedł we wrześniu 1903 roku, w składzie Eskadry Oceanu Spokojnego. Jednostka została samozatopiona w styczniu 1905 roku w Port Artur, by uniknąć przejęcia przez Japończyków.
Projekt i budowa.
„Raziaszczij” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Iżorskich w Kołpino, kładąc stępkę w 1901 roku. Następnie okręt w częściach przewieziono do Port Artur, gdzie został zwodowany jako „Drozd” („Дрозд”) 10 grudnia 1902 roku, a do służby w Marynarce Wojennej Rosji przyjęto go we wrześniu 1903 roku, już pod nazwą „Raziaszczij”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. Okręt został samozatopiony poprzez odpalenie głowic torped w nocy z 1 na 2 stycznia 1905 roku, by uniknąć przejęcia przez Japończyków.

</doc>
<doc id="4139755" url="https://pl.wikipedia.org/wiki?curid=4139755" title="Drozd (1902)">
Drozd (1902)



</doc>
<doc id="4139758" url="https://pl.wikipedia.org/wiki?curid=4139758" title="Nikołaj Nikołajewicz Woronichin">
Nikołaj Nikołajewicz Woronichin



</doc>
<doc id="4139762" url="https://pl.wikipedia.org/wiki?curid=4139762" title="Pajęczynowiec białawy">
Pajęczynowiec białawy

Pajęczynowiec białawy ("Botryobasidium candicans" J. Erikss.) – gatunek grzybów z typu podstawczaków ("Basidiomycota").
Systematyka i nazewnictwo.
Pozycja w klasyfikacji według Index Fungorum: "Botryobasidium, Botryobasidiaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Synonimy.
Nazwę polską zaproponował Władysław Wojewoda w 2003 r.
Morfologia.
Grzyb poliporoidalny o owocniku rozpostartym, bardzo cienkim, pajęczynowatym, biało-szarawym.
System strzępkowy monomityczny. Strzępki cienkościenne z przegrodami, w subhymenium o średnicy 4–6 μm, w hymenium 4–6 μm. Brak cystyd. Podstawki wrzecionowate lub owalne o rozmiarach 12-15 (-18) × 5–8 μm z prostą przegrodą w nasadzie. Zarodniki łódkowate lub niemal wrzecionowate, gładkie, cienkościenne, o rozmiarach 6–8 × 3–4 μm.
Anamorfa tworzy kolonie o barwie od białawej do kremowożółtej. Na długich i rozgałęzionych konidioforach powstają gładkie, cytrynowate, żółtawe zarodniki konidialne o rozmiarach 15-20 × 8–10 μm.
Występowanie.
Po raz pierwszy opisany został w Szwecji. Obecnie znane jest jego występowanie tylko w Europie. W piśmiennictwie naukowym na terenie Polski do 2003 r. podano 4 stanowiska. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Saprotrof żyjący na martwym drewnie drzew i krzewów oraz na krzewinkach. W Polsce notowany na jałowcu pospolitym i świerku pospolitym, w Europie na świerku pospolitym, jodle pospolitej, sośnie pini, czystku, wrzosie i buku pospolitym.

</doc>
<doc id="4139763" url="https://pl.wikipedia.org/wiki?curid=4139763" title="Botryobasidium candicans">
Botryobasidium candicans



</doc>
<doc id="4139768" url="https://pl.wikipedia.org/wiki?curid=4139768" title="Rastoropnyj (1903)">
Rastoropnyj (1903)

Rastoropnyj (Расторопный) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 12 marca 1903 roku w Port Artur, a do służby w Marynarce Wojennej Imperium Rosyjskiego wszedł w listopadzie 1903 roku, w składzie Eskadry Oceanu Spokojnego. Jednostka została samozatopiona w listopadzie 1904 roku w chińskim porcie Chefoo, by uniknąć przejęcia przez Japończyków.
Projekt i budowa.
„Rastoropnyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Iżorskich w Kołpino, kładąc stępkę w 1900 roku. Następnie okręt w częściach przewieziono do Port Artur, gdzie został zwodowany jako „Diatieł” („Дятел”) 12 marca 1903 roku, a do służby w Marynarce Wojennej Rosji przyjęto go w listopadzie 1903 roku, już pod nazwą „Rastoropnyj”.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. 15 listopada 1904 roku „Rastoropnyj” (pod dowództwem kpt. mar. Plena) wyszedł z oblężonego Port Artur i udało mu się nazajutrz dotrzeć do chińskiego portu Chefoo, skąd wysłał depeszę do namiestnika Rosyjskiego Dalekiego Wschodu, adm. Jewgienija Aleksiejewa, informującą o sytuacji w twierdzy. Aby uniknąć losu niszczyciela „Rieszytielnyj” (zdobytego przez Japończyków podczas procedury internowania), okręt został samozatopiony 16 listopada 1904 roku na redzie Chefoo.

</doc>
<doc id="4139773" url="https://pl.wikipedia.org/wiki?curid=4139773" title="Diatieł (1903)">
Diatieł (1903)



</doc>
<doc id="4139775" url="https://pl.wikipedia.org/wiki?curid=4139775" title="Oslobođenje">
Oslobođenje

„Oslobođenje” (; z bośn. „wyzwolenie”) – dziennik sarajewski.
„Oslobođenje” założono 30 sierpnia 1943 w miejscowości Donja Trnova niedaleko Ugljeviku jako antynazistowską gazetę. Podczas wojny w Bośni i Hercegowinie i oblężenia Sarajewa gazeta dokumentowała codzienne życie mieszkańców miasta, w tym czasie publikując każdego dnia, z wyjątkiem jednego. W wyniku wojny z 75 reporterów (narodowości bośniackiej, serbskiej i chorwackiej) zginęło 5, a 25 zostało rannych.
W 1993 roku dziennikowi została wręczona Nagroda im. Sacharowa za wolność myśli. Również w 1993 redaktorzy Kemal Kurspahić i Gordana Knezević otrzymali tytuł "International Editors of the Year", przyznawany przez World Press Review. W 1995 redakcja otrzymała Medal Honorowy University of Missouri, przyznany przez School of Journalism za codzienną publikację podczas wojny.

</doc>
<doc id="4139778" url="https://pl.wikipedia.org/wiki?curid=4139778" title="Mistrzostwa Polski w Boksie 1948">
Mistrzostwa Polski w Boksie 1948

19. Mistrzostwa Polski w boksie mężczyzn odbyły się od 8 do 11 kwietnia 1948 roku w Warszawie. Startowało 87 zawodników.

</doc>
<doc id="4139781" url="https://pl.wikipedia.org/wiki?curid=4139781" title="Badische Anilin- &amp; Soda-Fabrik">
Badische Anilin- &amp; Soda-Fabrik



</doc>
<doc id="4139782" url="https://pl.wikipedia.org/wiki?curid=4139782" title="Rezerwat przyrody Łasko">
Rezerwat przyrody Łasko



</doc>
<doc id="4139783" url="https://pl.wikipedia.org/wiki?curid=4139783" title="Rezerwat przyrody Źródlisko Skrzypowe">
Rezerwat przyrody Źródlisko Skrzypowe



</doc>
<doc id="4139788" url="https://pl.wikipedia.org/wiki?curid=4139788" title="Sławomir Kołodziej">
Sławomir Kołodziej

Sławomir Kołodziej (ur. 12 marca 1961 w Bielsku-Białej) – polski matematyk, profesor nauk matematycznych. Specjalizuje się w analizie zespolonej i matematyce teoretycznej (równanie Monge'a-Ampere'a, funkcje plurisubharmoniczne). Profesor zwyczajny Katedry Analizy Matematycznej Instytutu Matematyki Wydziału Matematyki i Informatyki Uniwersytetu Jagiellońskiego.
Życiorys.
Laureat 31 Olimpiady Matematycnzej i w tym samym roku (1980) laureat Polsko-Austriackich Zawodów Matematycznych .Matematykę ukończył na Uniwersytecie Jagiellońskim i na tej uczelni rozpoczął pracę naukową zdobywając kolejne awanse akademickie. Stopień doktorski uzyskał w 1989 broniąc pracy przygotowanej pod kierunkiem Józefa Siciaka. Habilitował się na macierzystej uczelni w 1998 na podstawie oceny dorobku naukowego i publikacji „The complex Monge-Ampere equation”. Tytuł naukowy profesora nauk matematycznych został mu nadany w 2005. Był promotorem doktoratu m.in. Rafała Czyża oraz Sławomira Dinewa.
Swoje prace publikował w takich czasopismach jak m.in. „Acta Mathematica”, „Proceedings of the American Mathematical Society”, „Indiana University Mathematics Journal”, „Michigan Mathematical Journal", „Mathematische Zeitschrift" oraz „Advances in Mathematics". Jest redaktorem naczelnym czasopisma naukowego „Annales Polonici Mathematici".
Należy do Polskiego Towarzystwa Matematycznego (PTM), gdzie pełnił funkcję wiceprezesa w kadencji 2014-2016. Ponadto członek Centralnej Komisji do Spraw Stopni i Tytułów w kadencji 2017–2020.
W 2014 został uhonorowany Nagrodą Stefana Bergmana "za nowatorski wkład do teorii zespolonego równania Monge'a-Ampère'a oraz teorii pluripotencjału" (drugim nagrodzonym był japoński matematyk Takeo Ohsawa z Nagoya University).

</doc>
<doc id="4139789" url="https://pl.wikipedia.org/wiki?curid=4139789" title="Pomnik Nereid w Ksantos">
Pomnik Nereid w Ksantos

 
Pomnik Nereid – pomnik grobowy licyjskiego władcy pochodzący ze schyłku epoki klasycznej, znajdujący się w starożytnym Ksantos (w pobliżu dzisiejszego tureckiego Fethiye). Jako okazałe mauzoleum miał postać jońskiej świątyni na wysokim cokole, z bogatym wystrojem rzeźbiarskim. Zachowany fragmentarycznie, w częściowo zrekonstruowanej postaci (wschodnia elewacja ze zredukowanym cokołem) obecnie eksponowany jest w londyńskim British Museum (sala 17).
Historia odkrycia i badań.
Zniszczony późniejszymi dewastacjami i niemal całkowicie zrujnowany wskutek trzęsienia ziemi, monument został odnaleziony przez angielskiego podróżnika i badacza starożytności Charlesa Fellowsa, który w 1838 natrafił na ruiny starożytnego Ksantos. W latach 1842-1844 podjął on pierwsze wykopaliska, sukcesywnie wywożąc do Londynu większość rzeźb i rozmaite fragmenty architektoniczne. Inne pozostałości przebadała w 1881 austriacka ekspedycja George Niemanna.
Monument wzniesiony był na stoku wzgórza, ok. 200 m od ruin miejscowego akropolu. Rozpoznając fragmenty rzeźbiarskie, które stoczyły się ze wzniesienia, Fellows był przeświadczony, że pochodzą one z czterech różnych budowli. Szczątki te odkrywca uważał też za resztki pomnika zwycięstwa wystawionego przez wymienianego u Herodota satrapę Harpagosa, wskutek tego datując je na VI w. p.n.e. Późniejsze ustalenia określały już zabytek jako monumentalny grobowiec pochodzący z końca V w. p.n.e. (410-400 p.n.e.), a o jego charakterze rozstrzygnęło ostatecznie odkrycie pozostałości czterech kamiennych katafalków. Pogłębione badania pod koniec ubiegłego stulecia ostatecznie przesunęły datowanie na lata 390-380 p.n.e. Ustalono również, że pomnik grobowy należał do panującego wtedy w Licji Arbinasa ("Erbinna/Erbbina").
Dość wcześnie też podejmowano kolejne próby odtworzenia przypuszczalnego wyglądu zabytku – m.in. Charles Fellows (1845), Edward Falkener (1855), Josef Durm (1881), George Niemann (1921), Fritz Krischen (1923) oraz Pierre Coupel i Pierre Demargne (1969). Mimo to rekonstrukcja budowli we wszystkich szczegółach wciąż jeszcze nie jest pewna.
Opis zabytku.
Właściwy monument – niewielka świątynia grobowa typu perypteros (z pojedynczą kolumnadą), zbudowana w porządku jońskim, wzniesiona została na wysokim czworobocznym cokole, zbudowanym z bloków wapienia z nałożonymi kilkoma warstwami płyt z marmuru paryjskiego, z których dwie zdobiono płaskorzeźbami (fryz mniejszy i większy). Pierwszy przebiega pod samym gzymsowaniem, nad którym biegła kolumnada, drugi sięga górną krawędzią połowy wysokości cokołu (choć kolejność ich nie jest całkowicie pewna).
Tę podstawę pomnika wieńczy gzyms zdobiony podwójnym kymationem jońskim oraz astragalami, będący zarazem stylobatem świątyni. Dość prawdopodobne, że cokół połączony był ze schodkową pochylnią (rampą) prowadzącą do wnętrza budowli. W architektonicznej kompozycji zastosowania wysokiego, gładko obrobionego cokołu z wielkich brył kamiennych dostrzega się wpływy mezopotamskie, zaś fryzy figuralne o charakterze opowieści epicznych mogą być wzorowane na płaskorzeźbach asyryjskich. Ponadto fryz ciągły dzielący dwie kondygnacje stanowi analogiczne rozwiązanie jak w znanym z obszaru europejskiego Grobowcu Sądu w macedońskiej Leukadii (starożytna Mieza).
Budowla świątynna.
Sama świątynia grobowa miała kształt sanktuarium jońsko-małoazjatyckiego w układzie 6 kolumn wzdłużnych i 4 czołowych (tetrastylos), opartych na wysokiej (tzw. efeskiej) podstawie, z 20-krotnym żłobkowaniem trzonów. Na brusie, czyli architrawie pod ząbkowaniem kostkowym biegł kolejny fryz figuralny, a czwarty fryz (wąski, częściowo niewykończony, odnaleziony w licznych fragmentach) otaczał cellę i jej pogłębiony przedsionek. Zdobione reliefowo były również frontony szczytów budowli. Perystaza i cella miały stropy kasetonowe ze stwierdzonymi resztkami polichromii (astragale, jajowniki, liście, głowy kobiece). Ślady poświadczają też istnienie aktoreriów.
Z całości zachowały się ponadto części wschodnich i zachodnich odrzwi celli, resztki ceglanych dachówek, rzygacze kształtu lwich głów, jak również przeszło połowa rzeźb przyczółkowych.
Dekoracja rzeźbiarska.
Większy fryz (wys. 1 m) z podstawy pomnika przedstawia sceny mitycznej walki Greków z barbarzyńcami i pod względem tematyki oraz wykonania najwidoczniej wykazuje wpływ klasycznej płaskorzeźby Grecji właściwej. Na fryzie mniejszym (wys. 0,63 m) ukazano narracyjnie epizody walki o oblężone miasto (wraz z elementami krajobrazowymi), zapewne wzorowanych na jakimś historycznym wydarzeniu. Rzeźby z architrawu (a właściwie belkowania) kolumnady przedstawiają polowanie na niedźwiedzia, bitwę, muzykantów oraz składanie darów ofiarnych lub daniny; na fryzie celli znalazły się sceny z kultu zmarłych. Na szczytowych frontonach budowli umieszczono w tympanonach reliefy ukazujące tronującą parę władców – właścicieli grobowca (od wschodu) i bitwę konnych z pieszymi (od strony zachodniej). 
Istotną część stanowi 14 kobiecych figur odzianych w cienkie, rozwiane szaty i ujętych w ruchach tanecznych (choć pozbawionych głów i w różnym stanie zachowania), uważanych za wyobrażenia nereid bądź personifikacji wiatrów (aurai), z pozostałościami stworzeń morskich u ich stóp. Rozmieszczone były one najpewniej między kolumnami perystazy, na co wskazywałyby ślady na stylobacie. Dopełniają ich odnalezione pozostałości dwóch grup kobiecych (domniemane przedstawienia porwania córek Leukippa albo porwania Tetydy przez Peleusa lub Orejtyi przez Boreasza), jakie można uważać za akroteriony bądź postacie wypełniające międzykolumnowe boczne przestrzenie frontu budowli. Narożnikowych akroterionów można dopatrywać się w czterech lwach zachowanych częściowo.
Zwraca uwagę wyraźnie zróżnicowana stylistyka dekoracji rzeźbiarskiej, w której wykonanie fryzu cokołu, posągów nereid i porwanych dziewcząt stanowi niewątpliwe świadectwo bliskiego związku z późnogrecką rzeźbą klasyczną; inne zaś (jak np. postacie z tympanonu czy z architrawu kolumnady) wykazują niedbałe wykończenie w ujęciu jeszcze archaizującym. Zasadniczym elementem datowania tego pomnika jest właśnie analogia w stylistyce szat nereid i figur z ateńskiego Partenonu, m.in. swoista linearność i ujęcie ich sfałdowań oraz przejrzystość cienkiej materii wskazują na schyłek V stulecia p.n.e.
Znaczenie i wpływ.
O historycznej oryginalności tego pomnika stanowi fakt, że powstał on jako świadoma adaptacja przez miejscowego fundatora wzorców obcych – mimo że Grekiem nie był, Arbinas zdecydował o swym pochówku w grobowcu przypominającym grecką świątynię. Bogaty i zróżnicowany wystrój grobowca powstał przy ścisłym powiązaniu tematyki i stylistyki greckiej z małoazjatycką, nawiązującą do tradycji perskiej. Same rzeźby posągowe utrzymane w tradycji sztuki jońskiej, w szczegółach wykazują wpływy attyckie. Po raz pierwszy też rzeźba figuralna została związana z kolumnadą stanowiącą jej obramowanie – międzykolumnowe posągi miały wypełniać pustą przestrzeń i ożywiać całość bryły budowli nadanym im ruchem oraz grą światła na ich powierzchni. Nierozstrzygnięta pozostaje kwestia twórców rzeźbiarskiego wystroju (fryzów, tympanonu oraz wyodrębnionych figur), których zasadniczo wyróżnia się dwóch: jednego pracującego w nowszej manierze, drugiego – w tradycyjnej. 
W rozwoju sztuki starożytnej istotne znaczenie zabytku polega na tym, że dotychczas stosowany typ licyjskiego grobowca filarowego w postaci świątynki na zwartym cokole, został tu po raz pierwszy przetworzony w skali monumentalnej; tym samym stał się on pierwowzorem takich pomnikowych grobowców, jak np. niezachowanego mauzoleum w Halikarnasie. W architekturze nowożytnej wywarł wpływ na koncepcję powstałego w 1904 r. pomnika poległych w południowoafrykańskim Kimberley.

</doc>
<doc id="4139790" url="https://pl.wikipedia.org/wiki?curid=4139790" title="Mistrzostwa Polski w Boksie 1949">
Mistrzostwa Polski w Boksie 1949

20. Mistrzostwa Polski w boksie mężczyzn odbyły się od 5 do 8 maja 1949 roku we Wrocławiu. Startowało 89 zawodników.

</doc>
<doc id="4139794" url="https://pl.wikipedia.org/wiki?curid=4139794" title="Czarownica 2">
Czarownica 2

Czarownica 2 (oryg. "Maleficent: Mistress of Evil") – amerykański film fantasy produkcji Walt Disney Pictures i Roth Films, kontynuacja filmu "Czarownica" z 2014 roku.
Za reżyserię odpowiadał Joachim Rønning, a scenariusz napisali Linda Woolverton, Micah Fitzerman-Blue i Noah Harpster. Angelina Jolie ponownie wcieliła się w tytułową bohaterkę. Obok niej z poprzedniej części powrócili: Elle Fanning, Sam Riley, Imelda Staunton, Juno Temple i Lesley Manville. Harris Dickinson zastąpił w roli Brentona Thwaitesa z pierwszego filmu, natomiast Michelle Pfeiffer, Ed Skrein i Chiwetel Ejiofor dołączyli do obsady grając nowe postaci.
Film został oficjalnie zapowiedziany w kwietniu 2016 roku. Jego światowa premiera miała miejsce 30 września 2019 roku w Los Angeles. W Polsce zadebiutował on 18 października tego samego roku.
Obsada.
W filmie wystąpili również: Robert Lindsay jako król John, Judith Shekoni jako Shrike, Jenn Murray jako Gerda i David Gyasi jako Percival.
Produkcja.
Rozwój projektu.
W czerwcu 2014 roku, zaraz po premierze pierwszego filmu, Angelina Jolie zasugerowała, że możliwe jest stworzenie kontynuacji "Czarownicy". Rok później Walt Disney Pictures poinformowało, że prace nad sequelem zostały rozpoczęte, a nad scenariuszem prace rozpoczęła Linda Woolverton, która pracowała przy pierwszej części. Pod koniec kwietnia Disney oficjalnie potwierdził film i powrót Jolie. W sierpniu 2017 roku poinformowano, że Jez Butterworth poprawi scenariusz Woolverton oraz Joe Roth powróci jako producent. W październiku tego samego roku ujawniono, że reżyserią zajmie się Joachim Rønning.
Casting.
W kwietniu 2016 roku poinformowano, że Angelina Jolie powróci w tytułowej roli. Dwa lata później Ed Skrein został obsadzony w roli głównego złoczyńcy filmu. Ujawniono również, że Elle Fanning wcieli się ponownie w księżniczkę Aurorę. Michelle Pfeiffer została obsadzona w roli złej królowej Ingrith.
Miesiąc później poinformowano, że Harris Dickinson zastąpi Brentona Thwaitesa w roli księcia Phillipa. W tym samym miesiącu ujawniono, że Jenn Murray, David Gyasi, Chiwetel Ejiofor i Robert Lindsay dołączyli do obsady oraz poinformowano, że Sam Riley, Imelda Staunton, Juno Temple i Lesley Manville powtórzą swoje role z pierwszej części. W czerwcu Judith Shekoni została obsadzona w filmie.
Zdjęcia i postprodukcja.
Zdjęcia do filmu rozpoczęto 29 maja 2018 roku w Pinewood Studios w Wielkiej Brytanii. Za zdjęcia odpowiadał Henry Braham, za scenografię – Patrick Tatopoulos, a za kostiumy – Ellen Mirojnick. Prace na planie zakończono 24 sierpnia tego samego roku.
Za montaż odpowiadali Laura Jennings i Craig Wood, a za efekty specjalne Jessica Norman, Damien Stumpf, Brian Litson, Ferran Domenech, Laurent Gillet i Gary Brozenich oraz studia produkcyjne Moving Picture Company i Mill Film.
Muzyka.
W maju 2019 roku poinformowano, że Geoff Zanelli został zatrudniony do skomponowania ścieżki dźwiękowej do filmu.
Wydanie.
Światowa premiera "Czarownicy 2" miała miejsce 30 września 2019 roku w Los Angeles. Podczas wydarzenia uczestniczyła obsada i ekipa produkcyjna filmu oraz zaproszeni specjalni goście. Premierze tej towarzyszył czerwony dywan oraz szereg konferencji prasowych.
Dla szerszej publiczności film ten zadebiutował w Stanach Zjednoczonych i w Polsce 18 października 2019 roku. Początkowo jego amerykańska premiera została ustalona na 29 maja 2020 roku.

</doc>
<doc id="4139795" url="https://pl.wikipedia.org/wiki?curid=4139795" title="Dżemdet Nasr">
Dżemdet Nasr



</doc>
<doc id="4139797" url="https://pl.wikipedia.org/wiki?curid=4139797" title="Hacibektaş">
Hacibektaş



</doc>
<doc id="4139798" url="https://pl.wikipedia.org/wiki?curid=4139798" title="Sibir´ (1938)">
Sibir´ (1938)

Sibir (początkowo Josif Stalin) – radziecki lodołamacz o napędzie parowym.
W latach 30. XX wieku, mając na uwadze konieczność utrzymania żeglugi w północnych rejonach oraz techniczne i moralne starzenie się posiadanych lodołamaczy, władze radzieckie zdecydowały o budowie nowych lodołamaczy, w krajowych stoczniach.
Projekt techniczny lodołamaczy typu 51 wykonało biuro Sudoprojekt, projekt roboczy opracowano w biurze konstrukcyjnym leningradzkiej stoczni imienia Sergo Ordżonikidze (obecnie Bałtijskij). Przy projektowaniu wzorowano się na sprawdzonych lodołamaczach „Krasin” i „Jermak”.
Zbudowano cztery lodołamacze typu 51: „J. Stalin”, „W. Mołotow”, „L. Kaganowicz” i „Otto Szmidt”.
Dane techniczne.
Statek o długości całkowitej 106,6 m i szerokości 23,1 m miał wyporność 10600 ton. Zanurzenie wynosiło od 6,3 do 11,5 m.
Poszycie wykonano z blach o grubości 32–35 mm. Pas od 0,6 m nad linią wodną, do 5,7 m poniżej linii wodnej miał poszycie o grubości 40 mm. Odstęp między wręgami wynosił 305 mm.
Napęd zapewniały 3 maszyny parowe potrójnego rozprężania zasilane parą z 9 kotłów płomieniówkowych opalanych węglem. Całkowita moc wynosiła 9900 KM. 3 śruby o wymiennych łopatach wykonane ze stali miały średnicę 4,4 m i ważyły po 14,9 ton.
Energię elektryczną dostarczał parowy generator o mocy 25 kW. Awaryjny generator umieszczono na górnym pokładzie.
Lodołamacz mógł zabrać do 2900 ton węgla, co pozwalało na przepłynięcie 6 tysięcy mil morskich. Załogę stanowiło 138 osób.
Na rufie zainstalowano katapultę dla wodnosamolotów. W hangarze przed katapultą mieściły się trzy wodnosamoloty.
W latach 1953–1958 statek poddano modernizacji. Przebudowano nadbudówki, zamiast katapulty zainstalowano lądowisko dla śmigłowców. Zamiast kotłów na węgiel zainstalowano cztery nowe, zasilane paliwem płynnym. Dzięki temu można zamiast dwóch wysokich kominów zbudować jeden szeroki. Wymieniono też wyposażenie radiowe.
Historia.
Lodołamacz „J. Stalin” zbudowano w Leningradzie, w latach 1935–1938. Wkrótce po przyjęciu do służby odbył swój pierwszy rejs, biorąc udział w ekspedycji, mającej oswobodzić statek badawczy „Siedow”, uwięziony w lodach Arktyki. Oswobodzenie nie powiodło się i „J. Stalin” musiał zawrócić, osiągając 83 szerokości geograficznej północnej.
Uwolnienie „Siedowa” udało się w 1939. Za ten rejs statek został odznaczony Orderem Lenina, a dowodzący nim kapitan M. P. Biełousow otrzymał tytuł Bohatera Związku Radzieckiego.
W czasie II wojny światowej „J. Stalin” pomagał przeprowadzać przez lody konwoje z pomocą wojenną. Był wtedy uzbrojony w 4 działka kalibru 45 mm i karabiny maszynowe. 15 stycznia 1942 został trafiony niemiecką bombą, która zabiła 4 marynarzy i raniła 17 oraz znacznie uszkodziła jedną z kotłowni. Statek wyremontowano i pełnił taką samą służbę do końca wojny.
Po wojnie wrócił do konwojowania statków między portami Arktyki. W latach 1953–1958 był przebudowywany. W ramach walki z kultem jednostki zmieniono mu też nazwę na „Sibir'” (nazwy zmieniono też pozostałym lodołamaczom z serii). „Sybir”, jako jedyny z serii poddany tak dużej modernizacji, najdłużej pełnił służbę, bo do 1972.

</doc>
<doc id="4139799" url="https://pl.wikipedia.org/wiki?curid=4139799" title="Rezerwat przyrody Stary Załom">
Rezerwat przyrody Stary Załom



</doc>
<doc id="4139807" url="https://pl.wikipedia.org/wiki?curid=4139807" title="Strasznyj (1903)">
Strasznyj (1903)

Strasznyj (Страшный) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany w 1903 roku w Port Artur, a do służby w Marynarce Wojennej Imperium Rosyjskiego wszedł w marcu 1904 roku, w składzie Eskadry Oceanu Spokojnego. Jednostka została zatopiona 13 kwietnia 1904 roku nieopodal Port Artur przez japońskie niszczyciele.
Projekt i budowa.
„Strasznyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1902 roku. Następnie okręt w częściach przewieziono do Port Artur, gdzie został zwodowany w 1903 roku, a do służby w Marynarce Wojennej Rosji przyjęto go w marcu 1904 roku.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 12 na 13 kwietnia 1904 roku okręt (pod dowództwem kmdr. por. Jurasowskiego) wyszedł w zespole ośmiu niszczycieli na rozpoznanie, po czym stracił kontakt z formacją i napotkał na południe od Port Artur w ciemnościach japońskie niszczyciele z 2. Dywizjonu („Ikazuchi”, „Oboro”, „Inazuma” i „Akebono”), biorąc je za swoje. Rankiem okręty japońskie zniszczyły ogniem artylerii rosyjski niszczyciel, który zatonął około godz. 07.00 rano wraz z większością załogi. Przybyły na pole bitwy krążownik „Bajan” wyłowił z wody pięciu rozbitków z zatopionego okrętu.

</doc>
<doc id="4139808" url="https://pl.wikipedia.org/wiki?curid=4139808" title="Wieczne Odpoczywanie (modlitwa)">
Wieczne Odpoczywanie (modlitwa)

Wieczne odpoczywanie (łac. Oratio Pro Fidelibus Defunctis), także Wieczny odpoczynek, Modlitwa za wiernych zmarłych – katolicka modlitwa błagalna za osoby zmarłe. Istnieje także wersja muzyczna tej modlitwy. Najczęściej odmawiana nad grobami, w czasie pogrzebów, a także na innych uroczystościach, w których wspomina się zmarłych.
Treść w języku polskim.
Często dodawana jest formuła

</doc>
<doc id="4139810" url="https://pl.wikipedia.org/wiki?curid=4139810" title="Robert Dejtrowski">
Robert Dejtrowski

Robert Dejtrowski – polski artysta fotograf, dydaktyk i nauczyciel fotografii. Członek Związku Polskich Fotografów Przyrody.
Życiorys.
Robert Dejtrowski w latach 1986-1992 studiował na Uniwersytecie Warszawskim (Wydział Biologii), mieszka i pracuje w Warszawie. W czasie wolnym mieszka i fotografuje w Kawęczynie pod Maciejowicami. Fotografuje przede wszystkim przyrodę i krajobrazy; od połowy lat 90. W 1995 roku został członkiem Związku Polskich Fotografów Przyrody. W latach 2000–2006 współpracował z czasopismem fotograficznym „Foto” (cykl artykułów o technice fotografowania) – w latach 2010–2011 ponownie podjął współpracę z miesięcznikiem „Foto”.
Robert Dejtrowski jest autorem i współautorem wielu wystaw fotograficznych; indywidualnych, zbiorowych, poplenerowych oraz laureatem wystaw pokonkursowych. Jest współautorem zdjęć do albumów: (m.in.) „Parki Narodowe”, „Galeria Natury” (2001), „Las – wspólne dziedzictwo” (2004), „Polska”, „Wisła – królowa rzek polskich” (2006), „Polska – opowieść o ludziach, zabytkach i przyrodzie” (2005), „Polska – ginące krajobrazy” (2008), „Skarby przyrody i krajobrazu Polski” (2008). Jest wieloletnim uczestnikiem cyklicznych plenerów fotograficznych w Janowie Podlaskim oraz w Soczewce koło Płocka. Prowadzi warsztaty, spotkania i wykłady fotograficzne. Uczestniczy w posiedzeniach jury w konkursach fotograficznych, w szczególności o tematyce przyrodniczej.
W 2001 roku Robert Dejtrowski został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 147). W działalności Fotoklubu RP uczestniczył do 2021. W 2017 roku został laureatem Nagrody Grand Prix Festiwalu Fotografii Przyrodniczej „Wizje Natury 2017" i przyznano mu tytuł Fotografa Roku 2017 Związku Polskich Fotografów Przyrody.

</doc>
<doc id="4139811" url="https://pl.wikipedia.org/wiki?curid=4139811" title="Piaski (osiedle w Grodzisku Wlkp.)">
Piaski (osiedle w Grodzisku Wlkp.)



</doc>
<doc id="4139817" url="https://pl.wikipedia.org/wiki?curid=4139817" title="Mistrzostwa Polski w Boksie 1950">
Mistrzostwa Polski w Boksie 1950

21. Mistrzostwa Polski w boksie mężczyzn odbyły się od 19 do 23 kwietnia 1950 roku w Gdańsku. Startowało 108 zawodników.

</doc>
<doc id="4139819" url="https://pl.wikipedia.org/wiki?curid=4139819" title="Juventus Channel">
Juventus Channel



</doc>
<doc id="4139821" url="https://pl.wikipedia.org/wiki?curid=4139821" title="Odlotowe wyścigi (serial animowany 2017)">
Odlotowe wyścigi (serial animowany 2017)

Odlotowe wyścigi () – amerykański serial animowany stworzony przez Rebeccę Himot i Tramma Wigzella oraz wyprodukowany przez Warner Bros. Animation. Remake serialu pod tym samym tytułem z lat 1968–1969 wytwórni Hanna-Barbera.
Premiera serialu odbyła się 22 sierpnia 2017 na stronie internetowej amerykańskiego Boomeranga w serwisie sVOD. W Polsce premiera serialu odbyła się 20 listopada 2017 na antenie polskiego Boomeranga.
We wrześniu 2017 ogłoszono, że serial "Odlotowe wyścigi" otrzymał zamówienie na drugi sezon.
Fabuła.
Serial opisuje nowe perypetie inteligentnej i pełnej wdzięku Penelopy Samwdzięk, Pięknego Piotrusia oraz pozostałych zawodników, którzy rywalizują ze sobą w wyścigach za pomocą pojazdów. Dick Dastardly wraz ze swoim nierozgarniętym i śmiejącym się psem Muttleyem próbują za wszelką cenę przeszkodzić zawodników w ukończeniu wyścigu i zrobić wszystko, aby dotrzeć Rakietowcem do mety i zdobyć pierwsze miejsce stosując przebiegłe sztuczki.
Wersja polska.
Wersja polska: Studio Sonica
Reżyseria: Jerzy Dominik
Dialogi:
Dźwięk i montaż: Maciej Sapiński
Kierownictwo produkcji:
Wystąpili:
oraz:
Lektor:

</doc>
<doc id="4139823" url="https://pl.wikipedia.org/wiki?curid=4139823" title="Odlotowe wyścigi">
Odlotowe wyścigi



</doc>
<doc id="4139826" url="https://pl.wikipedia.org/wiki?curid=4139826" title="Strojnyj (1903)">
Strojnyj (1903)

Strojnyj (Стройный) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany w 1903 roku w Port Artur, a do służby w Marynarce Wojennej Imperium Rosyjskiego wszedł w marcu 1904 roku, w składzie Eskadry Oceanu Spokojnego. Jednostka zatonęła 13 listopada 1904 roku nieopodal Port Artur po wejściu na minę.
Projekt i budowa.
„Strojnyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Newskich w Petersburgu, kładąc stępkę w 1902 roku. Następnie okręt w częściach przewieziono do Port Artur, gdzie został zwodowany w 1903 roku, a do służby w Marynarce Wojennej Rosji przyjęto go w marcu 1904 roku.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 9 na 10 czerwca 1904 roku niszczyciel (wraz z bliźniaczymi okrętami „Smiełyj”, „Skoryj” i „Rieszytielnyj”) wziął udział w nierozstrzygniętej bitwie z japońskimi niszczycielami z 2. Dywizjonu pod Port Artur. W październiku 1904 roku jednostkę dostosowano do stawiania min, usuwając w tym celu z pokładu zapasowe torpedy (w zamian okręt mógł zabrać 16-18 min). Pierwszą misję minową okręt odbył już 10 października, stawiając składającą się z 16 min zagrodę u wejścia do Zatoki Luizy i Zatoki Gołębiej; następnego dnia postawił 10 min w Zatoce Lunwantan, zaś 16 października 18 min w Zatoce Luizy. 13 listopada 1904 roku okręt wszedł na postawioną nieopodal Port Artur przez japońskie okręty minę i zatonął. Niszczyciel „Silnyj” po uratowaniu załogi zatopionego bliźniaka także wpadł na minę i został uszkodzony.

</doc>
<doc id="4139829" url="https://pl.wikipedia.org/wiki?curid=4139829" title="Sardegna Arena">
Sardegna Arena

Sardegna Arena – stadion piłkarski znajdujący się w mieście Cagliari we Włoszech.
Swoje mecze rozgrywa na nim zespół Cagliari Calcio. Jego pojemność wynosi 16 233 miejsc.

</doc>
<doc id="4139830" url="https://pl.wikipedia.org/wiki?curid=4139830" title="Rezerwat przyrody Zakręt">
Rezerwat przyrody Zakręt



</doc>
<doc id="4139831" url="https://pl.wikipedia.org/wiki?curid=4139831" title="Rezerwat przyrody Królewska Sosna">
Rezerwat przyrody Królewska Sosna



</doc>
<doc id="4139832" url="https://pl.wikipedia.org/wiki?curid=4139832" title="Mistyczne zaślubiny św. Katarzyny (obraz Lucasa Cranacha Starszego)">
Mistyczne zaślubiny św. Katarzyny (obraz Lucasa Cranacha Starszego)



</doc>
<doc id="4139835" url="https://pl.wikipedia.org/wiki?curid=4139835" title="Rezerwat przyrody Czaplisko - Ławny Lasek">
Rezerwat przyrody Czaplisko - Ławny Lasek



</doc>
<doc id="4139836" url="https://pl.wikipedia.org/wiki?curid=4139836" title="Diana i Akteon (obraz Lucasa Cranacha Starszego)">
Diana i Akteon (obraz Lucasa Cranacha Starszego)



</doc>
<doc id="4139838" url="https://pl.wikipedia.org/wiki?curid=4139838" title="Wypędzenie przekupniów ze świątyni (obraz Lucasa Cranacha Starszego)">
Wypędzenie przekupniów ze świątyni (obraz Lucasa Cranacha Starszego)



</doc>
<doc id="4139839" url="https://pl.wikipedia.org/wiki?curid=4139839" title="Ukrzyżowanie (obraz Lucasa Cranacha Starszego, 1503)">
Ukrzyżowanie (obraz Lucasa Cranacha Starszego, 1503)



</doc>
<doc id="4139842" url="https://pl.wikipedia.org/wiki?curid=4139842" title="Ukrzyżowanie (obraz Lucasa Cranacha Starszego, 1501)">
Ukrzyżowanie (obraz Lucasa Cranacha Starszego, 1501)



</doc>
<doc id="4139843" url="https://pl.wikipedia.org/wiki?curid=4139843" title="Ucieczka do Egiptu (obraz Lucasa Cranacha Starszego)">
Ucieczka do Egiptu (obraz Lucasa Cranacha Starszego)



</doc>
<doc id="4139845" url="https://pl.wikipedia.org/wiki?curid=4139845" title="Sąd Parysa (obrazy Lucasa Cranacha Starszego)">
Sąd Parysa (obrazy Lucasa Cranacha Starszego)



</doc>
<doc id="4139847" url="https://pl.wikipedia.org/wiki?curid=4139847" title="Adam i Ewa (obraz Lucasa Cranacha Starszego w Muzeum Narodowym w Warszawie)">
Adam i Ewa (obraz Lucasa Cranacha Starszego w Muzeum Narodowym w Warszawie)



</doc>
<doc id="4139849" url="https://pl.wikipedia.org/wiki?curid=4139849" title="Madonna z Dzieciątkiem i święta Katarzyna Aleksandryjska (obraz Lucasa Cranacha Starszego)">
Madonna z Dzieciątkiem i święta Katarzyna Aleksandryjska (obraz Lucasa Cranacha Starszego)



</doc>
<doc id="4139851" url="https://pl.wikipedia.org/wiki?curid=4139851" title="Portret Marcina Lutra (Lucas Cranach Młodszy, 1564)">
Portret Marcina Lutra (Lucas Cranach Młodszy, 1564)



</doc>
<doc id="4139852" url="https://pl.wikipedia.org/wiki?curid=4139852" title="Technik usług fryzjerskich">
Technik usług fryzjerskich

Technik usług fryzjerskich  – tytuł nadawany absolwentom szkół średnich lub policealnych studiów zawodowych po zdaniu zewnętrznego egzaminu zawodowego. Po otrzymaniu tytułu absolwenci mogą podejmować pracę w zakładach i salonach fryzjerskich, filharmoniach i operach, teatrach, wytwórniach filmowych, stacjach telewizyjnych, zakładach perukarskich.

</doc>
<doc id="4139854" url="https://pl.wikipedia.org/wiki?curid=4139854" title="MTV Europe Music Awards 2017">
MTV Europe Music Awards 2017

MTV Europe Music Awards 2017 – dwudziesta czwarta gala wręczenia nagród MTV Europe Music Awards. Odbyła się ona 12 listopada 2017 roku na Wembley Arenie w Londynie. Po raz ostatni impreza odbyła się w tym mieście w 1996 roku.

</doc>
<doc id="4139862" url="https://pl.wikipedia.org/wiki?curid=4139862" title="Kiczka (nakrycie głowy)">
Kiczka (nakrycie głowy)

Kiczka (), kika () – typ czepca z rogatą lub kolistą podkładką, noszony przez zamężne kobiety w Rosji przeduralskiej, zwłaszcza w rejonach południowych, w komplecie z koszulą i poniewą albo jubką, rzadziej z sarafanem. W odróżnieniu od kokosznika, który był bardzo popularnym elementem ubioru wśród mieszkanek miast, kiczka była strojem głowy typowym dla chłopek
Występowanie rogatego czepca w ubiorach chłopskich – wraz z odpowiednimi zestawami odzieży – jest podstawą klasyfikacji w zakresie kobiecych strojów ludowych i wyznacznikiem obszarów ich funkcjonowania.
Kiczka, występująca w wielu odmianach, była rzadko spotykana na północnym zachodzie Rosji przeduralskiej, gdzie dość wcześnie zaczęto używać kokosznika. Najczęściej nosiły ją kobiety zamieszkujące w rejonach centralnych, nieco rzadziej zaś na północnym i południowym wschodzie kraju.
Charakterystyczny rodzaj kiczki, zwany "rogą", występował w dolinie Oki oraz na południe od niej, gdzie w ubiorach żeńskich dominowała poniewa. Ten typ czepca był strojem głowy kobiet m.in. w takich guberniach, jak riazańska, tulska, kałuska czy orłowska.
Inna odmiana kiczki, nazywana rogatą, występowała na obszarze guberni ołonieckiej i archangielskiej, jak też w niektórych rejonach guberni wołogodzkiej. Jej wyróżniającą cechą była forma, jaką przybierała w górnej części, przypominającej łopatę albo kopyto.

</doc>
<doc id="4139865" url="https://pl.wikipedia.org/wiki?curid=4139865" title="Achremowce">
Achremowce

Achremowce (; ; hist. również "Achramowce") – agromiasteczko na Białorusi, w rejonie brasławskim obwodu witebskiego, około 8 km (w prostej linii) na południowy wschód od Brasławia, nad jeziorem Drywiaty; siedziba sielsowietu.
Historia.
Dobra te przed XVIII wiekiem nosiły nazwę „Dwór Olgierdowszczyzna”. Po przejściu ich na własność rodziny Achremowiczów, zmieniły nazwę na obecną. Kolejnymi właścicielami majątku była rodzina Salmanowiczów herbu Szaszor. W 1748 roku Dominik Salmanowicz, chorąży petyhorski sprzedał go Janowi Augustowi Hylzenowi (1702–1767) i jego żonie Konstancji z Broel-Platerów. Nowi właściciele wybudowali tu rezydencję i zmienili nazwę majątku na Belmont. Dziś Belmont to jedynie nazwa parku będącego pozostałością po dawnych rezydencjach (patrz niżej); wieś, a dziś agromiasteczko, nazywa się ponownie, od co najmniej 1918 roku, Achremowce.
Kolejnym właścicielem Belmontu został Józef Jerzy Hylzen, młodszy syn Jana Augusta. Napisał w testamencie z 1783 roku: "(...) uwolnić wieczyście poddanych wszystkich dóbr moich, nadając im wolność wyjścia i udania się dokądby chcieli z całą ich własnością. Łożyć regularnie wiecznymi czasy połowę dochodów wszystkich dóbr moich na pomnożenie i zachęcenie nauk i kunsztów, na edukację ubogiej szlachty, na utrzymanie ludzi w potrzebie zostających, na erekcyją szpitalów, także na wspomożenie biednych wieśniaków w ubóstwie lub nieszczęściu zostających". Testament po jego śmierci nie został wykonany. Jego małoletni syn zmarł, a majątek odziedziczył bratanek, upośledzony umysłowo Idzi Hylzen (1772–1801), który w 1798 roku sprzedał klucz belmoncki Mikołajowi Manuzziemu (~1730–1809), awanturnikowi i targowiczaninowi, który, posiadając liczne majątki, tu zamieszkał (i zmarł). Po nim właścicielem Belmontu był syn jego i jego żony Jadwigi z domu Berlicz-Strutyńskiej (~1736–1778) Stanisław Manuzzi (1773–1823), również targowiczanin, ożeniony z Konstancją z Broel-Platerów (1782–1874), która stworzyła w Belmoncie kilka zakładów dobroczynnych. Po bezdzietnej śmierci Stanisława kolejnym gospodarzem w Belmoncie był Wilhelm Ignacy Broel-Plater (1791–1854), najmłodszy brat Konstancji. Wywołało to trwający 80 lat proces sądowy wytoczony Platerom przez rodzinę Strutyńskich, przegrany przez Platerów w 1903 roku. Po Wilhelmie Ignacym majątek odziedziczył jego najmłodszy syn Feliks Witold Broel-Plater (1849–1924), żonaty z Elżbietą Potocką (1874–1960), która była ostatnią właścicielką majątku do 1939 roku.
Po III rozbiorze Polski w 1795 roku Belmont, wcześniej należący do województwa brasławskiego Rzeczypospolitej (a przed 1793 rokiem – do województwa wileńskiego), znalazł się na terenie powiatu brasławskiego (ujezdu) guberni wileńskiej Imperium Rosyjskiego, a od 1843 roku – powiatu nowoaleksandrowskiego guberni kowieńskiej. Po ustabilizowaniu się granicy polsko-radzieckiej w 1921 roku Achremowce wróciły do Polski, znalazły się w gminie Brasław w powiecie brasławskim województwa wileńskiego. 
Według Powszechnego Spisu Ludności z 1921 roku ówczesną wieś zamieszkiwało 331 osób, 130 było wyznania rzymskokatolickiego, 186 prawosławnego, 1 ewangelickiego, a 14 mojżeszowego. Jednocześnie 159 mieszkańców zadeklarowało polską przynależność narodową, 161 białoruska, 6 żydowską, a 5 inną. Było tu 57 budynków mieszkalnych.
Miejscowość należała do parafii rzymskokatolickiej w m. Belmont i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.
Od 1945 roku – w ZSRR, od 1991 roku – na terenie Republiki Białorusi. 
W czasie II wojny światowej Achremowce były prawie całkowicie spalone – ocalało jedynie 9 domów.
Folwark Belmont () został przyłączony do wsi Achremowce w 1976 roku.
W czasach sowieckich we wsi działał kołchoz „Szlak Lenina”. Dziś w miejscowości działa zakład produkcji brykietów torfowych „Brasław”, przedsiębiorstwo pomocnicze kompleksu agro-przemysłowego, wytwórnia produktów nabiałowych „Brasławskoje”. Funkcjonują: szkoła średnia i muzyczna, przedszkole, dom kultury, biblioteka, punkt felczersko-akuszerski i poczta.
Liczba ludności miejscowości kształtowała się następująco:
Dawne pałace i park.
Pierwsza wielka rezydencja w Belmoncie chyliła się już ku upadkowi pod koniec XVIII wieku. Zgodnie z inwentaryzacją przy okazji sprzedaży majątku Manuzziemu w 1798 roku tutejszy pałac liczył na parterze 19 pokoi, a na piętrze – 14. Poza salami, salonami, pokojami mieszkalnymi, salą kapeli dworskiej, kancelarią itp. istniały tu piwnice, poza tym ogród włoski, 6 karczm i liczne zabudowania gospodarcze. Mikołaj Manuzzi dokonał starannego remontu i powiększenia pałacu. W większości na starych piwnicach rozbudowano budynek na planie bardzo długiego prostokąta, dwukondygnacyjny z wyższą kondygnacją o celach reprezentacyjnych. Elewacja frontowa była rozczłonkowana trzema ryzalitami, z których centralny był mocniej zaznaczony. Wewnątrz tej części na piętrze była wielka sala balowa. Wszystkie elewacje wieńczyły attyki. W 1818 roku dobudowano do bocznej elewacji półkolisty ryzalit na pomieszczenie kaplicy. Po śmierci Stanisława Manuzziego pałac popadł w ruinę i prawdopodobnie spłonął w czasie powstania listopadowego. Ruina ta stała do II wojny światowej.
Platerowie natomiast na swoją siedzibę zaadaptowali wybudowany już wcześniej (prawdopodobnie była to wcześniejsza pensja dla ubogich szlachcianek), stojący nieopodal pałacu wielki budynek. Rozrastający się nowy pałac w 1914 roku liczył 60 pokoi. Od strony zewnętrznej zdobiło go 10 ganków. Pałac ten, o nieokreślonym stylu, spłonął między 1915 a 1920 rokiem. 
Właściciele majątku w okresie międzywojennym mieszkali w niewielkim dworze. 
Według Powszechnego Spisu Ludności z 1921 roku zamieszkiwały tu 132 osoby, 119 były wyznania rzymskokatolickiego, 8 prawosławnego, 4 ewangelickiego, a 1 innego chrześcijańskiego. Jednocześnie 31 mieszkańców zadeklarowało polską przynależność narodową, a 101 białoruska. Było tu 15 budynków mieszkalnych 
Pozostałością po rezydencjach w Belmoncie jest wielki park romantyczny, największy tego typu park na Białorusi, o powierzchni 65 ha. Został założony prawdopodobnie przez Potockich w ostatniej ćwierci XVIII wieku. Obecnie zdziczały park, o powierzchni 62 ha nosi imię Iwana Miczurina. Park składa się z dwóch części – parku górnego (otaczającego położone na wzgórzu ruiny zabudowań dworskich) i dolnego (nad jeziorem). W parku górnym, w pobliżu rumowiska, wybudowano kościół świętego Krzyża, z białej cegły silikatowej. W parku wytyczono ścieżkę przyrodniczą „Park Belmont” z kilkunastoma przystankami i tablicami informacyjnymi.
Majątek Belmont został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4139876" url="https://pl.wikipedia.org/wiki?curid=4139876" title="Katastrofa lotu LAPA 3142">
Katastrofa lotu LAPA 3142



</doc>
<doc id="4139883" url="https://pl.wikipedia.org/wiki?curid=4139883" title="Silnyj (1903)">
Silnyj (1903)

Silnyj (Сильный) – rosyjski niszczyciel z początku XX wieku i wojny rosyjsko-japońskiej, jedna z 27 jednostek typu "Sokoł". Okręt został zwodowany 21 czerwca 1903 roku w Port Artur, a do służby w Marynarce Wojennej Imperium Rosyjskiego wszedł w grudniu tego roku, w składzie Eskadry Oceanu Spokojnego. Jednostka została samozatopiona w styczniu 1905 roku w Port Artur, lecz w sierpniu została podniesiona przez Japończyków. Niszczyciel został wcielony w skład Cesarskiej Marynarki Wojennej pod nazwą „Fumizuki”. Okręt został wycofany ze służby w 1913 roku i następnie złomowany.
Projekt i budowa.
„Silnyj” był jednym z kilkudziesięciu niszczycieli typu "Sokoł", który został wykonany przez rodzimy przemysł okrętowy na wzór zbudowanego w Wielkiej Brytanii prototypu – „Sokoła”. Jednostka z racji niewielkiej wyporności bardziej odpowiadała klasie torpedowców.
Budowę okrętu rozpoczęto w Zakładach Iżorskich w Kołpino, kładąc stępkę w lipcu 1902 roku. Następnie okręt w częściach przewieziono do Port Artur, gdzie został zwodowany 21 czerwca 1903 roku, a do służby w Marynarce Wojennej Rosji przyjęto go w grudniu tego roku.
Dane taktyczno-techniczne.
Okręt był niewielkim, czterokominowym niszczycielem z taranowym dziobem. Długość całkowita wykonanego ze stali niklowej kadłuba wynosiła 57,91 metra, szerokość 5,64 metra i zanurzenie 2,29 metra. Wyporność normalna wynosiła 220 ton, zaś pełna 240 ton. Okręt napędzany był przez dwie maszyny parowe potrójnego rozprężania o mocy 3800 KM, do których parę dostarczały cztery kotły Yarrow. Dwuśrubowy układ napędowy pozwalał osiągnąć prędkość 26,5-27,5 węzła. Okręt mógł zabrać zapas węgla o masie 58-80 ton, co zapewniało zasięg wynoszący od 450 do 660 Mm przy prędkości 13 węzłów.
Okręt wyposażony był w dwie pojedyncze wyrzutnie torped kalibru 381 mm, umieszczone na rufie, z zapasem sześciu torped. Uzbrojenie artyleryjskie stanowiły: pojedyncze działo jedenastofuntowe kal. 75 mm L/48 Canet, umieszczone na platformie nad pomostem bojowym oraz trzy pojedyncze działka Hotchkiss M1885 L/40 kal. 47 mm na śródokręciu (dwa za przednim kominem i jedno między dwoma kominami rufowymi).
Załoga okrętu liczyła od 51 do 58 oficerów, podoficerów i marynarzy.
Służba.
W momencie wybuchu wojny rosyjsko-japońskiej jednostka wchodziła w skład 2. Flotylli Niszczycieli I Eskadry Oceanu Spokojnego. W nocy z 26 na 27 marca 1904 roku okręt uczestniczył w odparciu japońskiego ataku na Port Artur, zatapiając torpedami wraz z bliźniaczym niszczycielem „Rieszytielnyj” dwa wypełnione balastem brandery („Fukui Maru” o pojemności BRT i „Yoneyama Maru” o pojemności 2693 BRT), które Japończycy chcieli zatopić u wejścia do portu w celu jego zablokowania. 13 listopada 1904 roku okręt wziął udział w akcji ratowniczej bliźniaczego niszczyciela „Strojnyj”, który wszedł na postawioną nieopodal Port Artur przez japońskie okręty minę i zatonął. Okręt po uratowaniu załogi zatopionego bliźniaka także wpadł na minę i został uszkodzony. Jednostka została samozatopiona poprzez odpalenie głowic torped w nocy z 1 na 2 stycznia 1905 roku Port Artur. Niszczyciel został podniesiony przez Japończyków 22 sierpnia 1905 roku i skierowany na remont do stoczni Takeshiki. Po jego zakończeniu okręt został w 1906 roku wcielony w skład Cesarskiej Marynarki Wojennej pod nazwą „Fumizuki” (文月). Jednostka została wycofana ze służby w 1913 roku i następnie złomowana.

</doc>
<doc id="4139890" url="https://pl.wikipedia.org/wiki?curid=4139890" title="Fumizuki (1903)">
Fumizuki (1903)



</doc>
<doc id="4139892" url="https://pl.wikipedia.org/wiki?curid=4139892" title="Nikołaj Kriukow (gimnastyk)">
Nikołaj Kriukow (gimnastyk)

Nikołaj Wiaczesławowicz Kriukow (ros.Николай Вячеславович Крюков; ur. 11 listopada 1978) – rosyjski gimnastyk, dwukrotny medalista olimpijski.
Brał udział w trzech igrzyskach (IO 96, IO 00, IO 08), na dwóch zdobywał medale w drużynie. W 1996 Rosjanie zwyciężyli w tej rywalizacji, w 2000 zajęli trzecie miejsce. W 1999 zdobył złoto mistrzostw świata w indywidualnym wieloboju. W dorobku medalowym miał także srebrne medale w skoku (1997) i w drużynie (1999 i 2006). Z kolei brąz wywalczył w ćwiczeniach na koniu z łękami (1999 i 2003) oraz w drużynie w 1997. Na mistrzostwach Europy sięgał po złoto w drużynie (2008), srebro w 2002 (drużyna) i 2007 (poręcze) oraz brąz w 2005 (koń z łękami) i 2008 (poręcze).

</doc>
<doc id="4139895" url="https://pl.wikipedia.org/wiki?curid=4139895" title="Rosyjski Czerwony Krzyż">
Rosyjski Czerwony Krzyż

Rosyjski Czerwony Krzyż () – najstarsza rosyjska organizacja humanitarna, będąca członkiem Międzynarodowego Ruchu Czerwonego Krzyża i Czerwonego Półksiężyca. Zajmuje się m.in. udzielaniem pomocy humanitarnej w czasie klęsk i wojen, pomocą socjalną, nauką udzielania pierwszej pomocy, prowadzeniem zabezpieczeń medycznych na imprezach masowych, propagowaniem idei honorowego krwiodawstwa, rozpowszechnianiem wiedzy o międzynarodowych prawach konfliktów zbrojnych.
Historia.
Wspólnoty sióstr i braci miłosierdzia (1844–1867).
W marcu 1844 roku, z inicjatywy wielkiej księżnej Rosji, Heleny Pawłownej Romanowej i
księżniczki Teresy Oldenburgskiej utworzono w Petersburgu Wspólnotę Świętej Trójcy sióstr miłosierdzia (ros. ), wzywającą europejskie wspólnoty katolickie do podejmowania opieki nad chorymi, nad opuszczonymi dziećmi i upadłymi kobietami.
W następnych latach podobne wspólnoty powstawały w innych miastach Rosji, a 30 września 1854 roku utworzono Wspólnotę w imię Podwyższenia Świętego Krzyża (ros. ), podlegającą księżnej Helenie Romanowej. Objęła opieką chorych i rannych w czasie wojen (od 1853 roku trwała wojna krymska). Stała się pierwowzorem Rosyjskiego Czerwonego Krzyża.
W latach 1854–1856 wspólnota liczyła ok. 250 osób. Niemal wszystkie siostry (wśród nich Katarzyna Bakunina) pomagały chorym i rannym w czasie oblężenia Sewastopola (30 zginęło na skutek ran, 154 zmarły w wyniku chorób). Jeden z głównych lekarzy, skierowanych do Sewastopola wraz z siostrami miłosierdzia, znany chirurg Nikołaj Pirogow, 22 września 1855 pisał do żony, że do szpitala dociera dziennie do tysiąca rannych, a na jednego lekarza przypada 200 pacjentów – nie jest możliwe ich zbadanie. W tej sytuacji pomoc pielęgniarek była nieoceniona. Bywają formułowane opinie, że była to pierwsza w Europie grupa kobiet, udzielających pomocy medycznej rannym w bitwach.
Po wojnie Helena Romanowa honorowała siostry świadczące pomoc obrońcom Sewastopola diamentowym pierścieniem Erasta Wasiliewicza Kadego (wojennego chirurga). W latach 1853–1856 nadawano również medal upamiętniający ten czyn miłosiernej pomocy bliźnim.
Tragiczne doświadczenia wojny krymskiej wskazały też konieczność podjęcia przez Wspólnotę szkolenia pielęgniarek.
Rosyjskie Stowarzyszenie Czerwonego Krzyża (1867–1922).
W grudniu 1866 roku leib-medyk F.J. Karell (ros. ) przedstawił Aleksandrowi II Romanowowi potrzebę założenia stowarzyszenia opieki nad chorymi i rannymi w wojnach (ros. ). Imperator zaaprobował propozycje i zarządził przygotowanie odpowiedniej ustawy. Została podpisana przez Aleksandra II 15 maja 1867 roku; uważa się, że w tym dniu Rosja stała się jednym z pierwszych krajów świata, w których istniał Czerwony Krzyż, działający we własnym kraju i za jego granicami. W ustawie określono zasady tworzenia kół terenowych, wyborów kierownictwa itp. (18 maja pierwszym przewodniczącym został А.А. Zielienoj).
Po zakończeniu wojny rosyjsko-tureckiej, w 1879 гoku, wprowadzono nową nazwę organizacji – Rosyjskie Stowarzyszenie Czerwonego Krzyża (RSCK, ros. , ). W 1894 roku w skład struktur RSCK weszła Wspólnota sióstr miłosierdzia Podwyższenia Świętego Krzyża.
Zarząd Główny RSCK urzędował w Petersburgu. W jego skład wchodziło 25 osób: przewodniczący, dwóch zastępców i 22 członków. Członkami honorowymi Stowarzyszenia byli: cesarz Aleksander III Romanow (syn Aleksandra II Romanowa), cesarzowa Maria Fiodorowna Romanowa (najwyższa protektorka stowarzyszenia) i inni członkowie cesarskiej rodziny, wspierającej RSCK. Stowarzyszenie zrzeszało liczne lokalne koła, których tworzenie było bardzo uproszczone. Gubernator każdego ujezda mógł udzielić każdej grupie zainteresowanych działalnością charytatywną (co najmniej 5 osób), pozwolenia na utworzenie Komitetu Czerwonego Krzyża (do Zarządu Głównego wysyłano zawiadomienie). Kierownictwo Komitetów obejmowali gubernatorzy, urzędnicy z ich najbliższego otoczenia lub inni przedstawiciele lokalnej społeczności.
Rozwój stowarzyszenia, w którym początkowo miała być możliwa wspólna praca kobiet i mężczyzn, okazał się problematyczny. Sprzeciwiał się temu m.in. gen. Eduard Totleben, bardzo zdecydowanie wspierany przez metropolitę moskiewskiego (Filaret, Wasilij Michajłowicz Drozdow) i innych wysokich przedstawicieli Rosyjskiego Kościoła Prawosławnego. Okazało się konieczne wprowadzenie poprawki do ustawy z 1867 roku – wydano dodatkowe rozporządzenie, dotyczące zasad tworzenia organizacyjnie niezależnych „damskich komitetów”. W 1868 roku powstały 22 takie komitety (w tym 9 w Petersburgu i Moskwie). W 1873 roku do ustawy wprowadzono kolejne poprawki, wyrównujące status kobiet i mężczyzn, jednak mężczyźni nie chcieli przystępować do „damskich komitetów”, a taka nazwa długo była stosowana w oficjalnych dokumentach – w 1897 гoku na kursy przygotowawcze dla braci miłosierdzia (sanitariuszy) przyjęto 52 uczestników.
W następnych latach w skład struktury Rosyjskiego Czerwonego Krzyża wchodziły:
Maria Fiodorowna opiekowała się RSCK w czasie wojny rosyjsko-tureckiej (1877–1878), rosyjsko-japońskiej (1904–1905) i później, do chwili swojej śmierci w 1918 roku.
Kobietom niosącym pomoc poszkodowanym w czasie wojen przyznawano w latach 1878–1917 Order Czerwonego Krzyża dla Niewiast i Dziewcząt, ustanowiony po wojnie rosyjsko-tureckiej przez Aleksandra II. Order imperator nadawał na wniosek Czerwonego Krzyża kobietom:
Po rewolucji lutowej w 1917 roku i październikowej (egzekucji Aleksandry i Mikołaja I Romanowa) w wyniku I wojny światowej powstała Rosja Radziecka (7 listopada 1917), a Polska odzyskała niepodległość (11 listopada 1918 roku), obronioną w czasie wojny polsko-bolszewickiej (1919–1921).
Dekretem z Rada Komisarzy Ludowych RFSRR przejęła majątek RSCK. 30 maja Rada Komisarzy powiadomiła MKCK i strony Konwencji Genewskiej o przestrzeganiu jej przez RFSRR, 7 sierpnia podporządkowała RSCK Ludowemu Komisariatowi Zdrowia, Stowarzyszenie w sprawach swej organizacji i "udziału w przedsięwzięciach państwowych i społecznych" miało zachowywać "pełną autonomię i samodzielność". Dekretem z 6 lipca 1920 za bezprawne używanie znaku Czerwonego Krzyża wprowadzono karę pozbawienia wolności powyżej 3 miesięcy.
30 grudnia 1922 roku utworzono ZSRR. Czerwony Krzyż podjął działalność jako Sowiecki Czerwony Krzyż (ros. ). Został członkiem Międzynarodowego Komitetu Czerwonego Krzyża (Ruch Czerwonego Krzyża i Czerwonego Półksiężyca) w 1934 roku. W latach Wielkiej wojny ojczyźnianej na froncie działały liczne pielęgniarki, sanitariuszki i sanitariusze Sowieckiego Czerwonego Krzyża; 18 spośród nich otrzymało tytuł Bohater Związku Radzieckiego.
W 1992 roku, po rozpadzie ZSRR i utworzeniu Wspólnoty Niepodległych Państw, Sowiecki Czerwony Krzyż zlikwidowano, tworząc ponownie Rosyjski Czerwony Krzyż.

</doc>
<doc id="4139897" url="https://pl.wikipedia.org/wiki?curid=4139897" title="Valentina Sderzhikova">
Valentina Sderzhikova



</doc>
<doc id="4139898" url="https://pl.wikipedia.org/wiki?curid=4139898" title="Nootropy">
Nootropy



</doc>
<doc id="4139899" url="https://pl.wikipedia.org/wiki?curid=4139899" title="Kuoka krótkogonowa">
Kuoka krótkogonowa



</doc>
<doc id="4139900" url="https://pl.wikipedia.org/wiki?curid=4139900" title="Wjaczesław Ejnhorn">
Wjaczesław Ejnhorn



</doc>
<doc id="4139903" url="https://pl.wikipedia.org/wiki?curid=4139903" title="Wjaczesław Krawcow">
Wjaczesław Krawcow



</doc>
<doc id="4139905" url="https://pl.wikipedia.org/wiki?curid=4139905" title="Sputnik (obwód murmański)">
Sputnik (obwód murmański)

Sputnik (ros. Спутник) – osiedle w Rosji, w obwodzie murmańskim, w rejonie pieczengskim, na Półwyspie Kolskim, w pobliżu granicy z Norwegią. W 2010 roku liczyło 2061 mieszkańców.
Znajduje się około 8 km na południowy wschód od Pieczengi, na drodze R-21, łączącej ją z Murmańskiem.
W Sputniku znajduje się baza 61. niezależnej brygady piechoty morskiej, utworzonej w tym miejscu 14 maja 1966.

</doc>
<doc id="4139910" url="https://pl.wikipedia.org/wiki?curid=4139910" title="Rajd Portugalii 1981">
Rajd Portugalii 1981

Rajd Portugalii 1981 (15. Rallye de Portugal – Vinho do Porto) – rajd samochodowy rozgrywany w Portugalii od 4 do 7 marca 1981 roku. Była to trzecia runda Rajdowych Mistrzostw Świata w roku 1981. Rajd był rozegrany na szutrze.

</doc>
<doc id="4139911" url="https://pl.wikipedia.org/wiki?curid=4139911" title="Wjaczesław Hłazkow">
Wjaczesław Hłazkow



</doc>
<doc id="4139914" url="https://pl.wikipedia.org/wiki?curid=4139914" title="Scottish Division One (2011/2012)">
Scottish Division One (2011/2012)

Scottish Division One 2011/2012 – 44. sezon rozgrywek o mistrzostwo Szkocji w piłce siatkowej mężczyzn organizowane przez Szkocki Związek Piłki Siatkowej (ang. "Scottish Volleyball Association", SVA).
Zainaugurowane zostały 1 października 2011 roku i trwały do 22 kwietnia 2012 roku. Ze względu na rezygnację z występów w Division One klubu Polonia Jets prawo gry utrzymał klub mimo zajęcia ostatniego miejsca w poprzednim sezonie.
Mistrzem Szkocji został klub .
W sezonie 2011/2012 żaden szkocki klub nie brał udziału w europejskich pucharach.
System rozgrywek.
W fazie zasadniczej osiem drużyn rywalizowało system kołowym, rozgrywając między sobą po dwa mecze. Cztery najlepsze drużyny awansowały do fazy play-off, drużyna z 7. miejsca rozgrywała baraż o utrzymanie w formie dwumeczu z drugim zespołem Division Two, natomiast drużyna z 8. miejsca spadła do Division Two. Faza play-off składała się z półfinałów i finałów. W fazie play-off rywalizacja toczyła się w formie dwumeczów.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="4139915" url="https://pl.wikipedia.org/wiki?curid=4139915" title="Wjaczesław Horbanenko">
Wjaczesław Horbanenko



</doc>
<doc id="4139917" url="https://pl.wikipedia.org/wiki?curid=4139917" title="Wjaczesław Serdiuk">
Wjaczesław Serdiuk



</doc>
<doc id="4139920" url="https://pl.wikipedia.org/wiki?curid=4139920" title="Wjaczesław Tereszczenko">
Wjaczesław Tereszczenko



</doc>
<doc id="4139922" url="https://pl.wikipedia.org/wiki?curid=4139922" title="Wjaczesław Chrusłow">
Wjaczesław Chrusłow



</doc>
<doc id="4139924" url="https://pl.wikipedia.org/wiki?curid=4139924" title="Wjaczesław Jeremejew">
Wjaczesław Jeremejew



</doc>
<doc id="4139926" url="https://pl.wikipedia.org/wiki?curid=4139926" title="Abel Gance">
Abel Gance

Abel Gance (ur. 25 października 1889 w Paryżu, zm. 10 listopada 1981 tamże) – francuski reżyser i producent filmowy, scenarzysta, aktor oraz teoretyk filmu. W latach 20. jeden z twórców francuskiego impresjonizmu filmowego. Znany przede wszystkim z monumentalnych realizacji filmowych okresu niemego: "Oskarżam" (1919), "Koło udręki" (1923) oraz "Napoleon" (1927).
Życiorys.
Abel Gance był nieślubnym dzieckiem dobrze sytuowanego żydowskiego lekarza, Abla Flamanta. Matka przyszłego reżysera poślubiła mechanika Adolpha Gance’a, po którym młody Abel otrzymał nazwisko. Flamant dbał jednak o wychowanie syna i opłacił mu edukację, na którą robotnicza rodzina nie mogłaby sobie pozwolić.
Abel Gance od najmłodszych lat interesował się literaturą oraz teatrem. W roku 1908 wyjechał do Brukseli, aby zostać aktorem. Tam zatrudniła go firma Gaumont. Zagrał m.in. w filmie "Molier" (1910) w reżyserii Léonce’a Perreta. Napisał również kilka scenariuszy. W roku 1911 odszedł z Gaumont, by założyć własną firmę – Le Film français. Jego pierwszy film, wyprodukowany w roku 1911, nosił tytuł "Tama" i był dramatem kostiumowym. W tym okresie Gance realizował własne filmy, a także pisał scenariusze dla innych wytwórni, m.in. do filmu "Un tragique amour du Mona Lisa" (1912) w reżyserii Alberta Capellaniego. Reżyserował również dla Film d’art (np. serial kinowy "Barberousse" z roku 1917). W swojej twórczości niemal od początku wdrażał wiele innowacji technicznych i stylistycznych (m.in. eksperymentował z efektami specjalnymi).
Pod koniec drugiej dekady XX wieku Gance pracował dla firmy Pathé. Jego film "Dziesiąta symfonia" (1918), wyprodukowany przez Charlesa Pathé, uznawany jest za pierwsze znaczące dzieło impresjonizmu filmowego. Wówczas zrealizował też jeden ze swoich najbardziej rozpoznawalnych filmów – epicki dramat podejmujący tematykę I wojny światowej pt. "Oskarżam" (1919). Drogie i długie filmy Gance’a były dla Pathé ryzykowną inwestycją. Nieformalna ankieta przeprowadzana w roku 1920 wskazywała jednak, że z produkcji krajowych dzieła Gance’a były darzone przez francuskich widzów najwyższą estymą. Niedługo po realizacji "Oskarżam" Gance zaczął pracę nad kolejnym monumentalnym filmem – "Kołem udręki" (1923). Wówczas reżyser wyjechał wraz z ekipą do Prowansji, gdzie zrealizowano zdjęcia plenerowe.
Po premierze Koła udręki Gance przystąpił do realizacji monumentalnego "Napoleona" – jednego z najdroższych filmów epoki niemej, który miał być pierwszą częścią epickiego cyklu biograficznego o francuskim przywódcy. Przy tym projekcie z reżyserem współpracował producent Henri Diamant-Berger, przy współudziale m.in. firmy Pathé. Realizacja filmu trwała aż 3 lata, a jego ostateczny metraż wyniósł niemal 6 godzin czasu ekranowego. Gance’a chwalono za monumentalną skalę projektu oraz innowacje techniczne. Mimo to, film nie był popularny wśród widowni kinowej.
Porażka kasowa "Napoleona" – wraz z niepowodzeniem kolejnego ambitnego projektu Gance’a, dźwiękowego filmu "Koniec świata" (1931) – podważyła jego reputację w środowisku filmowym i przypięła mu etykietę ekscentryka. Utrudniło mu to pozyskiwanie finansowania dla kolejnych projektów. Gance realizował filmy do początku lat 70., choć żaden nie zdobył takiego uznania krytyków i widowni jak jego filmy nieme. Jego dorobek doceniono w roku 1980, przyznając mu honorowego Cezara za całokształt twórczości.
Twórczość.
Okres wczesnych realizacji.
Na wczesnym etapie twórczości Gance pisał scenariusze do filmów, a także sam realizował adaptacje ambitnej literatury produkowane przez wytwórnię Film d’art oraz wyspecjalizowany w podobnej tematyce oddział firmy Pathé. Zrealizowany przez niego film "Szaleństwo doktora Tube" (1915) zawiera wiele eksperymentalnych efektów specjalnych. Z kolei w serialu kinowym "Barberousse" (1917) widać eksperymenty związane z pracą kamery (dystans do aktora, kąt widzenia) oraz montażem. Za jeden z ważniejszych filmów Gance’a tego okresu uznaje się "Mater Dolorosa" (1917), dramat przedstawiający życie mieszczki nieszczęśliwej w małżeństwie – uwagę zwracała wyestetyzowana strona wizualna filmu, szczególnie jeśli chodzi o oświetlenie. Film okazał się sukcesem kasowym zarówno w kraju, jak i zagranicą.
Okres impresjonizmu i kina epickiego.
Wyprodukowany przez Pathé film Gance’a "Dziesiąta symfonia" (1918) uznaje się za pierwsze dzieło francuskiego impresjonizmu filmowego. Opowiada on historię kompozytora, który tworzy tak przejmujący utwór muzyczny, że zostaje on uznany za kontynuację dziewięciu symfonii Beethovena. W filmie zastosowany zostaje szereg zabiegów, których celem jest wizualne przedstawienie emocji związanych ze słuchaniem muzyki, np. na ujęcie przedstawiające klawiaturę fortepianu nałożona zostaje figura tancerki za pomocą techniki podwójnej ekspozycji.
Do najbardziej rozpoznawalnych dzieł Gance’a należą jego epickie realizacje z okresu międzywojennego. Łączył w nich intensywność emocjonalną z fabularnym rozmachem, a także z artystycznym eksperymentowaniem. W zrealizowanym dla Pathé filmie "Oskarżam" (1919) tematem są wydarzenia I Wojny Światowej, pokazane z perspektywy mieszkańców małej wioski w Prowansji. Film miał wymowę wyraźnie antywojenną – miał zdemaskować tych, którzy zdaniem reżysera byli odpowiedzialni za los wszystkich, którzy zginęli podczas działań wojennych. Gance intensywnie eksperymentował z ruchem kamery, montażem (szybkie cięcia, zbliżenia) oraz z oświetleniem, a także stosował rozmaite metaforyczne obrazy, aby podkreślić dramatyzm czasów wojny. Antywojenną wymowę filmu akcentuje ostatnia scena – z grobów wstają zastępy poległych żołnierzy, którzy pragną dowiedzieć się, czy ich śmierć była potrzebna.
Kolejnym epickim dziełem Gance’a było "Koło udręki" (1923). Film ten opowiada melodramatyczną historię z życia francuskiego kolejarza. Gance nawiązał do tematyki mitycznej, zarówno skalą, jak i wydarzeniami opowiadanej historii – co więcej, główny bohater ma na imię Sisif (w nawiązaniu do mitu o Syzyfie). Sisif, w opowiedzianej z jego punktu widzenia historii, zakochuje się w swojej przybranej córce Normie, co skutkuje szeregiem dramatycznych zdarzeń. W warstwie stylistycznej filmu za szczególnie innowacyjny uważa się montaż, który w momentach szczególnie istotnych dramaturgicznie korzysta z bardzo szybko ciętych ujęć. Film cechuje też olbrzymi metraż – ponad pięć godzin. Partyturę do filmu miał napisać Arthur Honegger, ale zniecierpliwiony przedłużającą się realizacją kompozytor wydał ją w końcu jako osobne dzieło pt. "Pacific 231".
Zwieńczeniem twórczości Gance’a okresu niemego był "Napoleon" (1927), pierwszy film z planowanego (i nieukończonego) cyklu o francuskim przywódcy. Przedstawiona w nim została historia początków jego wojskowej i politycznej kariery. Film ten stanowił eklektyczne połączenie strategii twórczych – z jednej strony awangardowych, a z drugiej nastawionych na masowego odbiorcę. Najbardziej rozpoznawalną innowacją techniczną zastosowaną przez Gance’a był system Poliwizji – niektóre sceny filmu wyświetlane były w formie tryptyku na trzech ekranach jednocześnie, które ustawione obok siebie tworzyły obraz panoramiczny. Zdjęcia w tym systemie realizowano jednocześnie trzema kamerami ustawionymi na specjalnie dostosowanym statywie. W roku 1934 Gance wydał "Napoleona" w wersji udźwiękowionej.
Okres filmu dźwiękowego.
Pierwszy dźwiękowy film Gance’a "Koniec świata" (1931) miał być kolejnym wielogodzinnym epickim dziełem, ale w wyniku interwencji producentów i dystrybutorów film został przemontowany i skrócony. Rezultat okazał się nieatrakcyjny zarówno dla widowni, jak i dla krytyków, skutkując kasową porażką. Gance kontynuował realizację mniejszych projektów w epoce dźwiękowej, nawiązując do klasyki literatury oraz do czasów napoleońskich. Wśród nich można wymienić filmy: "Dama Kameliowa" (1934), "Lukrecja Borgia" (1935), "Le Roman d’un jeune homme pauvre" (1935), "Wielka miłość Beethovena" (1936), "Raj utracony" (1939), "Kapitan Fracasse" (1942), "Quatorze juillet" (1953), "Bitwa pod Austerlitz" (1960), oraz "Cyrano i d’Artagnan" (1963).
Zasiadał w jury konkursu głównego na 6. MFF w Cannes (1953).
W roku 1971 Gance wrócił raz jeszcze do "Napoleona" (1927), wydając go w nowej, przemontowanej wersji pod tytułem "Bonaparte et la révolution". Był to jego ostatni projekt filmowy.
Filmografia.
Jako reżyser i scenarzysta:
Jedynie jako scenarzysta:
Jako aktor:

</doc>
<doc id="4139929" url="https://pl.wikipedia.org/wiki?curid=4139929" title="Katastrofa lotu Condor Airlines 3782">
Katastrofa lotu Condor Airlines 3782



</doc>
<doc id="4139931" url="https://pl.wikipedia.org/wiki?curid=4139931" title="Wjaczesław Szewczenko">
Wjaczesław Szewczenko



</doc>
<doc id="4139934" url="https://pl.wikipedia.org/wiki?curid=4139934" title="Wjaczesław Jefimenko">
Wjaczesław Jefimenko



</doc>
<doc id="4139937" url="https://pl.wikipedia.org/wiki?curid=4139937" title="Diego Gonzalez">
Diego Gonzalez



</doc>
<doc id="4139939" url="https://pl.wikipedia.org/wiki?curid=4139939" title="Kevin Spacey Fowler">
Kevin Spacey Fowler



</doc>
<doc id="4139940" url="https://pl.wikipedia.org/wiki?curid=4139940" title="Julija Dżyma">
Julija Dżyma



</doc>
<doc id="4139942" url="https://pl.wikipedia.org/wiki?curid=4139942" title="Condor Airlines">
Condor Airlines



</doc>
<doc id="4139944" url="https://pl.wikipedia.org/wiki?curid=4139944" title="Djibril Sidibé">
Djibril Sidibé



</doc>
<doc id="4139946" url="https://pl.wikipedia.org/wiki?curid=4139946" title="Djibril Sidibé (ur. 1992)">
Djibril Sidibé (ur. 1992)



</doc>
<doc id="4139948" url="https://pl.wikipedia.org/wiki?curid=4139948" title="Banjō">
Banjō

 – drewnianokadłubowa, wczesna kanonierka parowa japońskiej marynarki wojennej, z końca XIX wieku. Służyła podczas wojen: chińsko-japońskiej 1894-1895 i rosyjsko-japońskiej 1904-1905.
Budowa i dane taktyczno-techniczne.
Okręt został zbudowany w stoczni w Yokosuce. Zwodowany w lipcu 1878 roku, przyjęty do służby w sierpniu 1880 roku był niewielką jednostką o drewnianym kadłubie i wyporności normalnej 656, a pełnej 708 ton. Była to najmniejsza z drewnianych japońskich kanonierek. Napędzana była dwucylindrową, poziomą maszyną parową podwójnego rozprężania o mocy 659 hp (wg "Conway’s" – 590 hp); parę dostarczały cztery prostopadłościenne kotły, a pojedyncza śruba nadawała jej prędkość 10 węzłów. Zapas węgla wynosił 60 t (maksymalnie 120 t). Kanonierka miała też pełne ożaglowanie typu bark; jednokominową jednostkę o ostrym dziobie wyróżniał wysoko uniesiony pokład rufowy.
Uzbrojenie składało się odtylcowych armat Kruppa: jednej kal. 150 mm o długości lufy 22 kalibry (L/22), jednej 120 mm (L/25) i dwóch 77 mm, oraz trzech sztuk broni maszynowej (były to czterolufowe kartaczownice Nordenfelta).
Służba.
W 1882 roku, podczas negocjacji dotyczących otwarcia Korei dla cudzoziemców, „Banjō” stacjonował na wodach koreańskich będąc do dyspozycji japońskiego poselstwa. W 1894 roku okręt był przydzielony do bazy morskiej w Sasebo. W czasie wojny chińsko-japońskiej dowodził nim kapitan Nagashige Kashiwabara. We wrześniu 1894 roku, „Banjō” razem z kanonierkami „Chōkai”, „Tsukushi” i „Maya” operowała na rzece Taedong-gang, wspierając działania wojsk lądowych; okręty nie brały udziału w bitwie u ujścia Yalu. Następnie okręt uczestniczył w operacjach przeciw Weihaiwei: 19–20 stycznia 1895 roku eskortował, wraz z innymi jednostkami, konwój, który przewiózł na półwysep Szantung oddziały japońskie i od 20 stycznia ubezpieczał transportowce kotwiczące w zatoce Yongjing. 30 stycznia kanonierka uczestniczyła też w ostrzale chińskich fortów na wyspie Zi. Kilku marynarzy wchodziło też prawdopodobnie w skład oddziału obsługującego zdobyczne chińskie działa w nadbrzeżnych fortach Weihaiwei.
W 1901 roku kanonierka należała do stałego dywizjonu pełniącego służbę na wodach chińskich i koreańskich. W czasie wojny rosyjsko-japońskiej okręt wchodził w skład 7. dywizjonu (okręty przybrzeżne i kanonierki) 3. eskadry floty japońskiej. Dywizjonem dowodził kadm. Sukeuji Hosoya. Po wojnie, w 1907 roku został wycofany ze składu floty i do 1913 roku pełnił rolę okrętu ochrony rybołówstwa. Następnie został rozebrany.

</doc>
<doc id="4139949" url="https://pl.wikipedia.org/wiki?curid=4139949" title="Eduardo Lima">
Eduardo Lima



</doc>
<doc id="4139953" url="https://pl.wikipedia.org/wiki?curid=4139953" title="Jewhen Martynenko">
Jewhen Martynenko



</doc>
<doc id="4139956" url="https://pl.wikipedia.org/wiki?curid=4139956" title="Hahn Air">
Hahn Air



</doc>
<doc id="4139957" url="https://pl.wikipedia.org/wiki?curid=4139957" title="Jewhen Aranowski">
Jewhen Aranowski



</doc>
<doc id="4139961" url="https://pl.wikipedia.org/wiki?curid=4139961" title="World Trade Center">
World Trade Center



</doc>
<doc id="4139965" url="https://pl.wikipedia.org/wiki?curid=4139965" title="Jewhen Nazarow">
Jewhen Nazarow



</doc>
<doc id="4139968" url="https://pl.wikipedia.org/wiki?curid=4139968" title="Bagʻdod">
Bagʻdod

Bagʻdod (ros. Багдад) – osiedle typu miejskiego w środkowej części wilajetu fergańskiego w Uzbekistanie. Siedziba tumanu Bagʻdod. Według spisu ludności z 2000 roku osiedle zamieszkuje 12800 osób. Miejscowość została założona pod koniec XIX wieku, w 1979 roku uzyskała status osiedla typu miejskiego.
Gospodarka osiedla opiera się na rolnictwie (głównie uprawa i przetwórstwo bawełny) oraz na mniejszych przedsiębiorstwach zajmujących się produkcją mebli, obuwia oraz produktów spożywczych.
W mieście znajduje się stacja kolejowa Furkat położona na linii Kokand – Margʻilon.

</doc>
<doc id="4139969" url="https://pl.wikipedia.org/wiki?curid=4139969" title="Modrzyk markizyjski">
Modrzyk markizyjski

Modrzyk markizyjski ("Porphyrio paepae") – gatunek ptaka z rodziny chruścieli (Rallidae). Występował na Hiva Oa i Tahuata (Markizy, Polinezja Francuska). Znany z subfosylnych szczątków i obrazu Paula Gauguina z 1902, na którym widnieje prawdopodobnie modrzyk markizyjski. Gatunek wymarły.
Taksonomia.
Po raz pierwszy gatunek opisał David W. Steadman w 1988 na łamach "Proceedings of the Biological Society of Washington". Holotyp stanowiła niekompletna kość udowa ze stanowiska Hanatekua Shelter na Hiva Oa. Odnaleziono także inne kości na wyspie Tahuata (Polinezja Francuska). Autor nadał nowemu gatunkowi nazwę "Porphyrio paepae", akceptowaną przez autorów "Handbook of the Birds of the World". Międzynarodowy Komitet Ornitologiczny nie uznaje tego gatunku. Szczątki subfosylne przechowywane są w zbiorach w Honolulu.
Zasięg.
Gatunek występował na wyspach Hiva Oa i Tahuata (Markizy, Polinezja Francuska), oddalonych od siebie o 3 km.
Status.
IUCN uznaje modrzyka markizyjskiego za gatunek wymarły (EX, "Extinct"). Prócz szczątków subfosylnych zachował się również obraz Paula Gauguina z 1902, na którym widnieje scena z Markizów zawierająca m.in. psa atakującego ptaka podobnego do chruściela; być może jest to właśnie modrzyk markizyjski. Norweski podróżnik Thor Heyerdahl w 1937 na Hiva Oa miał widzieć nielotnego ptaka wielkości kury. Nie są znane dokładne przyczyny wymarcia modrzyków markizyjskich; proporcje długości kości skrzydeł nie wskazują jednoznacznie na lotność lub nielotność tych ptaków, miały prawdopodobnie ograniczoną zdolność lotu. Do wymarcia mógł przyczynić się nadmierny odłów i drapieżnictwo ze strony wprowadzonych na wyspy szczurów i kotów.

</doc>
<doc id="4139973" url="https://pl.wikipedia.org/wiki?curid=4139973" title="OTR-21 Toczka">
OTR-21 Toczka



</doc>
<doc id="4139980" url="https://pl.wikipedia.org/wiki?curid=4139980" title="Iwona Pokora">
Iwona Pokora

Iwona Pokora (ur. 1962 w Siedlcach) – polska poetka.
Laureatka Nagrody im. Kazimiery Iłłakowiczówny 1987 za najlepszy książkowy debiut poetycki roku za tom "Dla ciebie otwarte drzwi". Zdobywczyni I nagrody XV Ogólnopolskiego Konkursu Poetyckiego Jednego Wiersza 2009 w ramach XV Chojnickiej Nocy Poetów.

</doc>
<doc id="4139981" url="https://pl.wikipedia.org/wiki?curid=4139981" title="Anna Cieplak">
Anna Cieplak

Anna Cieplak (ur. 1988 w Dąbrowie Górniczej) – polska pisarka dwukrotnie nominowana do Nagrody Literackiej Nike, animatorka kultury, aktywistka miejska, w latach 2008-2019 związana z Krytyką Polityczną. Laureatka Nagrody Conrada i Nagrody Literackiej im. Witolda Gombrowicza za powieść "Ma być czysto". Na motywach tej powieści powstał film "Ostatni komers". 
Życiorys.
Anna Cieplak urodziła się w Dąbrowie Górniczej, tam też ukończyła V LO im. Kanclerza Jana Zamoyskiego. Studiowała pedagogikę na Wydziale Etnologii i Nauk o Edukacji Uniwersytetu Śląskiego.

</doc>
<doc id="4139987" url="https://pl.wikipedia.org/wiki?curid=4139987" title="Casa Grande (Arizona)">
Casa Grande (Arizona)

Casa Grande – miasto ("city") w hrabstwie Pinal, w południowej części stanu Arizona, w Stanach Zjednoczonych. W 2016 roku miasto liczyło 54 534 mieszkańców.
Miasto założone zostało w 1915 jako "town", od 1959 ma status "city". Jego nazwa pochodzi od położonych nieopodal XIV-wiecznych ruin Casa Grande, będących pomnikiem narodowym.
W okolicy rozwinięte jest rolnictwo (uprawa bawełny, lucerny i owoców) oraz górnictwo (wydobycie miedzi, srebra i złota).

</doc>
<doc id="4139989" url="https://pl.wikipedia.org/wiki?curid=4139989" title="Casa Grande">
Casa Grande



</doc>
<doc id="4139996" url="https://pl.wikipedia.org/wiki?curid=4139996" title="Kościotrup (symbol)">
Kościotrup (symbol)

Kościotrup (szkielet) – w kulturze symbol śmierci, duszy pokutującej, zmartwychwstania.
W Starożytnej Grecji (Antiochia) kościotrup siedzący z głową podpartą na ręku uwieczniony na antycznej mozaice doradzał: "Uśmiechnij się i ciesz się życiem" . 
W Starożytnym Egipcie do wyżyn kunsztu dopracowano sztukę preparacji całych szkieletów zmarłych oraz ich mumifikację. Podczas odświętnych biesiad obnoszono wśród ucztujących małą drewnianą figurę kościotrupa w trumnie mówiąc: "Patrz na niego, pij i ciesz się. Taki będziesz po śmierci" (Herodot, Dzieje).
U dawnych plemion słowiańskich zawieszano szkielety zwierząt ofiarnych na gałęziach drzew w świętych gajach.
W średniowieczu kościotrup z klepsydrą i sierpem lub kosą symbolizował przemijanie czasu i śmierć. W ikonografii kościotrup pojawiający się na uczcie stanowił napomnienie o śmierci wobec radosnej, hucznej zabawy. 
Kościotrupy były nieodłącznym elementem Tańca szkieletów zwanego "Dance macabre". Łącząc się w tanecznym kole nawiązywały do pogańskich rytuałów pogrzebowych. Na przemian z ludźmi różnych stanów i płci tańczyły szkielety. Innym wariantem występującym w dawnej ikonografii były tańczące pary złożone z człowieka i kościotrupa (śmierci).
W Niemczech i we Francji powstało wiele obrazów z wizerunkami kościotrupów toczonych przez robactwo. W XVII w. kościotrupy pojawiają się na grobowcach, a także w wystroju wnętrz domów mieszkalnych. Czaszka przypominała o śmierci swym "memento mori". Stawiano ją do XIX wieku w domach - ku przestrodze. Czaszki stawiane na biurkach, w miejscu pracy, przypominały codziennie o przemijaniu.

</doc>
<doc id="4140003" url="https://pl.wikipedia.org/wiki?curid=4140003" title="Niezależne Zrzeszenie Studentów Uniwersytetu Ekonomicznego w Katowicach">
Niezależne Zrzeszenie Studentów Uniwersytetu Ekonomicznego w Katowicach

Niezależne Zrzeszenie Studentów Uniwersytetu Ekonomicznego w Katowicach (NZS UE Katowice) – jedna z największych organizacji studenckich na Uniwersytecie Ekonomicznym w Katowicach.
Historia.
Organizacja powstała w 1981 roku na fali strajków studenckich. Walczyła o prawa studentów na uczelniach wyższych i edukowała historycznie m.in. poprzez organizowanie strajków, wydawanie i wypożyczanie książek czy opiniowanie zmian na uczelni. Po upadku komunizmu w Polsce zaczęła prowadzić projekty społeczno-kulturalne.
Jest częścią ogólnopolskiego Niezależnego Zrzeszenia Studentów jako Organizacja Uczelniana (OU).
Organizacja wydaje od 1995 roku magazyn studencki Nowy Gwóźdź Programu.

</doc>
<doc id="4140011" url="https://pl.wikipedia.org/wiki?curid=4140011" title="Wiktor Guszczinski">
Wiktor Guszczinski

Wiktor Giennadjewicz Guszczinski (ur. 12 sierpnia 1978 w Norylsku) – rosyjski lekkoatleta, trójskoczek.
Złoty medalista mistrzostw Europy juniorów (1997). Drugi zawodnik halowego pucharu Europy (2004). Siódmy zawodnik igrzysk olimpijskich (2004).
Złoty medalista mistrzostw Rosji, zarówno w hali, jak i na stadionie.
Ma 202 cm wzrostu.

</doc>
<doc id="4140012" url="https://pl.wikipedia.org/wiki?curid=4140012" title="Viktor Gushchinskiy">
Viktor Gushchinskiy



</doc>
<doc id="4140017" url="https://pl.wikipedia.org/wiki?curid=4140017" title="Mistrzostwa Polski w Boksie 1951">
Mistrzostwa Polski w Boksie 1951

22. Mistrzostwa Polski w boksie mężczyzn odbyły się od 10 do 16 września 1951 roku w Łodzi.
Zawody rozegrano w ramach Spartakiady Polski. W każdej kategorii walczyło po 10 zawodników reprezentujących rywalizujące na Spartakiadzie zrzeszenia sportowe. Najpierw rozegrano po 5 pojedynków w każdej wadze, następnie zwycięzcy rywalizowali o pierwsze miejsce, a pokonani walczyli ze sobą. Zwycięzca grupy „pokonanych” zmierzył się z drugim zawodnikiem grupy „zwycięzców” w pojedynku o 2. miejsce. Pokonany w tej walce otrzymał brązowy medal. Po raz pierwszy rozegrano mistrzostwa w 10 kategoriach, z wagami lekkopółśrednią i lekkośrednią.

</doc>
<doc id="4140019" url="https://pl.wikipedia.org/wiki?curid=4140019" title="Mistrzostwa Polski w Boksie 1952">
Mistrzostwa Polski w Boksie 1952

23. Mistrzostwa Polski w boksie mężczyzn odbyły się od 23 do 25 maja 1952 roku w Warszawie.
Zawody rozegrano w dwóch etapach: w dniach 8-10 maja przeprowadzono eliminacje strefowe w Grudziądzu, Lublinie, Opolu i Szczecinie, a ich zwycięzcy walczyli w turnieju finałowym w Warszawie systemem „każdy z każdym”. Startowało ogółem 193 zawodników.

</doc>
<doc id="4140023" url="https://pl.wikipedia.org/wiki?curid=4140023" title="Wellington Katzor de Oliveira">
Wellington Katzor de Oliveira

Wellington, właśc. Wellington Katzor de Oliveira (ur. 4 września 1981 w Santos) – brazylijski piłkarz występujący na pozycji pomocnika.
Kariera piłkarska.
Od 2001 roku występował w Brasiliense FC, Santos FC, SC Internacional, EC Juventude, Hapoelu Tel Awiw, AD São Caetano, Américe FC, Avispie Fukuoka, Giravanzie Kitakyushu, Red Bull Brasil, Pauliście FC, Ratchaburi Mitr Phol FC, SC São Paulo i CA Juventus.

</doc>
<doc id="4140025" url="https://pl.wikipedia.org/wiki?curid=4140025" title="Alexarasniidae">
Alexarasniidae

Alexarasniidae – wymarła rodzina owadów nowoskrzydłych z rzędu nogoprządek, jedyna z monotypowego podrzędu Palembiodea. Jej zapis kopalny pochodzi z późnego permu i triasu, a skamieniałości znajdowane są na terenie Eurazji.
Małe owady, współcześnie znane wyłącznie z odcisków skrzydeł. Długość wydłużonego przedniego skrzydła wynosiła od 9,7 do 12,4 mm, a jego błona była pomarszczona. Żyłki radialna, medialna i przednia kubitalna rozwidlały się już blisko nasady, a ta ostatnia dawała od 4 do 8 słabych odgałęzień, niekiedy zajmujących dużą część powierzchni skrzydła. Żyłki medialne przednia i tylna mogły być nierozgałęzione lub krótko rozgałęzione. Przednia medialna nie była na żadnym odcinku zlana z przednią radialną. Występowały 2 lub 3 żyłki analne oraz normalnie wykształcona tylna żyłka kubitalna. Część analna skrzydła była stosunkowo szeroka. Wzdłuż przedniej żyłki radialnej rozwinięte były linie odgraniczające. Wzdłuż tylnej krawędzi skrzydła żyłki podłużne ze wstawkowymi włącznie były podgięte lub zapętlone, czasem tworząc żyłki otokowe. Żyłki poprzeczne były rozmieszczone rzadko i nieregularnie, miejscami przerywane przezroczystymi zmarszczkami wykształconymi z wklęśniętych żyłek wstawkowych. Podgięcie klawalne skrzydła biegło z przodu od tylnej żyłki kubitalnej.
Rodzinę Alexarasniidae wprowadził do taksonomii w 2011 roku Andriej Gorochow jako jednogatunkową i o niejasnej przynależności do rzędu. W 2015 Dimitrij Szczerbakow rozszerzył jej definicję, sklasyfikował ją w nowo utworzonym podrzędzie nogoprządek i podzielił ją na dwie podrodziny:
Łącznie należą doń cztery monotypowe rodzaje. Alexarasniinae znane są z późnego permu (lopingu) z terenu Rosji, a Nestorembiinae ze środkowego oraz przełomu środowego i górnego triasu z Francji i Kirgistanu.

</doc>
<doc id="4140026" url="https://pl.wikipedia.org/wiki?curid=4140026" title="Palembiodea">
Palembiodea



</doc>
<doc id="4140030" url="https://pl.wikipedia.org/wiki?curid=4140030" title="Pajęczynowiec niepozorny">
Pajęczynowiec niepozorny

Pajęczynowiec niepozorny ("Botryobasidium conspersum" J. Erikss.) – gatunek grzybów z typu podstawczaków ("Basidiomycota").
Systematyka i nazewnictwo.
Pozycja w klasyfikacji według Index Fungorum: "Botryobasidium, Botryobasidiaceae, Cantharellales, Incertae sedis, Agaricomycetes, Agaricomycotina, Basidiomycota, Fungi".
Synonimy:
Anamorfa: "Oidium conspersum"
Nazwę polską zaproponował Władysław Wojewoda w 2003 r.
Morfologia.
Rozpostarty, bardzo cienki, pajęczynowaty, biało-szarawy.
System strzępkowy monomityczny. Strzępki cienkościenne, wszystkie bez sprzążka, w subhymenium o średnicy 4–6 μm, w hymenium 6–7 μm, cienkościenne, rozgałęzione zazwyczaj pod prostym kątem Brak cystyd. Podstawki krótkie, elipsoidalne, o rozmiarach 12–15 × 6–8 μm z 6 sterygmami. Zarodniki niemal cylindryczne lub łódeczkowate, gładkie, cienkościenne, o rozmiarach 7–9 × 2,5–3 μm.
Anamorfa tworzy kolonie o barwie od białej do żółtawej. Konidiofory o jednakowej grubości, o długości do 250 μm, szerokości 6–8 μm, w dolnej części proste, w górnej zakrzywione, 1–7-komórkowe. Konidia elipsoidalne, żółtawe, o rozmiarach 13–22 × 9–12 μm.
Występowanie.
Po raz pierwszy opisany został w Szwecji. Obecnie znane jest jego występowanie tylko w Europie. Na Półwyspie Skandynawskim jest dość częsty. W piśmiennictwie naukowym na terenie Polski do 2003 r. w. Wojewoda podał 3 stanowiska (Puszcza Niepołomicka, Kopiec Kościuszki w Krakowie, Przegorzały).
Saprotrof żyjący na martwym drewnie drzew iglastych i liściastych.

</doc>
<doc id="4140031" url="https://pl.wikipedia.org/wiki?curid=4140031" title="Botryobasidium conspersum">
Botryobasidium conspersum



</doc>
<doc id="4140032" url="https://pl.wikipedia.org/wiki?curid=4140032" title="Oidium conspersum">
Oidium conspersum



</doc>
<doc id="4140033" url="https://pl.wikipedia.org/wiki?curid=4140033" title="Alexarasnia">
Alexarasnia

Alexarasnia – wymarły rodzaj owadów z rzędu nogoprządek i rodziny Alexarasniidae, obejmujący tylko jeden znany gatunek: "Alexarasnia rossica".
Rodzaj i gatunek typowy opisane zostały w 2011 roku przez Andrieja Gorochowa. Opisu dokonano na podstawie pojedynczej skamieniałości pochodzącej z piętra siewierdowinu w permie, odnalezionej na lewym brzegu Suchony, w pobliżu wsi Isady na terenie rosyjskiego obwodu wołogodzkiego. Nazwa rodzajowa nadana została na cześć Aleksandra Rasnicyna, a epitet gatunkowy pochodzi od łacińskiej nazwy Rosji.
Owad ten miał przednie skrzydło długości 12 mm, umiarkowanie wąskie, najszersze przed środkiem, o prawie równoległych brzegach, ciemnych żyłkach i pomarszczonej oraz przyciemnionej z wyjątkiem jaśniejszego pola subkostalnego błonie. Żyłki subkostalna, przednia radialny, sektor radialny, odnogi przedniej medialnej, złączona tylna medialna i pierwsza odnoga przedniej kubitalnej (MP+CuA1), a na krótkim odcinku odsiebnym także druga odnoga przedniej kubitalnej (CuA2) miały przebieg równoległy. Nieco wklęśnięta żyłka subkostalna była w części dosiebnej skrzydła tak samo odległa od żyłki kostalnej jak i od radialnej, a dalej bliższa kostalnej niż przedniej radialnej, natomiast kończyła się w pobliżu środka krawędzi kostalnej. Część dosiebna tylnej żyłki medialnej była zespolona z pierwszą odnogą przedniej żyłki kubitalnej w żyłkę, która dawała 4 odgałęzienia. Druga odnoga przedniej żyłki kubitalnej była wklęśnięta, prosta, skośna i dawała dwa odgałęzienia. Przedradialna część skrzydła była nieco zwężona ku jego środkowi. Część analna zajmowała ⅓ długości skrzydła. Właściwe żyłki poprzeczne były nierozgałęzione i rzadko rozmieszczone.

</doc>
<doc id="4140077" url="https://pl.wikipedia.org/wiki?curid=4140077" title="Léo Mineiro">
Léo Mineiro

Léo Mineiro (ur. 10 marca 1990 w Belo Horizonte) – brazylijski piłkarz występujący na pozycji napastnika.
Kariera piłkarska.
Od 2006 roku występował w Cruzeiro Esporte Clube, América, Jeju United, Athletico Paranaense, Ipatinga, XV de Novembro Piracicaba, Villa Nova AC, Paraná Clube, Coimbra, FC Gifu, Daegu FC i Busan IPark.

</doc>
<doc id="4140078" url="https://pl.wikipedia.org/wiki?curid=4140078" title="Pablo (piłkarz)">
Pablo (piłkarz)

Pablo Felipe Teixeira (ur. 23 czerwca 1992 w Cambé) – brazylijski piłkarz występujący na pozycji napastnika, w klubie Athletico Paranaense.
Kariera piłkarska.
Od 2011 roku występował w Athletico Paranaense, Figueirense, Real Madryt B i Cerezo Osaka.

</doc>
<doc id="4140079" url="https://pl.wikipedia.org/wiki?curid=4140079" title="Magno Cruz">
Magno Cruz

Magno Damasceno Santos da Cruz (ur. 20 maja 1988 w Salvadorze) – brazylijski piłkarz występujący na pozycji pomocnika, zawodnik Clube de Regatas Brasil.
Życiorys.
Kariera klubowa.
Od 2008 roku był zawodnikiem w klubach: CS Marítimo z Portugalii, Brasil Pelotas, CR Vasco da Gama, EC Bahia, Ceará, Bragantino, Espérance Tunis z Tunezji, Cerezo Osaka z Japonii, Atlético Goianiense, Jeju United z Korei Południowej i Umm-Salal SC z Kataru.
17 marca 2020 podpisał kontrakt z brazylijskim klubem Clube de Regatas Brasil, umowa do 31 grudnia 2020; bez odstępnego.

</doc>
<doc id="4140085" url="https://pl.wikipedia.org/wiki?curid=4140085" title="Issadohymen">
Issadohymen

Issadohymen – wymarły rodzaj owadów z rzędu Megasecoptera i rodziny Moravohymenidae, obejmujący tylko jeden znany gatunek: "Issadohymen ponomarenkoi".
Rodzaj i gatunek typowy opisane zostały w 2013 roku przez Ninę Siniczenkową i Daniła Aristowa. Opisu dokonano na podstawie pojedynczej skamieniałości pochodzącej z piętra siewierodwinu w permie, odnalezionej w pobliżu wsi Isady na terenie rosyjskiego obwodu wołogodzkiego. Nazwa rodzajowa nawiązuje do lokalizacji typowej, a epitet gatunkowy nadano na cześć Aleksandra Ponomarenki.
Owad ten miał przednie skrzydło długości około 22 mm, pokryte rozmytymi kropkami. Przez jego szerokie pole kostalne przebiegały liczne, długie, skośne żyłki poprzeczne. Żyłka subkostalna była długa, prawie sięgająca wierzchołka skrzydła, w rejonie pterostigmy połączona dwiema krótkimi żyłkami poprzecznymi z żyłką kostalną. Żyłka radialna była prawie prosta, nieco tylko u wierzchołka zakrzywiona i sięgała wierzchołka skrzydła. Przednie spośród pięciu odgałęzień sektora radialnego były podzielone, a odległości pomiędzy rozwidleniami owego sektora były blisko dwukrotnie większe niż między przednią a tylną żyłką medialną. Rozwidlenie żyłki medialnej leżało bardziej odsiebnie niż pierwsze rozwidlenie sektora. Obie żyłki kubitalne były nierozgałęzione}.

</doc>
<doc id="4140091" url="https://pl.wikipedia.org/wiki?curid=4140091" title="Moisés Ribeiro Santos">
Moisés Ribeiro Santos

Moisés Ribeiro Santos (ur. 3 marca 1991 w Salvador) – brazylijski piłkarz występujący na pozycji pomocnika.
Kariera piłkarska.
Od 2011 roku występował w Corinthians Paulista, Olaria, Bragantino, Boa Esporte, Mogi Mirim, Linense, Sampaio Corrêa, Avispa Fukuoka i Chapecoense.

</doc>
<doc id="4140096" url="https://pl.wikipedia.org/wiki?curid=4140096" title="Evandro Silva do Nascimento">
Evandro Silva do Nascimento

Evandro Silva do Nascimento (ur. 26 września 1987 w Guarulhos) – brazylijski piłkarz występujący na pozycji napastnika.
Kariera piłkarska.
Od 2007 roku występował w Bonsucesso, Os Belenenses, União São João, Gama, São Carlos, Corinthians Paulista, Oita Trinita i FC Gifu i Daegu FC.

</doc>
<doc id="4140109" url="https://pl.wikipedia.org/wiki?curid=4140109" title="Pablo Diogo">
Pablo Diogo

Pablo Diogo (ur. 18 grudnia 1992 w Campinas) – brazylijski piłkarz występujący na pozycji napastnika.
Kariera piłkarska.
Od 2010 roku występował w Guarani FC, Monte Azul, Oeste, Atlético Mineiro, América, Vegalta Sendai i CRB.

</doc>
<doc id="4140111" url="https://pl.wikipedia.org/wiki?curid=4140111" title="Fabrício dos Santos Messias">
Fabrício dos Santos Messias

Fabrício dos Santos Messias (ur. 28 marca 1990 w Hortolândia) – brazylijski piłkarz występujący na pozycji pomocnika.
Kariera piłkarska.
Od 2010 roku występował w EC Juventude, Botafogo, Portimonense SC, Hangzhou Greentown i Kashima Antlers.

</doc>
<doc id="4140115" url="https://pl.wikipedia.org/wiki?curid=4140115" title="Diego Oliveira">
Diego Oliveira

Diego Oliveira (ur. 22 czerwca 1990 w Kurytybie) – brazylijski piłkarz występujący na pozycji napastnika.
Kariera piłkarska.
Od 2010 roku występował w Noroeste, Suwon Samsung Bluewings, EC Bahia, Osasco Audax, Boa Esporte, Linense, Ponte Preta i Kashiwa Reysol.

</doc>
<doc id="4140117" url="https://pl.wikipedia.org/wiki?curid=4140117" title="Peet's Coffee &amp; Tea">
Peet's Coffee &amp; Tea



</doc>
<doc id="4140119" url="https://pl.wikipedia.org/wiki?curid=4140119" title="Sakmaracoleus">
Sakmaracoleus

Sakmaracoleus – wymarły rodzaj chrząszczy z podrzędu Protocoleoptera i rodziny Permosynidae, obejmujący tylko jeden znany gatunek: "Sakmaracoleus orenburgensis".
Rodzaj i gatunek typowy opisane zostały w 2013 roku przez Aleksandra Ponomarenkę. Opisu dokonano na podstawie pojedynczej skamieniałości lewej pokrywy pochodzącej z piętra wiatku w permie, odnalezionej na terenie rosyjskiego obwodu orenburskiego. Nazwa rodzajowa nawiązuje do rzeki Sakmary.
Chrząszcz ten miał wypukłą pokrywę o szerokości 1,7 mm i długości około 3,8 mm. Jej kształt był wydłużony, o prostej nasadzie i prawie równoległych bokach, w nasadowej ćwiartce zwężony ku ostremu wierzchołkowi. Pomiędzy czwartą i piątą żyłką nieskróconą biegły dwie żyłki skrócone, a pomiędzy drugą i trzecią nieskróconą biegła jedna żyłka skrócona, sięgająca nasadowej ⅓ pokrywy. Rząd przytarczkowy był niewyodrębniony. W środkowej części pokrywy biegło 11 rowków z małymi, zaokrąglonymi, nieregularnie rozstawionymi punktami, odsuniętymi od siebie o odległości znacznie większe niż ich średnice.

</doc>
<doc id="4140121" url="https://pl.wikipedia.org/wiki?curid=4140121" title="Juliano Mineiro">
Juliano Mineiro

Juliano Mineiro (ur. 14 lutego 1986 w Rio de Janeiro) – brazylijski piłkarz występujący na pozycji pomocnika.
Kariera piłkarska.
Od 2004 roku występował w Fluminense FC, EC Juventude, Náutico, CD Nacional, EC Bahia, Najran, Tombense, Metropolitano, Paraná Clube, Chonburi, Kashiwa Reysol i Selangor.

</doc>
<doc id="4140127" url="https://pl.wikipedia.org/wiki?curid=4140127" title="Jan Sawicki (prawnik)">
Jan Sawicki (prawnik)

Jan Sawicki (ur. 25 grudnia 1859 w Brzeżanach, zm. 15 marca 1940 w Warszawie) – polski prawnik, prezes Najwyższego Trybunału Administracyjnego (1922–1928).
Życiorys.
Był uczniem Theresianum, następnie studiował prawo na Uniwersytecie Wiedeńskim i Uniwersytecie Lwowskim. W latach 1883–1887 pracował jako urzędnik w Namiestnictwie Galicji, w latach 1887–1892 w Krajowej Dyrekcji Skarbu we Lwowie, w latach 1892–1898 w Ministerstwie Skarbu w Wiedniu. W 1898 został mianowany radcą dworu dla spraw galicyjskich w austriackim Trybunale Administracyjnym, od 1909 do 1918 był Prezydentem Senatu TA. Po odzyskaniu niepodległości przez Polskę oddał się do dyspozycji nowej administracji państwowej. W kwietniu 1919 został jednym z prezesów Sądu Najwyższego i kierował w nim IV Izbą (ds. administracyjnych). Był głównym autorem ustawy z 3 sierpnia 1922 roku o Najwyższym Trybunale Administracyjnym, 28 sierpnia 1922 został mianowany pierwszym Prezesem tego sądu. Nie poddawał się naciskom politycznym, w związku z czym władze państwowe przeforsowały zmiany legislacyjne, aby przenieść go w 1928 w stan spoczynku.
Był odznaczony Orderem Leopolda oraz Orderem Korony Żelaznej II Klasy.
Jego synami byli Jakub Sawicki i Stanisław Sawicki.

</doc>
<doc id="4140130" url="https://pl.wikipedia.org/wiki?curid=4140130" title="Grand Prix Brazylii 2017">
Grand Prix Brazylii 2017

Grand Prix Brazylii 2017 (oficjalnie Formula 1 Grande Prêmio Heineken do Brasil 2017) – dziewiętnasta eliminacja Mistrzostw Świata Formuły 1 w sezonie 2017. Grand Prix odbyło się w dniach 10–12 listopada na torze Autódromo José Carlos Pace w São Paulo.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie
Kwalifikacje.
Źródło: Wyprzedź Mnie
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!

</doc>
<doc id="4140131" url="https://pl.wikipedia.org/wiki?curid=4140131" title="Formula 1 Grande Prêmio Heineken do Brasil 2017">
Formula 1 Grande Prêmio Heineken do Brasil 2017



</doc>
<doc id="4140132" url="https://pl.wikipedia.org/wiki?curid=4140132" title="Duch (album Bartka Grzanka)">
Duch (album Bartka Grzanka)

Duch – debiutancki solowy album studyjny Bartka Grzanka, wydany 16 października 2015 przez MJM Music PL. Nagrany został w stylistyce akustycznego, dojrzałego popu z elementami bluesa, soft rocka oraz country. W jednym z utworów ("Czort") zaśpiewała Monika Kuszyńska. Kompozycje i większość tekstów na płycie utworzył Grzanek. Album zadebiutował na 12. pozycji zestawienia OLiS.

</doc>
<doc id="4140133" url="https://pl.wikipedia.org/wiki?curid=4140133" title="Bicoleus">
Bicoleus

Bicoleus – wymarły rodzaj chrząszczy z podrzędu Myxophaga i rodziny Asiocoleidae.
Chrząszcze znane wyłącznie z odcisków pokryw i przedplecza. Wypukła pokrywa miała od 5 do 5,6 mm długości i około 2 mm szerokości. Znajdowały się na niej dwie żebrowate, sięgające w wierzchołkowej części krawędzi zewnętrznych pokrywy żyłki główne, dzielące ją na trzy pola. Szerokie pole zewnętrzne w części środkowej miało 5–6 rzędów komórek, natomiast pozostał pola miały w części środkowej 3 lub 4 rzędy. Liczba rzędów komórek u nasady pokrywy dochodziła do ośmiu, a podgięcie pokrywy miało tylko jeden taki rząd. Komórki miały kształt zaokrąglony, szerokość nieco większą niż żyłki i graniczyły z wyraźnymi guzkami.
Rodzaj i zaliczane doń dwa gatunki opisane zostały w 2013 roku przez Aleksandra Ponomarenkę. Opisów dokonano na podstawie trzech skamieniałości pochodzących z piętra siewierdowinu w permie, odnalezionych na terenie Rosji. Należą tu:

</doc>
<doc id="4140149" url="https://pl.wikipedia.org/wiki?curid=4140149" title="Weslley Smith Alves Feitosa">
Weslley Smith Alves Feitosa

Weslley Smith Alves Feitosa (ur. 21 kwietnia 1992 w Uruçuí) – brazylijski piłkarz występujący na pozycji napastnika.
Kariera piłkarska.
Od 2011 roku występował w Flamengo, Chunnam Dragons, Gangwon FC, Linense, Busan IPark, Buriram United, Shonan Bellmare i Incheon United.

</doc>
<doc id="4140150" url="https://pl.wikipedia.org/wiki?curid=4140150" title="Minialbum (minialbum Korteza)">
Minialbum (minialbum Korteza)

Minialbum – trzeci a pierwszy komercyjny minialbum Korteza, wydany 10 marca 2016 przez Jazzboy Records. Zawiera piosenki, których nie zamieszczono na debiutanckim albumie "Bumerang" plus utwór "Z imbirem" w wydłużonej wersji.

</doc>
<doc id="4140152" url="https://pl.wikipedia.org/wiki?curid=4140152" title="Puchar Świata w Zapasach 2005 – styl wolny mężczyzn">
Puchar Świata w Zapasach 2005 – styl wolny mężczyzn

Zawody Pucharu Świata w 2005 roku w stylu wolnym mężczyzn odbyły się pomiędzy 12 i 13 marca w Taszkencie w Uzbekistanie.

</doc>
<doc id="4140155" url="https://pl.wikipedia.org/wiki?curid=4140155" title="José Nilson dos Santos Silva">
José Nilson dos Santos Silva

José Nilson dos Santos Silva (ur. 6 kwietnia 1991 w São Paulo) – brazylijski piłkarz występujący na pozycji napastnika.
Kariera piłkarska.
Od 2010 roku występował w CR Vasco da Gama, Criciúma, Paraná Clube, Bragantino, Boa Esporte, Icasa, São Bento, Cianorte, Santos FC, Ventforet Kofu, América i Novorizontino.

</doc>
<doc id="4140158" url="https://pl.wikipedia.org/wiki?curid=4140158" title="Jan Misiak">
Jan Misiak

Jan Misiak (ur. 1942) – polski inżynier, specjalista w zakresie mechaniki technicznej ciał stałych oraz stateczności konstrukcji, profesor nauk technicznych, nauczyciel akademicki, założyciel oraz były rektor Wyższej Szkoły Ekologii i Zarządzania w Warszawie.
Życiorys.
W 1968 ukończył studia na Politechnice Warszawskiej. W 1989 otrzymał tytuł naukowy profesora nauk technicznych. Został nauczycielem akademickim Wojskowej Akademii Technicznej im. Jarosława Dąbrowskiego w Warszawie.
W 1995 założył Wyższą Szkołę Ekologii i Zarządzania w Warszawie i został jej rektorem oraz profesorem zwyczajnym. Po odejściu ze stanowiska rektora został prezydentem WSEiZ w Warszawie.
Był członkiem Komitetu „Człowiek i Środowisko” Polskiej Akademii Nauk.

</doc>
<doc id="4140160" url="https://pl.wikipedia.org/wiki?curid=4140160" title="Neudolbenus">
Neudolbenus

Neudolbenus – wymarły rodzaj wojsiłki z rodziny Permochoristidae. W zapisie kopalnym znany z permu, z terenu Rosji.
Owady te znane są wyłącznie ze skamieniałości przednich skrzydeł. Miały one od 7 do 17 mm długości, podługowato-owalny kształt i nakrapianą powierzchnię. Ich użyłkowanie cechowały: długa żyłka subkostalna z dwoma blisko usytuowanymi odgałęzieniami w części odsiebnej, dwugałęziste: sektor radialny i przednia żyłka medialna, sześciogałęzista tylna żyłka medialna, silnie ukośna nasada przedniej żyłki kubitalnej oraz cztery proste, długie i biegnące równolegle żyłki analne. Kształt pterostygmy był lancetowaty. Część analna skrzydła była wydłużona.
Rodzaj i zaliczane doń dwa gatunki opisane zostały w 2013 roku przez Aleksjeja Baszkujewa. Należą tu:

</doc>
<doc id="4140172" url="https://pl.wikipedia.org/wiki?curid=4140172" title="Nílton Ferreira Junior">
Nílton Ferreira Junior

Nílton Ferreira Junior (ur. 21 kwietnia 1987 w Barra do Garças) – brazylijski piłkarz występujący na pozycji pomocnika.
Kariera piłkarska.
Od 2005 roku występował w Corinthians Paulista, Bragantino, CR Vasco da Gama, Cruzeiro Esporte Clube, SC Internacional i Vissel Kobe.

</doc>
<doc id="4140174" url="https://pl.wikipedia.org/wiki?curid=4140174" title="Andreas Guenther">
Andreas Guenther

Andreas Guenther (ur. 18 września 1973 w Grazu) – austriacki aktor telewizyjny, teatralny i filmowy, także producent.
Życiorys.
Wczesne lata.
Urodził się w Grazu w Styrii. W wieku trzech lat przyjechał z rodzicami nad Jezioro Bodeńskie. Dzieciństwo spędził w Konstancji. Uczęszczał do szkoły waldorfskiej w Ueberlingen. Po ukończeniu studiów w 1995 roku przeniósł się do Monachium, gdzie dorabiał jako barman i pracował w fabryce paczek, zanim zaczął pracę jako kierowca w różnych produkcjach filmowych.
Kariera.
Podjął pracę jako asystent produkcyjny dla firmy produkującej filmy. Debiutował w komedii telewizyjnej Sat.1 "Charley’s Tante" (1996) wg sztuki Brandona Thomasa jako Page. W latach 1997-2000 brał prywatne lekcje aktorskie i uczestniczył w kilku warsztatach. Wkrótce wystąpił w dwóch filmach krótkometrażowych: "Zwischen den Wegen" (1998) i "Martin – Das erste Mal" (1998).
Stefan Ruzowitzky zaangażował go w swoich dwóch filmach: dreszczowcu "Anatomia" (2000) z Franką Potente i Benno Fürmannem i sensacyjnej komedii wojennej "Agenci w spódnicach" ("All the Queen’s Men", 2001) jako żołnierz z Eddie Izzardem, Mattem LeBlanc i Udo Kierem. Znalazł się także w obsadzie dramatu "Sztorm na Bałtyku" ("Baltic Storm", 2003) jako Rock Weber obok Grety Scacchi, Jürgena Prochnowa, Thure Riefensteinem i Donalda Sutherlanda, komedii romantycznej Tila Schweigera "Miłość z przedszkola 2" ("Zweiohrküken", 2009) jako Typ – Marie z Tomem Beckiem i Kenem Dukenem oraz komedii ZDF "Przedpokój do piekła" ("Vorzimmer zur Hölle – Streng geheim!", 2010) jako Jens Hellmann z Andreasem Pietschmannem.
Grał też w serialach: "Einsatz in Hamburg" (2000), "Tatort" (2002), "Kobra – oddział specjalny" (2005), "Danni Lowinski" (2012) i "Mój kumpel duch" (2014). W 2008 roku przyjął główną rolę Antona Pöschela w serialu ARD "Telefon 110".
W telewizyjnym filmie historycznym RTL "Götz von Berlichingen" (2014) zagrał postać Lerse, prawą ręką i najbliższego sojusznika tytułowego bohatera (Henning Baum).

</doc>
<doc id="4140178" url="https://pl.wikipedia.org/wiki?curid=4140178" title="Anderson Lopes">
Anderson Lopes

Anderson José Lopes de Souza (ur. 15 września 1993 w Recife) – brazylijski piłkarz występujący na pozycji napastnika, zawodnik Hokkaido Consadole Sapporo.
Życiorys.
Kariera klubowa.
Od 2013 roku występował w klubach: Avaí FC, Clube Náutico Marcílio Dias, Tombense Futebol Clube, Athletico Paranaense, Sanfrecce Hiroszima i FC Seoul.
1 stycznia 2019 podpisał kontrakt z japońskim klubem Hokkaido Consadole Sapporo, umowa do 31 stycznia 2020.

</doc>
<doc id="4140180" url="https://pl.wikipedia.org/wiki?curid=4140180" title="Chirbat al-Hamam">
Chirbat al-Hamam

Chirbat al-Hamam (arab. خربة الحمام) – miejscowość w Syrii, w muhafazie Hims. W 2004 roku liczyła 4817 mieszkańców.

</doc>
<doc id="4140181" url="https://pl.wikipedia.org/wiki?curid=4140181" title="Gra w ojca (powieść)">
Gra w ojca (powieść)

Das Vaterspiel (Gra w ojca) – powieść austriackiego pisarza Josefa Haslingera z roku 2000.
Treść.
Haslinger wprowadził do tekstu narratora pierwszoosobowego, Ruperta Kramera, opowiadającego historię swojego dzieciństwa i młodości. Ta narracja przerywana jest rozdziałami, w których umieszczone są protokoły zeznań litewskiego Żyda, ofiary prześladowań nazistowskich na Litwie, Jonasa Shtroma. Tak powstało polifoniczne opowiadanie o historii trzech rodzin, trzech generacji, żyjących w różnych miejscach świata. Na Litwie, w okresie II wojny światowej żyje żydowska rodzina ofiar pogromów Żydów organizowanych przez litewskich bojowników o niepodległość Litwy i przez niemieckich i litewskich nazistów, aktualnie w Stanach Zjednoczonych a wcześniej na Liwie żyje rodzina niemiecko-litewskich sprawców oraz w Wiedniu – rodzina socjaldemokratycznego ministra transportu, o której opowiada narrator pierwszoosobowy. Losy rodziny Shtromów zaprotokołowane zostały w Centrali Badania Zbrodni Narodowosocjalistycznych w Ludwigsburgu w roku 1959 oraz przedstawione w rozmowie Shtroma z urzędnikiem w Office of Special Investigations w Waszyngtonie. W tych protokołach z zeznań świadka Jonasa Shtroma dokumentowany jest przebieg pogromów Żydów w litewskim mieście Kowno. W centrum zeznań umieszczona zostaje rodzina ocalonego Jonasa Shtroma. Jonas Shtrom, już jako wpływowy dziennikarz gazety „Chicago Tribune”, angażuje się w sprawy poszukiwań zbrodniarzy nazistowskich. Rodzina sprawcy Lucasa Munkaitisa, odpowiedzialnego za masowy mord dokonany na Żydach, która zbiegła po wojnie przez Niemcy do Stanów Zjednoczonych, pojawia się najpierw w zeznaniach Shtroma, a później w relacji Ruperta, oba opowiadania nie są do końca spójne. Shtrom i Munkaitis przestawiają zdarzenia wojenne po wielu latach i z własnej perspektywy, co prowadzi do „innej pamięci” o dawnych, jakkolwiek brzemiennych w skutkach wydarzeniach. Lucas Munkaitis, w wyniku skutecznie prowadzonego śledztwa przez Jonasa Shtroma, chcąc uchylić się przed procesem, ukrywa się od 32 lat w piwnicy domu swojej siostry. Historia trzech rodzin połączona zostaje przez dwoje protagonistów najmłodszej generacji Ruperta Kramera i Mimi, krewnej Lucasa. Mimi prosi Rupera, który przed laty był w niej zakochany, aby pomógł w przebudowie pomieszczeń piwnicznych w mieszkalne dla jej ciotecznego dziadka, owego ukrywającego się mordercy.
Problematyka.
W „Grze w ojca” Josef Haslinger ponownie przedstawia kondycję społeczeństwa Austrii XX wieku, zahacza o wiele wątków społeczno-politycznych, przedstawia portret socjaldemokratycznego polityka uwikłanego w korupcję, sięga do czasów II wojny światowej, przedstawia Holokaust na Litwie.
Cytat.
„Nagle stało się głośno. To był odgłos, który raz nabierał na sile, a raz tracił, jak na festynie, przerywany okrzykami owacji i oklaskami. Musiało tam być jakieś zgromadzenie ludzi. W pierwszym momencie, chyba po to, aby siebie uspokoić, pomyślałem, że może to jakaś zabawa sportowa. Ale oczywiście natychmiast wiedziałem, że o godzinie siódmej rano nie mogły odbywać się żadne zawody sportowe. Pomiędzy rzędami domów, był wybetonowany niewielki plac, przy którym stała stacja benzynowa. […] Kiedy przejeżdżaliśmy na wysokości placu, słyszeliśmy, że aplauz i oklaski poprzedzane były tępymi uderzeniami. Też krzykami. Nie drażniącymi czy wysokimi tonami, ale jękami. Wcisnęliśmy się jeszcze głębiej pod plandekę wozu. Ja jednak nie mogłem wytrzymać i ostrożnie wystawiłem głowę. Od strony drogi gromadzili się ludzie, między nimi stali niemieccy żołnierze, ale też dzieci i kobiety. Pan Mendelson też wyjrzał. Zapytał: „Co oni tam robią?” Na początku Petras udawał, że nie usłyszał pytania. Później powiedział: 'Biją Żydów'”.
Ekranizacja.
2009 powieść została zekranizowana w reżyserii Michaela Glawoggera pod tytułem "Das Vaterspiel" (Gra w ojca) z Helmutem Köppingiem w roli Ruperta Kramera, Sabine Timoteo jako Mimi Kralikauskas oraz Ulrichem Tukurem w roli Jonasa Shtroma.

</doc>
<doc id="4140185" url="https://pl.wikipedia.org/wiki?curid=4140185" title="Júlio César Godinho Catole">
Júlio César Godinho Catole

Júlio César Godinho Catole (ur. 5 sierpnia 1986 w São Paulo) – brazylijski piłkarz występujący na pozycji pomocnika.
Kariera piłkarska.
Od 2006 roku występował w Hermann Aichinger, Metropolitano, Avaí FC, CR Vasco da Gama, Sport Recife, Altamira, Guarani FC, Santa Cruz, Operário i Hokkaido Consadole Sapporo.

</doc>
<doc id="4140192" url="https://pl.wikipedia.org/wiki?curid=4140192" title="Buwajdat Rajhanijja">
Buwajdat Rajhanijja

Buwajdat Rajhanijja (arab. بويضة ريحانية) – wieś w Syrii, w muhafazie Hims. W 2004 roku liczyła 419 mieszkańców.

</doc>
<doc id="4140193" url="https://pl.wikipedia.org/wiki?curid=4140193" title="Diego Macedo">
Diego Macedo

Diego Macedo (ur. 8 maja 1987 w Americana) – brazylijski piłkarz występujący na pozycji pomocnika.
Kariera piłkarska.
Od 2004 roku występował w Rio Branco, SC Braga, Londrina, União Barbarense, Ceilândia, Brasiliense, Bragantino, Atlético Mineiro, Ceará, Linense, Guaratinguetá, Corinthians Paulista, EC Bahia i Hokkaido Consadole Sapporo.

</doc>
<doc id="4140197" url="https://pl.wikipedia.org/wiki?curid=4140197" title="Chilfa">
Chilfa

Chilfa (arab. خلفة) – miejscowość w Syrii, w muhafazie Hims. W 2004 roku liczyła 1068 mieszkańców.

</doc>
<doc id="4140199" url="https://pl.wikipedia.org/wiki?curid=4140199" title="Diego Rosa (piłkarz)">
Diego Rosa (piłkarz)

Diego da Silva Rosa (ur. 22 marca 1989 w Campo Grande) – brazylijski piłkarz występujący na pozycji pomocnika.
Kariera piłkarska.
Od 2009 roku występował w EC Juventude, CR Vasco da Gama, Ponte Preta, ASA, ABC, Paulista, CRB, Penapolense, Luverdense, Montedio Yamagata, EC Bahia i Atlético Goianiense.

</doc>
<doc id="4140203" url="https://pl.wikipedia.org/wiki?curid=4140203" title="Ajnata">
Ajnata

Ajnata (arab. عيناتا) – wieś w Syrii, w muhafazie Hims. W 2004 roku liczyła 780 mieszkańców.

</doc>
<doc id="4140210" url="https://pl.wikipedia.org/wiki?curid=4140210" title="Purtovinia">
Purtovinia

Purtovinia – wymarły rodzaj owadów z rzędu Reculida i rodziny Chaulioditidae, obejmujący tylko jeden znany gatunek: "Purtovinia ustyugensis".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał przednie skrzydło o długości 16 mm, prostym przednim brzegu, sektorze radialnym biorącym początek w nasadowej ćwiartce skrzydła, a polu kostalnym w tym miejscu dwukrotnie szerszym od polu subkostalnego. Przednie odgałęzienia zakończonej w odsiebenej połowie skrzydła żyłki subkostalnej były lekko esowate i połączone z żyłkami poprzecznymi. Żyłka radialna przybierała formę esowatą za punktem początkowym sektora radialnego, a na wysokości tego punktu rozwidlała się przednia żyłka kubitalna. Pierwsza odnoga przedniej żyłki kubitalnej miała 2 odgałęzienia, a druga nie sięgała tylnej krawędzi skrzydła. Rozwidlenie żyłki medialnej znajdowało się między nasadą sektora radialnego a środkiem długości skrzydła.

</doc>
<doc id="4140220" url="https://pl.wikipedia.org/wiki?curid=4140220" title="Józef Wolny (fotograf)">
Józef Wolny (fotograf)

Józef Wolny (ur. w 1960 w Rudzie Śląskiej) – polski artysta fotograf. Członek Okręgu Śląskiego Związku Polskich Artystów Fotografików. Członek Katowickiego Towarzystwa Fotograficznego. Członek założyciel Śląskiego Towarzystwa Fotograficznego.
Działalność.
Józef Wolny mieszka i pracuje w Katowicach. Od 1983 roku był związany z działalnością w Katowickim Towarzystwie Fotograficznym. W 2002 roku był członkiem współzałożycielem Śląskiego Towarzystwa Fotograficznego powstałego na bazie Katowickiego Towarzystwa Fotograficznego. W 2003 roku został przyjęty w poczet członków Okręgu Śląskiego Związku Polskich Artystów Fotografików (legitymacja nr 855). Pracował jako fotoreporter w czasopismach: „Panorama”, „Katolik”, „Gazeta Wyborcza”, „Super Express” – obecnie pracuje w „Gościu Niedzielnym” jako fotoreporter i kierownik działu fotograficznego. 
Józef Wolny jest autorem i współautorem wielu wystaw fotograficznych; indywidualnych i zbiorowych. Jako prowadzący aktywnie uczestniczy w warsztatach, sympozjach, spotkaniach fotograficznych. Jest uczestnikiem licznych plenerów fotograficznych. Jest członkiem jury w konkursach fotograficznych, między innymi w cyklicznym konkursie fotografii prasowej "Tychy Press Photo". Szczególną cechą twórczości Józefa Wolnego jest fotografia autonomiczna, powstająca (w zdecydowanej większości) w technice czarno-białej.

</doc>
<doc id="4140222" url="https://pl.wikipedia.org/wiki?curid=4140222" title="Zatoka Hangzhou">
Zatoka Hangzhou

Zatoka Hangzhou (chiński: 杭州湾; pinyin: Hángzhōu Wān) – płytka, długa na ponad 100 km część Morza Wschodniochińskiego, stanowiąca estuarium Qiantang Jiang, ciągnąca się pomiędzy portami Szanghaj a Ningbo. Jest to miejsce największych pływów na świecie, dochodzących do 10 m. Zbudowano tutaj 35-kilmetrowy most przez zatokę Hangzhou.

</doc>
<doc id="4140223" url="https://pl.wikipedia.org/wiki?curid=4140223" title="Superpuchar Hiszpanii w piłce siatkowej mężczyzn (2017)">
Superpuchar Hiszpanii w piłce siatkowej mężczyzn (2017)

Superpuchar Hiszpanii w piłce siatkowej mężczyzn 2017 – 20. edycja rozgrywek o Superpuchar Hiszpanii rozegrana 1 listopada 2017 roku w "Pabellón Los Planos" w Teruelu. W meczu o Superpuchar udział wzięły dwa kluby: mistrz i zdobywca Pucharu Hiszpanii w sezonie 2016/2017 - oraz finalista Pucharu Hiszpanii - .
Po raz szósty zdobywcą Superpucharu Hiszpanii został .
MVP spotkania wybrany został zawodnik - Balša Radunović.

</doc>
<doc id="4140225" url="https://pl.wikipedia.org/wiki?curid=4140225" title="Matheus Humberto Maximiano">
Matheus Humberto Maximiano

Matheus Humberto Maximiano (ur. 31 maja 1989 w Campinas) – brazylijski piłkarz występujący na pozycji napastnika.
Kariera piłkarska.
Od 2009 roku występował w Guarani FC, Itapirense, Juventus, Avaí FC, Imbituba, Daegu FC, Portuguesa, Grêmio Maringá, Paraná Clube, XV de Novembro Piracicaba i Thespakusatsu Gunma.

</doc>
<doc id="4140227" url="https://pl.wikipedia.org/wiki?curid=4140227" title="POLAGRA">
POLAGRA

POLAGRA – coroczne targi rolno-spożywcze w ramach Międzynarodowych Targów Poznańskich, do roku 2017 odbywające się we wrześniu. Targom spożywczym towarzyszą odbywające się na przemian targi logistyki i opakowań: Targi Opakowań dla Przemysłu Spożywczego PAKFOOD i Międzynarodowy Salon Techniki Pakowania i Logistyki TAROPAK. Od początku istnienia intensywnie rozwijane, a od 2018 podzielone na osiem autonomicznych imprez targowych.
Historia.
Pierwsza edycja POLAGRY miała miejsce w 1985 r. pod nazwą Międzynarodowe Targi Rolno-Spożywcze POLAGRA-AGROEXPO; do 1990 r. nosiła nazwę Międzynarodowe Targi Rolno-Przemysłowe POLAGRA. Współorganizatorami były AGPOL, ANIMEX i Centralna Spółdzielnia Ogrodniczo-Pszczelarska. Od początku była imprezą o szerokim zakresie tematycznym, obejmującym m.in. maszyny i urządzenia do uprawy i hodowli, maszyny i urządzenia dla przemysłu spożywczego, środki chemiczne stosowane w rolnictwie, produkty rolno-spożywcze, nasiona, sadzonki, kwiaty, zwierzęta żywe, pasze; ponadto odbywały się imprezy towarzyszące, m. in, wystawa zwierząt hodowlanych, aukcja koni itp.
Od 2000 r. targi POLAGRA uległy przeobrażeniom; podzielono je na dwie wyspecjalizowane imprezy: Targi Rolnicze POLAGRA-FARM oraz Międzynarodowe Targi Przemysłu Spożywczego POLAGRA-FOOD. Obie imprezy odbywały się w różnych terminach. W 2007 r. część rolniczą podzielono na: FARMA Międzynarodowe Targi Hodowli, Ogrodnictwa i Rozwoju Obszarów Wiejskich, AGROPREMIERY Międzynarodowe Targi Mechanizacji Rolnictwa oraz Targi Ogrodnicze GARDENIA. Targi POLAGRA FOOD podzielono natomiast na następujące imprezy targowe: POLAGRA-TECH Międzynarodowe Targi Technologii Spożywczych oraz POLAGRA-FOOD Międzynarodowe Targi Wyrobów Spożywczych i Gastronomii. W 2016 r. w targach POLAGRA FOOD brało, udział 300 wystawców na powierzchni 10 tys. m², w 2017 r. – 900 wystawców z 36 krajów, a odwiedziło ją ponad 51 tys. osób. 

</doc>
<doc id="4140228" url="https://pl.wikipedia.org/wiki?curid=4140228" title="Robert Fulda">
Robert Fulda

Robert Fulda (ur. 1873 w Moskwie, zm. 1944 w Szwajcarii) – rosyjski prawnik, działacz sportowy, trener.
Biografia.
Pochodził z rodziny niemieckich handlowców, którzy osiedlili się w Rosji w XIX wieku. Studiował prawo na moskiewskim Uniwersytecie, jednak nie był zainteresowany pracą w tym zawodzie. Pasjonował się sportem, grał w tenisa i piłkę nożną. Był założycielem klubu piłkarskiego Sokolniki i organizatorem Moskiewskiej Ligi Piłkarskiej. Przetłumaczył także na rosyjski przepisy gry w "football". W 1914 został trenerem reprezentacji Imperium Rosyjskiego oraz prezesem Wszechrosyjskiego Związku Piłki Nożnej (WFS).
Po Rewolucji w Rosji wyemigrował do Niemiec, a następnie do Szwajcarii, gdzie zmarł w 1944.

</doc>
<doc id="4140236" url="https://pl.wikipedia.org/wiki?curid=4140236" title="Andrei Girotto">
Andrei Girotto

Andrei Girotto (ur. 17 lutego 1992 w Bento Gonçalves) – brazylijski piłkarz występujący na pozycji pomocnika.
Kariera piłkarska.
Od 2011 roku występował w Metropolitano, América, SE Palmeiras, Kyoto Sanga FC, Chapecoense i FC Nantes.

</doc>
<doc id="4140241" url="https://pl.wikipedia.org/wiki?curid=4140241" title="Duwajr az-Zajtun">
Duwajr az-Zajtun

Duwajr az-Zajtun (arab. دوير الزيتون) – wieś w Syrii, w muhafazie Aleppo. W 2004 roku liczyła 205 mieszkańców.

</doc>
<doc id="4140242" url="https://pl.wikipedia.org/wiki?curid=4140242" title="Hurajbil">
Hurajbil

Hurajbil (arab. حريبل) – miejscowość w Syrii, w muhafazie Aleppo. W 2004 roku liczyła 1032 mieszkańców.

</doc>
<doc id="4140244" url="https://pl.wikipedia.org/wiki?curid=4140244" title="Elierce Barbosa de Souza">
Elierce Barbosa de Souza

Elierce Barbosa de Souza (ur. 8 marca 1988 w Posse) – brazylijski piłkarz występujący na pozycji pomocnika, obecnie zawodnik Cerezo Osaka.
Życiorys.
Kariera piłkarska.
Od 2008 roku był zawodnikiem w klubach: SE Palmeiras B, SE Palmeiras, AA Ponte Preta, AD São Caetano, Clube Náutico Capibaribe, Cruzeiro EC, Santos FC, EC Bahia i Cerezo Osaka.
1 stycznia 2017 podpisał kontrakt z japońskim klubem Cerezo Osaka, umowa do 31 stycznia 2020; kwota odstępnego 730 tys. euro.

</doc>
<doc id="4140247" url="https://pl.wikipedia.org/wiki?curid=4140247" title="Timur Safin">
Timur Safin

Timur Marsielewicz Safin (ros. Тимур Марселевич Сафин, ur. 4 sierpnia 1992) – rosyjski szermierz, florecista, dwukrotny medalista olimpijski z Rio de Janeiro.
Walczy prawą ręką, treningi rozpoczął w 2001 w Ufie. Zawody w 2016 były jego pierwszymi igrzyskami olimpijskimi. Po złoty medal sięgnął w drużynowej rywalizacji florecistów, rosyjską drużynę tworzyli poza nim Artur Achmatchuzin i Aleksiej Czeriemisinow. Indywidualnie zajął trzecie miejsce. Indywidualnie był brązowym medalistą mistrzostw świata z 2013. Ma w dorobku złote medale mistrzostw Europy w 2016 (indywidualnie i w drużynie), srebrne w 2017 (indywidualnie i w drużynie) oraz brąz w drużynie (2014).
Linki zewnętrzne.
 

</doc>
<doc id="4140249" url="https://pl.wikipedia.org/wiki?curid=4140249" title="Georg Duperron">
Georg Duperron

Georg Duperron (ur. 24 września 1877 w Petersburgu, zm. 23 lipca 1934 w Leningradzie) – rosyjski działacz sportowy, dziennikarz i historyk pochodzenia francusko-niemieckiego.
Życiorys.
Duperron grał w pierwszym w historii meczu piłki nożnej w Rosji, w Petersburgu. Po powstaniu Rosyjskiego Komitetu Olimpijskiego (1911) został jego pierwszym sekretarzem. Od 1913 do 1915 był członkiem Międzynarodowego Komitetu Olimpijskiego. W 1912 był trenerem rosyjskich piłkarzy na Igrzyskach w Sztokholmie.

</doc>
<doc id="4140253" url="https://pl.wikipedia.org/wiki?curid=4140253" title="Wojciech Kucharz">
Wojciech Kucharz

Wojciech Janusz Kucharz (ur. 2 stycznia 1952 w Kozłowie) – polski matematyk, profesor nauk matematycznych. Profesor zwyczajny Katedry Funkcji Rzeczywistych Instytutu Matematyki Wydziału Matematyki i Informatyki Uniwersytetu Jagiellońskiego.
Życiorys.
Matematykę ukończył na Uniwersytecie Jagiellońskim (1974) i na tej uczelni rozpoczął pracę naukową zdobywając kolejne awanse akademickie. Stopień doktorski uzyskał w 1977 broniąc pracy "Jety wystarczające i kiełki skończenie determinowalne" przygotowanej pod kierunkiem Jacka Bochnaka, którego w roli promotora zastąpił następnie Józef Siciak. Od 1977 pracował na Uniwersytecie Śląskim. Laureat nagrody Polskiego Towarzystwa Matematycznego dla młodych matematyków w 1979, przygotował rozprawę habilitacyjną, lecz nie sfinalizował przewodu przed emigracją w 1980. W latach 1984-2009 pracował w University of New Mexico w Albuquerque, od 1990 jako profesor tamże. Habilitował się na Uniwersytecie Jagiellońskim w 2008 na podstawie pracy "Odwzorowania regularne w geometrii algebraicznej rzeczywistej". W 2009 powrócił do Polski i został zatrudniony w Instytucie Matematyki na Wydziale Matematyki i Informatyki UJ. Tytuł naukowy profesora nauk matematycznych został mu nadany w 2010. Wypromował trzech doktorów.
Na Międzynarodowym Kongresie Matematyków w Rio de Janeiro w 2018 roku wygłosił, wspólnie z Krzysztofem Kurdyką, zaproszony wykład w sekcji geometrii algebraicznej i zespolonej.
W 2019 został członkiem Rady Doskonałości Naukowej I kadencji. W roku 2020 otrzymał Nagrodę naukową im. Mikołaja Kopernika za 
wyróżniające się szczególnie wysoką wartością naukową prace naukowe.
Swoje prace publikował w takich czasopismach jak m.in. „Archiv der Mathematik”, „Proceedings of the American Mathematical Society”, „Annales Polonici Mathematici”, „Journal of the European Mathematical Society", „Mathematische Zeitschrift" oraz „Topology and its Applications". Zajmował się przede wszystkim geometrią algebraiczną rzeczywistą.
Należy do Polskiego Towarzystwa Matematycznego (PTM).
Jest laureatem Głównej Nagrody PTM Nagrody im. Stefana Banacha za 2018.
W 2019 roku został członkiem korespondentem Polskiej Akademii Nauk, w czerwcu 2022 członkiem korespondentem Polskiej Akademii Umiejętności. 
W 2020 roku otrzymał Nagrodę Laur Jagielloński
W 2022 odznaczony Krzyżem Kawalerskim Orderu Odrodzenia Polski.

</doc>
<doc id="4140254" url="https://pl.wikipedia.org/wiki?curid=4140254" title="Bruno Meneghel">
Bruno Meneghel

Bruno Meneghel (ur. 3 czerwca 1987 w Vitória) – brazylijski piłkarz występujący na pozycji napastnika.
Kariera piłkarska.
Od 2009 roku występował w Resende, Goiás EC, Náutico, Criciúma, América, Qingdao Jonoon, Dalian A’erbin, Cerezo Osaka i Changchun Yatai.

</doc>
<doc id="4140261" url="https://pl.wikipedia.org/wiki?curid=4140261" title="Permyak">
Permyak

Permyak – wymarły rodzaj owadów z rzędu Reculida i rodziny Chaulioditidae, obejmujący tylko jeden znany gatunek: "Permyak involucris".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał skrócone przednie skrzydło o długości 11 mm, szerokości około 5 mm i ciemnej błonie z pasami rozjaśnień wzdłuż żyłek. Żyłka subkostalna kończyła się przed odsiebną ⅓ skrzydła i w tym miejscu pole kostalne było równomiernie przewężone. Żyłka radialna sięgała przedniego brzegu skrzydła i miała dwie odnogi. Sektor radialny brał początek przed środkiem skrzydła, a w odsiebnej ćwiartce skrzydła wypuszczał odgałęzienia sięgające przedniej krawędzi skrzydła. Żyłka medialna dzieliła się na przednią i tylną za środkiem skrzydła; przednia miała krótkie rozwidlenie, a tylna była nierozgałęziona. Tylna żyłka kubitalna kończyła się przed środkiem skrzydła.

</doc>
<doc id="4140262" url="https://pl.wikipedia.org/wiki?curid=4140262" title="Ricardo Santos (piłkarz)">
Ricardo Santos (piłkarz)

Ricardo Santos (ur. 13 lutego 1987 w Volta Redonda) – brazylijski piłkarz występujący na pozycji napastnika.
Kariera piłkarska.
Od 2007 roku występował w Kalmar, Åtvidaberg, Jönköpings Södra, Djurgården, Sogndal, Guizhou Renhe i Cerezo Osaka.

</doc>
<doc id="4140264" url="https://pl.wikipedia.org/wiki?curid=4140264" title="Mildgyta z Thanet">
Mildgyta z Thanet

Święta Mildgyta z Thanet (zm. 17 stycznia 676) – angielska dziewica, zakonnica i święta kościoła katolickiego i anglikańskiego.
Żywot.
Mildgyta była najmłodszą córką Merewala i św. Ermenburgi z Mercji. Jej siostrami były: św. Mildreda i św. Milburgi.
Siostry są porównywane z trzema cnotami teologicznymi: Wiarą, Nadzieją i Miłością.
Nie zachowało się wiele informacji o życiu świętej. Zainspirowana siostrami wstąpiła do klasztoru benedyktyńskiego w Northumbrii. Już za swojego krótkiego życia działała cuda. Zmarła bardzo młodo, na długo przed siostrami mimo iż była najmłodsza, dlatego tak znikome są wzmianki o jej żywocie.
Jej wspomnienie obchodzone jest 17 stycznia (Dies natalis).

</doc>
<doc id="4140265" url="https://pl.wikipedia.org/wiki?curid=4140265" title="1267 w polityce">
1267 w polityce



</doc>
<doc id="4140266" url="https://pl.wikipedia.org/wiki?curid=4140266" title="Mughajir Chan Tuman">
Mughajir Chan Tuman

Mughajir Chan Tuman (arab. مغاير خان طومان) – wieś w Syrii, w muhafazie Aleppo. W 2004 roku liczyła 785 mieszkańców.

</doc>
<doc id="4140270" url="https://pl.wikipedia.org/wiki?curid=4140270" title="Who Wants to Be a Millionaire? (USA)">
Who Wants to Be a Millionaire? (USA)



</doc>
<doc id="4140271" url="https://pl.wikipedia.org/wiki?curid=4140271" title="Sukhonia">
Sukhonia

Sukhonia – wymarły rodzaj owadów z rzędu Reculida i rodziny Geinitziidae, obejmujący tylko jeden znany gatunek: "Sukhonia coriacea".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał przednie skrzydło o długości 14 mm, lekko wypukłym przednim brzegu i skórzastej, pokrytej drobnymi guzkami błonie. Żyłka subkostalna kończyła się przed środkiem skrzydła i miała nierozgałęzione przednie odnogi. Sektor radialny brał początek w nasadowej ćwiartce skrzydła, a pole kostalne na wysokości tego miejsca było nieco szersze od subkostalnego. Trzy odgałęzienia sektora radialnego brały początek przed środkiem jego długości i osiągały przedni brzeg skrzydła oraz jego wierzchołek. Żyłka powstała z zespolenia nasadowej odnogi przedniej żyłki medialnej z tylną żyłką medialną nie miała rozgałęzień. Po trzy rozgałęzienia miały przednia żyłka medialna i pierwsza odnoga przedniej żyłki kubitalnej.

</doc>
<doc id="4140277" url="https://pl.wikipedia.org/wiki?curid=4140277" title="Tomasz Siwiński">
Tomasz Siwiński

Tomasz Siwiński (ur. 4 kwietnia 1982 w Koszalinie) – polski reżyser, scenarzysta, malarz i autor filmów animowanych.
Wykształcenie.
W latach 2001-2002 studiował fotografię w Akademii Sztuk Pięknych w Poznaniu. W 2005 roku brał udział w programie stypendialnym w Maryland Institute College of Art w Baltimore, USA.
W roku 2007 ukończył Akademię Sztuk Pięknych w Krakowie, dyplom na Wydziale Malarstwa w pracowni prof. Andrzeja Bednarczyka oraz w Pracowni Filmu Animowanego prof. Jerzego Kuci.
Charakterystyka dorobku.
Filmem animowanym zajął się będąc już zaawansowanym malarzem. Jego pierwszy film "Telewizor" (2005) to jeden z najciekawszych debiutów studenckich ostatnich lat. Autor przetransponował swoją twórczość malarską na kreację w ruchu i czasie.
Film został zrealizowany na zasadzie sekwencyjnego przemalowywania i fotografowania poszczególnych klatek. "Telewizor" jest nostalgiczną i osobistą refleksją na temat przemijania, starości i grozy odchodzenia. Zdobył Grand Prix OFAFA 2005 i festiwalu "ReAnimacja" 2006 oraz wyróżnienie na festiwalu "Animateka" 2005 w Lublanie.
W roku 2007 zrealizował, będący częścią pracy dyplomowej, film "Mały czarny kwadrat". Znany i bezpieczny świat zostaje zakłócony przez obcy element- tytułowy kwadrat. Film został zrealizowany w technice enkaustyki, która pozwoliła osiągnąć efekt niepokojącego deformowania i roztapiania obrazu.
W roku 2014 reżyser zadebiutował filmem "Niebieski pokój", który miał premierę podczas Tygodnia Krytyki na 67. Międzynarodowym Festiwalu Filmowym w Cannes. Film jest koprodukcją polsko- francuską, wyprodukowaną przez łódzkie studio Se-ma-for oraz paryskie Sacrebleu Production.
Bohater, doświadczający niepokojących wizji, musi zmierzyć się z własnymi lękami i wspomnieniami. Obrazy zaczerpnięte z podświadomości pozwalają na ukazanie w pełni niezwykłych możliwości animacji. "Niebieski pokój" otrzymał wiele nagród w Polsce i zagranicąhttp://www.filmweb.pl/film/Niebieski+pok%C3%B3j-2014-714835/awards.
W roku 2015 autor zrealizował film "Sprawa Moczarskiego" , w którym w metaforyczny sposób opowiada historię życia Kazimierza Moczarskiego oraz jego spotkania z likwidatorem warszawskiego getta.

</doc>
<doc id="4140279" url="https://pl.wikipedia.org/wiki?curid=4140279" title="Ogród botaniczny Bałtyckiego Uniwersytetu Federalnego im. I. Kanta">
Ogród botaniczny Bałtyckiego Uniwersytetu Federalnego im. I. Kanta

Ogród botaniczny Bałtyckiego Uniwersytetu Federalnego im. I. Kanta (ros. Ботанический сад БФУ имени И. Канта) – ogród botaniczny w Kaliningradzie, w nadbałtyckiej eksklawie Federacji Rosyjskiej. Obiekt założony został przez Paula Kaebera, botanika, profesora Uniwersytetu Albrechta w Królewcu w 1904. W 1968 obiekt został włączony do struktur Bałtyckiego Uniwersytetu Federalnego im. Immanuela Kanta w Kaliningradzie. Ogród stanowi obszar ochrony przyrody i jednocześnie pomnik kultury obwodu kaliningradzkiego. Kolekcja ogrodu składa się z ponad 3 tysięcy taksonów roślin, z czego ok. tysiąc stanowią drzewa i krzewy.
Historia.
Ogród założony został na powierzchni 12,5 ha w Maraunenhof, na północnych przedmieściach Królewca, z inicjatywy Paula Kaebera, profesora i kierownika Katedry Roślin Wyższych i Systematyki na Uniwersytecie Albrechta w Królewcu. Pozostawał on również dyrektorem placówki od jej powstania do swojej śmierci 25 marca 1919. W ogrodzie zachował się głaz pamiątkowy mu poświęcony. Ogród należał w tym czasie do miasta. W 1922 kierownictwo ogrodu przejął Ernst Schneider, twórca wielu terenów zielonych w Królewcu i autor koncepcji zazieleniania miast Prus Wschodnich, która odbiła się szerokim echem w Europie i Ameryce Północnej. W 1938 roku kolekcja ogrodu składała się z około 4 tysięcy taksonów. Po zniszczeniach z czasu II wojny światowej (m.in. zniszczone zostały szklarnie) kolekcja została zdziesiątkowana – inwentaryzacja w 1958 wykazała istnienie w ogrodzie ok. 400 taksonów roślin. Powojenna rekonstrukcja ogrodu rozpoczęła się w 1948 (odbudowano szklarnie, oczyszczono staw). W okresie tym zmieniali się zarządcy i pozycja ogrodu w strukturach różnych instytucji. Ostatecznie w 1968 roku ogród stał się placówką podległą uczelni, która od 2011 roku nosi nazwę "Bałtycki Uniwersytet Federalny im. Immanuela Kanta".
Kolekcja.
Ogród zajmuje powierzchnię 13,6 ha. Arboretum (kolekcja drzew i krzewów) zajmuje 8,5 ha; szkółki i gospodarstwo ogrodnicze – 0,5 ha; kolekcja roślin zielnych na terenach otwartych – 1,5 ha. Na pozostałej powierzchni znajdują się szklarnie z roślinami tropikalnymi i subtropikalnymi, trawniki i staw. Większość kolekcji reprezentuje florę Azji Wschodniej (34%) i Ameryki Północnej (32%). W ogrodzie rosną w osobnych kwaterach liczni przedstawiciele takich rodzajów jak: dąb, buk, klon, wiąz, kasztanowiec, orzech i brzoza. Do wyróżniających się rozmiarami lub rzadkością występowania należą odmiany: klonu zwyczajnego 'Crimson King', 'Drummondii', jawora 'Variegata', 'Leopoldii', klonu jesionolistnego 'Variegata', buka zwyczajnego 'Aurea', 'Laciniata', dębu szypułkowego 'Filicifolia' i olszy czarnej 'Pyramidalis'.

</doc>
<doc id="4140283" url="https://pl.wikipedia.org/wiki?curid=4140283" title="Gao Zhunyi">
Gao Zhunyi

Gao Zhunyi (; ur. 21 sierpnia 1995 w Yanji) – chiński piłkarz występujący na pozycji obrońcy.
Kariera piłkarska.
Od 2014 roku występował w Kataller Toyama, Avispa Fukuoka, Shandong Luneng Taishan i Hebei China Fortune.

</doc>
<doc id="4140284" url="https://pl.wikipedia.org/wiki?curid=4140284" title="Ogród botaniczny w kaliningradzie">
Ogród botaniczny w kaliningradzie



</doc>
<doc id="4140286" url="https://pl.wikipedia.org/wiki?curid=4140286" title="Dimension W">
Dimension W

 – seinen-manga napisana i zilustrowana przez Yūji Iwaharę i publikowana w czasopiśmie "Gekkan Big Gangan" wydawnictwa Square Enix w latach 2011–2019. 
Na podstawie mangi powstała 12-odcinkowa seria anime i odcinek OVA.
Manga w Polsce jest wydawana przez wydawnictwo Waneko.
Manga.
"Seinen" manga "Dimension W", której autorką jest Yūji Iwahara jest wydawana przez wydawnictwo Square Enix. Seria wydawana jest od 16 września 2011 roku, początkowo w czasopiśmie "Young Gangan". Ostatni raz manga ta ukazała się w tym magazynie 20 listopada 2015 roku, następnie została przeniesiona do czasopisma "Gekkan Big Gangan", gdzie ukazała się po raz pierwszy 25 grudnia 2015 roku.
Ostatni rozdział tej mangi ukazał się w czasopiśmie "Gekkan Big Gangan" 25 czerwca 2019.
W Polsce mangę wydało Waneko.
Anime.
Anime zostało wyprodukowane przy współpracy studiów 3Hz oraz Orange. Reżyserem serii był Kanta Kamei, scenarzystą Shōtarō Suga, natomiast projekty postaci wykonał Tokuyuki Matsutake. 
Seria miała swoją premierę 10 stycznia 2016 na kanałach Tokyo MX, KBS Kyoto, BS11, AT-X, Sun TV oraz TV Aichi; w tym samym czasie seria miała także swoją premierę za pośrednictwem serwisu Funimation, który był członkiem komitetu produkcyjnego tego anime.
21 marca 2016 roku ogłoszono, że do wydania na Blu-ray zostanie dołączony odcinek OVA. Odcinek dołączono do 6. płyty, która została wydana 26 sierpnia 2016 roku.
Muzyka.
Czołówką serii jest utwór zatytułowany „Genesis”, który wykonywany jest przez Stereo Dive Foundation. Wydany został jako singiel 8 lutego 2016 roku. Endingiem serii jest utwór zatytułowany „Contrast”, wykonywany przez Fo'xTails. Utwór został wydany jako singiel 3 lutego 2016 roku.

</doc>
<doc id="4140288" url="https://pl.wikipedia.org/wiki?curid=4140288" title="Wang Jingbin">
Wang Jingbin

Wang Jingbin (; ur. 9 maja 1995 w Benxi) – chiński piłkarz występujący na pozycji napastnika.
Kariera piłkarska.
Od 2016 roku występował w Guangzhou Evergrande i Fagiano Okayama.

</doc>
<doc id="4140290" url="https://pl.wikipedia.org/wiki?curid=4140290" title="Liomofrater">
Liomofrater

Liomofrater – wymarły rodzaj owadów z rzędu Reculida i rodziny Liomopteridae, obejmujący tylko jeden znany gatunek: "Liomofrater circumcisus".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał przednie skrzydło o długości 15 mm i lekko wypukłym przednim brzegu. Żyłka subkostalna miała długie, silnie odchylone, nierozgałęzione i Y-kształtne odgałęzienia przednie, sięgające wierzchołka skrzydła. Wyposażony w co najmniej dwie odnogi sektor radialny brał początek w pobliżu środka skrzydła, a pole kostalne na wysokości tego miejsca było dwukrotnie szersze od subkostalnego. W nasadowej ⅓ skrzydła pole kostalne zajmowało ⅓ jego szerokości. W ⅓ długości skrzydła żyłka medialna dzieliła się na nierozgałęzioną tylną i mającą 3 odgałęzienia przednią. Pierwsza odnoga żyłki kubitalnej miała dwa odgałęzienia.

</doc>
<doc id="4140294" url="https://pl.wikipedia.org/wiki?curid=4140294" title="Wybory parlamentarne w Timorze Wschodnim w 2017 roku">
Wybory parlamentarne w Timorze Wschodnim w 2017 roku

Wybory parlamentarne w Timorze Wschodnim w 2017 roku odbyły się 22 lipca. Były to czwarte wybory parlamentarne zorganizowane w kraju po uzyskaniu niepodległości przez Timor Wschodni. Do zdobycia w wyborach było 65 mandatów w jednoizbowym parlamecie. Próg wyborczy wynosił 4%. 

</doc>
<doc id="4140296" url="https://pl.wikipedia.org/wiki?curid=4140296" title="Falseshurabia">
Falseshurabia

Falseshurabia – wymarły rodzaj owadów z rzędu Reculida i rodziny Liomopteridae, obejmujący tylko jeden znany gatunek: "Falseshurabia transitoria".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał przednie skrzydło o długości 14 mm i lekko wypukłym przednim brzegu. Żyłka subkostalna miała umiarkowanie długie, esowato wygięte, nierozgałęzione odgałęzienia przednie i kończyła się w odsiebnej ⅓ skrzydła. Sektor radialny brał początek w nasadowej ⅓ skrzydła, a pole kostalne na wysokości tego miejsca było dwukrotnie szersze od subkostalnego. W nasadowej ⅓ skrzydła pole kostalne zajmowało połowę jego szerokości. W nasadowej ćwiartce skrzydła żyłka medialna dzieliła się na tylną i przednią, z których obie miały dwa odgałęzienia. Pierwsza odnoga żyłki kubitalnej miała również dwa odgałęzienia.

</doc>
<doc id="4140297" url="https://pl.wikipedia.org/wiki?curid=4140297" title="Al-Muslimijja asz-Szamalijja">
Al-Muslimijja asz-Szamalijja

Al-Muslimijja asz-Szamalijja (arab. المسلمية الشمالية) – miejscowość w Syrii, w muhafazie Aleppo. W 2004 roku liczyła 2690 mieszkańców.

</doc>
<doc id="4140298" url="https://pl.wikipedia.org/wiki?curid=4140298" title="Jana Jegorian">
Jana Jegorian

Jana Karapietowna Jegorian (ros. Яна Карапетовна Егорян, ur. 20 grudnia 1993) – rosyjska szablistka, dwukrotna złota medalistka olimpijska z Rio de Janeiro.
Walczy lewą ręką, treningi rozpoczęła w wieku jedenastu lat w Moskwie. Zawody w 2016 były jego pierwszymi igrzyskami olimpijskimi. Po złoty medal sięgnęła zarówno w rywalizacji indywidualnej jak i w drużynie. Rosyjską drużynę tworzyły poza nią Artur Achmatchuzin i Aleksiej Czeriemisinow. Indywidualnie była brązową medalistką mistrzostw świata z 2014, w drużynie zdobyła złoto w 2015 i brąz w 2013. Ma w dorobku medale mistrzostw Europy w drużynie. Czterokrotnie zdobywała złoto (2013, 2014, 2015, 2016), raz srebro (2017).

</doc>
<doc id="4140300" url="https://pl.wikipedia.org/wiki?curid=4140300" title="Gra w ojca">
Gra w ojca



</doc>
<doc id="4140301" url="https://pl.wikipedia.org/wiki?curid=4140301" title="Egabro">
Egabro

Egabro (łac. "Diocesis Egabrensis") – stolica historycznej diecezji w prowincji Hispania Baetica istniejącej w czasach rzymskich (do IX wieku). 
Starożytne miasto Egabro odpowiad współczesnemu miastu Cabra, w Andaluzji w Hiszpanii. Obecnie katolickie biskupstwo tytularne ustanowione w 1969 przez papieża Pawła VI. 

</doc>
<doc id="4140304" url="https://pl.wikipedia.org/wiki?curid=4140304" title="Josip Barišić (ur. 1981)">
Josip Barišić (ur. 1981)

Josip Barišić (ur. 7 marca 1981 w Slavonskim Brodzie) – chorwacki piłkarz występujący na pozycji obrońcy.
Kariera piłkarska.
Od 2000 do 2014 roku występował w Marsonia Slavonski Brod, NK Zagreb, NK Karlovac, Shonan Bellmare, Croatia Sesvete, Posušje, Tubize, Inter Zaprešić, NK Karlovac i Sesvete.

</doc>
<doc id="4140305" url="https://pl.wikipedia.org/wiki?curid=4140305" title="Mughajr Chan Tuman">
Mughajr Chan Tuman



</doc>
<doc id="4140310" url="https://pl.wikipedia.org/wiki?curid=4140310" title="Abbrevikhosara">
Abbrevikhosara

Abbrevikhosara – wymarły rodzaj owadów z rzędu świerszczokaraczanów i rodziny Megakhosaridae, obejmujący tylko jeden znany gatunek: "Abbrevikhosara ovoidea".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości przedniego skrzydła, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad ten miał przednie skrzydło o długości około 15 mm, szerokości 7,3 mm i wypukłym przednim brzegu. Wyposażony w trzy odgałęzienia sektor radialny brał początek w nasadowej ćwiartce skrzydła, a pole kostalne na wysokości tego miejsca było tak szerokie jak subkostalne. Pole intermedialne było rozszerzone, a interradialne w nasadowej połowie skrzydła zwężone. Tylna żyłka medialna była nierozgałęziona, natomiast przednia miała cztery odgałęzienia zaczynające się za połową skrzydła. Trzy odgałęzienia prostej przedniej żyłki kubitalnej były ostro zakrzywione w miejscach styku z żyłkami poprzecznymi.

</doc>
<doc id="4140313" url="https://pl.wikipedia.org/wiki?curid=4140313" title="Stjepan Jukić">
Stjepan Jukić

Stjepan Jukić (ur. 10 grudnia 1979 w Đakovie) – chorwacki piłkarz występujący na pozycji pomocnika.
Kariera piłkarska.
Od 1998 do 2012 roku występował w NK Osijek, HNK Šibenik, Lokeren, Sanfrecce Hiroszima, Croatia Sesvete, Qingdao Jonoon, Chongqing Lifan i Trnje.

</doc>
<doc id="4140317" url="https://pl.wikipedia.org/wiki?curid=4140317" title="Mistrzostwa Polski w Boksie 1953">
Mistrzostwa Polski w Boksie 1953

24. Mistrzostwa Polski w boksie mężczyzn odbyły się od 23 do 29 marca 1953 roku w Poznaniu.
Po dwóch latach eksperymentów powrócono do tradycyjnego systemu pucharowego. Startowało 179 zawodników.

</doc>
<doc id="4140318" url="https://pl.wikipedia.org/wiki?curid=4140318" title="Issadonympha">
Issadonympha

Issadonympha – wymarły rodzaj owadów z rzędu świerszczokaraczanów i niejasnej przynależności rodzinowej, obejmujący tylko jeden znany gatunek: "Issadonympha oculea".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości nimfy, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad o ciele długości 5,8 mm. Jego duża, poprzeczna głowa zaopatrzona była w duże oczy. Mniejsze od głowy przedplecze było poprzeczne, zaokrąglenie trapezowate, wyposażone w szeroki, szerszy po bokach pierścień paranotaliów. Rozmiary trapezowatych śródplecza i zaplecza nie odbiegały od tych przedplecza. Odnóża cechowały dwukrotnie szersze od goleni uda, zaopatrzone w podłużne listwy. Wrzecionowaty odwłok przekraczał długością tułów i głowę razem wzięte, a jego kolejne segmenty były coraz dłuższe; tergit ostatniego z nich miał nieco asymetrycznie trapezowaty kształt. Przysadki odwłokowe były krótkie, jednoczłonowe.

</doc>
<doc id="4140320" url="https://pl.wikipedia.org/wiki?curid=4140320" title="Stipe Plazibat">
Stipe Plazibat

Stipe Plazibat (ur. 31 sierpnia 1989 w Splicie) – chorwacki piłkarz występujący na pozycji napastnika.
Kariera piłkarska.
Od 2008 roku występował w Solin, HNK Šibenik, Dugopolje, Rabotniczki Skopje, FC Gifu, V-Varen Nagasaki, Dugopolje, Hougang United i Home United.

</doc>
<doc id="4140323" url="https://pl.wikipedia.org/wiki?curid=4140323" title="Lista najczęstszych nazw miejscowości i ich części w Polsce">
Lista najczęstszych nazw miejscowości i ich części w Polsce

Zestawienie zostało wykonane na podstawie kwerendy bazy danych: bazy TERYT/SIMC oraz bazy Państwowego rejestru nazw geograficznych. Pierwsza z nich zawiera spis oficjalnych nazw miejscowości w Polsce, druga natomiast zawiera także nazwy niestandaryzowane, wynikające z analizy map topograficznych oraz wykazów realizowanych przez instytucje publiczne, ale nie zawiera nazw miejscowości oficjalnych, których nie odnaleziono na mapach i nie określono położenia geograficznego. 
Tabela zawiera spis pierwszych 100 nazw, według liczby wystąpień w obydwu bazach. Kolejne kolumny w tabeli dotyczą: miejsca w rankingu, nazwy, liczby wystąpień w obu bazach.

</doc>
<doc id="4140324" url="https://pl.wikipedia.org/wiki?curid=4140324" title="Kenguronympha">
Kenguronympha

Kenguronympha – wymarły rodzaj owadów z rzędu świerszczokaraczanów i niejasnej przynależności rodzinowej, obejmujący tylko jeden znany gatunek: "Kenguronympha lenta".
Rodzaj i gatunek opisane zostały w 2013 roku przez Daniła Aristowa. Opisu dokonano na podstawie pojedynczej skamieniałości nimfy, odnalezionej w pobliżu wsi Isady, na terenie rosyjskiego obwodu wołogodzkiego i pochodzącej z piętra siewierdowinu w permie.
Owad o ciele długości 6 mm. Jego trapezowate przedplecze miało mniej lub więcej proste krawędzie oraz wąski, nieco szerszy niż dłuższy, ku tyłowi rozszerzony pierścień paranotaliów. Poprzeczne śródplecze było tak duże jak przedplecze, natomiast zaplecza było od nich mniejsze, tak szerokie jak długie. Odnóża cechowały dwukrotnie szersze od goleni uda, zaopatrzone w podłużne listwy. Uda tylnej pary były około trzykrotnie dłuższe niż szerokie i dłuższe od przedplecza. Krótki, gruby, o długości mniejszej od tułowia odwłok był najszerszy na wysokości piątego i szóstego segmentu.

</doc>
<doc id="4140326" url="https://pl.wikipedia.org/wiki?curid=4140326" title="1293 w polityce">
1293 w polityce



</doc>
<doc id="4140328" url="https://pl.wikipedia.org/wiki?curid=4140328" title="Platforma edukacyjna">
Platforma edukacyjna

Platforma edukacyjna – interaktywny system komputerowy umożliwiający organizowanie i wsparcie nauczania w sieci Internet. Często określane skrótowo LMS (ang. – "Learning Management System"). Do podstawowych funkcjonalności platformy edukacyjnej należą:
Gromadzenie materiałów.
Zawartość platformy edukacyjnej zależy od jej tematyki i przeznaczenia. Twórcy tego typu systemów zazwyczaj udostępniają gotowe materiały dydaktyczne, z którymi mają zapoznać się użytkownicy platformy. Jest to podstawowa funkcja takich systemów, gwarantująca łatwy i szybki dostęp do specjalistycznej wiedzy dla wybranych osób, które posiadają dostęp. Wiele platform edukacyjnych udostępnia użytkownikom edytory tekstowe z możliwościami dodawania multimediów. Służą one do dodawania i edycji dostępnych na platformie materiałów dydaktycznych, a przez co rozbudowę bazy wiedzy przez samych użytkowników. Wikipedia jest świetnym przykładem takiej platformy edukacyjnej, którą rozbudowują sami użytkownicy.
Podział materiałów dydaktycznych.
Charakterystyczną cechą każdej platformy edukacyjnej jest jasny, logiczny podział zawartych na niej materiałów, w taki sposób, aby użytkownicy mogli szybko odnaleźć interesujące ich informacje. Podział zazwyczaj odbywa się na podstawie kategorii wiedzy lub chronologii. Zdarzają się również struktury, w których, aby dotrzeć do bardziej zaawansowanej wiedzy, użytkownik musi się najpierw zapoznać z podstawowymi informacjami. Tego typu układ wykorzystywany jest często w ramach szkoleń online.
Wiele platform edukacyjnych oferuje użytkownikom możliwość zestawienia kilku materiałów w jedną odrębną całość tzw. kurs. Możliwość zaprojektowania ścieżki dla innych użytkowników, którzy mają odbyć kurs pozwala zaplanować z jakimi materiałami i w jakiej kolejności uczestnicy kursu mają się zapoznać. Dużą popularność zdobywa również zastosowanie grywalizacji w ramach kursów merytorycznych. Wdrożenie elementów gier w ramach procesu nauki nie tylko zwiększa efektywność przyswajania wiedzy, ale także wzmacnia motywację do dalszego zgłębiania tematu.
Udostępnienie materiałów.
Platformy edukacyjne udostępniają zawarte na nich materiały dydaktyczne innym użytkownikom Internetu na kilka sposobów zależnych od charakteru samej platformy.

</doc>
<doc id="4140336" url="https://pl.wikipedia.org/wiki?curid=4140336" title="Kim Grant">
Kim Grant

Kim Grant (ur. 25 września 1972 w Sekondi-Takoradi) – ghański piłkarz występujący na pozycji napastnika.
Kariera piłkarska.
Od 1991 do 2008 roku występował w Charlton Athletic, Luton Town, Millwall, Notts County, Lommel United, Marco, Scunthorpe United, Yeovil Town, Imortal, Sarawak, Shonan Bellmare, Gravesend &amp; Northfleet, Wimbledon, Sengkang Punggol, Geylang United i Woking.

</doc>
<doc id="4140340" url="https://pl.wikipedia.org/wiki?curid=4140340" title="Hryhorij Chyżniak">
Hryhorij Chyżniak

Hryhorij Mykołajowycz Chyżniak (ukr. Григорій Миколайович Хижняк; ur. 16 lipca 1974 w Mikołajowie, zm. 5 października 2018 w Kijowie) – ukraiński koszykarz grający na pozycji środkowego, reprezentant kraju.

</doc>
<doc id="4140343" url="https://pl.wikipedia.org/wiki?curid=4140343" title="Sander van Gessel">
Sander van Gessel

Sander van Gessel (ur. 4 listopada 1976 w Leidschendam) – holenderski piłkarz występujący na pozycji obrońcy.
Kariera piłkarska.
Od 1995 do 2011 roku występował w FC Groningen, Heerenveen, NAC Breda, Sparta Rotterdam i JEF United Chiba.

</doc>
<doc id="4140351" url="https://pl.wikipedia.org/wiki?curid=4140351" title="Stefano Lilipaly">
Stefano Lilipaly

Stefano Lilipaly (ur. 10 stycznia 1990 w Arnhem) – indonezyjski piłkarz występujący na pozycji pomocnika.
Kariera piłkarska.
Od 2011 roku występował w FC Utrecht, Almere City, Consadole Sapporo, Telstar, Cambuur i Bali United.

</doc>
<doc id="4140355" url="https://pl.wikipedia.org/wiki?curid=4140355" title="Takaya Kawanabe">
Takaya Kawanabe

Takaya Kawanabe (ur. 22 grudnia 1988 w Prefektura Saitama) – japoński piłkarz występujący na pozycji pomocnika.
Kariera piłkarska.
Od 2007 do 2014 roku występował w Omiya Ardija, Tanjong Pagar United, Jūrmala, Mladost Podgorica i Rudar Prijedor.

</doc>
<doc id="4140357" url="https://pl.wikipedia.org/wiki?curid=4140357" title="Alibaba Group">
Alibaba Group

Alibaba Group (), pełna nazwa Alibaba Group Holding Limited (chiń. ; pinyin: Ālǐbābā Jítuán Kònggǔ Yǒuxiàn Gōngsī) – chiński holding, założony 28 czerwca 1999 w Hangzhou przez biznesmena Jacka Ma, prowadzący główną platformę e-commerce w Chińskiej Republice Ludowej, a z wartością rynkową 730 mld USD stanowiący jedno z największych przedsiębiorstw świata. Częścią grupy Alibaba jest sklep internetowy AliExpress, jedna z największych firm działających w branży e-commerce na świecie. Z AliExpress korzysta 5 milionów polskich użytkowników.

</doc>
<doc id="4140358" url="https://pl.wikipedia.org/wiki?curid=4140358" title="Wydział Nauk Medycznych Uniwersytetu Warmińsko-Mazurskiego">
Wydział Nauk Medycznych Uniwersytetu Warmińsko-Mazurskiego



</doc>
<doc id="4140367" url="https://pl.wikipedia.org/wiki?curid=4140367" title="Shō Shimoji">
Shō Shimoji

 – japoński piłkarz występujący na pozycji pomocnika.
Kariera piłkarska.
Od 2008 roku występował w Sagan Tosu, Sportivo Luqueño, Linense, Águia Negra, BEC Tero Sasana, Police United, Chainat Hornbill i Udon Thani.

</doc>
<doc id="4140373" url="https://pl.wikipedia.org/wiki?curid=4140373" title="Yoshiaki Takagi">
Yoshiaki Takagi

Yoshiaki Takagi (ur. 9 grudnia 1992 w Prefektura Kanagawa) – japoński piłkarz występujący na pozycji pomocnika.
Kariera piłkarska.
Od 2010 roku występował w Tokyo Verdy, FC Utrecht i Shimizu S-Pulse.

</doc>
<doc id="4140378" url="https://pl.wikipedia.org/wiki?curid=4140378" title="Sasha Roiz">
Sasha Roiz

Sasha Roiz, Sasza Ro’iz ( סשה רויז, ur. 21 października 1973 w Tel Awiwie) – kanadyjsko-izraelski aktor filmowy i telewizyjny. Występował w serialach "Caprica" (2009–2010) jako Sam Adama oraz "Grimm" (2011–2017) w roli Seana Renarda.
Życiorys.
Urodził się w Jafie, dzielnicy Tel Awiwu, jako syn Rimy i Ja’akowa Ro’iza, rosyjskich Żydów. W 1980, kiedy miał siedem lat, wraz z rodziną przeprowadził się do Montrealu w Kanadzie. Był perkusistą indie rockowego zespołu Tricky Woo. Studiował historię, zanim wstąpił do szkoły teatralnej w Montrealu. Ukończył Guildford School of Acting w Guildford, w hrabstwie Surrey w Anglii.
W 2001 zadebiutował w serialu "Largo" – pt. „Endgame”. Występował w takich filmach jak: "Pojutrze" (2004), "Atak na posterunek" (2005), "Ziemia żywych trupów" (2005), "16 przecznic" (2006), "Człowiek roku" (2006) i "Pompeje" (2014).
W siedemnastu z osiemnastu odcinków serialu "Caprica" (2009–2010) wystąpił jako Sam Adama. Wcielił się w rolę kapitana Seana Renarda w nagradzanym serialu "Grimm" (2011–2017). Pojawił się we wszystkich 123 odcinkach, kręconej w Portlandzie, produkcji. W 2019 wystąpił w ośmiu odcinkach serialu "W garniturach".
Pojawił się w gościnnie w wielu popularnych serialach telewizyjnych, w tym "Piękni" (2005, 4 odcinki) "Agenci NCIS" (2007), ' (2007), ' (2008), "Mentalista" (2009), "" (2010), "Dr House" (2011), "U nas w Filadelfii" (2011, 2 odcinki) i "Lucyfer" (2019).

</doc>
<doc id="4140381" url="https://pl.wikipedia.org/wiki?curid=4140381" title="Pieczarka krótkotrzonowa">
Pieczarka krótkotrzonowa

Pieczarka krótkotrzonowa ("Agaricus lanipes" (F.H. Møller &amp; Jul. Schäff.) Hlaváček) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1938 r. Møller i Julius Schäffer nadając mu nazwę "Psaliota lanipes". Obecną, uznaną przez Index Fungorum nazwę nadał mu w 1949 r. J. Hlaváček.
Synonimy naukowe:
Nazwę polską zaproponował Władysław Wojewoda w 2003 r..
Morfologia.
Mięsisty, o średnicy do 12 cm, czasami nawet do 25 cm. Początkowo półkulisty, później płaski, czasami z wklęsłym środkiem. Powierzchnia biała z brązowymi łatkami, brzeg cienki, nie podwinięty i przeważnie z resztkami osłony częściowej.
Cienkie, gęste, wolne. Tylko u bardzo młodych okazów białe, szybko stają się różowe, potem od zarodników stają się coraz ciemniejsze; czekoladowobrązowe i ciemnobrązowe.
O wysokości 5–16 cm i grubości 1,5–2,5 cm, cylindryczny, u podstawy rozszerzony, w środku pusty. Posiada charakterystycznie żebrowany pierścień. Na powierzchni trzonu pod pierścieniem drobne, gęste i odstające jasnobrązowe kosmki, czasami łuseczki. Z podstawy trzonu wyrasta krótka, żółta ryzomorfa.
Miąższ białawy, na przekroju lekko różowiejący. Zapach przyjemny.
Wysyp zarodników ciemnobrązowy. Zarodniki elipsoidalne, wydłużone o wymiarach 5,5–8,0 × 3,5–5,5 µm. Na ostrzach blaszek liczne szeroko maczugowate, hialinowe cheilocystydy.
Występowanie i siedlisko.
Pieczarka krótkotrzonowa znana jest tylko w Europie, Australii i Nowej Zelandii. W piśmiennictwie naukowym na terenie Polski do 2003 r. podano tylko jedno stanowisko w okolicach Częstochowy. W 2006 r. znaleziono nowe stanowisko w Wielkopolsce. Więcej stanowisk podaje internetowy atlas grzybów.
Saprotrof rosnący w parkach, ogrodach, liściastych lasach i na siedliskach ruderalnych.

</doc>
<doc id="4140383" url="https://pl.wikipedia.org/wiki?curid=4140383" title="Masato Fukui">
Masato Fukui

Masato Fukui (ur. 14 listopada 1988 w Kurayoshi w Prefekturze Tottori) – japoński piłkarz występujący na pozycji pomocnika.
Kariera piłkarska.
Od 2011 roku występował w Gainare Tottori, Home United, Sutjesce Nikšić, KF Tirana i Skënderbeu Korcza.

</doc>
<doc id="4140385" url="https://pl.wikipedia.org/wiki?curid=4140385" title="Agaricus lanipes">
Agaricus lanipes



</doc>
<doc id="4140386" url="https://pl.wikipedia.org/wiki?curid=4140386" title="Budynek Urzędu Miasta Torunia (ul. Dominikańska 3)">
Budynek Urzędu Miasta Torunia (ul. Dominikańska 3)

Budynek Urzędu Miasta Torunia – dawna piekarnia wojskowa Twierdzy Toruń, ob. budynek administracyjny, siedziba kilka wydziałów Urzędu Miasta Torunia.
Lokalizacja.
Budynek znajduje się w północnej części Zespołu Staromiejskiego, na placu Dominikańskim, przy ul. Dominikańskiej 3.
Historia.
Budynek powstał w miejscu wyburzonego w 1834 roku klasztoru dominikanów i pierwotnie pełnił funkcję piekarni Twierdzy Toruń.
Po II wojnie światowej zaadaptowany został na cele biurowe. 22 października 1979 roku obiekt wpisano do rejestru zabytków. Od 1991 roku mieści się w nim kilka wydziałów Urząd Miasta Torunia, m.in. Wydział Środowiska i Zieleni.

</doc>
<doc id="4140387" url="https://pl.wikipedia.org/wiki?curid=4140387" title="Riki Kitawaki">
Riki Kitawaki

Riki Kitawaki (ur. 22 listopada 1985 w Tokio) – japoński piłkarz występujący na pozycji pomocnika.
Kariera piłkarska.
Od 2005 do 2014 roku występował w Tacuary, 29 de Setiembre, Presidente Hayes, Júbilo Iwata i Azul Claro Numazu.

</doc>
<doc id="4140442" url="https://pl.wikipedia.org/wiki?curid=4140442" title="Uniwersytet Zhejiang">
Uniwersytet Zhejiang

Uniwersytet Zhejiang (chiński: 浙江大学; pinyin: Zhèjiāng Dàxué) – publiczna uczelnia znajdująca się w Hangzhou, założona w 1897 i zrestrukturyzowana na początku XXI wieku, klasyfikowana obecnie w pierwszej dziesiątce chińskich szkół wyższych.

</doc>
<doc id="4140492" url="https://pl.wikipedia.org/wiki?curid=4140492" title="Wybory parlamentarne w Timorze Wschodnim w 2012 roku">
Wybory parlamentarne w Timorze Wschodnim w 2012 roku

Wybory parlamentarne w Timorze Wschodnim w 2012 roku odbyły się 7 lipca. Były to trzecie wybory parlamentarne zorganizowane w kraju po uzyskaniu niepodległości przez Timor Wschodni. Do zdobycia w wyborach było 65 mandatów w jednoizbowym parlamecie. 

</doc>
<doc id="4140547" url="https://pl.wikipedia.org/wiki?curid=4140547" title="Hirofumi Moriyasu">
Hirofumi Moriyasu

Hirofumi Moriyasu (ur. 23 kwietnia 1985 w Tokio) – japoński piłkarz występujący na pozycji obrońcy.
Kariera piłkarska.
Od 2004 do 2014 roku występował w Japan Soccer College, Mitsubishi Mizushima, APIA Leichhardt, Sydney FC i FC Gifu.

</doc>
<doc id="4140550" url="https://pl.wikipedia.org/wiki?curid=4140550" title="Toyota Concept-i">
Toyota Concept-i

Toyota Concept-i – seria pojazdów koncepcyjnych z napędem elektrycznym, z systemem Human Machine Interface opartym na sztucznej inteligencji. Do komunikacji z kierowcą służy wirtualny AI Agent, zdolny prowadzić naturalną rozmowę.

</doc>
<doc id="4140552" url="https://pl.wikipedia.org/wiki?curid=4140552" title="Taisuke Akiyoshi">
Taisuke Akiyoshi

Taisuke Akiyoshi (ur. 18 kwietnia 1989 w Prefektura Kumamoto) – japoński piłkarz występujący na pozycji pomocnika.
Kariera piłkarska.
Od 2008 roku występował w Albirex Niigata Singapore, Singapore Armed Forces, Sławia Sofia, Zvijezda Gradačac, Sturm Graz, Ventforet Kofu i Fagiano Okayama.

</doc>
<doc id="4140554" url="https://pl.wikipedia.org/wiki?curid=4140554" title="Kościół Przemienienia Pańskiego w Radomyślu Wielkim">
Kościół Przemienienia Pańskiego w Radomyślu Wielkim

Kościół Przemienienia Pańskiego – rzymskokatolicki kościół parafialny należący do dekanatu Radomyśl Wielki diecezji tarnowskiej.
Obecna świątynia została wzniesiona w 1779 roku i konsekrowana przez biskupa tarnowskiego Floriana Amanda Janowskiego w 1787 roku. Później w latach 1925-35 została rozbudowana i mocno przebudowana, zostało w tym czasie przedłużone i podwyższone prezbiterium, podwyższona nawa główna i dobudowana północna nawa boczna oraz przekształcona kaplica południowa w analogiczną nawę boczną. Podczas działań wojennych w 1944 roku świątynia została spalona i zniszczona. Odbudowana została w latach 1945-50. 
Jest to budowla późnobarokowa ze znacznie zatartymi cechami stylowymi. Murowana z cegły i otynkowana. Trzynawowa, bazylikowa, posiadająca prezbiterium zamknięte trójbocznie, po bokach którego są umieszczone dwie dobudówki zakrystyjne. Z przodu przy nawie jest umieszczona dobudówka, być może nieukończona wieża, w jej przyziemiu znajduje się kruchta. Świątynia nakryta jest dachami dwuspadowymi i pulpitowymi. Nad nawą znajduje się wieżyczka na sygnaturkę. Do zakrystii wchodzi się przez portal marmurowy, barokowy powstały być może przed 1779 rokiem. Nad wejściem głównym znajduje się tablica marmurowa Eliasza z Granowa Wodzickiego wykonana w 1784 roku Wnętrze prezbiterium i naw bocznych jest nakryte sklepieniami kolebkowymi z lunetami, nawę główną nakrywa strop płaski. 
Ołtarz główny pochodzi z XX wieku, w nim znajdują się późnobarokowe rzeźby świętych Piotra, Pawła, Stanisława i Wojciecha oraz obraz Przemienienia Pańskiego, zapewne powstały pod koniec XVIII wieku, wielokrotnie restaurowany. Kościół posiada cztery ołtarze boczne, dwa zostały wykonane w 1929 roku przez stolarza Kozioła, dwa pozostałe powstałe w 1951 roku, jeden z nich jest ludowy i posiada motywy rokokowe, wykonał go Jan Baran, drugi został wykonany przez Stanisława Chajca. Obrazy w ołtarzach zostały namalowane przez J. Serednickiego i Piotra Sławińskiego. Ambona powstała w 1950 roku i została wykonana przez Stanisława Chajca. Chrzcielnica jest marmurowa, późnobarokowa i pochodzi być może z końca XVIII wieku Obraz Matki Bożej z Dzieciątkiem, świętymi Anną i Janem Chrzcicielem, powstał według Murilla na początku XIX wieku. Witraże przedstawiają postacie świętych i zostały wykonane około 1950 roku w pracowni Mieczysława Paczki. Rzeźba Chrystusa u słupa, w stylu barokowo-ludowym pochodzi z 1. połowy XIX wieku. Tablica pamiątkowa została ufundowana przez parafian w 2004 roku z okazji 90 urodzin biskupa Ignacego Jeża, emerytowanego ordynariusza diecezji koszalińsko-kołobrzeskiej (zmarłego w 2010 roku). Organy 22-głosowe, zostały wykonane przez Wacława Biernackiego w Krakowie w 1959 roku.

</doc>
<doc id="4140555" url="https://pl.wikipedia.org/wiki?curid=4140555" title="Ritsu Dōan">
Ritsu Dōan

 – japoński piłkarz występujący na pozycji pomocnika w niemieckim klubie SC Freiburg.
Kariera piłkarska.
W latach 2015-2018 występował w Gamba Osaka. W 2017 przeszedł do FC Groningen. W 2019 przeszedł do PSV. W sezonie 2020/2021 był wypożyczony do Arminii Bielefeld.

</doc>
<doc id="4140557" url="https://pl.wikipedia.org/wiki?curid=4140557" title="Mukoszyn">
Mukoszyn

Mukoszyn (ukr. Мукошин) – wieś na Ukrainie, w obwodzie wołyńskim, w rejonie lubieszowskim. Liczy 440 mieszkańców.
Jest to najdalej na północ wysunięta miejscowość obwodu wołyńskiego.

</doc>
<doc id="4140558" url="https://pl.wikipedia.org/wiki?curid=4140558" title="Boreoperlidium">
Boreoperlidium

Boreoperlidium – wymarły rodzaj owadów z rzędu widelnice i rodziny Eustheniidae, obejmujący tylko jeden znany gatunek: "Boreoperlidium borealis".
Rodzaj i gatunek typowy opisane zostały w 2013 roku przez Ninę Siniczenkową. Opisu dokonano na podstawie dwóch skamieniałości przednich skrzydeł pochodzących z piętra siewierodwinu w permie, odnalezionej w pobliżu wsi Isady na terenie rosyjskiego obwodu wołogodzkiego.
Owad ten miał przednie skrzydło długości około 20 mm. Żyłka subkostalna łączyła się z radialną przed żyłką poprzeczną r–rs. Sektor radialny miał trzy odgałęzienia pomiędzy którymi nie było żyłek poprzecznych. Poprzecznych żyłek brakowało również między przednim odgałęzieniem owego sektora a żyłką radialną oraz pomiędzy tylnym jego odgałęzieniem a przednią żyłką medialną. Pole medialne miało siedem żyłek poprzecznych, pole kostalne co najmniej dwie, a pole kubitalne co najmniej cztery. Trzy odnogi przedniej żyłki kubitalnej osiągały krawędź skrzydła. Rozwidlenie żyłki medialnej następowało dalej niż pierwsze rozwidlenie przedniej kubitalnej.

</doc>
<doc id="4140561" url="https://pl.wikipedia.org/wiki?curid=4140561" title="Ilya Kratov">
Ilya Kratov



</doc>
<doc id="4140562" url="https://pl.wikipedia.org/wiki?curid=4140562" title="Pożóg (Ukraina)">
Pożóg (Ukraina)

Pożóg (ukr. Пожог) – wieś na Ukrainie, w obwodzie wołyńskim, w rejonie lubieszowskim. Liczy 102 mieszkańców

</doc>
<doc id="4140567" url="https://pl.wikipedia.org/wiki?curid=4140567" title="Issadoperla">
Issadoperla

Issadoperla – wymarły rodzaj owadów z rzędu widelnic i rodziny Tshekardoperlidae, obejmujący tylko jeden znany gatunek: "Issadoperla permiana".
Rodzaj i gatunek typowy opisane zostały w 2013 roku przez Ninę Siniczenkową. Opisu dokonano na podstawie pojedynczej skamieniałości nimfy, pochodzącej z piętra siewierodwinu w permie, odnalezionej w pobliżu wsi Isady na terenie rosyjskiego obwodu wołogodzkiego.
Zachowana część ciała tego owada ma 16 mm długości. Jego poprzeczna głowa zaopatrzona była w czułki o krótkich członach oraz asymetryczne żuwaczki o małych ząbkach i szerokich częściach molarnych. Przedplecze było półtora raza dłuższe niż szersze, dłuższe od głowy. Śródtułów i zatułów były węższe od przedtułowia i wyposażone w szeroko rozstawione, krótkie, zaokrąglone na wierzchołkach zalążki skrzydeł. W przednich odnóżach uda miały 3,1 mm, golenie 3,5 mm, a stopy 1,7 mm długości. Poszczególne człony tych ostatnich były podobnych rozmiarów. Wrzecionowaty odwłok zdobiła nić końcowa o krótkich członach.

</doc>
<doc id="4140572" url="https://pl.wikipedia.org/wiki?curid=4140572" title="Montreal (Wisconsin)">
Montreal (Wisconsin)

Montreal – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4140576" url="https://pl.wikipedia.org/wiki?curid=4140576" title="Pence (Wisconsin)">
Pence (Wisconsin)

Pence – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4140579" url="https://pl.wikipedia.org/wiki?curid=4140579" title="1296 w polityce">
1296 w polityce



</doc>
<doc id="4140581" url="https://pl.wikipedia.org/wiki?curid=4140581" title="Saxon (Wisconsin)">
Saxon (Wisconsin)

Saxon – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4140582" url="https://pl.wikipedia.org/wiki?curid=4140582" title="Old St Paul's Cathedral">
Old St Paul's Cathedral



</doc>
<doc id="4140583" url="https://pl.wikipedia.org/wiki?curid=4140583" title="1294 w polityce">
1294 w polityce



</doc>
<doc id="4140586" url="https://pl.wikipedia.org/wiki?curid=4140586" title="Sherman (hrabstwo Iron)">
Sherman (hrabstwo Iron)

Sherman – miasto w Stanach Zjednoczonych, w stanie Wisconsin, w hrabstwie Iron.

</doc>
<doc id="4140587" url="https://pl.wikipedia.org/wiki?curid=4140587" title="Sokoł (ujednoznacznienie)">
Sokoł (ujednoznacznienie)

Geografia:
Sport:
Kultura:
Technika:

</doc>
<doc id="4140588" url="https://pl.wikipedia.org/wiki?curid=4140588" title="Parafia Niepokalanego Poczęcia Najświętszej Maryi Panny w Permie">
Parafia Niepokalanego Poczęcia Najświętszej Maryi Panny w Permie

Parafia rzymskokatolicka Niepokalanego Poczęcia Najświętszej Maryi Panny w Permie – rzymskokatolicka parafia, znajdująca się w Permie, archidiecezji Matki Bożej w Moskwie, w dekanacie wschodnim, arcybiskupem oraz metropolitą jest Paolo Pezzi. Kościół katolicki był wybudowany w latach 1873–1875 i znajduje się w mieście Perm, ul. Puszkina 28. W Parafii działa Szkoła Parafialna, prowadzi się działalność kulturalna.
Historia.
Katolicy pojawili się w Permie w latach 30. XIX wieku, byli to Polacy, zesłani na Ural po powstaniu listopadowym 1830 r.
W 1837 roku parafianie dla odprawiania nabożeństw urządzili w domu mieszkalnym tymczasową kaplicę, ale ona została spalona w pożarze 1842 roku. W 1864 roku Władza Duchowna utworzyła samodzielną parafię katolicką pod wezwaniem Zaśnięcia Matki Bożej, w 1873 r. parafia liczyła już 1035 członków. Budowa kościoła rzymskokatolickiego pod wezwaniem Niepokalanego Poczęcia Najświętszej Maryi Panny w Permie była rozpoczęta w 1873 roku według projektu Edmunda Frika, dopracowanego przez architekta miejskiego . W 1875 budowa kościoła była ukończona, 15 sierpnia tegoż roku kościół został uroczyście poświęcony.
W 1899 roku przy kościele byli wybudowane Dom Parafialny oraz Szkoła Parafialna. W 1915 r. Parafia w Permie liczyła koło 1500 osób, większość to była Polacy, ale byli też Litwini, Węgrzy, Białorusini, Ukraińcy, Niemcy, Francuzi. W kwietniu 1918 roku powstał Dekanat Permski, do którego należały parafie katolickie Permu, Wiatki, Jekaterynburgu i Czelabińsku.
Po rewolucji 1917 r. władza radziecka nacjonalizowała budynki przykościelne, ale sam kościół jeszcze nie, i w 1926 r. parafia liczyła koło 500 katolików. 20 lutego 1936 r. kościół został zamknięty, ksiądz proboszcz Parafii Franciszek Budrys oraz najbardziej aktywni parafianie zostali rozstrzelani. W budynku kościoła powstał klub głuchoniemych.
Odbudowa działalności Kościoła Katolickiego w Rosji rozpoczęła się na początku lat 1990. XX wieku. W 1991 r. po wielu latach nieobecności odnawia się Parafia rzymskokatolicka Niepokalanego Poczęcia Najświętszej Maryi Panny w Permie, w 1993 r. Parafię obejmuje nowy ks. proboszcz Andrzej Grzybowski, w 1994 roku budynek kościoła był oddany Parafii. Budynek potrzebował gruntownych prac remontowych oraz konserwatorskich, które trwali przez cztery lata. 9 sierpnia 1998 r. arcybiskup Tadeusz Kondrusiewicz drugi raz poświęcił budynek kościoła. Teraz ks. proboszczem Parafii jest Dmitrij Nowosielecki.
Architektura.
Architektonicznie budynek kościoła jest zbudowany w kierunku eklektyzmu – w stylu neogotyk. Budynek jest prostokątny, główną fasadą zorientowany na północ. Do południowej części budynku należy pięciościenna apsyda.
Prezbiterium znajduje się w części południowej i jest oddzielony od reszty przestrzeni arką na kolumnach. W części północnej znajduje się chór z organami.
Cmentarz katolicki w Permie.
Niedaleko kościoła znajduje się dziewiętnastowieczny Cmentarz Katolicki, który jest usytuowany na Cmentarzu Jegoszychińskim z zachowanymi grobami zesłańców, ich potomków i pierwszego proboszcza Parafii rzymskokatolickiej w Permie doktora teologii, ks. Julianа Antoniego Szostakowskiego (1840–1871). Przy grobie ks. Szostakowskiego zbierali się katolicy w latach 1937–1992.
Centrum Kultury Polskiej.
Przy kościele w latach 2007–2013 działał Centrum Kultury Polskiej.

</doc>
<doc id="4140593" url="https://pl.wikipedia.org/wiki?curid=4140593" title="Votaknemoura">
Votaknemoura

Votaknemoura – wymarły rodzaj owadów z rzędu widelnice i rodziny Palaeonemouridae, obejmujący tylko jeden znany gatunek: "Votaknemoura admiranda".
Rodzaj i gatunek typowy opisane zostały w 2013 roku przez Ninę Siniczenkową. Opisu dokonano na podstawie pojedynczej skamieniałości przedniego skrzydła pochodzącej z piętra siewierodwinu w permie, odnalezionej w pobliżu wsi Isady na terenie rosyjskiego obwodu wołogodzkiego.
Owad ten miał przednie skrzydło długości około 9 mm, szerokości 2,5 mm, o przednim brzegu w części nasadowej wyraźnie wklęśniętym oraz żyłkach subkostalnej, kostalnej i radialnej zakrzywionych wzdłuż tego wklęśnięcia. W polu kostalnym biegły trzy dodatkowe żyłki. Dłuższa od połowy skrzydła żyłka subkostalna łączyła się z radialną daleko za żyłką poprzeczną r–rs. Sektor radilany miał dwa odgałęzienia, a długa, ukośna żyłka poprzeczna rs–m odchodziła od niego znacznie dalej niż żyłka r–rs. Żyłka medialna była równomiernie zakrzywiona i pozbawiona odgałęzień. Obie żyłki kubitalne były zakrzywione, nierozgałęzione i dochodziły do tylnej krawędzi skrzydła. Pole medialne miało siedem, a pole kubitalne sześć żyłek poprzecznych.

</doc>
<doc id="4140595" url="https://pl.wikipedia.org/wiki?curid=4140595" title="Prytkij">
Prytkij

„Prytkij” – nazwa noszona na przestrzeni dziejów przez okręty rosyjskiej (radzieckiej) marynarki wojennej:

</doc>
<doc id="4140600" url="https://pl.wikipedia.org/wiki?curid=4140600" title="Igor Achba">
Igor Achba

Igor Muratowicz Achba (abch. Игор Мурат-иҧа Ахба, ros. Игорь Муратович Ахба, ur. 5 lutego 1949 w Suchumi) – abchaski polityk, minister spraw zagranicznych Abchazji w 2004 roku, ambasador Abchazji w Rosji od 2008 roku.
Życiorys.
Achba urodził się 5 lutego 1949 roku w Suchumi w Abchazji. Absolwent prawa na Moskiewskim Uniwersytecie Państwowym im. M.W. Łomonosowa (1971). W 1975 roku ukończył Instytut Prawa Rosyjskiej Akademii Nauk na kierunku prawa państwowego i międzynarodowego. W latach 1976–1989 był pracownikiem naukowym w centrum badawczym Ministerstwa Kultury ZSRR. W latach 1989–1992 sprawował funkcję referenta w Radzie Najwyższej ZSRR.
Od 1992 roku Achba pełni funkcję pełnomocnika Republiki Abchazji w Federacji Rosyjskiej. Od 28 lipca 2004 roku do grudnia tegoż roku sprawował także funkcję ministra spraw zagranicznych Abchazji. W sierpniu 2008 roku, po wojnie gruzińsko-rosyjskiej, Rosja uznała niepodległość Republiki Abchazji i nawiązała z nią stosunki dyplomatyczne. Na mocy dekretu prezydenta Siergieja Bagapsza z 14 listopada 2008 roku pierwszym ambasadorem Abchazji w Rosji został Igor Achba, którego nominacja została zatwierdzona w styczniu 2009 roku.
Życie prywatne.
Achba jest żonaty i ma córkę.

</doc>
<doc id="4140601" url="https://pl.wikipedia.org/wiki?curid=4140601" title="Otar Chiecyja">
Otar Chiecyja

Otar Michajłowicz Chiecyja (ros. Отар Михайлович Хеция, ur. 1965) – abchaski polityk, minister spraw wewnętrznych Abchazji w latach 2005–2010 i ponownie w latach 2011–2014, Sekretarz Rady Bezpieczeństwa Abchazji w latach 2010–2011.
Życiorys.
Chiecyja urodził się w 1965 roku. W 1986 roku został sierżantem służby patrolowej i granicznej miasta Gagra. Uczestnik wojny w Abchazji w latach 1992–1993. W 1992 roku sprawował funkcję naczelnika spraw karnych Gagry, a w latach 1993–1994 był zastępcą gagryjskiego rejonowego oddziału spraw wewnętrznych. W latach 1996–2000 Chiecyja był szefem oddziału policji kryminalnej MSW Abchazji. Następnie w latach 2000–2005 był szefem Wydziału Spraw Wewnętrznych w Suchumi.
28 lutego 2005 roku, na mocy dekretu prezydenta Siergieja Bagapsza, Otar Chiecyja został ministrem spraw wewnętrznych Abchazji. Urząd ten pełnił do 12 sierpnia 2010 roku. 18 sierpnia 2010 roku został mianowany na Sekretarza Rady Bezpieczeństwa Abchazji.
4 sierpnia 2014 roku Chiecyja został odwołany z funkcji ministra spraw wewnętrznych. Miało to związek z majowym kryzysem politycznym, wskutek którego odsunięto od władzy prezydenta Aleksandra Ankwaba.
W 2016 roku w Abchazji miał miejsce kolejny kryzys polityczny. Z inicjatywy obywateli na 10 lipca wyznaczono datę referendum dotyczącego zorganizowania przyspieszonych wyborów prezydenckich. Na kilka dni przed planowanym głosowaniem upubliczniono nagranie, na którym minister spraw wewnętrznych, Leonid Dzapszba, grozi zwolnieniem podwładnych, którzy będą uczestniczyć w referendum. Po ujawnieniu nagrania trzech byłych ministrów spraw wewnętrznych, Otar Chiecyja, Raul Łołua i Abesalom Bejia, wezwali prezydenta Raula Chadżymbę do zdymisjonowania Dzapszby. 5 lipca mieszkańcy rozpoczęli protesty i dokonali szturmu na siedzibę MSW, w czasie którego 20 osób zostało rannych. Tego samego dnia Leonid Dzapszba został zawieszony w pełnieniu funkcji ministra. Według prokuratora generalnego Abchazji, Aleksieja Łomiji, w zamieszkach wzięło udział do 1000 osób.
W wywiadzie w 2017 roku Otar Chiecyja za przyczynę wysokiej przestępczości w Abchazji uznał posiadanie dużej ilości broni przez mieszkańców, głównie pozostałości po wojnie. Zaproponował przywrócenie patroli milicyjnych na ulicach w celu zmniejszenia skali zjawiska.

</doc>
<doc id="4140602" url="https://pl.wikipedia.org/wiki?curid=4140602" title="Ałmasbiej Kczacz">
Ałmasbiej Kczacz

Ałmasbiej Iwanowicz Kczacz (ros. Алмасбей Иванович Кчач, ur. 19 września 1958 w Barmiszi, zm. 17 kwietnia 2012 w Gagrze) – abchaski polityk, minister spraw wewnętrznych Abchazji w latach 1996–2003, Sekretarz Rady Bezpieczeństwa Abchazji w latach 2003–2005.
Życiorys.
Kczacz urodził się 19 września 1958 roku w wiosce Barmiszi w rejonie Gudauta. Jego rodzina miała korzenie tureckie. Ukończył studia prawnicze w Czeczeńsko-Inguskim Instytucie Pedagogicznym. Podczas wojny trwającej w latach 1992–1993 Kczacz był przedstawicielem Republiki Abchazji na Kaukazie Północnym.
W latach 1996–2003 jako generał milicji był także ministrem spraw wewnętrznych Abchazji i szefem ochrony prezydenta, Władisława Ardzinby. 8 maja 2003 roku zastąpił go Abesalom Bejia. W latach Kczacz 2003–2005 sprawował funkcję sekretarza Rady Bezpieczeństwa Abchazji.
W wyborach prezydenckich w 2009 roku Kczacz był kandydatem na wiceprezydenta przy Biesłanie Butbie, który ostatecznie zajął 4. miejsce, zdobywając 8,25% głosów.
22 lutego 2012 roku we wsi Kulanurchwa miał miejsce zamach na prezydenta Abchazji, Aleksandra Ankwaba. W ataku zginęło dwóch ochroniarzy, a dwóch kolejnych zostało rannych. Ankwab wyszedł bez szwanku z szóstego zamachu na swoje życie. 10 marca odbyła się pierwsza tura wyborów parlamentarnych, w których Kczacz startował z 8. okręgu jako kandydat Partii Rozwoju Gospodarczego Abchazji. Zajął 3. miejsce w okręgu, zdobywając 24,90% głosów.
12 kwietnia zatrzymano podejrzanych o wzięcie udziału w zamachu, a dwa dni później czterech z nich zostało aresztowanych. 17 kwietnia 2012 roku doszło do próby zatrzymania Ałmasbieja Kczacza, mieszkającego przy ulicy Abazgaa 63 w Gagrze. Według agencji Interfax, gdy mężczyzna dostrzegł funkcjonariuszy zmierzających do jego domu, zabarykadował się. Kiedy policjanci weszli przez okno, znaleźli na łóżku ciało Kczacza z raną postrzałową w głowie oraz pistolet. Prokurator generalny Abchazji uznał go za organizatora zamachu. W nocy z 17 na 18 kwietnia powiesił się jeden z aresztowanych za udział w ataku, Timur Chutaba. Inny podejrzany, Murtaz Sakanija, usiłował przeciąć sobie gardło podczas zatrzymania.
W maju 2012 roku rosyjski Narodowy Komitet Antyterrorystyczny (NAK) poinformował o skonfiskowaniu dużych ilości broni, materiałów wybuchowych i amunicji. Akcja została przeprowadzona 4 i 5 maja we współpracy z abchaską Służbą Bezpieczeństwa w związku z przygotowaniami do igrzysk olimpijskich w Soczi. Według Narodowego Komitetu Antyterrorystycznego za organizowaniem ataków terrorystycznych stał Emirat Kaukaski pod przywództwem Doku Umarowa. Aresztowano także trzech członków „Abchaskiego Dżamaatu”, którzy rzekomo byli powiązani z Kczaczem. Jeden z aresztowanych, pochodzący z rejonu Gudauta Edgar Czitanawa, był zatrzymany w 2007 roku pod zarzutem zamachu na Aleksandra Ankwaba. NAK o przygotowanie ataków w Soczi oskarżył gruziński wywiad. Ministerstwo Spraw Zagranicznych Gruzji uznało zarzuty za absurdalne.
W wywiadzie w 2015 roku Aleksander Ankwab, odrzucił oskarżenia wdowy po Ałmasbieju Kczaczu, Saidy Żanaa, jakoby zlecił zabójstwo jej męża.
Życie prywatne.
Kczacz był żonaty i miał czworo dzieci.

</doc>
<doc id="4140607" url="https://pl.wikipedia.org/wiki?curid=4140607" title="Giwi Agrba">
Giwi Agrba

Giwi Kamugowicz Agrba (ros. Гиви Камугович Агрба, ur. 4 kwietnia 1937 we wsi Kułanyrchua, zm. 27 sierpnia 2014 w Suchumi) – abchaski polityk, minister spraw wewnętrznych Abchazji w latach 1993–1996, szef Służby Bezpieczeństwa Abchazji w latach 2003–2004.
Życiorys.
Agrba urodził się 4 kwietnia 1937 roku w wiosce Kułanyrchua w rejonie Gudauta. W 1954 roku ukończył szkołę średnią we wsi Lychny. Studiował na Wydziale Filologii Suchumskiego Państwowego Uniwersytetu Pedagogicznego. W latach 1958–1960 był pracownikiem naukowym katedry języka abchaskiego. Następne trzy lata spędził w Armii Radzieckiej. W latach 1963–1972 był nauczycielem w szkole w Suchumi. W latach 1972–1974 oraz 1979–1992 pracował na różnych stanowiskach w MSW Abchaskiej ASRR. W latach 1974–1979 był pracownikiem oddziału administracji komitetu obwodowego KPZR.
Od stycznia do sierpnia 1992 roku dowodził pułkiem wojsk wewnętrznych Abchazji. 14 sierpnia 1992 roku, w dniu rozpoczęcia wojny w Abchazji, Agrba wspólnie z Wachtangiem Cugbą zorganizował punkt obrony przeciw wojskom gruzińskim w rejonie szkoły nr 14 i Czerwonego Mostu w Suchumi. W latach 1993–1996 pełnił funkcję ministra spraw wewnętrznych, a w latach 1996–2002 był pierwszym wiceministrem obrony i szefem sztabu generalnego Abchazji. W 1996 roku został awansowany na generała majora, a w 1998 roku na generała porucznika. W kolejnych latach był doradcą prezydenta Abchazji w sprawach wojskowych. 2 kwietnia 2003 roku został szefem Służby Bezpieczeństwa Abchazji. W związku z zabójstwem 9 czerwca 2004 roku jednego z przywódców abchaskiej opozycji, Garriego Ajby, przewodniczącego Amcachary i burmistrza Suchumi w latach 1995–2000, 15 czerwca do dymisji podali się szef Służby Bezpieczeństwa Giwi Agrba, wicepremier Astamur Tarba oraz minister spraw zagranicznych Siergiej Szamba. Prezydent Władisław Ardzinba przyjął dymisję 7 lipca 2004 roku. Stanowiska szefa Służby Bezpieczeństwa objął Michaił Tarba.
Giwi Agrba zmarł nagle 27 sierpnia 2014 roku w Suchumi.
Życie prywatne.
Agrba był żonaty i miał troje dzieci.

</doc>
<doc id="4140608" url="https://pl.wikipedia.org/wiki?curid=4140608" title="Prytkij (1936)">
Prytkij (1936)



</doc>
<doc id="4140609" url="https://pl.wikipedia.org/wiki?curid=4140609" title="Apsnypress">
Apsnypress

Apsnypress (abch. Аҧсныпресс, ros. Апсныпресс) – abchaska państwowa agencja prasowa. Publikuje artykuły w języku abchaskim, rosyjskim i angielskim.
Historia.
Agencja Apsnypress została powołana 31 stycznia 1995 roku dekretem prezydenta nieuznawanej republiki Abchazji Władisława Ardzinby. Do jej celów należą rozwój i umacnianie demokracji, suwerenności i niezależności Republiki Abchazji, a także ochrona informacji. Pierwszym dyrektorem został Biesłan Gurdżua, następnym był Rusłan Haszig, a od 2003 roku pracą agencji kierowała Manana Gurgulija. Przez pierwsze lata działalności zasięg agencji był ograniczony, głównie z powodu wprowadzonej przez Gruzję blokady informacyjnej.
Od końca 2001 roku, gdy w Abchazji pojawił się internet, Apsnypress rozpoczęła publikacje artykułów na stronach internetowych. Podczas kryzysu politycznego w Abchazji pod koniec 2004 roku usiłowano zamknąć agencję Apsnypress, lecz utrzymano ją ze względu na protesty mieszkańców i dziennikarza. Do końca stycznia 2010 roku agencja wydała 4782 informacji prasowych.
W październiku 2014 roku prezydent Abchazji, Raul Chadżymba, wydał dekret, w którym mianował nową dyrektorką agencji Apsnypress Renatę Czagawę, byłą redaktorkę gazety rządzącej partii Zjednoczona Abchazja. W ramach protestu niektóry pracownicy zagrozili odejściem z pracy i udali się na urlop. Czagawa była zmuszona sama napisać artykuły na oficjalną stronę internetową agencji, została jednak skrytykowana za dużą liczbę błędów w tekście.

</doc>
<doc id="4140611" url="https://pl.wikipedia.org/wiki?curid=4140611" title="Zgromadzenie Ludowe (Abchazja)">
Zgromadzenie Ludowe (Abchazja)

Zgromadzenie Ludowe Abchazji (abch. Аҧсны жәлар реизара, gruz. აფხაზეთის რესპუბლიკის სახალხო კრება, ros. Народное Собрание Республики Абхазия) – jednoizbowy parlament Abchazji, złożony z 35 członków wybieranych na 5-letnią kadencję.
W latach 1978–1992 parlament Abchazji funkcjonował jako Rada Najwyższa Abchaskiej ASRR, a następnie w latach 1992–1994 jako Rada Najwyższa Republiki Abchazji. 23 lipca 1992 roku Rada Najwyższa zdecydowała o uchyleniu mocy prawnej konstytucji z 1978 roku, przyjętej po protestach w Gruzji w 1978 roku. Zdecydowano o przywróceniu konstytucji z 1925 roku i ustanowieniu Abchazji podmiotem prawa międzynarodowego. 14 sierpnia 1992 roku wojska gruzińskie wkroczyły do Abchazji celem jej odzyskania. 26 listopada 1994 roku Rada Najwyższa Abchazji zdecydowała o przyjęciu nowej konstytucji. Tego samego dnia Władisław Ardzinba został prezydentem Abchazji, a na przewodniczącego parlamentu wybrano Sokrata Dżindżoliję, który dotychczas był premierem Abchazji. Konstytucja została potwierdzona w referendum przeprowadzonym 3 października 1999 roku.
Rozdział 3 abchaskiej konstytucji ustanawia najwyższym organem ustawodawczym Zgromadzenie Ludowe, składające się z 35 deputowanych wybieranych na 5 lat. Członkiem parlamentu może zostać każdy obywatel Abchazji, który ukończył 25 lat i ma czynne prawo wyborcze. Funkcji posła nie można łączyć z urzędem Prezydenta Republiki Abchazji, członka Rady Ministrów, stanowiskami z rządzie lub władzy sądowniczej, a także z innymi płatnymi zajęciami z wyłączeniem nauczania i działalności twórczej.

</doc>
<doc id="4140612" url="https://pl.wikipedia.org/wiki?curid=4140612" title="Juraj Baláž">
Juraj Baláž

Juraj Baláž (ur. 12 czerwca 1980 w Nitrze) – słowacki piłkarz występujący na pozycji bramkarza.
Kariera klubowa.
Wychowanek klubu FC Nitra. W 1998 roku przeniósł się do Spartaka Trnawa, gdzie nie zaliczył jednak żadnego ligowego występu, będąc wypożyczanym do zespołów z niższych kategorii rozgrywkowych. W latach 2006–2008 grał w czeskich drużynach FK Tatran Prachatice oraz Spartak MAS Sezimovo Ústí (ČFL). W połowie 2008 roku związał się 3-letnią umową z Tatranem Preszów. 18 kwietnia 2009 zadebiutował w Superlidze w meczu z MŠK Žilina (2:2). Po roku odszedł z klubu, ogółem zaliczając 8 spotkań na poziomie słowackiej ekstraklasy.
Przed sezonem 2009/10 został zawodnikiem Polonii Bytom. 28 sierpnia 2009 rozegrał jedyny mecz w Ekstraklasie, kiedy to wystąpił w przegranym 0:1 spotkaniu przeciwko Legii Warszawa. Wkrótce po tym doznał na treningu kontuzji, która wyeliminowała go z gry do końca roku, przez co stracił miejsce w składzie na rzecz Wojciecha Skaby i Szymona Gąsińskiego. W sezonie 2010/11 występował on w rozgrywkach Młodej Ekstraklasy. Na zakończenie tego samego sezonu Polonia zajęła ostatnią lokatę w tabeli i spadła do I ligi. Baláž w dalszym ciągu pełnił rolę rezerwowego, z wyjątkiem jesieni 2011 roku, kiedy to zaliczył 15 ligowych spotkań. W grudniu 2012 roku postanowił nie przedłużać wygasającej z końcem miesiąca umowy.
W lutym 2013 roku został zawodnikiem lidera II ligi słowackiej FO ŽP Šport Podbrezová. W sezonie 2013/14 klub uzyskał pierwszy w historii awans do słowackiej ekstraklasy. Po wywalczeniu promocji Baláž stracił pozycję podstawowego bramkarza. Wraz z końcem 2015 roku odszedł z zespołu. Ogółem rozegrał dla tego klubu 36 ligowych spotkań, w tym 12 na poziomie Fortuna Ligi. Wiosną 2016 roku ponownie rozpoczął występy w półamatorskim klubie FC Neded (III liga), gdzie grał w latach 2002–2003. Po sezonie 2015/16 zakończył karierę zawodniczą.

</doc>
<doc id="4140613" url="https://pl.wikipedia.org/wiki?curid=4140613" title="Częstochowa 1982–1985">
Częstochowa 1982–1985

Częstochowa 1982-1985 – album zespołu T.Love Alternative będący składanką utworów z pierwszych trzech lat działalności zespołu.
Utwory 1-9 oraz 14 i 15 nie znalazły się na pierwszych dwóch płytach T.Love Alternative.

</doc>
<doc id="4140617" url="https://pl.wikipedia.org/wiki?curid=4140617" title="1369 w polityce">
1369 w polityce



</doc>
<doc id="4140618" url="https://pl.wikipedia.org/wiki?curid=4140618" title="Zbigniew Bania (historyk sztuki)">
Zbigniew Bania (historyk sztuki)

Zbigniew Bania (ur. 2 lutego 1946 w Tarnowie) – polski historyk i historyk sztuki, doktor habilitowany nauk humanistycznych w zakresie historii, profesor nadzwyczajny Uniwersytetu Kardynała Stefana Wyszyńskiego w Warszawie oraz Uniwersytetu Łódzkiego.
Życiorys.
W latach 1964-1969 studiował historię sztuki na Uniwersytecie Warszawskim. Stopień magistra uzyskał po przyjęciu pracy "Arsenał Warszawski", napisanej pod kierunkiem prof. Stanisława Lorentza oraz po zdaniu egzaminu magisterskiego 14 lipca 1969 roku. Rozprawę doktorską poświęconą pałacowi w Podhorcach obronił na Wydziale Historycznym Uniwersytetu Warszawskiego 5 listopada 1977 roku. Promotorem dysertacji był prof. Adam Miłobędzki. Stopień doktora habilitowanego nauk humanistycznych w zakresie historii uzyskał w 1994 roku na podstawie oceny ogólnego dorobku naukowego i rozprawy zatytułowanej "Kalwarie polskie w XVII wieku".
W 1996 roku otrzymał stanowisko profesora nadzwyczajnego, obejmując jednocześnie na Wydziale Kościelnych Nauk Historycznych i Społecznych Akademii Teologii Katolickiej w Warszawie (późniejszego Uniwersytetu Kardynała Stefana Wyszyńskiego) funkcję prodziekana. W 2003 roku został mianowany dyrektorem tamtejszego Instytutu Historii Sztuki.
1 października 1994 roku rozpoczął pracę w Katedrze Historii Sztuki na Wydziale Filozoficzno-Historycznym Uniwersytetu Łódzkiego na stanowisku adiunkta. W 1999 roku został mianowany kierownikiem Zakładu Historii Sztuki do końca XVIII w., zaś 1 listopada 2000 roku objął stanowisko profesora nadzwyczajnego Uniwersytetu Łódzkiego.
Był promotorem dysertacji doktorskich dr. hab. Piotra Gryglewskiego (UŁ), ks. dra hab. Janusza Nowińskiego (UKSW), dra Łukasza Sadowskiego (ASP w Łodzi), dr Ewy Kubiak (UŁ), dr Julii Sowińskiej-Heim (UŁ), dr hab. Anny Sylwii Czyż (UKSW), dr Anny Petrovy, dr Marty Wiraszki (UKSW), dr Malwiny Domagały, dra Tadeusza Zadrożnego (IS PAN). Recenzował między innymi rozprawy doktorskie dra Tomasza Grygla (IS PAN), prof. Jakuba Lewickiego (UKSW), o. dr. Adama Jana Błachuta, dra Michała Kurzeja (UJ), dra Piotra Laska (IS PAN), dra Huberta Mącika, dra Pawła Migasiewicza (IS PAN) i dra Tomasza Zauchy oraz prace habilitacyjne autorstwa dra hab. Andrzeja Betleja (UJ), dr hab. Marty Leśniakowskiej (IS PAN) i dr hab. Ireny Rolskiej-Boruch (KUL).
Zainteresowania badawcze wiąże z dziejami oraz treściami ideowymi form architektonicznych od średniowiecza do końca XIX wieku, polityczno-społecznymi uwarunkowaniami architektury. Podejmuje także zagadnienia dotyczące sztuki półwyspu Iberyjskiego oraz architektury Warszawy.
Profesor Zbigniew Bania prezentuje ustalenia badawcze na licznych konferencjach naukowych poświęconych historii sztuki, takich jak: HISTORIA – KONSERWACJA – REWITALIZACJA. Funkcjonowanie rezydencji regionu łódzkiego w kontekście doświadczeń europejskich (Katedra Historii Sztuki Uniwersytetu Łódzkiego, 26-28.09.2016)[7]"; Kameduli w Warszawie. 375 lat fundacji eremu na Bielanach," (Uniwersytet Kardynała Stefana Wyszyńskiego, 20-21.10.2016); "LXIV Ogólnopolska Sesja Stowarzyszenia Historyków Sztuki "Migracje"" (Warszawa, 24-25.11.2016); "Okno, przez które wkracza do nas rzeczywistość Boga”. Ołtarz w świetle historii sztuki i teologii liturgii" (Katedra Historii Sztuki Uniwersytetu Łódzkiego, 01-02.06.2017); "Kameduli w Rytwianach. 400 lat Pustelni Złotego Lasu 1617-2017" (Rytwiany 23-24.09.2017).
W Katedrze Historii Sztuki Uniwersytetu łódzkiego prowadzi zajęcia dydaktyczne z historii architektury polskiej i europejskiej w średniowieczu oraz w epoce nowożytnej. W Instytucie Historii Sztuki Uniwersytetu Kardynała Stefana Wyszyńskiego w Warszawie jest również opiekunem seminariów licencjackich i magisterskich.
Wybrane publikacje.
Monografie
Skrypty
Artykuły i rozprawy
Recenzje
Prace popularnonaukowe
Hasła encyklopedyczne
Redakcje naukowe

</doc>
<doc id="4140619" url="https://pl.wikipedia.org/wiki?curid=4140619" title="Cmentarz parafialny w Rędzinach">
Cmentarz parafialny w Rędzinach

 Cmentarz parafialny w Rędzinach – cmentarz parafialny rzymskokatolickiej parafii św. Otylii w Rędzinach koło Częstochowy.
Cmentarz położony jest tuż obok kościoła NMP Nieustającej Pomocy. Historia cmentarza sięga XIX wieku. Wraz z kościołem i ogrodzeniem jest wpisany do rejestru zabytków pod numerem A/431/88 (wpisu dokonano 27 maja 1988).
Zabytkowe groby.
Na cmentarzu znajduje się 29 zabytkowych grobów (na stronie internetowej cmentarza w rubryce „zabytkowe groby” widnieje 30 pozycji, przy czym jeden grób jest opisany jako nieodnaleziony). Wśród nich między innymi:

</doc>
<doc id="4140620" url="https://pl.wikipedia.org/wiki?curid=4140620" title="Marmaduke Pattle">
Marmaduke Pattle

Marmaduke Thomas St John Pattle (ur. 3 lipca 1914 w Gcuwa, zm. 20 kwietnia 1941 niedaleko Aten) – południowoafrykański lotnik, as myśliwski okresu II wojny światowej.
Życiorys.
Młodość.
Urodził się w mieście Gcuwa (Butterworth) w Związku Południowej Afryki jako syn starszego sierżanta Cecila Williama Johna Pattle i pielęgniarki Edith Brailsford. Imię otrzymał po swoim dziadku Thomasie Marmaduke Pattle, kapitanie królewskiej artylerii konnej. Marmaduke był bardzo zdolnym uczniem oraz zapalonym bokserem i pływakiem długodystansowym. Wykazywał również duże zainteresowanie mechaniką, zwłaszcza silnikami spalinowymi. Od wieku 12 lat składał zestawy "Meccano". Już jako nastolatek z zamiłowaniem oddawał się swojej pasji jaką była mechanika. Naprawiał samochód rodziców i uczył się prowadzić. Nigdy nie był tytanem pracy i nie podjął wyższych studiów lecz uważano, że posiadał ponadprzeciętną inteligencję. W 1929 zdał "Junior Certificate Exam" (egzamin ukończenia szkoły podstawowej) z najlepszymi wynikami w klasie, po czym wstąpił do Victoria Boy's High School gdzie zdał maturę w 1931.
Pattle rozważał karierę inżyniera górnictwa lecz w 1932 złożył podanie do South African Air Force. Czekając na odpowiedź, pracował na różnych stanowiskach robotniczych, między innymi przez kilka miesięcy był zatrudniony na stacji benzynowej należącej do jego wuja. 22 marca 1933 został wezwany na rozmowę kwalifikacyjną Wojsk Lotniczych w Pretorii. Był jednym z 30 kandydatów na 3 wolne miejsca, został odrzucony z powodu braku doświadczenia lotniczego. Zdeterminowany uzupełnić swoje braki udał się do Johannesburga i rozpoczął naukę latania. Pod koniec 1933 zatrudnił się w kopalni złota Sheba Gold Mine w Barberton, aby opłacić lekcje latania. Praca podobała mu się do tego stopnia że ponownie zastanawiał się nad studiami górniczymi. Niedługo potem jego zainteresowanie lotnictwem odżyło, gdy w pobliżu kopalni wylądował samolot transportowy. Pattle poprosił o przelot który mu się niesamowicie spodobał. Zmienił zdanie o górnictwie i zdecydował się na karierę pilota.
Batalion specjalny.
W 1936 wstąpił do Batalionu Specjalnego ("Special Service Battalion"), utworzonego w 1931 przez ówczesnego ministra obrony, w celu przeszkolenia młodzieży w wieku 17-23 lat, która miała trudności ze znalezieniem pracy w czasie Wielkiego kryzysu. Otrzymał przeszkolenie wojskowe i miał świadomość, że po czteroletniej służbie będzie mógł dołączyć do Sił Powietrznych jako instruktor. Pod koniec 1935 w gazecie "Johannesburg Star" natrafił na ogłoszenie Royal Air Force, które oferowały pięcioletnią służbę dla kandydatów z całego Imperium brytyjskiego. Stwierdził, że RAF oferowały lepszą perspektywę niż stanowisko instruktora w SAAF. Z początkiem 1936 poleciał na własny koszt do Londynu aby wziąć udział w selekcji która dla niego wypadła pomyślnie. Wrócił na krótko do Południowej Afryki w celu zorganizowania emigracji do Wielkiej Brytanii i 30 kwietnia 1936 statkiem "SS Llandovery Castle" wypłynął do Anglii.
Początki w RAF.
29 czerwca 1936 rozpoczął szkolenie w bazie Prestwick w Szkocji. Robił szybkie postępy, na egzaminie uzyskał 99% w strzelaniu i 91% z wiedzy lotniczej. Latał na jednosilnikowych dwupłatowcach de Havilland Tiger Moth. Szkolenie ukończył w dwa miesiące z wynikami powyżej średniej. Następnie został skierowany do No. 10 Elementary Flying School w Ternhill. 24 sierpnia 1936 został awansowany na porucznika ("pilot officer"). W listopadzie zdawał kolejne egzaminy, z wynikami: 98% z silników lotniczych, 96% z meteorologii i 95% z mechaniki teoretycznej. Szkolenie z latania podstawowego ukończył z wynikiem 88,8%. W listopadzie zaczął zaawansowane szkolenie na samolotach Gloster Gauntlet, które ukończył później niż planowano z powodu złej pogody, w marcu 1937. W końcowym raporcie został uznany za „wyjątkowy”.
Po zdaniu egzaminów dostał przydział do 80 dywizjonu stacjonującego w Kenley i wyposażonego w myśliwce Gloster Gladiator. W czerwcu 1937 jednostka została przeniesiona do Debden, gdzie ćwiczono walki powietrzne z bombowcami. Pattle podczas tych pozorowanych ataków doskonalił odkładanie poprawki, i opracował swoją własną taktykę. Wolał atakować wroga z przewagi wysokości niż od czoła, wstrzymywał się również jak najdłużej z otwarciem ognia aby pewnie trafić w cel. Dzięki zdolnościom przywódczym został oficerem administracyjnym dywizjonu ("squadron adjutant"). Był zdolnym lotnikiem i urodzonym strzelcem, ciężko pracował nad rozwijaniem tych umiejętności, ćwicząc wzrok i refleks. 29 kwietnia 1938 jego dywizjon został przeniesiony do Egiptu z zadaniem obrony kanału sueskiego. Podczas pobytu w Egipcie atakował z powietrza Arabów buntujących się przeciwko władzy brytyjskiej.
II wojna światowa.
Po wybuchu II wojny światowej jego dywizjon został przeniesiony bliżej granicy libijskiej. 4 sierpnia 1940 eskortując rozpoznawczego Lysandera strąciił dwa włoskie samoloty Breda Ba.65 oraz Fiat CR.42, lecz jego Gladiator również został trafiony (prawdopodobnie przez włoskiego asa Franco Lucchiniego), Pattle bez steru kierunku był zmuszony ratować się skokiem na spadochronie. Do macierzystego lotniska wrócił po dwóch dniach przy pomocy 11 pułku kawalerii ("11th Hussars"). Pattle był strapiony, uważał zestrzelenie przez Włochów jako żenujące, a nawet jako plamę na honorze. Po przymusowym marszu przez pustynię postanowił już nigdy się nie zgubić, poleciał do Aleksandrii, gdzie kupił kompas bez którego nie wsiadał do samolotu. 8 sierpnia zestrzelił dwa kolejne Fiaty nad Gabr Saleh. 3 września 1940 awansował na kapitana ("flight lieutenant").
13 września 1940 wojska włoskie przekroczyły granicę z Egiptem. 80 dywizjon dostał rozkaz wspierania wojsk lądowych i unikania walk powietrznych, z wyjątkiem ataku przez wroga.
W listopadzie dywizjon został przeniesiony na Bałkany aby wesprzeć Greckie Siły Powietrzne przed Regia Aeronautica. 19 listopada Pattle odniósł swój pierwszy sukces w wojnie grecko-włoskiej strącając dwa Fiaty CR.42. 2 grudnia zestrzelił 2 rozpoznawcze IMAM Ro.37 a dwa dni później dopisał do swojego konta 3 CR.32. 20 grudnia jego ofiarą padły dwie kolejne włoskie maszyny, Savoia-Marchetti SM.79 i Savoia-Marchetti SM.81. Następnego dnia strącił CR.42. Ostatnie zwycięstwo na Gladiatorze uzyskał 9 lutego 1941 zestrzeliwując CR.42 z 364 włoskiej eskadry ("364a Squadriglia"). Dwa dni później otrzymał Distinguished Flying Cross.
20 lutego 1941 80 dywizjon został przezbrojony w dolnopłaty Hurricane. Tego dnia Pattle otworzył ogień 8 karabinów do Fiata G.50, włoski samolot wybuchł w powietrzu. 28 lutego 80 dywizjon odniósł swoje największe zwycięstwo, w ciągu 90 minut zgłosił zestrzelenie 27 włoskich samolotów bez strat własnych.. Pattle strącił 3 fiaty CR.42 w mniej niż 3 minuty. 4 marca 1941 uzyskał kolejne potrójne zwycięstwo niszcząc trzy fiaty G.50.
12 marca 1941 został awansowany do stopnia majora ("squadron leader"). Następnego dnia 80 dywizjon został przeniesiony na lotnisko Eleusis, gdzie Pattle otrzymał przydział do 33 dywizjonu. 23 marca odbył swój pierwszy lot bojowy w składzie nowej jednostki, strącając przy okazji G.50.
6 kwietnia 1941 rozpoczęła się Kampania bałkańska, 33 dywizjon został postawiony w stan gotowości bojowej. W południe Pattle wystartował na czele klucza na patrol nad Wąwóz Rupel w Bułgarii, gdzie po raz pierwszy stawił czoło Luftwaffe. Nawiązała się walka z 20 Bf 109, w której dywizjon strącił 5 Messerschmittów, z czego Pattle 2, bez strat własnych. 8 kwietnia w locie nad Petricz w Jugosławii zniszczył na ziemi kilka wrogich maszyn. Następnego zestrzelił Ju 88 (jak się później okazało, był to Do 17). 10 kwietnia jego ofiarą padły dwa Messerschmitty Bf 109 i Me 110 a 11 kwietnia posłał do ziemi dwa bombowce Ju 88 i He 111. 14 kwietnia w ciągu pięciu lotów bojowych uzyskał cztery zwycięstwa (Do 17, SM.79, Bf 109 i Bf 110). Niestety dostał wysokiej gorączki, niemniej jednak 19 kwietnia wykonał kilka lotów bojowych w których strącił 6 samolotów wroga (3 Ju 88, SM.79 i 2 Bf 109). Gorączka nie minęła i przeistoczyła się w grypę. Tego dnia odwiedził go dowódca 80 dywizjonu Tap Jones, pełniący funkcje dowódcy skrzydła, zauważył, że Pattle źle wygląda i że stracił na wadze aczkolwiek nie zakazał mu lotów bojowych.
O świcie 20 kwietnia Niemcy zdawali sobie sprawę z tego, że alianci wycofują się z portów południowej Grecji. Luftwaffe przeprowadziła zmasowane ataki na aliancką żeglugę w Pireusie oraz na grecką stolicę, Ateny. Brytyjczycy, którym zostało zaledwie 15 Hurricane’ów, dzielnie bronili Aten przed niemieckimi atakami. Pattle, mimo wysokiej gorączki i złego stanu zdrowia wykonał kilka lotów bojowych, podczas pierwszego z nich zestrzelił 2 Bf 109 oraz jednego Ju 88. Między lotami, Pattle leżał na kanapie, pod kołdrą trzęsąc się z zimna. O 17.00 gdy rozpoczął się kolejny nalot, rzucił się biegiem do swojego samolotu. Jego adiutant George Rumsey próbował go powstrzymać, lecz Pattle był zdeterminowany. Wniósł się w powietrze na 20 000 stóp i skierował na Pireus. Tym czasem pozostałe Hurricane’y odpierały ataki Messerschmittów Bf 110. Irlandzki as Timber Woods rzucił się na niemiecką formację lecąca powyżej. Jeden z Messerschmittów oderwał się od reszty i zanurkował na Woodsa. Pattle, widząc że Irlandczyk postąpił nierozsądnie, zaatakował Niemca, posyłając go w płomieniach do ziemi, lecz Bf 110 zdążył ostrzelać Woodsa z tym samym rezultatem. Irlandzki as nie zdołał się uratować. Żaden z brytyjskich pilotów nie widział jak Pattle został zestrzelony. Jimmy Kettlewel zauważył samotnego Hurricane’a spadającego z płonącym silnikiem do morza, ostrzeliwanego przez Niemców. Korzystając z okazji, Kettlewel strącił jednego z nich.

</doc>
<doc id="4140621" url="https://pl.wikipedia.org/wiki?curid=4140621" title="Bear Bluff">
Bear Bluff

Bear Bluff – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4140624" url="https://pl.wikipedia.org/wiki?curid=4140624" title="Black River Falls">
Black River Falls

Black River Falls – miasto w Stanach Zjednoczonych, w stanie Wisconsin, siedziba administracyjna hrabstwa Jackson. Przez wschodnią stronę miasta przebiega droga stanowa nr 94, autostrada nr 12, autostrada stanowa nr 27 oraz 54.

</doc>
<doc id="4140626" url="https://pl.wikipedia.org/wiki?curid=4140626" title="Brygada Alexandroni">
Brygada Alexandroni



</doc>
<doc id="4140627" url="https://pl.wikipedia.org/wiki?curid=4140627" title="City Point">
City Point

City Point – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4140628" url="https://pl.wikipedia.org/wiki?curid=4140628" title="Brygada Carmeli">
Brygada Carmeli



</doc>
<doc id="4140629" url="https://pl.wikipedia.org/wiki?curid=4140629" title="Garden Valley">
Garden Valley

Garden Valley – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4140632" url="https://pl.wikipedia.org/wiki?curid=4140632" title="Komensky">
Komensky

Komensky – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4140635" url="https://pl.wikipedia.org/wiki?curid=4140635" title="Krieczet">
Krieczet

Technika:

</doc>
<doc id="4140636" url="https://pl.wikipedia.org/wiki?curid=4140636" title="Kolonia Nowa Wieś">
Kolonia Nowa Wieś



</doc>
<doc id="4140637" url="https://pl.wikipedia.org/wiki?curid=4140637" title="Millston">
Millston

Millston – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4140639" url="https://pl.wikipedia.org/wiki?curid=4140639" title="Tomasz Wojciech Majewski">
Tomasz Wojciech Majewski

Tomasz Wojciech Majewski (ur. 13 czerwca 1974 w Łodzi) – polski kulturoznawca i filmoznawca.
Życiorys.
Absolwent III Liceum Ogólnokształcącego im. Tadeusza Kościuszki w Łodzi. W 1998 roku ukończył studia magisterskie w Instytucie Teorii Literatury, Teatru i Sztuk Audiowizualnych na Uniwersytecie Łódzkim. Obronił doktorat w roku 2002 na podstawie rozprawy "O konstytuowaniu się realności w filmie fabularnym. Świadomość tetyczna i jej modyfikacje w doświadczeniu odbioru filmowego" napisanej pod kierunkiem Alicji Helman, a habilitował się w 2012 roku na podstawie pracy "Dialektyczne feerie. Szkoła frankfurcka i kultura popularna".
W latach 2004–2006 w zastępstwie Anny Zeidler-Janiszewskiej pełnił obowiązki kierownika Zakładu Teorii Kultury w Katedrze Mediów i Kultury Audiowizualnej Uniwersytetu Łódzkiego. Powołał do istnienia Międzywydziałowe Koło Teoretyków Kultury grupujące kulturoznawców, filmoznawców i socjologów tworzących „łódzką grupę badań nad nowoczesnością” (Łukasz Biskupski, Wiktor Marzec, Agata Zysiak). W roku 2011 pracował przy Diagnozie Strategicznej Łodzi oraz przygotowaniu projektu Strategii Zintegrowanego Rozwoju Miasta Łodzi 2020+; kierował także zespołem przygotowującym rekomendacje do Programu Rozwoju Kultury Łódź 2020+. Opiniował Program Rozwoju Kultury w Województwie Łódzkim na lata 2014–2020.
W latach 2012–2013 profesor nadzwyczajny Uniwersytetu Łódzkiego, obecnie profesor nadzwyczajny w Katedrze Antropologii Literatury i Badań Kulturowych Uniwersytetu Jagiellońskiego. W latach 2009–2014 wykładowca historii filmu animowanego w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, od 2015 roku wykłada kulturoznawstwo w Akademii Muzycznej im. Grażyny i Kiejstuta Bacewiczów w Łodzi, od 2017 roku wykładowca Akademii Teatralnej im. Aleksandra Zelwerowicza w Warszawie. Współpracuje z Centralnym Gabinetem Edukacji Filmowej organizującym Ogólnopolską Konferencję Filmoznawczą w Radziejowicach.
Członek Komitetu Nauk o Kulturze przy Wydziale I Nauk Humanistycznych i Społecznych Polskiej Akademii Nauk w kadencji 2015–2018.
Od września 2017 roku Prezes Polskiego Towarzystwa Kulturoznawczego.
Działalność społeczna.
W 2009 roku pełnił funkcję kuratora filmowego Festiwalu Dialogu Czterech Kultur, zorganizował wówczas sympozjum „Zobaczyć Gorgonę. Holocaust, nazizm a problem obrazowania” z udziałem Georges Didi-Hubermana i Stuarta Liebmanna. W latach 2010–2012 tworzył program filmowy Festiwalu Łódź Czterech Kultur oraz Se-Ma-For Film Festiwal, stale współpracuje z instytucjami kultury m.in. Muzeum Sztuki w Łodzi, Centrum Dialogu im. Marka Edelmana oraz Fabryką Sztuki. Od 2016 roku jest Przewodniczącym Rady Programowej EC1 Łódź – Miasto Kultury – instytucji współprowadzącej z MKiDN Narodowe Centrum Kultury Filmowej. Od 2015 roku jest członkiem zespołu redakcyjnego „Kultury Współczesnej”. Pomysłodawca, współautor koncepcji wystawy "Zmiennokształtność. Eisenstein jako metoda" w Muzeum Sztuki w Łodzi w 2018 roku. Inicjował protest przeciwko wykreśleniu kulturoznawstwo z listy dyscyplin naukowych, występował aktywnie przeciwko nowej ustawy o szkolnictwie wyższym, tzw. "Ustawie 2.0" m.in. w ramach działań Akademickiego Komitetu Protestacyjnego na Uniwersytecie Jagiellońskim w czerwcu 2018 roku.

</doc>
<doc id="4140650" url="https://pl.wikipedia.org/wiki?curid=4140650" title="Małżeństwo to prywatna sprawa">
Małżeństwo to prywatna sprawa

Małżeństwo to prywatna sprawa (ang. "Marriage Is a Private Affair") – amerykańska komedia wojenna z 1944 roku w reżyserii Roberta Z. Leonarda.
Fabuła.
Theo miała wielu chłopaków, którzy chcieli ją poślubić. Jej matka, pani Selworth, była zamężna wiele razy co powoduje, że Theo obawia się zaangażowania uczuciowego. W końcu Theo wychodzi za mąż za żołnierza z którym ma dziecko. Nie może jednak odnaleźć się w nowej sytuacji życiowej.

</doc>
<doc id="4140655" url="https://pl.wikipedia.org/wiki?curid=4140655" title="Walczące Komórki Komunistyczne">
Walczące Komórki Komunistyczne

 Walczące Komórki Komunistyczne (, CCC) – belgijska organizacja terrorystyczna.
Historia.
Założone na początku lat 80. W latach 1984–1985 przeprowadziły serię zamachów terrorystycznych wymierzonych w cele NATO, banki i korporacje. 
Przykładowe akcje zorganizowane przez CCC: 
Grupa przeprowadziła łącznie 30 zamachów, w których zginęły dwie osoby. 
W 1986 roku belgijska policja zatrzymała Pierre Carrette'a będącego liderem CCC. Doprowadziło to do rozpadu grupy.
Relacje z innymi grupami terrorystycznymi.
W ich utworzeniu uczestniczył palestyński terrorysta Abu Nidal (Rewolucyjna Rada Fatah).
Współpracowały z Frakcją Czerwonej Armii, Akcją Bezpośrednią i odłamami Czerwonych Brygad.
Ideologia.
Głosiły poglądy stanowiące połączenie doktryny komunistycznej i anarchistycznej. Były grupą silnie antykapitalistyczną i wrogą NATO.
Linki zewnętrzne.
CCC: Faszyzm i władza kapitalistyczna

</doc>
<doc id="4140657" url="https://pl.wikipedia.org/wiki?curid=4140657" title="Persecution">
Persecution

Persecution – brytyjski horror psychologiczny z 1974 roku w reżyserii Dona Chaffeya.
Fabuła.
Carrie Masters jest kaleką, bogatą, zgorzkniałą kobietą, która czerpie przyjemność z dręczenia swojego młodszego syna Davida. Obwinia go za stan zdrowia i na dziwaczne i przerażające sposoby wymusza zemstę. Lata później David wraca do domu rodzinnego wraz z żoną i dzieckiem. Zamierza zemścić się na matce.

</doc>
<doc id="4140658" url="https://pl.wikipedia.org/wiki?curid=4140658" title="Zdigitalizowane czasopisma Polony">
Zdigitalizowane czasopisma Polony

Polona jest polską biblioteką cyfrową, w której udostępniane są zdigitalizowane książki, czasopisma, grafiki, mapy, muzykalia, druki ulotne oraz rękopisy pochodzące ze zbiorów Biblioteki Narodowej oraz instytucji współpracujących.
Poniżej znajduje się lista zdigitalizowanych czasopism dostępnych w Polonie, które mają tzw. panel prasy. W panelu prasy można systematyczne przeszukiwać wydania czasopism. Uwzględniono tylko niektóre tytuły, zwłaszcza te o wysokiej częstotliwości publikacji lub pełnej dostępności w Bibliotece Narodowej. Można filtrować tytuły prasy według miejsca wydania oraz według częstotliwości wydawania danego tytułu lub wyszukać wydawnictwo na podstawie tytułu. Dostępne są m.in.:
Prasa żydowska: 
Obecnie zasoby Polony powiększane są dzięki realizacji projektu "Patrimonium – digitalizacja i udostępnienie polskiego dziedzictwa narodowego ze zbiorów Biblioteki Narodowej oraz Biblioteki Jagiellońskiej". W ciągu 3 lat w ramach "Patrimonium" dwie największe książnice w Polsce zamierzają zdigitalizować i udostępnić ponad 637 tys. numerów czasopism.

</doc>
<doc id="4140662" url="https://pl.wikipedia.org/wiki?curid=4140662" title="Rajd San Remo 1998">
Rajd San Remo 1998



</doc>
<doc id="4140665" url="https://pl.wikipedia.org/wiki?curid=4140665" title="Luis Nubiola">
Luis Nubiola

Luis Nubiola (ur. 28 maja 1974 na Kubie) – saksofonista jazzowy, kompozytor, nauczyciel.
Wczesne lata na Kubie.
Urodził się na Kubie, gdzie ukończył Narodowe Konserwatorium Muzyczne Amadeo Roldan jako nauczyciel saksofonu i instrumentalista. Studiował pod kierunkiem Carlosa Averhoff’a. Przez kilka lat grał w „La Zorra y El Cuervo” – jedynym klubie jazzowym na Kubie. W tym okresie zapraszany był do wielu wspólnych projektów muzycznych z wybitnymi muzykami jazzowymi – m.in.: José Miguel Crego („El Greco”), José Luis Cortés („El Tosco”), Díakara, Paquito D’Rivera, George Benson (saksofonista), Steve Coleman.
Kariery ciąg dalszy.
W 2001 roku Luis Nubiola przeprowadził się do Kostaryki, gdzie szybko został uznany za jednego z najlepszych i najbardziej cenionych muzyków. Współpracował z artystami takiej klasy co Walter Flores (zdobywca Grammy), Robert Aquilar i „Chocolate Band”. W grudniu 2005 roku nagrał swój pierwszy album CD pod tytułem „Nubiola”. W grudniu 2008 roku L. Nubiola wyprodukował „Live at Jazz Cafe” – pierwszy jazzowy album DVD nagrany w Kostaryce. DVD będące wersją live albumu „Nubiola” jeszcze w tym samym roku uczyniło go zdobywcą nagrody „Composer of the Year in Jazz Genre”, czyli Kompozytora Roku w gatunku Jazz. Album „914” który także został nagrodzony jako Best Album 2009, czyli Najlepszy Album 2009 roku zawiera DVD i CD. Artysta ukazuje w nim drogę swojego rozwoju muzycznego. Aby zrozumieć dorobek Nubioli, trzeba zdać sobie w pełni sprawę z różnych form muzycznego wyrazu stosowanych przez niego. Jako wykonawca Nubiola posiada wyjątkową technikę oraz swój własny, muzyczny język w którym łączy pomysłowość z ekspresyjnością.
Obecnie Luis Nubiola mieszka w Europie, gdzie współpracował z muzykami takimi jak „El Salseno” oraz Michał Stawarski, Zbigniew Namysłowski, Paweł Kaczmarczyk, Grzegorz Grzyb, Jose Manuel Alban Juarez, Michał Barański, Włodek Pawlik, a także z wieloma innymi. Jego projekt „Luis Nubiola Trio” promuje „Memories from the Baltic”, jego dorobek i pracę oraz nagrywa materiał z dwoma muzykami z Polski Marcinem Chenczke (gitara basowa) i Marcinem Koszelem oraz z Frankiem Parkerem (USA) – perkusja. Z tymi młodymi, utalentowanymi artystami Nubiola dokonuje interesującego połączenia aspektów kultury kubańskiej z rozpoznawalną tradycją polskiego jazzu, włącza w to również domieszkę muzyki folk z obu tych kultur. Projekt „O3” to międzynarodowa współpraca z przyjacielem Frankiem Parkerem (z USA) i Marcinem Chenczke z Polski. Raz jeszcze w trio wraz z gośćmi specjalnymi. Realizują pomysł, który zrodził się już dawno temu, aby pokazać na scenie dojrzałość, przyjaźń i sympatię, a także prawdziwe życie.
1 kwietnia 2017 w Studiu Lutosławskiego (Polskie Radio) odbył się koncert promujący płytę „Global Friendship”.
„Global Friendship” to idea zebrania i pokazania szerszej publiczności kompozycji wielkich artystów – muzyków oraz przyjaciół, którzy mieszkają w różnych krajach na całym świecie, takich jak między innymi Kuba, Polska, Kostaryka, Hiszpania czy Stany Zjednoczone.
Ten album to wspólne dzieło Luisa Nubiola oraz Krzysztofa Szmańdy (perkusja), Marcina Chenczke (kontrabas), Krzysztof Dys (fortepian), oraz gości specjalnych – Michał Tomaszczyk (puzon) i Ola Trzaska (wokal).
Niedawno artysta wziął udział w nagraniu oficjalnego zwiastuna filmu „Zimna wojna” nagrodzonego za reżyserię na Festiwal Filmowy w Cannes w 2018 r.
Jego najnowsze albumy Ten Plagues i Live from the Jazz Cafe Costa Rica 2019 są już dostępne na wszystkich platformach. Ten Plagues to album o otwartych formach i bardzo ekspresyjnej interpretacji, jako goście Jacek Mazurkiewicz na basie, Krzysztof Szmanda perkusista i perkusista Philip South z Australii.
LP Jazz Cafe Costa Rica 2019 to płyta winylowa, nagrana na żywo w San Jose w Kostaryce, ze znanymi muzykami, takimi jak fortepian Walter Flores, bas Nelson Segura i Gilberto Jarquin na perkusji. Ten album ma wpływ muzyki skandynawskiej i jest utwór będący wersją słynnej ballady znanego polskiego pianisty i kompozytora, Krzysztofa Komedy, oraz kolejna kompozycja poświęcona ikonie polskiego jazzu Tomaszowi Stańko.

</doc>
<doc id="4140667" url="https://pl.wikipedia.org/wiki?curid=4140667" title="Mistrzostwa Polski w Boksie 1954">
Mistrzostwa Polski w Boksie 1954

25. Mistrzostwa Polski w boksie mężczyzn odbyły się od 19 do 25 lipca 1954 roku w Warszawie.
Startowało 140 zawodników. Po raz ostatni rozegrano pojedynki o brązowy medal.

</doc>
<doc id="4140668" url="https://pl.wikipedia.org/wiki?curid=4140668" title="Ludowe Siły 25 kwietnia">
Ludowe Siły 25 kwietnia

Ludowe Siły 25 Kwietnia (, FP 25) – portugalska organizacja terrorystyczna.
Nazwa.
Data 25 kwietnia znajdująca się w nazwie organizacji upamiętniała dzień wybuchu rewolucji goździków.
Historia.
Organizacja powstała w 1980 roku. We wrześniu 1981 roku FP-25 zorganizowały międzynarodową konferencję skrajnej lewicy w Porto z udziałem przedstawicieli Akcji Bezpośredniej, GRAPO i Prima Linea. W ciągu czterech lat Siły Ludowe przeprowadziły szereg zamachów, w których zginęło 12 osób. W czerwcu 1984 roku policja aresztowała 45 podejrzanych o terroryzm (głównie członków maoistowskiej Demokratycznej Unii Ludowej i Ruchu Jedności Ludowej, uchodzącego za przykrywkę FP-25), wśród nich Otelo Saraiva de Carvalho, kilkakrotnego kandydata w wyborach prezydenckich z ramienia ultralewicy. Ich proces rozpoczął się w lipcu 1985 roku, FP-25 dokonywały jednak zamachów jeszcze w latach 1986-1987. Działalność organizacji ustała całkowicie na początku lat 90.
Wsparcie zagraniczne.
Otrzymywały pomoc od rządu Libii.
Ideologia.
Głosiły poglądy skrajnie lewicowe.

</doc>
<doc id="4140670" url="https://pl.wikipedia.org/wiki?curid=4140670" title="Ludowe Siły 25 Kwietnia">
Ludowe Siły 25 Kwietnia



</doc>
<doc id="4140671" url="https://pl.wikipedia.org/wiki?curid=4140671" title="Parafia Najświętszej Maryi Panny we Władywostoku">
Parafia Najświętszej Maryi Panny we Władywostoku

Parafia Najświętszej Maryi Panny we Władywostoku – rzymskokatolicka parafia znajdująca się we Władywostoku, w diecezji Świętego Józefa w Irkucku, w dekanacie władywostockim, w Rosji. Parafię prowadzą kanonicy regularni Pana Jezusa.
Historia.
Starania o przeniesienie parafii z Nikołajewska nad Amurem do Władywostoku trwały od 1871, gdy miasto to stało się bazą floty, ponieważ wielu parafian było marynarzami marynarki wojennej. Parafia we Władywostoku została erygowana 11 stycznia 1890 w archidiecezji mohylewskiej. Rok później wzniesiono drewniany kościół pw. Narodzenia NMP. Pierwszym proboszczem został dotychczasowy proboszcz w Nikołajewsku nad Amurem ks. Kazimierz Radziszewski, który piastował ten urząd do śmierci 6 lipca 1893. W 1902 kościół spłonął. Zastąpiono go tymczasową kaplicą, a następnie obecnym kościołem. W 1920 Władywostok stał się siedzibą dekanatu, a 2 lutego 1923 diecezji władywostockiej (zlikwidowanej w 2002, faktycznie nigdy niefunkcjonującej). W tych czasach parafia liczyła 5000 wiernych (głównie Polaków), nie licząc uchodźców. Od 1922, gdy władzę w mieście przejęli bolszewicy wielu parafian wyjechało.
W 1930 zmuszono do opuszczenia Władywostoku biskupa Karola Śliwowskiego (zmarł w 1933). W grudniu 1931 aresztowano proboszcza władywostockiego ks. Jerzego Jurkiewicza i skazano go na 10 lat łagrów. Parafianie zbierali się w świątyni, dokąd mogli opłacić wysoki podatek za jej używanie, tj. do września 1935. Następnie kościół został zamknięty. Wierni spotykali się na modlitwie w prywatnych domach. Pięciu parafian zostało skazanych za utworzenie "kontrrewolucyjnej polskiej podziemnej organizacji religijnej" i 3 lutego 1938 rozstrzelanych.
Parafia odrodziła się w 1991 za sprawą osób świeckich. Na jesień tego roku do Władywostoku przybył amerykański misjonarz o. Myron Effing CJD. 1 stycznia 1994 zwrócono kościół. Następnie przeszedł on remont.

</doc>
<doc id="4140684" url="https://pl.wikipedia.org/wiki?curid=4140684" title="Jaden Schwartz">
Jaden Schwartz

Jaden Schwartz (ur. 25 czerwca 1992 w Melfort, Saskatchewan, Kanada) – hokeista kanadyjski, gracz ligi NHL, reprezentant Kanady.

</doc>
<doc id="4140685" url="https://pl.wikipedia.org/wiki?curid=4140685" title="Saša Jovanović">
Saša Jovanović

Saša Jovanović (ur. 15 grudnia 1991 w Lazarevacu) – serbski piłkarz występujący na pozycji napastnika w Córdobie.

</doc>
<doc id="4140686" url="https://pl.wikipedia.org/wiki?curid=4140686" title="Opel Ascona 400">
Opel Ascona 400



</doc>
<doc id="4140687" url="https://pl.wikipedia.org/wiki?curid=4140687" title="Dekanat władywostocki">
Dekanat władywostocki

Dekanat władywostocki (ros. "Владивостокский Деканат") – rzymskokatolicki dekanat diecezji Świętego Józefa w Irkucku, w Rosji. W jego skład wchodzi 7 parafii.
Dekanat obejmuje:

</doc>
<doc id="4140692" url="https://pl.wikipedia.org/wiki?curid=4140692" title="Rajd Safari 1981">
Rajd Safari 1981

Rezultaty Rajdu Safari ("29. Marlboro Safari Rally"), eliminacji Rajdowych Mistrzostw Świata w 1981 roku, który odbył się w dniach 16 kwietnia – 20 kwietnia. Była to czwarta runda czempionatu w tamtym roku. Bazą rajdu było miasto Nairobi. 

</doc>
<doc id="4140698" url="https://pl.wikipedia.org/wiki?curid=4140698" title="Gra w ojca (film)">
Gra w ojca (film)

Gra w ojca – dramat filmowy z 2009 roku w reżyserii Michaela Glawoggera. Ekranizacja powieści Josefa Haslingera pod tytułem "Das Vaterspiel" z Helmutem Köppingiem w roli Ruperta Kramera, Sabine Timoteo jako Mimi Kralikauskas oraz Ulrichem Tukurem w roli Jonasa Shtroma.
Fabuła.
W listopadzie 1999 Rupert Kramer, informatyk-hobbysta, otrzymuje od swojej dawnej przyjaciółki Mimi propozycję dłuższego pobytu w Nowym Jorku. Mimi potrzebuje pomocy Ruperta. Rupert zaś widzi w tej propozycji możliwość przeżycia romantycznej historii z Mimi oraz będzie chciał podjąć próbę wprowadzenia na rynek amerykański stworzonej przez siebie Gry w ojca. Celem gry jest wirtualne zabicie swojego ojca.
Podczas kiedy Kramer próbuje przebić się przez masy śniegu w kierunku lotniska, czytelnik poznaje historię rodziny: Kramer pochodzi z wpływowej rodziny socjaldemokraty, ministra transportu, jego matka zaś wychowała się w konserwatywnym domu w Scheibbs, co prowadziło do ciągłych spięć między teściami a zięciem, jego siostra prowadzi dość bujne życie miłosne. Widz poznaje dzieciństwo Ruperta, jego wiek dojrzewania, pierwszą i jedyną dziewczynę.
Kiedy Kramer ląduje w Nowym Yorku, dowiaduje się o celu jego misji. W następnych tygodniach ma przekształcić pomieszczenia piwniczne w pomieszczenia mieszkalne dla zbrodniarza wojennego, który odpowiedzialny jest za masakrę Żydów na Litwie. Lucas ukrywa się już od 32 lat w domu swojej siostry. Przez przypadek udaje się Rupertowi wprowadzić stworzoną grę komputerową na rynek amerykański i osiąga nieoczekiwany sukces.
Krytyka.
Internetowy portal "critic.de" ocenia film pozytywnie: „Nazista, minister, Femme Fatale, gra komputerowa, kryjówka, Wiedeń, Nowy Jork. Film Michaela Glawoggera wiele chce – i triumfuje”.
Nagrody.
Film był wielokrotnie nominowany do nagród.

</doc>
<doc id="4140700" url="https://pl.wikipedia.org/wiki?curid=4140700" title="Jelena Zamołodczikowa">
Jelena Zamołodczikowa

Jelena Zamołodczikowa (ros. Еле́на Миха́йловна Замоло́дчикова; ur. 19 września 1982) – rosyjska gimnastyczka, czterokrotna medalistka olimpijska.
Brała udział w dwóch igrzyskach (IO 00, IO 04), na obu zdobywała medale. W 2000 zwyciężyła w skoku przez konia i ćwiczeniach wolnych oraz wspólnie z koleżankami zajęła drugie miejsce w drużynie. W 2004 Rosjanki zajęły w drużynie trzecie miejsce. Zdobyła dwa tytuły mistrzyni świata w skoku (1999 i 2002), w 2003 zajęła w tej konkurencji drugie miejsce. W drużynie zdobywała srebro w 1999 i 2001 oraz brąz w 2006. W 1999 była trzecia w indywidualnym wieloboju.
W 2015 została uhonorowana miejscem w Hall of Fame Gimnastyki.
Linki zewnętrzne.
 

</doc>
<doc id="4140706" url="https://pl.wikipedia.org/wiki?curid=4140706" title="Steve Wakeling">
Steve Wakeling

Stephen "Steve" Wakeling (ur. 4 października 1983 w Yorku) – brytyjski kick-boxer oraz zawodnik boksu tajskiego, mistrz świata m.in. WMC z 2003 i dwukrotny WBC Muay Thai z 2006 i 2011.
Kariera sportowa.
Wraz z bratem Michaelem zainteresował się muay thai za sprawą swojego ojca Marka, który zawodowo walczył w tej formule walki. W 2001 zdobył pierwszy krajowy tytuł, natomiast w 2002 został mistrzem Europy federacji IKF. W 2003 pierwszy raz w swojej karierze zdobył pas mistrza świata organizacji WAKO PRO w wadze 68 kg pokonując Kevina Harpera. Jeszcze w tym samym roku w wieku 19 lat został ponownie mistrzem świata, tym razem prestiżowej organizacji World Muaythai Council w wadze junior średniej po wygraniu z Tajem Ying Yaiem. 
12 marca 2006 został inauguracyjnym mistrzem WBC Muay Thai w wadze średniej, zwyciężając Johna Wayne Parra z Australii. Tytuł stracił 25 lutego 2007 na rzecz tymczasowego mistrza WBC Taja Lamsongkrama Chuwattana. Do końca 2007 wygrywał m.in. dwukrotnie turniej Steko's Fight Night w Niemczech gdzie pokonywał m.in. Francuza Yohana Lidona. 8 stycznia 2011 znokautował Taja Jaochalama odbierając mu tytuł WBC Muay Thai w wadze superśredniej. 7 lipca 2012 zremisował z Rosjaninem Artiomem Lewinem po pięciorundowym pojedynku. 
23 marca 2013 zadebiutował w GLORY, nokautując Amerykanina Eddiego Walkera. 28 września 2013 miał wystartować w turnieju GLORY wagi średniej gdzie w pierwszej walce miał się zmierzyć z Amerykaninem Joe Schillingiem jednak ostatecznie wypadł z zawodów z powodu problemów wizowych które uniemożliwiły mu wyjazd do USA. Po kilku latach przerwy wrócił do zawodowych startów tocząc 22 września 2017 przegrany wskutek kontuzji pojedynek z Francuzem Cheickiem Sidibé.

</doc>
<doc id="4140707" url="https://pl.wikipedia.org/wiki?curid=4140707" title="Manuel Onwu">
Manuel Onwu

Manuel Onwu Villafranca (ur. 11 stycznia 1988 w Tudela) – hiszpański piłkarz występujący na pozycji napastnika w Lorce.

</doc>
<doc id="4140721" url="https://pl.wikipedia.org/wiki?curid=4140721" title="Cristian Bustos">
Cristian Bustos

Cristian Bustos Costa (ur. 29 maja 1983 w Alicante) – hiszpański piłkarz występujący na pozycji pomocnika w Lorce.

</doc>
<doc id="4140722" url="https://pl.wikipedia.org/wiki?curid=4140722" title="Nowa Wieś Ełcka (ujednoznacznienie)">
Nowa Wieś Ełcka (ujednoznacznienie)



</doc>
<doc id="4140724" url="https://pl.wikipedia.org/wiki?curid=4140724" title="Osiedle Stare Winogrady">
Osiedle Stare Winogrady

Osiedle Stare Winogrady – osiedle samorządowe (jednostka pomocnicza gminy) Poznania (od 1 stycznia 2011 roku), obejmujące część Winograd.
Granice administracyjne.
Osiedle Stare Winogrady graniczy:
Podział.
Według Systemu Informacji Miejskiej Osiedle Stare Winogrady jest podzielone na trzy jednostki obszarowe: 

</doc>
<doc id="4140725" url="https://pl.wikipedia.org/wiki?curid=4140725" title="Nowa Wieś Grodziska (ujednoznacznienie)">
Nowa Wieś Grodziska (ujednoznacznienie)



</doc>
<doc id="4140727" url="https://pl.wikipedia.org/wiki?curid=4140727" title="Nowa Wieś Książęca (ujednoznacznienie)">
Nowa Wieś Książęca (ujednoznacznienie)



</doc>
<doc id="4140729" url="https://pl.wikipedia.org/wiki?curid=4140729" title="Teebee">
Teebee

Torgeir Byrknes, znany pod pseudonimem artystycznym Teebee – norweski disc jockey i producent drum and bass. Prowadzi również wytwórnię płytową Subtitles Recordings. Teebee rozpoczął działalność DJ-ską w 1990 roku i wydał swój pierwszy album w 1996 roku. Zdobył nagrodę Knowledge Magazine dla najlepszego międzynarodowego producenta w 2001 roku.

</doc>
<doc id="4140731" url="https://pl.wikipedia.org/wiki?curid=4140731" title="Model V">
Model V

Model V – sekwencyjny model wytwarzania oprogramowania, najczęściej posiadający cztery poziomy testowania odpowiadające czterem poziomom rozwoju oprogramowania.
Najczęściej używane poziomy testowania w Modelu V:
– testy modułowe,
– testy integracyjne,
– testy systemowe,
– testy akceptacyjne.
W praktycznym zastosowaniu Model V może posiadać różną ilość poziomów, jest to uzależnione od projektu i rodzaju wytwarzanego oprogramowania.

</doc>
<doc id="4140732" url="https://pl.wikipedia.org/wiki?curid=4140732" title="Rajd Francji 1981">
Rajd Francji 1981

Rezultaty Rajdu Francji ("25. Tour de Corse – Rallye de France") – eliminacji Rajdowych Mistrzostw Świata, w 1981 roku, który odbył się w dniach 30 – 2 maja. Była to piąta runda czempionatu w tamtym roku. Bazą rajdu było miasto Ajaccio.

</doc>
<doc id="4140741" url="https://pl.wikipedia.org/wiki?curid=4140741" title="Kościół ewangelicki w Wiśle Czarnem">
Kościół ewangelicki w Wiśle Czarnem

Kościół ewangelicki w Wiśle Czarnem – kościół ewangelicko-augsburski w Wiśle Czarnem, w województwie śląskim w Polsce. Należy do parafii ewangelicko-augsburskiej w Wiśle Czarnem.
Historia.
W 1968 r. rada parafii ewangelickiej w Wiśle podjęła decyzję o budowie domu katechetycznego położonego w dzielnicy Czarne. Projekt budowli został wykonany przez Karola Kozieła. Uroczystość poświęcenia nowo powstałego domu katechetycznego z salą nabożeństw odbyła się 10 lipca 1972 r.
W II połowie lat 90. XX wieku przystąpiono do rozbudowy obiektu. Poświęcenia nowej części budynku dokonano 12 lipca 1997 r.
Nowa dzwonnica została poświęcona w 2000 r., natomiast w 2010 r. dokonano remontu wnętrza kościoła, zmieniono również wtedy wystrój prezbiterium.
Od 1 grudnia 1994 r. kościół jest siedzibą samodzielnej parafii ewangelicko-augsburskiej w Wiśle Czarnem.
Nabożeństwa w kościele odbywają się w każdą niedzielę i święta.

</doc>
<doc id="4140755" url="https://pl.wikipedia.org/wiki?curid=4140755" title="Raul Maldonado">
Raul Maldonado



</doc>
<doc id="4140764" url="https://pl.wikipedia.org/wiki?curid=4140764" title="3 ruble–20 złotych 1834–1841">
3 ruble–20 złotych 1834–1841



</doc>
<doc id="4140765" url="https://pl.wikipedia.org/wiki?curid=4140765" title="1½ rubla–10 złotych 1833–1841">
1½ rubla–10 złotych 1833–1841



</doc>
<doc id="4140767" url="https://pl.wikipedia.org/wiki?curid=4140767" title="¾ rubla–5 złotych 1833–1841">
¾ rubla–5 złotych 1833–1841



</doc>
<doc id="4140768" url="https://pl.wikipedia.org/wiki?curid=4140768" title="30 kopiejek–2 złote 1834–1841">
30 kopiejek–2 złote 1834–1841



</doc>
<doc id="4140769" url="https://pl.wikipedia.org/wiki?curid=4140769" title="15 kopiejek–1 złoty 1832–1841">
15 kopiejek–1 złoty 1832–1841



</doc>
<doc id="4140770" url="https://pl.wikipedia.org/wiki?curid=4140770" title="10 groszy 1835–1840">
10 groszy 1835–1840



</doc>
<doc id="4140772" url="https://pl.wikipedia.org/wiki?curid=4140772" title="5 groszy 1836–1840">
5 groszy 1836–1840



</doc>
<doc id="4140773" url="https://pl.wikipedia.org/wiki?curid=4140773" title="3 grosze 1835–1841">
3 grosze 1835–1841



</doc>
<doc id="4140774" url="https://pl.wikipedia.org/wiki?curid=4140774" title="1 grosz 1835–1841">
1 grosz 1835–1841



</doc>
<doc id="4140775" url="https://pl.wikipedia.org/wiki?curid=4140775" title="25 kopiejek–50 groszy 1842–1850">
25 kopiejek–50 groszy 1842–1850



</doc>
<doc id="4140776" url="https://pl.wikipedia.org/wiki?curid=4140776" title="20 kopiejek–40 groszy 1842–1850">
20 kopiejek–40 groszy 1842–1850



</doc>
<doc id="4140777" url="https://pl.wikipedia.org/wiki?curid=4140777" title="Zgoda (film)">
Zgoda (film)

Zgoda – polski film fabularny z 2017 roku, w reżyserii Macieja Sobieszczańskiego, według scenariusza Małgorzaty Sobieszczańskiej. 
Fabuła.
Akcja toczy się w 1945 w obozie pracy „Zgoda” w Świętochłowicach na Górnym Śląsku, utworzonym przez Urząd Bezpieczeństwa Publicznego w miejscu dawnego niemieckiego obozu koncentracyjnego Eintrachthütte (filia KL Auschwitz-Birkenau). W obozie osadzeni są Niemcy, Ślązacy i Polacy. Na jego teren dostaje się Franek (Julian Świeżewski), Ślązak, który chce ocalić uwięzioną w nim Annę (Zofia Wichłacz), w której jest zakochany. Zgłasza się w charakterze ochotnika do służby wartowniczej. Zostaje funkcjonariuszem Milicji Obywatelskiej. Spotyka tam swojego kolegę sprzed wojny Niemca Erwina (Jakub Gierszał), który również kocha Annę. Młodzi muszą zmierzyć się z wyzwaniami losu w warunkach ustawicznego terroru stosowanego w obozie kierowanym przez komendanta Salomona Morela (Wojciech Zieliński).

</doc>
<doc id="4140780" url="https://pl.wikipedia.org/wiki?curid=4140780" title="Remat Zalău">
Remat Zalău



</doc>
<doc id="4140781" url="https://pl.wikipedia.org/wiki?curid=4140781" title="Czarny Dwór (dzielnica Legnicy)">
Czarny Dwór (dzielnica Legnicy)

Czarny Dwór – dzielnica Legnicy położona w północnej części miasta.
Obejmuje ulice Akacjową, Brzozową, Bukową, Bydgoską, Bytomską, Chocianowską, Cisową, Cyprysową, Gliwicką, Grabową, Jarzębinową, Jesionową, Kasztanową, Lipową, Lubińską, Magnoliową, Miłkowicką, Modrzewiową, Platanową, Poznańską, Przechodnią, Przemkowską, Struga Andrzeja, Wiatrakową i Zawietrzną

</doc>
<doc id="4140783" url="https://pl.wikipedia.org/wiki?curid=4140783" title="Pieczarka szarołuskowa">
Pieczarka szarołuskowa

Pieczarka szarołuskowa ("Agaricus moelleri" (F.H. Møller &amp; Jul. Schäff.) Hlaváček) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1938 r. F.H. Møller i Julius Schäffer nadając mu nazwę "Psaliota lanipes". Obecną, uznaną przez Index Fungorum nazwę nadał mu w 1949 r. Jiří Hlaváček.
Ma około 20 synonimów. Niektóre z nich:
Nazwę polską zaproponował Władysław Wojewoda w 2003 r.
Morfologia.
Mięsisty, o średnicy 5–12 cm, początkowo półkulisty, później płaski. Powierzchnia w stanie suchym biała, pokryta szarobrązowawymi włóknami i łuseczkami, zwłaszcza na środku, podczas deszczowej pogody różowawa. Po uszkodzeniu zmienia kolor na żółty (zwłaszcza na brzegu kapelusza).
Cienkie, gęste, wolne. Tylko u bardzo młodych okazów białe, szybko stają się blado szaroróżowe, potem brązowe.
O wysokości 5–16 cm i grubości 1–1,5 cm, cylindryczny, u podstawy rozszerzony, ale bez bulwy. Posiada trwały pierścień, po uszkodzeniu żółknący. Powierzchnia trzonu biała, jedwabista.
Miąższ białawy, bez wyraźnego smaku. Zapach słaby, czasami jest to zapach fenolu.
Ciemnobrązowy. Zarodniki szeroko eliptyczne, gładkie, o rozmiarach 5–7 × 3,5–5 µm.
Występowanie i siedlisko.
Pieczarka szarołuskowa znana jest tylko w Europie, Ameryce Północnej i na Wyspach Kanaryjskich. W piśmiennictwie naukowym na terenie Polski do 2003 r. podano tylko 2 stanowiska. Dokładniejsze rozprzestrzenienie w Polsce nie jest znane.
Znaczenie.
Saprotrof rosnący w parkach, ogrodach, liściastych lasach. Grzyb trujący, powoduje (chociaż nie u wszystkich ludzi) silne zaburzenia w trawieniu, połączone z mdłościami i wymiotami oraz biegunką. Pieczarki trujące od pieczarek jadalnych odróżniają się nieprzyjemnym zapachem. Zasada ta dotyczy jednak tylko pieczarek, wielu innych grzybów trujących nie da się odróżnić po zapachu.
Gatunki podobne.
Niemal identyczna jest pieczarka płaska ("Agaricus placomyces"). Pieczarka szarołuskowa odróżnia się od niej powstawaniem żółtawych lub brązowych kropel wydzieliny na osłonie blaszek i pierścieniu. Krople te mogą wyschnąć, pozostają po nich jednak brązowawe plamy. Pieczarka karbolowa ("Agaricus xanthodermus") również żółknie po uszkodzeniu, ale brak jej ciemnych łusek na kapeluszu i ma większe zarodniki. Podobna pieczarka łąkowa ("Agaricus campestris") nie żółknie po uszkodzeniu.

</doc>
<doc id="4140784" url="https://pl.wikipedia.org/wiki?curid=4140784" title="Placówka Straży Celnej „Silno”">
Placówka Straży Celnej „Silno”



</doc>
<doc id="4140785" url="https://pl.wikipedia.org/wiki?curid=4140785" title="Agaricus moelleri">
Agaricus moelleri



</doc>
<doc id="4140786" url="https://pl.wikipedia.org/wiki?curid=4140786" title="Parafia Wniebowzięcia Najświętszej Maryi Panny w Irkucku">
Parafia Wniebowzięcia Najświętszej Maryi Panny w Irkucku

Parafia Wniebowstąpienia NMP w Irkucku – rzymskokatolicka parafia znajdująca się w Irkucku, w diecezji Świętego Józefa w Irkucku, w dekanacie irkuckim, w Rosji. W parafii nie rezyduje żaden duchowny. Parafię prowadzą ojcowie werbiści z parafii Niepokalanego Serca Najświętszej Marii Panny w Irkucku.
Historia.
Pierwsi kapłani katoliccy w guberni irkuckiej pojawili się w 1806. W 1812 gubernator Irkucka chciał zbudować w mieście kościół dla jezuitów, jednak pomysł ten został zablokowany w Petersburgu. Kościół powstał w 1825. Parafia liczyła wtedy 400 katolików i należała do archidiecezji mohylewskiej. Kościół spłonął w 1879 podczas pożaru miasta. Nowy, obecny kościół zbudowano w latach 1881–1884.
Kościół został zamknięty przez komunistów 7 kwietnia 1938. Po dziś dzień służy celom świeckim (obecnie jako sala organowa filharmonii). Parafia odrodziła się w 1991. Od tego czasu trwają zabiegi o zwrot świątyni. Obecnie w kościele wydzielone jest pomieszczenie, w którym znajduje się kaplica. W największe święta msze święte odprawiane są w sali głównej, czyli w dawnej nawie kościoła.

</doc>
<doc id="4140796" url="https://pl.wikipedia.org/wiki?curid=4140796" title="Hakon Johnsen">
Hakon Johnsen



</doc>
<doc id="4140800" url="https://pl.wikipedia.org/wiki?curid=4140800" title="Lipniki (Legnica)">
Lipniki (Legnica)

Lipniki – dawny folwark, obecnie niewielka część miasta położona w jego południowej części, w niewielkiej odległości na zachód od Ludwikowa. Zabudowania w kształcie trapezu, z wewnętrznym dziedzińcem.
Na całość folwarku składa się: dwór, budynek gospodarczo-mieszkalny, stodoła, budynek gospodarczy i budynek wagi.
Obecnie odnowiony budynek dworu pełni funkcje mieszkalne, zaś zabudowa folwarczna, zachowane w gorszym stanie, mieszczą stadninę koni.

</doc>
<doc id="4140801" url="https://pl.wikipedia.org/wiki?curid=4140801" title="Mile Svilar">
Mile Svilar

Mile Svilar (ur. 27 sierpnia 1999 w Antwerpii) – belgijsko-serbski piłkarz występujący na pozycji bramkarza we włoskim klubie AS Roma oraz w reprezentacji Serbii. Wychowanek K Beerschot VA, w trakcie swojej kariery grał także w takich zespołach, jak Anderlecht oraz Benfica. Młodzieżowy reprezentant Belgii. Syn reprezentanta Jugosławii, Ratko Svilara.

</doc>
<doc id="4140803" url="https://pl.wikipedia.org/wiki?curid=4140803" title="Anthony Powell (kostiumograf)">
Anthony Powell (kostiumograf)

Anthony Powell (ur. 2 czerwca 1935 w Chorlton-cum-Hardy, zm. 18 kwietnia 2021 w Londynie) – brytyjski kostiumograf filmowy i teatralny. Trzykrotny laureat Oscara za najlepsze kostiumy za filmy: "Podróże z moją ciotką" (1972) George’a Cukora, "Śmierć na Nilu" (1978) Johna Guillermina i "Tess" (1979) Romana Polańskiego. Był sześciokrotnie nominowany do Oscara. Zdobywca nagrody BAFTA oraz Cezara za najlepsze kostiumy.
Jego kuzynką jest wielokrotna laureatka Oscara za kostiumy Sandy Powell.
Zmarł 18 kwietnia 2021.

</doc>
<doc id="4140804" url="https://pl.wikipedia.org/wiki?curid=4140804" title="Grand Prix Abu Zabi 2017">
Grand Prix Abu Zabi 2017

Grand Prix Abu Zabi 2017 (oficjalnie 2017 Formula 1 Etihad Airways Abu Dhabi Grand Prix) – dwudziesta eliminacja Mistrzostw Świata Formuły 1 w sezonie 2017. Grand Prix odbyło się w dniach 24-26 listopada na torze Yas Marina Circuit na wyspie Yas, Abu Zabi.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie
Kwalifikacje.
Źródło: Wyprzedź Mnie
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!

</doc>
<doc id="4140805" url="https://pl.wikipedia.org/wiki?curid=4140805" title="2017 Formula 1 Etihad Airways Abu Dhabi Grand Prix">
2017 Formula 1 Etihad Airways Abu Dhabi Grand Prix



</doc>
<doc id="4140810" url="https://pl.wikipedia.org/wiki?curid=4140810" title="Parafia Niepokalanego Serca Najświętszej Maryi Panny w Irkucku">
Parafia Niepokalanego Serca Najświętszej Maryi Panny w Irkucku

Parafia Niepokalanego Serca Najświętszej Maryi Panny w Irkucku – rzymskokatolicka parafia znajdująca się w Irkucku, w diecezji Świętego Józefa w Irkucku, w dekanacie irkuckim, w Rosji. Parafia katedralna tej diecezji. Parafię prowadzą ojcowie werbiści.
Msze święte sprawowane są również w języku polskim. Kapłani z tej parafii sprawują opiekę duszpasterską również w parafii Wniebowzięcia Najświętszej Maryi Panny w Irkucku.
Historia.
Parafia powstała przy konsekrowanym w 2000 kościele Niepokalanego Serca Najświętszej Maryi Panny w Irkucku, jako druga parafia katolicka w mieście. Od 2002 parafia katedralna diecezji Świętego Józefa w Irkucku.

</doc>
<doc id="4140815" url="https://pl.wikipedia.org/wiki?curid=4140815" title="Równina Sępopolska">
Równina Sępopolska



</doc>
<doc id="4140819" url="https://pl.wikipedia.org/wiki?curid=4140819" title="Tomohisa Yamashita (Yamapi)">
Tomohisa Yamashita (Yamapi)



</doc>
<doc id="4140823" url="https://pl.wikipedia.org/wiki?curid=4140823" title="Zaginięcie Ewy Tylman">
Zaginięcie Ewy Tylman

Zaginięcie Ewy Tylman – zaginięcie 26-letniej Ewy Tylman (ur. 30 września 1989, zm. 23 listopada 2015 w Poznaniu) w 2015 roku.
Ewa Tylman zaginęła w nocy z 22 na 23 listopada 2015, wracając z firmowej imprezy integracyjnej, ostatnio była widziana niedaleko ulicy Mostowej przed mostem św. Rocha w Poznaniu. W drodze powrotnej kobiecie towarzyszył kolega, Adam Z., któremu postawiono zarzut zabójstwa.
Zaginionej szukała rodzina, policja oraz detektyw bez licencji Krzysztof Rutkowski, a sprawa osiągnęła rozgłos w całej Polsce. Pojawiały się różne wersje zdarzeń, między innymi głosząca, jakoby zaginiona powróciła do centrum Poznania. Pojawił się również rzekomy porywacz, który miał żądać od rodziny Ewy Tylman gratyfikacji finansowej, w zamian za wskazanie miejsca jej pobytu.
W lipcu 2016, ok. 12 km od miejsca, w którym Tylman widziana była po raz ostatni, znaleziono jej ciało pływające w Warcie.
17 kwietnia 2019 Adam Z. został uniewinniony od zarzucanego mu czynu. Wyrok jest nieprawomocny. 23 stycznia 2020 Sąd Apelacyjny skierował sprawę do ponownego rozpatrzenia.
9 maja 2022 Sąd Okręgowy w Poznaniu ponownie uznał niewinność Adama Z. Wyrok również jest nieprawomocny.
Oddźwięk medialny.
Według portalu NaTemat.pl sprawa Ewy Tylman to najgłośniejsze zaginięcie w Polsce od lipca 2010 roku. Serwis podkreślił, że w 2014 roku w Polsce zaginęło ponad 20 tys. osób, z czego większość została odnaleziona w ciągu pierwszych 14 dni po zaginięciu. Zdaniem portalu o zaginięciu poznanianki było głośno na skalę całego kraju, gdyż z zaginioną młodą kobietą, o której podawano, gdzie pracuje i z kim się spotyka, zaczęli się identyfikować odbiorcy.
W zestawieniu Google Ewa Tylman znalazła się na 4. miejscu wśród osób, które były najpopularniejszymi frazami w wyszukiwarce w 2016 roku w Polsce.

</doc>
<doc id="4140829" url="https://pl.wikipedia.org/wiki?curid=4140829" title="Ewa Tylman">
Ewa Tylman



</doc>
<doc id="4140830" url="https://pl.wikipedia.org/wiki?curid=4140830" title="Luciano Matsoso">
Luciano Matsoso

Luciano Matsoso (ur. 31 lipca 1994 w Maseru) – lesotyjski piłkarz, występujący na pozycji pomocnika.
Życiorys.
Urodził się na przedmieściach Maseru, a w wieku pięciu lat wyemigrował do Johannesburga (RPA). Mieszkając w tamtym mieście, dołączył do School of Excellence. Następnie został członkiem juniorskiej drużyny Bloemfontein Celtic, został również wcielony do seniorskiej kadry, gdzie jednak nie zagrał żadnego oficjalnego meczu. W tym okresie doznał poważnej kontuzji, po wyleczeniu której został zawodnikiem drugoligowego Roses United. W sezonie 2013/2014 spadł z tym klubem z ligi. Następnie grał w trzecioligowym Baberwa FC. Latem 2017 roku dołączył do czwartoligowego polskiego Oskara Przysucha. W klubie tym rozegrał trzynaście spotkań ligowych. Po jednym ze zgrupowań reprezentacji Lesotho nie wrócił już do klubu. Latem 2018 roku podpisał kontrakt z Black Leopards FC. W październiku doznał poważnej kontuzji, a w całym sezonie 2018/2019 nie wystąpił w barwach swojej drużyny ani razu. W styczniu 2020 roku został piłkarzem lesotyjskiego Lioli FC. Po zakończeniu sezonu został zwolniony z klubu z powodu rozczarowujących występów i wysokiego wynagrodzenia. W lutym 2021 roku podpisał półroczny kontrakt Wits FC, który to klub wykupił miejsce w ABC Motsepe League (trzeci poziom) od Baberwa FC.
Dziesięciokrotnie wystąpił w reprezentacji Lesotho. Zadebiutował w niej w 2015 roku. Wskutek konfliktu z selekcjonerem Thabo Senongiem, wynikłym z braku powołania zawodnika na kwalifikacje do Pucharu Narodów Afryki 2021, w 2021 roku Matsoso zapowiedział zakończenie reprezentacyjnej kariery. Piłkarz wrócił jednak do reprezentacji już pod koniec maja, kiedy to otrzymał powołanie na mecze towarzyskie poprzedzające Puchar COSAFA.
Statystyki ligowe.
"Opracowano na podstawie materiału źródłowego"

</doc>
<doc id="4140843" url="https://pl.wikipedia.org/wiki?curid=4140843" title="Aleko (Rachmaninow)">
Aleko (Rachmaninow)

Aleko () – jednoaktowa opera, skomponowana przez rosyjskiego kompozytora Siergieja Rachmaninowa, do której libretto, w języku rosyjskim, według sztuki Aleksandra Puszkina "Cyganie", napisał Władimir Niemirowicz-Danczenko. Praca dyplomowa Rachmaninowa i równocześnie jego pierwsza opera, której prapremiera światowa odbyła się w Teatrze Wielkim w Moskwie 9 maja 1893.
Treść.
Opera przedstawia historię Aleka i Zemfiry. Dziewczyna jest owocem miłości Starego Cygana i pięknej Mariuli, która jednak zostawiła ją jako niemowlę z ojcem, wyruszając w świat z obcym taborem, o czym śpiewa ojciec Zemfiry. Bohater nigdy by nie wybaczył Zemfirze takiej zdrady i dziwi się, dlaczego Stary Cygan nie zabił Mariuli. Tymczasem i Zemfira idzie w ślady swej matki, zdradzając Aleka z Młodym Cyganem. Drwi ona nawet z męża, wracając do niego i dziecka, co Aleko mocno przeżywa. Kobieta, idąc kolejny raz do kochanka, przestrzega go i namawia, żeby uciekł. Ich plany niweczy jednak sam zdradzany Aleko, który zagradza drogę Młodemu Cyganowi i w następstwie wymiany zdań zabija i kochanka, i Zemfirę. Jego czyn jednak nie znajduje usprawiedliwienia w oczach innych i musi się on zmagać z wyrzutami sumienia i odtrąceniem społeczności.
Komentarz.
Rachmaninow, będąc studentem Konserwatorium Moskiewskiego, otrzymał od Antona Arienskiego zadanie napisania na wiosnę 1892 w ramach pracy dyplomowej jednoaktówki, będącej adaptacją "Cyganów" Puszkina, z którego wywiązał się, komponując utwór w ciągu 17 dni. Co więcej praca ta przyniosła konserwatorium trzeci złoty medal w historii. Zyskał także uznanie Piotra Czajkowskiego.
Opera faktycznie przedstawia się jako dobry materiał warsztatowy, a wraz z Rachmaninowem to samo libretto otrzymało jeszcze dwóch studentów, ale tylko jego praca zyskała szerszy rozgłos. W dziele znaleźć można wiele charakterystycznych operowych form jak arioso, aria, intermezzo instrumentalne, taniec i chór. Rachmaninow dał się tutaj od razu jednak poznać ze swej znakomitej inwencji melodycznej. Zwłaszcza fragmenty przeznaczone dla Aleka i Starego Cygana obecnie śpiewane są również niezależnie, na koncertach. Dlatego tym bardziej dziwi fakt, że kompozytor przez wiele lat wręcz zakazywał wystawiania tej opery.

</doc>
<doc id="4140845" url="https://pl.wikipedia.org/wiki?curid=4140845" title="Nowa Wieś Legnicka (ujednoznacznienie)">
Nowa Wieś Legnicka (ujednoznacznienie)



</doc>
<doc id="4140848" url="https://pl.wikipedia.org/wiki?curid=4140848" title="1370 w polityce">
1370 w polityce



</doc>
<doc id="4140849" url="https://pl.wikipedia.org/wiki?curid=4140849" title="1371 w polityce">
1371 w polityce



</doc>
<doc id="4140850" url="https://pl.wikipedia.org/wiki?curid=4140850" title="1372 w polityce">
1372 w polityce



</doc>
<doc id="4140851" url="https://pl.wikipedia.org/wiki?curid=4140851" title="1373 w polityce">
1373 w polityce



</doc>
<doc id="4140852" url="https://pl.wikipedia.org/wiki?curid=4140852" title="Nowa Wieś Szlachecka (ujednoznacznienie)">
Nowa Wieś Szlachecka (ujednoznacznienie)



</doc>
<doc id="4140853" url="https://pl.wikipedia.org/wiki?curid=4140853" title="1383 w polityce">
1383 w polityce



</doc>
<doc id="4140855" url="https://pl.wikipedia.org/wiki?curid=4140855" title="1374 w polityce">
1374 w polityce



</doc>
<doc id="4140857" url="https://pl.wikipedia.org/wiki?curid=4140857" title="1965 w polityce">
1965 w polityce



</doc>
<doc id="4140858" url="https://pl.wikipedia.org/wiki?curid=4140858" title="1966 w polityce">
1966 w polityce



</doc>
<doc id="4140860" url="https://pl.wikipedia.org/wiki?curid=4140860" title="Dariusz Chemperek">
Dariusz Chemperek

Dariusz Paweł Chemperek (ur. 1965) – polski filolog, literaturoznawca, profesor nauk humanistycznych, nauczyciel akademicki Uniwersytetu Marii Curie-Skłodowskiej w Lublinie, specjalista w zakresie literaturoznawstwa polskiego.
Życiorys.
W 1990 w Katolickim Uniwersytecie Lubelskim ukończył studia na kierunku filologia polska. W 1997 uzyskał na Wydziale Humanistycznym UMCS na podstawie rozprawy pt. "O poezji medytacyjnej Daniela Naborowskiego" stopień naukowy doktora nauk humanistycznych (promotor – Stefan Nieznanowski). W 2006 na tym samym wydziale na podstawie dorobku naukowego i monografii pt. "Poezja Jana Gawińskiego i kultura literacka drugiej połowy XVII wieku" stopień naukowy doktora habilitowanego nauk humanistycznych. W 2015 prezydent RP Bronisław Komorowski nadał mu tytuł naukowy profesora nauk humanistycznych. Został profesorem nadzwyczajnym w Instytucie Filologii Polskiej Wydziału Humanistycznego UMCS. Był zatrudniony w Katedrze Filologii Polskiej Wydziału Filologiczno-Pedagogicznego Politechniki Radomskiej.
Opublikował m.in. "„Umysł przecię ze swojego toru nie wybiega”. O poezji medytacyjnej Daniela Naborowskiego" (Wydawnictwo Uniwersytetu Marii Curie-Skłodowskiej, Lublin, 1998, ss. 146), "Poezja Jana Gawińskiego i kultura drugiej połowy XVII wieku" (Wydawnictwo Uniwersytetu Marii Curie-Skłodowskiej, Lublin 2005, ss. 418).
Odznaczony Brązowym (2007) oraz Srebrnym (2012) Krzyżem Zasługi.

</doc>
<doc id="4140861" url="https://pl.wikipedia.org/wiki?curid=4140861" title="1967 w polityce">
1967 w polityce



</doc>
<doc id="4140862" url="https://pl.wikipedia.org/wiki?curid=4140862" title="Thysdrus (stolica tytularna)">
Thysdrus (stolica tytularna)

Thysdrus – diecezja historyczna w Cesarstwie rzymskim w prowincji Byzacena, współcześnie miasto Al-Dżamm w Tunezji. Obecnie katolickie biskupstwo tytularne.

</doc>
<doc id="4140864" url="https://pl.wikipedia.org/wiki?curid=4140864" title="1969 w polityce">
1969 w polityce



</doc>
<doc id="4140869" url="https://pl.wikipedia.org/wiki?curid=4140869" title="Brand X">
Brand X

Brand X – brytyjski zespół wykonujący muzykę z gatunku jazz i fusion (wyłącznie instrumentalną). Aktywny w latach 1975–1980 i 1992–1999. Reaktywowany ponownie w 2016. Przez lata występował w często zmieniającym się składzie, we wszystkich wcieleniach występowali John Goodsall i Percy Jones. 
W nagraniu pierwszego albumu "Unorthodox Behaviour" wziął udział Phil Collins, który okazjonalnie współpracował jeszcze z formacją w latach 1977–1979.

</doc>
<doc id="4140871" url="https://pl.wikipedia.org/wiki?curid=4140871" title="Sobór Świętych Piotra i Pawła w Petersburgu">
Sobór Świętych Piotra i Pawła w Petersburgu



</doc>
<doc id="4140873" url="https://pl.wikipedia.org/wiki?curid=4140873" title="Rajd Brazylii 1981">
Rajd Brazylii 1981

Rajd Brazylii 1981 (3. Marlboro Rallye do Brasil) – rajd samochodowy rozgrywany w Brazylii od 6 do 8 sierpnia 1981 roku. Była to ósma runda Rajdowych Mistrzostw Świata w roku 1981. Rajd był rozegrany na szutrze.

</doc>
<doc id="4140882" url="https://pl.wikipedia.org/wiki?curid=4140882" title="Placówka Straży Celnej „Stara Jabłonka”">
Placówka Straży Celnej „Stara Jabłonka”



</doc>
<doc id="4140883" url="https://pl.wikipedia.org/wiki?curid=4140883" title="Monaster Doński">
Monaster Doński



</doc>
<doc id="4140884" url="https://pl.wikipedia.org/wiki?curid=4140884" title="Placówka Straży Celnej „Silno Nowe”">
Placówka Straży Celnej „Silno Nowe”



</doc>
<doc id="4140887" url="https://pl.wikipedia.org/wiki?curid=4140887" title="Sobór Zaśnięcia Matki Bożej w Moskwie">
Sobór Zaśnięcia Matki Bożej w Moskwie



</doc>
<doc id="4140890" url="https://pl.wikipedia.org/wiki?curid=4140890" title="Port lotniczy Meksyk-Benito Juarez">
Port lotniczy Meksyk-Benito Juarez



</doc>
<doc id="4140900" url="https://pl.wikipedia.org/wiki?curid=4140900" title="Port lotniczy Hawana">
Port lotniczy Hawana



</doc>
<doc id="4140902" url="https://pl.wikipedia.org/wiki?curid=4140902" title="Mauerspringer">
Mauerspringer

Mauerspringer (z niem. "Muroskoczek") – termin określający osoby wspinające się i przeskakujące wyczynowo od strony Berlina Zachodniego umocnienia Muru Berlińskiego w celu krótkotrwałego znalezienia się na należącej do NRD wschodniej stronie miasta. W ciągu 28 lat istnienia muru odnotowanych zostało ponad 400 przypadków tego typu, w wyniku czego wiele osób odniosło rany, a co najmniej pięć poniosło śmierć zostając tym samym uznanymi przez historyków jako ofiary śmiertelne Muru Berlińskiego. Określenie owo funkcjonowało również, aczkolwiek znacznie rzadziej, w stosunku do uciekinierów z NRD.
Charakterystyka zjawiska.
Zbudowany w sierpniu 1961 r. Mur Berliński charakteryzowało stosunkowo łatwiejsze pokonanie go od strony Berlina Zachodniego – fenomen ów upraszczały zarówno tamtejszy brak patroli straży granicznej, jak i fakt, iż poprzedzające właściwy mur wszelkiego rodzaju przeszkody i urządzenia zabezpieczające rozbudowane były po stronie wschodniej. Wspięcie się na mur możliwe było przy pomocy przystawionej do tegoż drabiny, wejście nań z dachu zaparkowanego obok samochodu lub też dzięki rozmieszczonym tam regularnie podestom widokowym. Dzięki zawartemu w 1971 r. przez aliantów tzw. układowi Czterech odnośnie do statusu prawnego podzielonego strefami okupacyjnymi Berlina możliwe stało się swobodne podróżowanie mieszkańców Berlina Zachodniego do wschodniej części miasta bez konieczności nielegalnego przekraczania granicy, co wcześniej w wielu przypadkach bywało zabronione.
Motywy brawurowego przeskakiwania muru bywały zróżnicowane. Najczęstszymi z przyczyn były: chęć wygrania zakładu, udowodnienia odwagi, bądź też – w związku ze zdecydowaną większością podejmujących się tego wyczynu mężczyzn – zaimponowania płci przeciwnej. W wielu przypadkach decydującą rolę grało upojenie alkoholowe, zdecydowanie rzadziej – protest polityczny, którego znanym przykładem stał się zmarły w tego typu okolicznościach zachodnioberliński aktywista Dieter Beilig. Odnotowano także przypadek mieszkającego w przygranicznym okręgu Kreuzberg i cierpiącego na chorobę psychiczną Arnolda Kabe, który wspinając się na umocnienia muru piętnaście razy, tłumaczył swoje postępowanie nudą. Zakwalifikowany później jako ofiara śmiertelna Muru Berlińskiego Werner Kühl podjął z kolei decyzję o przeniesieniu się do NRD, w wyniku czego pokonując umocnienia wzięty został przez żołnierzy wojsk granicznych NRD za uciekiniera z Berlina Wschodniego i zastrzelony.
Największą liczbę muroskoczków odnotowano w 1988 r. W roku tym zajęty bowiem został przez lewicowych aktywistów należący wówczas formalnie do NRD, lecz znajdujący się po stronie Berlina Zachodniego nieopodal Potsdamer Platz obszar znany jako Lenné-Dreieck. Po usunięciu 1 lipca przez zachodnioberlińską policję koczujących na placu aktywistów, 182 osoby wspięły się na mur, przedostając się następnie na teren Berlina Wschodniego, gdzie przewiezione najpierw zostały ciężarówkami wojsk granicznych do kantyny jednego z tamtejszych zakładów przemysłowych, niedługo potem powróciły jednak w małych grupach na teren Berlina Zachodniego przez oficjalne punkty kontroli granicznej. Przedstawiciele demonstrantów nawiązali jednak zawczasu niezbędne kontakty z przedstawicielami bezpieki NRD, w związku z czym udało się uniknąć związanych z ową „ucieczką” jakichkolwiek negatywnych konsekwencji.
Wśród żołnierzy wojsk granicznych osoby niniejsze nazywane były powszechnie „naruszaczami granicy Berlina Zachodniego i NRD” ("Grenzverletzer"). Wobec przypadków tego typu wydawano specjalne dyrektywy przewidujące natychmiastowe aresztowanie bez konieczności używania broni palnej. Zatrzymanych kierowano do podlegającego Ministerstwu Bezpieczeństwa Państwowego NRD Wydziału IX, który wszczynał stosowne postępowanie. W odróżnieniu do zarzutu umyślnej „prowokacji wobec granicy NRD”, w większości przypadków wielu zatrzymanych szybko jednak zwalniano, szczególnie wobec ustalenia faktu ich upojenia alkoholowego, niewiedzy o przebiegu granicy lub innych podobnych przyczyn przekroczenia tejże.
Ofiary śmiertelne.
Podczas umyślnego przeskakiwania Muru Berlińskiego wiele osób odniosło obrażenia. Odnotowano jednak również co najmniej pięć ofiar śmiertelnych do których należeli:
Motyw muroskoczka w literaturze i w filmie.
W 1974 r. pochodzący z NRD pisarz Stefan Heym stworzył opowiadanie "Mein Richard" ("Mój Richard") traktujące o dwójce noszących to samo imię chłopców ze wschodniej części Berlina, którzy przedostając się poprzez wspinaczkę na mur na stronę zachodnią udawali się do mieszczącego się tam kina, aby wykorzystując tę samą drogę powrócić potem na terytorium Berlina Wschodniego, gdyż oficjalny powrót przez przejście graniczne kwalifikował niniejsze przedsięwzięcie do spełniającego przesłanki czynu karalnego nielegalnego przekroczenia granicy. Zostając schwytanymi przy czternastym tego rodzaju wypadzie postawieni zostali przed sądem, zostając jednak nie ukaranymi, lecz ostatecznie nagrodzonymi orderami w związku z „czternastokrotnym udowodnieniem absolutnej wierności wobec państwa”.
W 1982 r. zapoczątkowany przez Heymsa motyw rozwinął z kolei w swojej książce "Der Mauerspringer" opisujący podobne okoliczności, aczkolwiek przy udziale trzech osób i z perspektywy Berlina Zachodniego zachodnioniemiecki pisarz Peter Schneider. W tym samym roku na kanwie owej powieści wyreżyserowany został przez Reinharda Hauffa film zatytułowany "Der Mann auf der Mauer" ("Człowiek na murze"), w którym główną rolę zagrał znany piosenkarz Marius Müller-Westernhagen.

</doc>
<doc id="4140903" url="https://pl.wikipedia.org/wiki?curid=4140903" title="Turres Concordiae">
Turres Concordiae

Turres Concordiae (łac. "Diocesis Pauzerensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4140914" url="https://pl.wikipedia.org/wiki?curid=4140914" title="Kościół Santa Maria Maggiore w Wenecji">
Kościół Santa Maria Maggiore w Wenecji

Kościół Santa Maria Maggiore – były rzymskokatolicki kościół w Wenecji, w dzielnicy (sestiere) Santa Croce. Administracyjnie należał do Patriarchatu Wenecji. Tworzył kompleks architektoniczny wraz z klasztorem. Na mocy dekretów napoleońskiego Królestwa Włoch klasztor został zniesiony i zamieniony wraz z kościołem na ośrodek jeździecki armii austriackiej. W 1817 roku w klasztorze wybuchł pożar, a w 1900 roku wyburzono go. W 1927 roku obok kościoła wybudowano więzienie. Kościół restaurowano w latach 1961–1965 i 1974.
Historia.
W 1483 roku grupa franciszkanek zamieszkująca zrujnowany budynek przy kościele Sant’Agnese zwróciła się do Senatu Republiki z prośbą o zezwolenie na założenie klasztoru, ale ich prośba została odrzucona. Zmiana decyzji nastąpiła dopiero w listopadzie 1497 roku. Wyznaczona działka znajdowała się na niedawno nabytym terenie w zachodniej części miasta. Drewniany klasztor i kościół wybudowano w latach 1497–1504. W pierwszych latach XVI wieku rozpoczęła się przebudowa kompleksu, prawdopodobnie pod nadzorem Tullia Lombarda. Prace budowlane rozpoczęto prawdopodobnie między 1503 i 1504 rokiem. Stało się to możliwe dzięki hojnej darowiźnie pewnego szlachcica, Alvise Malipiera. W tym samym czasie zgromadzeniu franciszkanek podarowano starą ikonę Matki Bożej. Zakonnice wprowadziły się do klasztoru w roku 1505. Kościół, którego projekt został oparty na planie świątyni pod tym samym wezwaniem w Rzymie, zbudowano w latach 1523–1531. Otrzymał wezwanie Santa Maria Maggiore i San Vincenzo (św. Wincentego). Jego pierwsza dokumentacja graficzna kościoła pochodzi z 1525 roku, kiedy to został on umieszczony na planie perspektywicznym Giovanniego Andrei Vavassore. Alvise Malipiero sprawował patronat aż do swojej śmierci w 1557 roku. Pochowany został w kościele, w rodzinnym grobowcu. Rosnące znaczenie klasztoru sprawiło, że otrzymał on liczne darowizny w postaci dzieł sztuki. Hojność ofiarodawców umożliwiła ponadto rozbudowę klasztoru, który w1695 roku zamieszkiwało 112 sióstr. W 1797 roku upadła Republika Wenecka.
Desakralizacja.
Na mocy dekretu napoleońskiego Królestwa Włoch z 5 czerwca 1805 roku (oraz kolejnych dekretów) zainicjowano w Wenecji proces kasat i przekształceń kościołów i klasztorów i zmian granic parafii. Klasztor franciszkanek został zniesiony w 1805 roku. Jego budynki przeznaczono na koszary, a siostry przeniosły się do kościoła Santa Croce . Ich kościół, zdesakralizowany i pozbawiony wyposażenia, zaczął być używany jako stajnia. Plac klasztorny, przemianowany na Campo di Marte, stał się miejscem, na którym austriaccy oficerowie ćwiczyli jazdę konną. Dostępny był on również dla cywilów. W 1817 roku w klasztorze wybuchł gwałtowny pożar, ale ominął kościół. W 1900 roku rozebrano klasztor, a kościół przeznaczono na magazyn fabryki tytoniu. Przy tej okazji przebudowano wnętrze budynku. W 1927 roku na terenie klasztoru zbudowano więzienie, po czym przeniesiono tu więźniów z Palazzo delle Prigioni a San Marco. Kościół został odrestaurowany w latach 1961–1965. Pod koniec lat 60. usunięto XIX-wieczne dobudówki. Nawę główną zdobił fresk przedstawiający "Podwyższenie krzyża", "Dusze w czyśćcu" i "Matkę Bożą w chwale ze św. Franciszkiem". Fresk, datowany na 1700 rok, został zerwany podczas wspomnianych prac remontowych, aby umożliwić renowację zniszczonego tynku.
Architektura.
Fasada.
Autorstwo XVI-wiecznej, ceglanej fasady, przypisuje się Tulliowi Lombardo. O jej renesansowym charakterze świadczą takie elementy kompozycyjne, jak: prosty portal, gzyms w części środkowej, jej trójkątne zwieńczenie oraz łagodne łuki łączące ją z częściami bocznymi.
Wnętrze.
Kościół został zbudowany jako trzynawowa bazylika z długim prezbiterium, flankowanym płytkimi kaplicami. Miał łącznie 11 ołtarzy: ołtarz główny, 2 ołtarze w kaplicach bocznych i po 4 w nawach bocznych. Znane są wezwania 8 z nich: Świętych Zakonu, Koronacji Najświętszej Maryi Panny, św. Marcelego, św. Mikołaja, Wniebowstąpienia, św. Klary, Matki Bożej Bolesnej i św. Jana. Nawy boczne są oddzielone od nawy głównej pięcioma parzystymi kolumnami z kapitelami jońskimi, na których wspierają się półokrągłe łuki. Na prawej ścianie widoczne są ślady fresku przedstawiające pozorowaną kolumnadę.
Utracone lub usunięte dzieła sztuki.
Osiem ołtarzy i zdobiące je dzieła sztuki zostały usunięte i/lub utracone. Wśród obrazów znajdował się "Św. Jan Chrzciciel" Giovanniego Belliniego, zamówiony do kaplicy obok ołtarza głównego. Obraz miał być przeniesiony do Pinakoteki Brera w Mediolanie, ale po lokalnym proteście został przekazany Accademii. Płótno "Wniebowzięcie Najświętszej Maryi Panny", pędzla Paola Veronese, znajdujące się w ołtarzu głównym, poddane konserwacji, znajduje się również w zbiorach Accademii. Od 2008 roku w jej zbiorach jest także "Dziewica z Dzieciątkiem i ze Świętymi oraz z członkami rodziny Marcello", prawdopodobnie pędzla Giambattisty del Moro. W zbiorach Pinakoteki Brera znajdują się natomiast: "Agonia w Ogrójcu" (Veronese), "Zwycięstwo mieszkańców Chartres nad Normanami" (Padovanina) oraz "Madonna z Dzieciątkiem i chórem cherubinów" (Andrei Mantegni. 
Kampanila.
Zbudowana na planie kwadratu, pozbawiona dzwonów kampanila wznosi się na wysokość 33 m. Zdobi ją herb rodu Malipiero. Zwieńczona jest gotyckim w charakterze, stożkowym hełmem, otoczonym czterema pinaklami.
Klasztor.
Jedynym dokumentem świadczącym o wyglądzie klasztoru jest rycina w manuskrypcie z 1806 roku. Z lewej strony od fasady kościoła znajdowało się wejście do klasztoru, prowadzące przez długie atrium na obszerny dziedziniec, ograniczony z trzech stron krużgankiem. Drugi klasztor, położony pomiędzy tym dziedzińcem a placem Santa Maria Maggiore, był najstarszym budynkiem, zbudowanym wraz z kościołem.

</doc>
<doc id="4140915" url="https://pl.wikipedia.org/wiki?curid=4140915" title="Port lotniczy Ben Guriona">
Port lotniczy Ben Guriona



</doc>
<doc id="4140917" url="https://pl.wikipedia.org/wiki?curid=4140917" title="Dekanat irkucki">
Dekanat irkucki

Dekanat irkucki (ros. "Иркутсктй Деканат") – rzymskokatolicki dekanat diecezji Świętego Józefa w Irkucku, w Rosji. W jego skład wchodzi 8 parafii.
Dekanat obejmuje:

</doc>
<doc id="4140919" url="https://pl.wikipedia.org/wiki?curid=4140919" title="Siergiej Wołkonski">
Siergiej Wołkonski

Siergiej Wołkonski (ros. Серге́й Григо́рьевич Волко́нский, ur. w Moskwie, zm. 28 listopada 1865) – rosyjski książę, wojskowy, uczestnik powstania dekabrystów. 
Życiorys.
Jego matką była dama dworu carycy Katarzyny Wielkiej, córka Nikołaja Repnina Aleksandra. Ojciec książę Gieorgij Wołkoński był generałem kawalerii i tajnym radcą. Siergiej ukończył Korpus Paziów, a potem został członkiem gwardii cesarskiej. 
Brał udział w wojnach z Napoleonem w latach 1813-1814. Awansowany na stopień generała. W roku 1821 wstąpił do tajnego związku dekabrystów, organizacji mającej na celu wprowadzenie republikańskich reform w Rosji. Związał się z jego radykalnym skrzydłem tzw. Związku Południowego planującym m.in. likwidację caratu i zabicie cara. 26 grudnia 1825 r. dekabryści doprowadzili do wybuchu powstania skierowanego przeciw kandydaturze Mikołaja I, a popierającego kandydaturę wielkiego księcia Konstantego na cara. Po klęsce powstania książę Wołkonski został skazany na śmierć, ale car Mikołaj I zamienił wyrok na dożywotnią katorgę na Syberii, a potem, w 1836 na zesłanie, najpierw w wiosce Urik w pobliżu Irkucka, a od 1845 w samym Irkucku. Wraz z mężem na Sybir dobrowolnie pojechała jego żona, Maria. Po śmierci cesarza Mikołaja I Wołkonski otrzymał zgodę na powrót do europejskiej części Rosji i powrócił tam w roku 1856. Zamieszkał w majątku swojego zięcia w Woronkach (obecnie obwód czernihowski) i tam zmarł 28 listopada 1865 roku. Został pochowany na miejscowym cmentarzu obok zmarłej dwa lata wcześniej żony. Nad nagrobkami córka wzniosła kaplicę, która została zniszczona w czasach sowieckich. W 1975 roku w tym miejscu wzniesiono pomnik upamiętniający dekabrystów i pamiątkowe nagrobki z płaskorzeźbami Marii i Siergieja.
W 1825 roku Siergiej ożenił się z Marią, córką generała Nikołaja Rajewskiego. 

</doc>
<doc id="4140920" url="https://pl.wikipedia.org/wiki?curid=4140920" title="Podglądanie wszechświata">
Podglądanie wszechświata

Podglądanie wszechświata – książka popularnonaukowa autorstwa ks. Michała Hellera, polskiego fizyka i filozofa, wydana po raz pierwszy w roku 2008 przez Znak.
Dzieło opowiada krótką historię wybranych wątków w nowożytnej fizyce, astronomii i filozofii nauki. Otwierającym tematem są odkrycia Newtona oraz jego spory filozoficzne z Leibnizem, które wokół nich narosły. Dalej poruszono genezę rewolucyjnej mechaniki kwantowej w latach 20. XX wieku oraz pozytywizmu logicznego, który rozwijał się w podobnym czasie. Na koniec autor relacjonuje osiągnięcia w kosmologii ostatnich dekad XX wieku, np. potwierdzenie Wielkiego Wybuchu przez misje kosmiczne. Odkryciom fizycznym i astronomicznym poświęca refleksję filozoficzną.
Książka została wyróżniona we wrześniu 2008 roku jako Krakowska Książka Miesiąca przez Śródmiejski Ośrodek Kultury w Krakowie.
Wznowiona w 2011 roku, ze zmienioną okładką i z płytą zawierającą wykłady pt. "Drogami myślących", wcześniej wydawane samodzielnie. Późniejszym dystrybutorem tego wydania zostało Copernicus Center Press przy Centrum Kopernika Badań Interdyscyplinarnych w Krakowie

</doc>
<doc id="4140921" url="https://pl.wikipedia.org/wiki?curid=4140921" title="Bulna">
Bulna

Bulna (łac. "Diocesis Bulnensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4140923" url="https://pl.wikipedia.org/wiki?curid=4140923" title="Wilmette">
Wilmette

Wilmette – wieś ("village") w hrabstwie Cook, w północno-wschodniej części stanu Illinois, w Stanach Zjednoczonych, położona nad jeziorem Michigan, na północnych przedmieściach Chicago. W 2016 roku miejscowość liczyła 27 219 mieszkańców.
Przed przybyciem Europejczyków obszar ten zamieszkany był przez indiańskie plemię Potawatomi. W 1674 roku dotarł tu francuski odkrywca Jacques Marquette. W 1829 roku rząd amerykański nadał tę ziemię Archange Ouilmette, Metysce, będącej żoną handlarza futrem, Antoine′a Ouilmette. Od ich nazwiska pochodzi nazwa miejscowości, która założona została w 1872 roku, wkrótce po dotarciu tu kolei.
W Wilmette mieści się świątynia bahaistyczna, będąca głównym ośrodkiem tej religii w Ameryce Północnej.

</doc>
<doc id="4140924" url="https://pl.wikipedia.org/wiki?curid=4140924" title="Port lotniczy Króla Śiwadźiego">
Port lotniczy Króla Śiwadźiego



</doc>
<doc id="4140926" url="https://pl.wikipedia.org/wiki?curid=4140926" title="Port lotniczy Dźinnaha">
Port lotniczy Dźinnaha



</doc>
<doc id="4140928" url="https://pl.wikipedia.org/wiki?curid=4140928" title="Port lotniczy Indiry Gandhi">
Port lotniczy Indiry Gandhi



</doc>
<doc id="4140931" url="https://pl.wikipedia.org/wiki?curid=4140931" title="Krasnowiszersk">
Krasnowiszersk

Krasnowiszersk – miasto w północno-wschodniej części Kraju Permskiego, w Rosji, siedziba administracyjna rejonu krasnowiszerskiego.
Postanowieniem Rządu Federacji Rosyjskiej nr 1398 z 29 lipca 2014 roku „O zatwierdzeniu wykazu monomiast” (miast, w których większa lub znacząca część mieszkańców pracuje w jednym zakładzie pracy) miejscowość Krasnowiszersk została zaliczona do kategorii „Monofunkcyjnych miejscowości Federacji Rosyjskiej z najbardziej złożonym położeniem socjalno-ekonomicznym”.
Położenie.
Miasto leży w zachodniej części rejonu, na lewym brzegu Wiszery. Odległość od Permu wynosi 300 km. Powierzchnia – 68,7 km².
Historia.
Krasnowiszersk, najdalej na północ położone miasto Kraju Permskiego, powstał na miejscu wioski Wiżaicha, w której w latach 1894–1897 rosyjsko-francuska spółka akcyjna wybudowała zakład metalurgiczny.
Krasnowiszersk powstał w 1930 roku w związku z budową Kombinatu Celulozowo–Papierniczego, która była prowadzona głównie siłami więźniów. Od 1926 roku znajdował się tu 4 oddział Sołowieckiego Obozu Specjalnego Przeznaczenia, a od 1929 samodzielny zarząd Obozów Wyszerskich. 2 lipca 1942 roku osada została przekształcona w miasto Krasnowiszersk.
W latach 1928–1934 w mieście znajdował się obóz „Wiszerałag”. Tysiące niewinnie skazanych ofiar stalinowskich represji budowało Kombinat Celulozowo-Papierniczy i pracowały w lesie. Więźniem tego obozu był rosyjski pisarz Warłam Szałamow, autor antypowieści "Wiszera" i "Opowiadań kołymskich". 21 czerwca 2007 roku w Krasnowiszersku został odsłonięty pomnik Warłama Szałamowa, który w latach 30. XX wieku odbywał tu pierwszą część swojej kary.
Zasoby naturalne.
3 km powyżej Krasnowiszerska znajduje się złoże gliny „Niczkowskoje”, nadające się do produkcji cegieł typu 150. Do zaopatrzenia miasta w wodę pitną i gospodarczą wykorzystuje się dokładnie przebadany obszar „Rodnikowyj”, położony 6 km na północ od Krasnowiszerska. Stopień zaopatrzenia w energię ocenia się jako korzystny dla prowadzenia dowolnej działalności gospodarczej.
Demografia.
Obecna sytuacja demograficzna miasta charakteryzuje się zmniejszoną liczbą urodzeń, przejściem od reprodukcji rozszerzonej do prostej, postępującym się starzeniem populacji miasta i wzrostem śmiertelności, spowodowanej napięciami socjalnymi i alkoholizmem. Upadek przemysłu i związany z tym brak miejsc pracy zmusza młode pokolenie do opuszczenia rodzinnego miasta. 
Wiekowa struktura ludności:
0–15 lat – 27,6%, wiek emerytalny – 13,9%, wiek produkcyjny – 58,5%. Średni wiek ludności wynosi 33,4 lat. Średnioroczna ilość pracowników produkcyjnych i administracyjnych w przemyśle wynosi 3017 osób, z tego ponad 40% było zatrudnionych w gospodarce leśnej.
Skład narodowościowy.
W składzie narodowościowym największy udział mają Rosjanie, a oprócz tego Ukraińcy, Białorusini, Komi-Permiacy i Udmurci.
Gospodarka.
W mieście działają przedsiębiorstwa przemysłu leśnego i drzewnego oraz metalurgii metali kolorowych. W przeszłości najważniejszą firmą w sektorze leśnym była spółka „Wiszerabumprom”, która obecnie ogłosiła bankructwo i została zamknięta. Będąc największą firmą w mieście, produkowała do 2006 roku wysokojakościowy papier, tarcicę i płyty wiórowe.
Kopalnia „Urałmaz” prowadziła wydobycie wysokojakościowych diamentów ze złóż osadowych w Wyszerskim i Kojwo-Wiżajskim rejonie diamentonośnym. Na początku stycznia 2014 roku firma ogłosiła bankructwo.
W mieście znajduje się dyrekcja Rezerwatu przyrody „Wiszerskij”.

</doc>
<doc id="4140932" url="https://pl.wikipedia.org/wiki?curid=4140932" title="Nikita Aleksiejew (siatkarz)">
Nikita Aleksiejew (siatkarz)

Nikita Aleksiejewicz Aleksiejew (ros. Никита Алексеевич Алексеев; ur. 15 lipca 1992 w Baszkortostanie) – rosyjski siatkarz, grający na pozycji atakującego. Od sezonu 2020/2021 występuje w drużynie Dinamo-LO.
W sezonie 2014/2015 pełnił służbę w wojsku.
Sukcesy klubowe.
Puchar Challenge:
Mistrzostwo Rosji:
Superpuchar Rosji:
Puchar Rosji:
Klubowe Mistrzostwa Świata:
Liga Mistrzów:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Juniorów:

</doc>
<doc id="4140938" url="https://pl.wikipedia.org/wiki?curid=4140938" title="Parafia Najświętszego Serca Pana Jezusa w Ułan Ude">
Parafia Najświętszego Serca Pana Jezusa w Ułan Ude

Parafia Najświętszego Serca Pana Jezusa w Ułan Ude – rzymskokatolicka parafia znajdująca się w Ułan Ude, w diecezji Świętego Józefa w Irkucku, w dekanacie irkuckim, w Rosji. Obejmuje całą Buriację.
Historia.
Pierwszymi katolikami w Wierchnieudińsku, jak ówcześnie nazywało się miasto, byli Polacy. Kościół został poświęcony w 1907. Po rewolucji październikowej świątynia została rozgrabiona, zamknięta i zniszczona. Księdza i parafian represjonowano.
Parafia odrodziła się po upadku ZSRS. Oficjalnej rejestracji dokonano 31 sierpnia 1999. W 2003 wybudowano nowy kościół.

</doc>
<doc id="4140942" url="https://pl.wikipedia.org/wiki?curid=4140942" title="Siergiej Trubieckoj">
Siergiej Trubieckoj

Siergiej Trubieckoj (ros. Серге́й Петро́вич Трубецко́й, ur. 29 sierpnia 1790 w Moskwie, zm. 22 listopada 1860) – rosyjski książę, wojskowy, uczestnik powstania dekabrystów. 
Życiorys.
Pochodził z rodu książęcego Trubieckich. Brał udział w wojnach z Napoleonem: w obronie Rosji w 1812 i w walkach w latach 1813-1815. Awansowany na stopień pułkownika. Po wojnie wstąpił do tajnego związku dekabrystów, organizacji mającej na celu wprowadzenie republikańskich reform w Rosji. Związał się z jego umiarkowanym skrzydłem tzw. Związkiem Północnym planującym reformy w ramach caratu. 26 grudnia 1825 r. dekabryści doprowadzili do wybuchu powstania skierowanego przeciw kandydaturze Mikołaja I, a popierającego kandydaturę wielkiego księcia Konstantego na cara. Na przywódcę wybrano Trubieckoja, ale nie przyłączył się on do wojsk powstańczych zgromadzonych na placu Senackim w Petersburgu. Po klęsce powstania został pozbawiony tytułu i skazany na śmierć, ale car Mikołaj I zamienił wyrok na dożywotnią katorgę na Syberii, a potem, w 1839 r., na zesłanie, najpierw w wiosce w pobliżu Irkucka, a od 1845 w samym Irkucku. Wraz z mężem na Sybir dobrowolnie pojechała jego żona. Po śmierci cesarza Mikołaja I Trubieckoj otrzymał zgodę na powrót do europejskiej części Rosji i powrócił tam w roku 1856. 
W drewnianym domu, który wiązany jest z pobytem jego rodziny w Irkucku znajduje się obecnie Muzeum Dekabrystów.

</doc>
<doc id="4140945" url="https://pl.wikipedia.org/wiki?curid=4140945" title="Zgorza Struga">
Zgorza Struga

Zgorza Struga – struga, strumień leśny przepływający przez Puszczę Białą, dopływ Narwi.
Źródła Zgorzej Strugi znajdują się w okolicach wsi Obryte. Przepływa przez pola w okolicach tej wsi. Niewielkie spiętrzenie wód Zgorzej Strugi tworzy malowniczy staw z wyspą na terenie dawnego folwarku Skłudy ("Skłody") we wsi Skłudy. Następnie ciek przepływa przez pola wsi Psary oraz osady Psary-Maliki. Kontynuuje swój bieg przepływając przez znaczny fragment Puszczy Białej, w tym śródleśne łąki – tak zwane "biela". Na terenie jednej z łąk śródleśnych, dzięki usypaniu wałów utworzono niewielki, sztuczny zbiornik służący tzw. małej retencji. Ciek wypływa z Puszczy Białej w okolicach wsi Ponikiew, by między nią a Pułtuskiem, na terenie łąk nadrzecznych wpaść do Narwi.
Nazwa.
Nazwa "Zgorza Struga" została odnotowana po raz pierwszy w 1843 r. na tak zwanej „Mapie Katermistrzowstwa” – Topograficznej Karcie Królestwa Polskiego.
Znaczenie przyrodnicze.
W biegu Zgorzej Strugi znajdują się liczne żeremia bobrów.

</doc>
<doc id="4140947" url="https://pl.wikipedia.org/wiki?curid=4140947" title="A lyga siatkarzy">
A lyga siatkarzy



</doc>
<doc id="4140951" url="https://pl.wikipedia.org/wiki?curid=4140951" title="William Snape">
William Snape

William Snape (ur. 17 kwietnia 1985 w Sheffield) – brytyjski aktor filmowy i telewizyjny. Uczęszczał do Dobcroft Junior School i Silverdale School.

</doc>
<doc id="4140953" url="https://pl.wikipedia.org/wiki?curid=4140953" title="Winnetka">
Winnetka

Winnetka – wieś ("village") w hrabstwie Cook, w północno-wschodniej części stanu Illinois, w Stanach Zjednoczonych, położona nad jeziorem Michigan, na północnych przedmieściach Chicago. W 2016 roku miejscowość liczyła 12 417 mieszkańców.
Pierwsi Europejscy osadnicy przybyli tu w latach 20. i 30. XIX wieku. Miejscowość rozplanowana została w 1854 roku, wkrótce po dotarciu tu kolei, a jej formalne założenie nastąpiło w 1869 roku.
Winnetka jest jedną z najzamożniejszych miejscowości w Stanach Zjednoczonych. W 2015 roku średnie roczne zarobki w gospodarstwie domowym wyniosły blisko 312 tys. dolarów, dając jej 10. pozycję pod tym względem w kraju.
Przy 671 Lincoln Avenue w tej miejscowości znajduje się dom, w którym rozgrywa się akcja filmu "Kevin sam w domu" a także początkowe sceny filmu "Kevin sam w Nowym Jorku".

</doc>
<doc id="4140961" url="https://pl.wikipedia.org/wiki?curid=4140961" title="Cykl Liebenfoffa">
Cykl Liebenfoffa

Cykl Liebenfoffa – cykl reakcji biochemicznych obecny w komórkach eukariotycznych, alternatywnie prowadzący do procesu gilkogenezy oraz syntezy niektórych aminokwasów, zwłaszcza alaniny (z uwzględnieniem aspektów energetycznych).
Proces ten działa na zasadzie deaminacji peptydowej części insuliny oraz odwrotnej aktywności insulinowej ("ang. Reverse Insulin Activity)". Zachodzi tylko w komórkach mięśnia sercowego.
W cyklu biorą udział dwa enzymy: dehydrogenaza feldspatoidowa oraz izobaraza saturacyjna.

</doc>
<doc id="4140963" url="https://pl.wikipedia.org/wiki?curid=4140963" title="Konflikt o spław rzeką Regą (1317-1686)">
Konflikt o spław rzeką Regą (1317-1686)



</doc>
<doc id="4140967" url="https://pl.wikipedia.org/wiki?curid=4140967" title="Anna Lewicka-Morawska">
Anna Lewicka-Morawska

Anna Maria Lewicka-Morawska (ur. 6 kwietnia 1952 w Warszawie, zm. 11 września 2015 w Otwocku) – polski historyk sztuki, nauczyciel akademicki, profesor Akademii Sztuk Pięknych w Warszawie.
Życiorys.
Pochodziła z wywodzącej się ze Lwowa rodziny Lewickich, pieczętujących się herbem Rogala. Córka Marii Lewickiej, historyka sztuki, oraz prof. Bohdana Lewickiego. Siostra prof. Pawła Lewickiego, psychologa. Ukończyła VI Liceum Ogólnokształcące im. Tadeusza Reytana w Warszawie (1971). Absolwentka historii sztuki na Uniwersytecie Warszawskim. W 1984 roku w Instytucie Sztuki PAN obroniła pracę doktorską zatytułowaną "Społeczny i artystyczny status polskiego malarza między romantyzmem i neoromantyzmem", napisaną pod kierunkiem prof. Wiesława Juszczaka.
W swojej pracy badawczej zajmowała się historią i teorią sztuki XIX wieku oraz dziejami polskiej kultury artystycznej. Była autorką tekstów w największej wydawanej w Polsce serii wydawniczej dotyczącej sztuki, zatytułowanej "Sztuka świata", wydawanej od 1989 roku przez Wydawnictwo „Arkady”.
Od 1976 roku pracowała na Akademii Sztuk Pięknych w Warszawie. Przez wiele lat kierowała Międzywydziałową Katedrą Historii i Teorii Sztuki. Współtworzyła Wydział Zarządzania Kulturą Wizualną Akademii Sztuk Pięknych (ASP) w Warszawie. Od jego założenia była prodziekanem wydziału oraz kierownikiem Katedry Historii Sztuki i Teorii Kultury. Wykładała także m.in. w Instytucie Dziennikarstwa Uniwersytetu Warszawskiego oraz Akademii Humanistycznej w Pułtusku.
Popularyzatorka nauki, autorka i redaktorka wielu publikacji popularnonaukowych. Wydana pod red. Anny Lewickiej-Morawskiej w 2007 roku książka "W kręgu arcydzieł. Zbiory sztuki w Polsce" została nagrodzona w 2008 roku tytułem „Książki Roku” przez Magazyn Literacki „Książki” oraz tytułem „Książki edytorsko doskonałej” przyznanym podczas odbywających się w Krakowie 11. Targów Książki.
Odznaczona srebrnym medalem „Zasłużony Kulturze Gloria Artis”.
Pochowana na starym cmentarzu na Służewie przy ul. Fosa, położonym przy kościele św. Katarzyny.

</doc>
<doc id="4140968" url="https://pl.wikipedia.org/wiki?curid=4140968" title="Wojna Szczecina ze Stargardem o handel morski (1454-1464)">
Wojna Szczecina ze Stargardem o handel morski (1454-1464)



</doc>
<doc id="4140978" url="https://pl.wikipedia.org/wiki?curid=4140978" title="Tryb łączący w języku łacińskim">
Tryb łączący w języku łacińskim

Tryb łączący w języku łacińskim () – tryb przedstawiania zdarzeń nierzeczywistych oraz relacji czasowych w języku łacińskim. Istnieją cztery główne formy koniunktiwu: czasu teraźniejszego, czasu przeszłego niedokonanego, czasu przeszłego dokonanego i czasu zaprzeszłego. Nie istnieją formy trybu łączącego dla czasów przyszłych, stosuje się formę omowną z użyciem imiesłowu czasu przyszłego. Tryb łączący występuje zarówno w zdaniach prostych, jak i złożonych. W zdaniach prostych oznacza czynność nierzeczywistą; od formy koniunktiwu zależy relacja między mówiącym a czynnością. Znacznie częściej tryb łączący pojawia się w zdaniu podrzędnym, a jego forma zależy od relacji czasowej z czasownikiem ze zdania nadrzędnego. Stosuje się zasadę następstwa czasów. Tryb łączący pojawia się w licznych typach zdań podrzędnych: mowie zależnej, skutkowych, czasowych itp.
Formy.
Czasownik łaciński może występować w jednej z czterech form trybu łączącego:
Tryb łączący czasu przyszłego nie występuje.
Końcówkami trybu łączącego dla strony czynnej są: -"m", -"s", -"t" dla liczby pojedynczej i ' ', "" dla liczby mnogiej. Tryb łączący czasu teraźniejszego tworzy się w sposób następujący:
Podobnie odmienia się strona bierna.
Tryb łączący czasu przeszłego niedokonanego tworzy się dodając do tematu praesens cechę '- i końcówki identyczne z tymi, które są używane w trybie łączącym czasu teraźniejszego: -"m", -"s", -"t" dla liczby pojedynczej i ' ', ' dla liczby mnogiej. Tak otrzymane formy są identyczne z bezokolicznikiem czynnym, choć historycznie " powstał w inny sposób. Podobnie odmienia się strona bierna.
Dla czasownika ' tematem ' jest ".
' i '.
Tryb łączący czasu przeszłego dokonanego tworzy się dodając do tematu ' (trzeciej formy) końcówki: ', ', ', ', ', ' dla czasu ', a końcówki ', ', ', ', ', ' dla czasu zaprzeszłego.
Tryb łączący dla strony biernej tworzy się zestawiając formą imiesłowu biernego czasu przeszłego (utworzoną od tematu supinum) z koniunktiwem czasu teraźniejszego czasownika ', ', '... (dla formy ') lub koniunktiwu czasu przeszłego niedokonanego czasownika ', ', "...:
Użycie w zdaniach głównych.
Tryb łączący (zwany w niektórych gramatykach trybem przypuszczającym) stosowany jest, gdy występuje niezgodność z rzeczywistością. Osoba mówiąca może zająć w stosunku do czynności nierzeczywistej jedną z dwóch postaw: postawę rozumu lub postawę woli. Postawa rozumu wyraża się w następujący sposób:
Przeczeniem dla formy trybu warunkowego w postawie rozumu jest ".
Postawa woli polega na tym, że mówiący pragnie urzeczywistnienia się czynności nierzeczywistej. Postawa ta może objawiać się w następujący sposób:
Przeczeniem dla formy trybu warunkowego w postawie woli jest ".
Wyraża życzenie, które może być możliwe lub niemożliwe.
Nazwa pochodzi od ', ' – zachęcać. Wyraża zachętę i występuje w I osobie liczby mnogiej. Wymaga użycia '. Ewentualnym przeczeniem czasownika w trybie łączącym jest ': ' → "Cieszmy się więc", ' – "Aby byli jedno".
Nazwa pochodzi od ', ' – kazać. Używany jest dla wydawania rozkazów w trzeciej osobie liczby pojedynczej i mnogiej, spotyka się go również w użyciu dla drugiej osoby zamiast trybu rozkazującego; stanowi jego uzupełnienie. ' – "Cokolwiek czynisz, czyń rozważnie i oczekuj na koniec!". ' – "Oto Dziewica pocznie i porodzi Syna, któremu nadadzą imię Emmanuel" (Mat 1,23, Wul, BT).
Nazwa pochodzi od czasownika ', ' – powstrzymywać, zapobiegać, zakazywać. Stanowi uzupełnienie trybu rozkazującego. Używany jest dla pierwszej osoby liczby mnogiej oraz trzeciej osoby obu liczb z przeczeniem ', ': ' → "Nie bójmy się i nie traćmy nadziei na ocalenie". W celu wydania zakazu dla drugiej osoby liczby pojedynczej i mnogiej używa się konstrukcji ' + ': ' → "Nie rozpaczaj".
Wyraża możliwość lub przypuszczenie w odniesieniu do teraźniejszości. W wyrażeniach nieosobowych używa się również ' w drugiej osobie. Ewentualnym przeczeniem dla czasownika w koniunktiwie jest '. Często występuje w pytaniach retorycznych, a podmiotem może być zaimek pytający lub nieokreślony. ' → "Wśród żołnierzy trudno rozpoznać wodza". ' → "Któż by w to uwierzył?" Jeśli możliwość lub przypuszczenie dotyczy przeszłości, używa się ': ' → "Któż mógłby w to uwierzyć", ' → "Któż może wątpić?" Przeczeniem dla formy trybu warunkowego w postawie rozumu jest '.
Wyraża czynność nierzeczywistą lub niezgodną z rzeczywistością. Dla czynności teraźniejszych czasownik występuje w formie ': ' → "Bez przyjaciół życie byłoby smutne". Jeśli czynność nierzeczywista dotyczy przeszłości, czasownik występuje w ', a jako ewentualne przeczenie występuje ': "" → "Czym mogłoby być ludzkie życie bez nauki?".
Nazwa pochodzi od czasownika ', ' – wątpić. Wyraża wątpliwość, wahanie, brak zdecydowania. Występuje głównie w zdaniach pytających. Dla czynności teraźniejszych używa się ', dla przeszłych – '. Ewentualnym zaprzeczeniem czasownika w koniunktiwie jest '. ' – "Co mam robić?", "" → "Dokąd miałem się zwrócić?".
Jest to tryb łączący przyzwolenia, oznacza czynność, która zaszła w niesprzyjających warunkach; na język polski tłumaczy się przy użyciu spójników „chociaż”, „jakkolwiek”. Ewentualnym zaprzeczeniem formy w koniunktiwie jest '. ' → "Przypuśćmy, że ból nie jest największym złem, ale jednak złem jest". Przeczeniem dla formy trybu warunkowego w postawie rozumu jest '. ' → "Choć Minos posiada wszystko, nie posiada przestworzy". Przyzwolenie dla przeszłości wyraża się przy pomocy ': ' → "Nawet jeśli byłeś wtedy trybunem ludowym, jakim prawem to powiedziałeś?".
Użycie w zdaniach podrzędnych.
Tryb łączący, mimo że występuje w zdaniach prostych, znacznie częściej pojawia się w zdaniach złożonych.
Zdania celowe i dopełnieniowe z ".
Zarówno w zdaniach podrzędnych celowych, jak i dopełnieniowych występuje tryb łączący. Jego forma zależy od tego, w jakim czasie występuje zdanie główne. Może ono występować w czasie teraźniejszym lub przyszłym (zwanym przez niektóre gramatyki czasami głównymi), jak również w którymś z czasów przeszłych (zwanych niekiedy historycznymi, przy czym do czasów historycznych należy również ", czyli czas teraźniejszy używany dla opisywania czynności przeszłych w celu ubarwienia narracji).
Następstwo czasów.
Zasada następstwa czasów (łac. ') określa, która forma trybu łączącego powinna być użyta w zdaniu podrzędnym. Istnieją dwa warunki określające użycie czasów w zdaniach złożonych: czas gramatyczny zdania nadrzędnego oraz relacja czasowa czynności wyrażonej w zdaniu podrzędnym względem zdania nadrzędnego. Na użytek następstwa czasów czasy zdania nadrzędnego dzielą się na teraźniejszy i przyszłe (zwane czasem głównym) oraz czasy przeszłe zwane historycznymi. W zdaniu nadrzędnym czasownik może wystąpić w różnych trybach (oznajmującym, rozkazującym, łączącym); ' użyty jako ' lub ' jest traktowany jako czas główny. Może również wystąpić tryb łączący czasu teraźniejszego. Relacja zdania nadrzędnego z podrzędnym może być równoczesna (obie czynności dzieją się w tym samym czasie), uprzednia, gdy czynność w zdaniu podrzędnym odbywała się zanim nastąpiła czynność wyrażona zdaniem nadrzędnym oraz późniejsza, gdy czynność w zdaniu podrzędnym odbywała się później niż nastąpiła czynność wyrażona zdaniem nadrzędnym.
Jeśli w zdaniu nadrzędnym występuje czas główny a zdanie podrzędne wyraża czynność równoczesną, stosuje się ":
Jeśli w zdaniu nadrzędnym występuje czas główny a zdanie podrzędne wyraża czynność uprzednią, stosuje się ":
Jeśli w zdaniu nadrzędnym występuje czas historyczny a zdanie podrzędne wyraża czynność równoczesną, stosuje się ":
Jeśli w zdaniu nadrzędnym występuje czas historyczny a zdanie podrzędne wyraża czynność uprzednią, stosuje się ":
Jeśli w zdaniu nadrzędnym występuje czas główny a zdanie podrzędne wyraża czynność późniejszą, stosuje się bezokolicznik czasu przyszłego i ' czasownika ':
Jeśli w zdaniu nadrzędnym występuje czas historyczny a zdanie podrzędne wyraża czynność późniejszą, stosuje się bezokolicznik czasu przyszłego i ' czasownika ':
Powyższe zależności przedstawia tabela:
Odstępstwo od ".
Odstępstwa od podanej powyżej zasady występują, gdy czas zdania podrzędnego określa się nie w stosunku do zdania nadrzędnego, lecz stanowiska osoby mówiącej. Wtedy w zdaniu podrzędnym używa się czasu niezależnego, czyli koniunktiwu tego czasu, które miałoby zdanie podrzędne, gdyby było głównym. Występuje to głównie w zdaniach skutkowych. Po czasach historycznych w zdaniu nadrzędnym używa się ' dla wyrażenia skutku, który trwa aż do teraźniejszości, a ' dla zaznaczenia przeszłości w stosunku do chwili mówienia. Przeczeniem dla formy trybu warunkowego w postawie rozumu jest ":
Upodobnienie trybów.
W zdaniach pobocznych, w których zwykle występuje tryb oznajmujący, może pojawić się tryb łączący, jeśli zdanie zależne jest od zdania z koniunktiwem lub od konstrukcji (ACI). Zjawisko to nosi nazwę ', czyli upodobnienie trybów. Przeczeniem dla formy trybu warunkowego w postawie rozumu jest ':
Zdania pytające zależne.
Zdania w mowie zależnej, jeśli nie podlegają konstrukcji ACI, występują zawsze w trybie łączącym. Zdania te występują po czasownikach ', ', ' i podobnych. Przeczeniem dla formy trybu warunkowego w postawie rozumu jest ':
Tryb łączący w okresach warunkowych.
W języku łacińskim występują trzy rodzaje zdań warunkowych (nazywanych w niektórych gramatykach okresami): ' (okres warunkowy rzeczywisty), ' (okres warunkowy nierzeczywisty) oraz " (okres warunkowy możliwy). Okres rzeczywisty, wyrażający czynności zaistniałe, używa trybu oznajmującego.
Okres nierzeczywisty odnosi się do czynności, która nie odbywała się bądź nie ma miejsca w teraźniejszości. Użycie odpowiedniej formy tryby łączącego zależy od czasu czynności.
Okres możliwy używany jest dla wyrażenia możliwości lub przypuszczenia, zaistnienie (bądź nie) w odróżnieniu od dwóch pozostałych okresów nie jest warunkiem użycia tego okresu.
Możliwe jest użycie okresów mieszanych, z różnymi okresami warunkowymi.
Tryb łączący jest charakterystyczny dla zdań czasowych, także o charakterze przyczynowo-skutkowym. Zdania te stosują się do reguł następstwa czasów: jeśli czynność zdania podrzędnego jest równoczesna z czynnością ze zdania głównego, orzeczenie zdania podrzędnego występuje w ', jeżeli zaś czynność zdania podrzędnego jest uprzednia w stosunku do czynności opisanej zdaniem nadrzędnym, orzeczenie zdania podrzędnego występuje w ':

</doc>
<doc id="4140980" url="https://pl.wikipedia.org/wiki?curid=4140980" title="Cerkiew św. Grzegorza w Akce">
Cerkiew św. Grzegorza w Akce



</doc>
<doc id="4140990" url="https://pl.wikipedia.org/wiki?curid=4140990" title="Eric Botteghin">
Eric Botteghin

Eric Botteghin (ur. 31 sierpnia 1987 w São Paulo) – brazylijski piłkarz grający w holenderskim zespole Feyenoord Roterdam. Na boisku głównie występuje jako środkowy obrońca.

</doc>
<doc id="4140992" url="https://pl.wikipedia.org/wiki?curid=4140992" title="Jung Suh">
Jung Suh



</doc>
<doc id="4140995" url="https://pl.wikipedia.org/wiki?curid=4140995" title="Pitbull. Ostatni pies">
Pitbull. Ostatni pies

Pitbull. Ostatni pies – polski film sensacyjny w reżyserii Władysława Pasikowskiego, którego premiera odbyła się 15 marca 2018. Film jest czwartą częścią serii "Pitbull".
Okres zdjęciowy rozpoczął się 12 września 2017. W styczniu 2018 zaprezentowano oficjalny zwiastun filmu.
Fabuła.
Kiedy ginie Soczek, partner Majamiego, policjanci z wydziału terroru rozpoczynają śledztwo. Schwytanie sprawcy uważają nie tylko za swój obowiązek, ale też punkt honoru. Wydział jest przetrzebiony zmianami organizacyjnymi i zwolnieniami. W tej sytuacji, aby stawić czoła gangsterom, stołeczny komendant ściąga do Warszawy rozproszonych po prowincji, doświadczonych policjantów. W stolicy pojawiają się Despero (Marcin Dorociński), Metyl (Krzysztof Stroiński) oraz – prosto z Waszyngtonu – Nielat, zwany obecnie Quantico (Rafał Mohr). W walce o dominację nad miastem, toczonej między gangami z Pruszkowa i Wołomina, pojawia się trzeci, znaczący gracz – Czarna Wdowa (Doda).

</doc>
<doc id="4141000" url="https://pl.wikipedia.org/wiki?curid=4141000" title="Półmaraton Miński">
Półmaraton Miński

Półmaraton Miński – impreza biegowa odbywająca się corocznie od 2013 r. na terenie Mińska. Organizatorem jest Białoruska Federacja Lekkoatletyczna.
Trasa wiedzie przez centralne tereny miasta. W roku 2015 trasa biegu została zmodyfikowana. W 2016 bieg został przyjęty w poczet Międzynarodowego Stowarzyszenia Maratonów i Biegów Ulicznych (AIMS).

</doc>
<doc id="4141001" url="https://pl.wikipedia.org/wiki?curid=4141001" title="Yūsaku Toyoshima">
Yūsaku Toyoshima

 – japoński piłkarz występujący na pozycji pomocnika.
Kariera piłkarska.
Od 2011 roku występował w Visé, Zarea Bielce, Jūrmala, Lovćen, Berane, Grulla Morioka i Tochigi Uva FC.

</doc>
<doc id="4141003" url="https://pl.wikipedia.org/wiki?curid=4141003" title="Leo Osaki">
Leo Osaki

 – japoński piłkarz występujący na pozycji pomocnika.
Kariera piłkarska.
Od 2014 roku występował w Carolina RailHawks, Yokohama FC i Tokushima Vortis.

</doc>
<doc id="4141006" url="https://pl.wikipedia.org/wiki?curid=4141006" title="Matt Lam">
Matt Lam

Matt Lam (ur. 10 września 1989 w Edmonton) – kanadyjski piłkarz występujący na pozycji pomocnika.
Kariera piłkarska.
Od 2009 roku występował w Croatia Sesvete, JEF United Chiba, Edmonton i Kitchee.

</doc>
<doc id="4141008" url="https://pl.wikipedia.org/wiki?curid=4141008" title="Cristian Nazarit">
Cristian Nazarit

Cristian Nazarit Truque (ur. 13 sierpnia 1990 w Villarrica, Tolima) – kolumbijski piłkarz występujący na pozycji napastnika.
Kariera piłkarska.
Od 2007 roku występował w América Cali, Independiente Santa Fe, Chicago Fire, Deportivo Cali, Itagüí, Deportes Concepción, FC Gifu, Consadole Sapporo, Deportivo Pasto, Independiente Medellín i Al Ahli.

</doc>
<doc id="4141010" url="https://pl.wikipedia.org/wiki?curid=4141010" title="Wan Zack Haikal">
Wan Zack Haikal

Wan Zack Haikal (ur. 28 stycznia 1991 w Kuala Lumpur) – malezyjski piłkarz występujący na pozycji pomocnika.
Kariera piłkarska.
Od 2007 roku występował w Felda United, Harimau Muda A, ViOn Zlaté Moravce, FC Ryukyu i Kelantan.

</doc>
<doc id="4141012" url="https://pl.wikipedia.org/wiki?curid=4141012" title="Moestafa El Kabir">
Moestafa El Kabir

Moestafa El Kabir (ur. 5 października 1988 w Targuist) – marokański piłkarz występujący na pozycji napastnika.
Kariera piłkarska.
Od 2008 roku występował w NEC Nijmegen, Mjällby, Cagliari Calcio, Häcken, Al-Ahli Dżudda, Gençlerbirliği, Sagan Tosu i Antalyaspor.

</doc>
<doc id="4141014" url="https://pl.wikipedia.org/wiki?curid=4141014" title="Derick Ogbu">
Derick Ogbu

Derick Ogbu (ur. 19 marca 1990) – nigeryjski piłkarz występujący na pozycji napastnika.
Kariera piłkarska.
Od 2010 roku występował w Umm-Salal, Leuven, Cluj, Liaoning Whowin, Ventforet Kofu i Debrecen.

</doc>
<doc id="4141016" url="https://pl.wikipedia.org/wiki?curid=4141016" title="Ibba Laajab">
Ibba Laajab

Ibba Laajab, właściwie Abdurahim Laajab (ur. 21 maja 1985 w Oslo) – norweski piłkarz występujący na pozycji napastnika, zawodnik japońskiego klubu Yokohama FC.
Kariera piłkarska.
Od 2003 występował w klubach: Skeid Fotball, Drøbak-Frogn IL, Sørumsand IF, Borussia Mönchengladbach II, Notodden FK, Mjøndalen IF, Strømmen IF, Vålerenga Fotball, Stabæk Fotball, FK Bodø/Glimt i Hebei China Fortune. 
1 marca 2016 podpisał kontrakt z japońskim klubem Yokohama FC, umowa do 31 stycznia 2020.

</doc>
<doc id="4141018" url="https://pl.wikipedia.org/wiki?curid=4141018" title="Romero Frank">
Romero Frank

Romero Frank (ur. 19 sierpnia 1987 w Lima) – peruwiański piłkarz występujący na pozycji pomocnika.
Kariera piłkarska.
Od 2011 roku występował w Mito HollyHock, Montedio Yamagata i Albirex Niigata.

</doc>
<doc id="4141021" url="https://pl.wikipedia.org/wiki?curid=4141021" title="Order Kamehameha'y V">
Order Kamehameha'y V



</doc>
<doc id="4141022" url="https://pl.wikipedia.org/wiki?curid=4141022" title="Bratislav Punoševac">
Bratislav Punoševac

Bratislav Punoševac (ur. 9 lipca 1987 w Kruševac) – serbski piłkarz występujący na pozycji napastnika.
Kariera piłkarska.
Od 2005 roku występował w Napredak Kruševac, Oțelul Galați, Târgu Mureș, Avispa Fukuoka, Radnički Nisz, Budapest Honvéd, Békéscsaba Előre, Borac Čačak i Dacia Kiszyniów.

</doc>
<doc id="4141024" url="https://pl.wikipedia.org/wiki?curid=4141024" title="Nenad Živković">
Nenad Živković

Nenad Živković (ur. 10 marca 1989 w Belgradzie) – serbski piłkarz występujący na pozycji napastnika.
Kariera piłkarska.
Od 2007 roku występował w Teleoptik, Palilulac Beograd, Srem Sremska Mitrovica, BSK Borča, FK Kolubara, FK Bežanija, Jedinstvo Putevi, Sinđelić Belgrad i Kagoshima United FC.

</doc>
<doc id="4141026" url="https://pl.wikipedia.org/wiki?curid=4141026" title="Pieczarka liliowoczerwonawa">
Pieczarka liliowoczerwonawa

Pieczarka liliowoczerwonawa ("Agaricus porphyrizon " P.D. Orton) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy: 
Nazwę polską zaproponował Władysław Wojewoda w 2003 r.. 
Morfologia.
Mięsisty, o średnicy 4–8 cm, początkowo półkulisty, później łukowaty, w końcu płaski, czasami na środku wklęsły. Powierzchnia pokryta łuskami i włókienkami, u młodych owocników brudnomiedzianoczerwona, różowobrązowa lub purpurowa, u starszych wyblakła. Środek kapelusza ciemniejszy.
Szerokie, wolne. Tylko u bardzo młodych okazów białe, szybko stają się siworóżowe, potem coraz ciemniejsze, w końcu purpurowoczarne.
O wysokości 3–7 cm i grubości 0,5–1 cm, cylindryczny, u podstawy pałkowato rozszerzony, u młodych owocników pełny, u starszych pusty. Łatwo wyłamuje się. Posiada trwały pierścień. Powierzchnia pod pierścieniem podłużnie włókienkowata i biaława, u starszych owocników żółknąca.
Miąższ białawy, po uszkodzeniu żółknący. Brak wyraźnego smaku. Zapach słaby, migdałowy.
Wysyp zarodników ciemnobrązowy. Zarodniki jajowate, gładkie, jednokomórkowe, o rozmiarach 5–6 × 3–4 µm. Podstawki maczugowate o rozmiarach 18–28 × 6–8 μm, 4-sterygmowe. Sterygmy o rozmiarach 2–3 μm. Cheilocystydy owalne, o rozmiarach 13–30 × 8–18 μm. 
Występowanie i siedlisko.
Pieczarka liliowoczerwonawa znana jest tylko w Europie i Argentynie. W piśmiennictwie naukowym na terenie Polski do 2003 r. podano tylko 2 stanowiska. 
Saprotrof rosnący w parkach, ogrodach, liściastych lasach.

</doc>
<doc id="4141027" url="https://pl.wikipedia.org/wiki?curid=4141027" title="Denis Halilović">
Denis Halilović

Denis Halilović (ur. 2 marca 1986 w Slovenj Gradcu) – słoweński piłkarz występujący na pozycji obrońcy.
Kariera piłkarska.
Od 2003 do 2017 roku występował w Rudarze Velenje, NK Celje, Dravie Ptuj, Saturnie Ramienskoje, Willemie II Tilburg, CSKA Sofia, NK Domžale, FC Koper i Yokohamie FC.

</doc>
<doc id="4141029" url="https://pl.wikipedia.org/wiki?curid=4141029" title="Agaricus porphyrizon">
Agaricus porphyrizon



</doc>
<doc id="4141030" url="https://pl.wikipedia.org/wiki?curid=4141030" title="Agaricus purpurascens">
Agaricus purpurascens



</doc>
<doc id="4141033" url="https://pl.wikipedia.org/wiki?curid=4141033" title="Ludvig Öhman">
Ludvig Öhman

Ludvig Öhman (ur. 9 października 1991 w Umeå) – szwedzki piłkarz występujący na pozycji obrońcy.
Kariera piłkarska.
Od 2010 roku występował w Kalmar, Nagoya Grampus i Eskilstuna. W 2018 trafił do IF Brommapojkarna.

</doc>
<doc id="4141036" url="https://pl.wikipedia.org/wiki?curid=4141036" title="Olešnice">
Olešnice



</doc>
<doc id="4141044" url="https://pl.wikipedia.org/wiki?curid=4141044" title="Robin Simović">
Robin Simović

Robin Simović (ur. 29 maja 1991 w Malmö) – szwedzki piłkarz występujący na pozycji napastnika.
Kariera piłkarska.
Od 2010 roku występował w Malmö FF, Lunds BK, Lilla Torg FF, IFK Klagshamn, Ängelholms FF, Helsingborgs IF i Nagoya Grampus.

</doc>
<doc id="4141050" url="https://pl.wikipedia.org/wiki?curid=4141050" title="Murilo de Almeida">
Murilo de Almeida

Murilo de Almeida (ur. 21 stycznia 1989 w Presidente Prudente) – timorski piłkarz występujący na pozycji napastnika.
Kariera piłkarska.
Od 2009 roku występował w EC Bahia, Persiraja Banda Aceh, Magway, Ettifaq, Oita Trinita, AC Nagano Parceiro i South China.

</doc>
<doc id="4141063" url="https://pl.wikipedia.org/wiki?curid=4141063" title="Fellipe Bertoldo">
Fellipe Bertoldo

Fellipe Bertoldo (ur. 5 stycznia 1991 w São Paulo) – timorski piłkarz występujący na pozycji pomocnika.
Kariera piłkarska.
Od 2011 roku występował w SE Palmeiras, Guaçuano, Botafogo, Inter de Bebedouro, Verspah Oita, Oita Trinita, Esteghlal Chuzestan, Mitra Kukar i Arema Cronus.

</doc>
<doc id="4141065" url="https://pl.wikipedia.org/wiki?curid=4141065" title="Anthostoma">
Anthostoma

Anthostoma Nitschke – rodzaj grzybów z typu workowców "Ascomycota".
Systematyka i nazewnictwo.
"Diatrypaceae, Xylariales, Xylariomycetidae, Sordariomycetes, Pezizomycotina, Ascomycota, Fungi".
Takson niepewny. Większość należących do niego gatunków przeniesiona została do rodzajów "Anthostomella", "Clypeosphaeria", "Euepixylon", "Lopadostoma" i "Anthostomaria". Ponadto Index Fungorum podaje drugi takson o tej samej nazwie – "Anthostoma" Höhn. 1912.

</doc>
<doc id="4141066" url="https://pl.wikipedia.org/wiki?curid=4141066" title="Jakub Górski (1585–1652)">
Jakub Górski (1585–1652)

Jakub Górski (ur. 1585 w Krakowie, zm. 4 marca 1652 w Bronowicach) – polski matematyk, doktor obojga praw, rektor Akademii Krakowskiej, kustosz kolegiaty Wszystkich Świętych w Krakowie, kanonik krakowski, członek kapituły w 1641 roku. Od 1610 studiował na Uniwersytecie Jagiellońskim. Bakalaureat uzyskał w 1612, a magisterium w 1615. Był autorem studiów z zakresu prawa kanonicznego i rzymskiego prawa prywatnego. Zmarł w 1652 roku, w czasie epidemii. Pochowany został w nieistniejącej dziś kolegiacie Wszystkich Świętych.

</doc>
<doc id="4141069" url="https://pl.wikipedia.org/wiki?curid=4141069" title="Wellington Rocha">
Wellington Rocha

Wellington Rocha (ur. 4 października 1990 w São Paulo) – timorski piłkarz występujący na pozycji obrońcy.
Kariera piłkarska.
Od 2010 do 2016 roku występował w Marília, Atlético Araçatuba, Santacruzense, Itapirense, Ferroviária, Cotia, Bangkok, PSIR Rembang i FC Gifu.

</doc>
<doc id="4141075" url="https://pl.wikipedia.org/wiki?curid=4141075" title="Álvaro Enrique Peña">
Álvaro Enrique Peña

Álvaro Enrique Peña (ur. 3 sierpnia 1989 w Montevideo) – urugwajski piłkarz występujący na pozycji pomocnika.
Kariera piłkarska.
Od 2009 roku występował w Nacional, Cerro Largo, Atenas, Puntarenas, Bella Vista, Montedio Yamagata, River Plate Asunción, Deportivo Capiatá, Boston River i Rampla Juniors.

</doc>
<doc id="4141078" url="https://pl.wikipedia.org/wiki?curid=4141078" title="Nguyễn Tuấn Anh">
Nguyễn Tuấn Anh

Nguyễn Tuấn Anh (ur. 16 maja 1995 w Thái Bình) – wietnamski piłkarz występujący na pozycji pomocnika, zawodnik Hoàng Anh Gia Lai. Reprezentant Wietnamu.
Życiorys.
Kariera klubowa.
Od 2015 roku występuje w Hoàng Anh Gia Lai z V.League 1, skąd w 2016 wypożyczony był do japońskiego klubu Yokohama FC z J2 League.
Kariera reprezentacyjna.
Reprezentant Wietnamu w kategoriach: U-19 i U-23.
W seniorskiej reprezentacji Wietnamu zadebiutował 24 marca 2016 na stadionie Mỹ Đình (Hanoi) w wygranym 4:1 meczu eliminacyjnym do Mistrzostw Świata w Piłce Nożnej 2018 przeciwko Tajwanowi.

</doc>
<doc id="4141080" url="https://pl.wikipedia.org/wiki?curid=4141080" title="Mesarfelta">
Mesarfelta

Mesarfelta (łac. "Diocesis Mesarfeltensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. Od 2020 stolicę tę obejmuje Grzegorz Suchodolski, biskup pomocniczy siedlecki

</doc>
<doc id="4141081" url="https://pl.wikipedia.org/wiki?curid=4141081" title="Jan Gosławski">
Jan Gosławski

Jan Gosławski herbu Wieniawa – dziekan sądecki, kustosz wiślicki i kanonik krakowski w 1480 roku, komisarz biskupi przy ustanowieniu altarii Św. Bartłomieja w kościele olkuskim w 1505 roku.

</doc>
<doc id="4141092" url="https://pl.wikipedia.org/wiki?curid=4141092" title="Moxori">
Moxori

Moxori (łac. "Diocesis Moxoritanus") – stolica historycznej diecezji we Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4141107" url="https://pl.wikipedia.org/wiki?curid=4141107" title="Anthostoma decipiens">
Anthostoma decipiens

Anthostoma decipiens (DC.) Nitschke– gatunek grzybów z rodziny "Diatrypaceae".
Systematyka i nazewnictwo.
Pozycja w klasyfikacji według Index Fungorum: "Anthostoma, Diatrypaceae, Xylariales, Xylariomycetidae, Sordariomycetes, Pezizomycotina, Ascomycota, Fungi".
Po raz pierwszy takson ten zdiagnozował w 1805 r. Augustin Pyramus de Candolle, nadając mu nazwę "Sphaeria decipiens". Obecną, uznaną przez Index Fungorum nazwę nadał mu w 1867 r. Theodor Rudolph Joseph Nitschke.
Synonimy:
Jeszcze do niedawna "Cytospora decipiens" Sacc. traktowany był jako odrębny gatunek. Dopiero w 2010 r. udało się ustalić, że wytwarzane przez niego czerwonawe podkładki są bezpłciową formą gatunku "Anthostoma decipiens".
Morfologia.
Drobne, kuliste, całymi grupami wybijające się przez korę drzew. Początkowo są to bezpłciowe anamorfy o barwie żółtawo-czerwonej, potem wiśniowo-czerwonej. Później rozwijają się płciowe, ciemne, niemal czarne, aksamitne teleomorfy. Zbudowane są ze ściśle upakowanych, jajowatych, tworzących jeden szereg perytecjów o średnicy 0,5–0,8 mm.
Na podkładkach powstają długie (17–19 μm) konidiofory, holoblastycznie wytwarzające półksiężycowate, hialinowe konidia o rozmiarach 4–2 × 1,3–1,4 μm.
Perytecja posiadają kolbowate szyjki o długości do 1,5 mm i średnicy około 0,3 m, z 5–8 bruzdami. W hymenium tworzą się maczugowate lub buławkowate worki o rozmiarach (35–60 × 4–5 μm), wyrastające na długich szypułkach (30–50 μm). Poprzedzielane są wstawkami o długości 150–200 μm. Askospory elipsoidalne, jasnobrązowe do oliwkowozielonych i rozmiarach 4–7 × 1,8–3,5 μm.
Występowanie i siedlisko.
Znane jest występowanie tego gatunku tylko w Ameryce Północnej i Europie, w tym również w Polsce.
Pasożyt i saprotrof rozwijający się na żywych drzewach i martwym drewnie. W Polsce notowany na dębie i grabie.

</doc>
<doc id="4141108" url="https://pl.wikipedia.org/wiki?curid=4141108" title="Cytospora decipiens">
Cytospora decipiens



</doc>
<doc id="4141109" url="https://pl.wikipedia.org/wiki?curid=4141109" title="Equizetum">
Equizetum

Equizetum (łac. "Diocesis Equizetensis") – stolica historycznej diecezji w Cesarstwie rzymskim, w prowincji Mauretania Sitifense, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4141111" url="https://pl.wikipedia.org/wiki?curid=4141111" title="Florian Smykal">
Florian Smykal

Florian Józef Smykal (ur. 25 listopada 1886 w Podgórzu, zm. 22 marca 1963) – pułkownik dyplomowany piechoty Wojska Polskiego, zastępca komendanta Okręgu Kraków ZWZ-AK, kawaler Orderu Virtuti Militari.
Życiorys.
Urodził się 25 listopada 1886 w Podgórzu-Krakowie, w rodzinie Floriana i Weroniki z Anjewskich. Ukończył gimnazjum państwowe w Podgórzu, następnie Wydział Filozofii Uniwersytetu Jagiellońskiego. W latach 1911–1914 był nauczycielem gimnazjum realnego w Borszczowie. W czasie I wojny światowej walczył w szeregach cesarsko-królewskiej Obrony Krajowej. 1 lipca 1915 roku został mianowany podporucznikiem rezerwy (niem. "Leutnant"), a 1 sierpnia 1917 roku porucznikiem rezerwy (niem. "Oberleutnant"). Jego oddziałem macierzystym był Pułk Strzelców Krajowych Nr III, który w 1917 roku został przemianowany na Pułk Strzelców Cesarskich Nr III. 
Od 24 sierpnia do 16 października 1919 roku jako kapitan oraz od 8 sierpnia 1920 roku do 16 maja 1921 roku był dowódcą 4 pułku piechoty Legionów. 15 lipca 1920 roku został zatwierdzony z dniem 1 kwietnia 1920 roku w stopniu majora, w piechocie, w grupie oficerów byłej armii austro-węgierskiej.
3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 211. lokatą w korpusie oficerów piechoty, a jego oddziałem macierzystym był nadal 4 pułk piechoty Legionów. W 1923 roku był zastępcą szefa sztabu Dowództwa Okręgu Korpusu Nr IX w Brześciu, pozostając oficerem nadetatowym 9 pułku piechoty Legionów w Zamościu. Z dniem 2 listopada 1923 roku został przydzielony do 9 pułku piechoty Legionów z jednoczesnym odkomenderowaniem do Wyższej Szkoły Wojennej w Warszawie, w charakterze słuchacza jednorocznego kursu doszkolenia. Z dniem 15 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa 30 Dywizji Piechoty w Kobryniu na stanowisko szefa sztabu. 21 sierpnia 1926 roku otrzymał przeniesienie do 13 pułku piechoty w Pułtusku na stanowisko dowódcy pułku. Dowództwo pułku objął 17 września 1926 roku, a zdał 8 listopada 1929 roku. 16 marca 1927 roku został mianowany pułkownikiem ze starszeństwem z dniem 1 stycznia 1927 roku i 14. lokatą w korpusie oficerów piechoty. W listopadzie 1929 roku został przeniesiony do Biura Uzupełnień Ministerstwa Spraw Wojskowych na stanowisko zastępcy szefa. 31 lipca 1931 roku Biuro zostało przemianowane na Departament Uzupełnień Ministerstwa Spraw Wojskowych bez zmiany kompetencji. W nowej organizacji został zastępcą pułkownika Michała Zabdyra, szefa departamentu. 4 lipca 1935 roku został mianowany na stanowisko szefa Departamentu Ministerstwa Spraw Wojskowych. 24 października 1938 roku na stanowisku szefa departamentu zastąpił go pułkownik dyplomowany Ludwik Lichtarowicz. W tym samym roku został przeniesiony w stan spoczynku.
W czasie II wojny światowej zaangażował się w działalność konspiracyjną. Od kwietnia do lipca 1943 był zastępcą komendanta Okręgu Kraków AK. Działał pod pseudonimem "Florian", "Krakus." Aresztowany 27 lipca 1943 prawdopodobnie na skutek donosu. Po zakończeniu wojny objął stanowisko dyrektora Collegium Marianum w Pelplinie. Uczył języka polskiego i łaciny. Jego żona pracowała jako sekretarka w szkole. Po upaństwowieniu szkoły i przekształceniu w Liceum Ogólnokształcące pozostał w niej nauczycielem do 1954 Po wyjeździe z Pelplina był pracownikiem naukowym biblioteki PAN w Gdańsku.

</doc>
<doc id="4141112" url="https://pl.wikipedia.org/wiki?curid=4141112" title="Tanaramusa">
Tanaramusa

Tanaramusa (łac. "Diocesis Tanaramusensis") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4141116" url="https://pl.wikipedia.org/wiki?curid=4141116" title="Wybory parlamentarne w Timorze Wschodnim w 2007 roku">
Wybory parlamentarne w Timorze Wschodnim w 2007 roku

Wybory parlamentarne w Timorze Wschodnim w 2007 roku odbyły się 30 czerwca. Były to drugie wybory parlamentarne zorganizowane w kraju po uzyskaniu niepodległości przez Timor Wschodni. Do zdobycia w wyborach było 65 mandatów w jednoizbowym parlamecie. Próg wyborczy wynoszący 3%, przekroczyło 7 ugrupowań politycznych. 

</doc>
<doc id="4141120" url="https://pl.wikipedia.org/wiki?curid=4141120" title="Marcin Biernat">
Marcin Biernat



</doc>
<doc id="4141125" url="https://pl.wikipedia.org/wiki?curid=4141125" title="Putia in Numidia">
Putia in Numidia

Putia in Numidia (łac. "Diocesis Putiensis in Numidia") – stolica historycznej diecezji we Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4141131" url="https://pl.wikipedia.org/wiki?curid=4141131" title="Parafia Świętej Rodziny w Moskwie">
Parafia Świętej Rodziny w Moskwie

Parafia Świętej Rodziny w Moskwie – rzymskokatolicka parafia znajdująca się w Moskwie, w archidiecezji Matki Bożej w Moskwie w dekanacie centralnym. Parafię prowadzą ojcowie salezjanie.
Parafia obejmuje południowe i południowo-zachodnie dzielnice Moskwy oraz przyległe do nich okręgi podmoskiewskie.
Historia.
W 2014 arcybiskup archidiecezji Matki Bożej w Moskwie Paolo Pezzi FSCB erygował parafię Świętej Rodziny w Moskwie i powierzył ją na stałe Towarzystwu Salezjańskiemu. Istnieje kaplica Świętej Rodziny. Obecnie trwają przygotowania do budowy kościoła.

</doc>
<doc id="4141134" url="https://pl.wikipedia.org/wiki?curid=4141134" title="John David Bland">
John David Bland

John David Bland (ur. 22 października 1963, zm. 31 sierpnia 1998) – amerykański aktor telewizyjny i filmowy. 
Życiorys.
W 1986 roku po raz pierwszy wystąpił na ekranie w komedii romantycznej "Rasowy stypendysta" ("Soul Man") z C. Thomasem Howellem, Rae Dawn Chong, Leslie Nielsenem i Jamesem Earlem Jonesem. Stał się najlepiej znany z serialu kryminalnego CBS "Żar tropików" (1991–92; 39 odcinków) jako Ian Stewart, znany gitarzysta w zespole rockowym Ground Zero. Gdy muzycy postanowili się rozstać, bohater osiedlił się w Key Mariah, gdzie kupił bar „Żar tropików”. Był bliskim przyjacielem Nicka (Rob Stewart). Postać Iana zniknęła z serialu po tym, jak zdecydował się wskrzesić swoją dawną karierę muzyczną, wyruszając w światową trasę koncertową. 
Zmarł 31 sierpnia 1998 w Los Angeles w wieku 34 lat.

</doc>
<doc id="4141136" url="https://pl.wikipedia.org/wiki?curid=4141136" title="Rościsław Stepaniuk">
Rościsław Stepaniuk

Rościsław Stepaniuk (ur. 16 stycznia 1966 roku w Zbuczu) – pułkownik dyplomowany inżynier pilot Sił Zbrojnych Rzeczypospolitej Polskiej.
Życiorys.
Rościsław Stepaniuk uczęszczał do Wyższej Oficerskiej Szkoły Lotniczej, którą ukończył w 1989 roku. W 62 Pułku Lotnictwa Myśliwskiego w Poznaniu-Krzesinach objął swoje pierwsze stanowisko służbowe. Studiował w Akademii Obrony Narodowej, a po jej ukończeniu rozpoczął służbę na stanowisku dowódcy eskadry w 11 Pułku Lotnictwa Myśliwskiego, który stacjonował we Wrocławiu. W 1998 roku skierowano go do Wielkiej Brytanii na studia dowódczo-sztabowe w Joint Services Command And Staff College. Po powrocie ze studiów w Wielkiej Brytanii skierowany został do 10 Pułku Lotnictwa Myśliwskiego w Łasku na stanowisko zastępcy dowódcy. Szef szkolenia w 10 Eskadrze Lotnictwa Taktycznego. Następnie w Belgii w 2001 roku ukończył kurs Tactical Leadership Program, po ukończeniu którego przeniesiony został do 3 Korpusu Obrony Powietrznej, który stacjonował we Wrocławiu. Dowódca 3 Eskadry Lotnictwa Taktycznego od 2002 do 2004 roku stacjonującej w Poznaniu-Krzesinach. Ukończył w Stanach Zjednoczonych szkolenie przygotowujące do lotów na samolocie F-16 i od 2006 roku ponowne dowodził 3 Eskadrą Lotnictwa Taktycznego. Dowódca 31 Bazy Lotniczej od grudnia 2007 roku, a dowódca 31 Bazy Lotnictwa Taktycznego od kwietnia 2008 roku. Zgodnie z decyzją Ministra Obrony Narodowej Nr 119 z 4 lutego 2010 roku, w dniu 9 kwietnia tego samego roku wyznaczono go na stanowisko zastępcy Dowódcy 2 Skrzydła Lotnictwa Taktycznego. Krótko kierował w Inspektoracie Sił Powietrznych Dowództwa Generalnego Rodzajów Sił Zbrojnych Zarządem Wojsk Lotniczych. Pułkownik Rościsław Stepaniuk na podstawie decyzji Ministra Obrony Narodowej Nr 814 z 9 kwietnia 2013 skierowany został do Narodowego Uniwersytetu Obrony w Waszyngtonie na roczne, podyplomowe studia. 7 września 2015 roku objął dowodzenie 1 Skrzydłem Lotnictwa Taktycznego, które przekazał 12 stycznia 2017 roku w dowodzenie płk. dypl.pil.Ireneuszowi Starzyńskiemu.
Jeden z pierwszych polskich pilotów, którzy ukończyli szkolenie lotnicze na F-16. Wylatał 1600 godzin, z czego ponad 500 na samolocie F-16.
W dniu 08.05.2018 r. wykonał lot pożegnalny, natomiast 28.05.2018r. zakończył służbę wojskową.

</doc>
<doc id="4141139" url="https://pl.wikipedia.org/wiki?curid=4141139" title="Dekanat Centralny (archidiecezja Matki Bożej w Moskwie)">
Dekanat Centralny (archidiecezja Matki Bożej w Moskwie)

Dekanat Centralny (ros. "Центральный деканат") – rzymskokatolicki dekanat archidiecezji Matki Bożej w Moskwie, w Rosji. W jego skład wchodzi 11 parafii.
Dziekanem dekanatu centralnego jest proboszcz parafii św. Olgi w Moskwie o. Dariusz Pielak SVD.
Teren dekanatu centralnego.
Parafie dekanatu znajdują się w:
Parafie.
W skład dekanatu Centralnego wchodzą następujące parafie:
Na terenie dekanatu znajdują się kościoły dojazdowe w: Kotłasie, Sewerodwińsku.

</doc>
<doc id="4141142" url="https://pl.wikipedia.org/wiki?curid=4141142" title="Michaël Maria">
Michaël Maria

Michaël Madionis Mateo Maria (ur. 31 stycznia 1995 w Kerkrade) – holenderski piłkarz z Curaçao występujący najczęściej na pozycji pomocnika w reprezentacji Curaçao i Adelaide United.
W reprezentacji Curaçao Maria po raz pierwszy został powołany przez Patricka Kluiverta i zadebiutował 27 marca 2015 w meczu z reprezentacją Montserratu. Znalazł się w kadrze drużyny na Puchar Karaibów 2017, w którym Curaçao zostało mistrzem. Maria wszystkie mecze spędził na ławce rezerwowych.

</doc>
<doc id="4141144" url="https://pl.wikipedia.org/wiki?curid=4141144" title="Antualaż">
Antualaż

Antualaż (także antulaż, antaląż; z ) – rodzaj koronki klockowej z przewagą płócienka, wykonywana z nici lnianych o różnej grubości. Jej produkcja rozpowszechniła się w XVIII wieku. Używana jako motyw dekoracyjny, zwłaszcza w zdobieniu ubiorów. Koronkę wykonywano w szerokich pasach zdobionych wzorami roślinnymi.
Istnieje przekonanie, zgodnie z którym to z antualażu oraz tzw. kampanki, czyli wąskich pasów najprostszej koronki geometrycznej, którymi poszerzano importowane wzory, wywodzi się tradycja ludowego koronczarstwa w Polsce.

</doc>
<doc id="4141148" url="https://pl.wikipedia.org/wiki?curid=4141148" title="Santiago Rodríguez Rodríguez">
Santiago Rodríguez Rodríguez

Santiago Rodríguez Rodríguez (ur. 25 maja 1968 w Mamey) – dominikański duchowny katolicki, biskup San Pedro de Macorís od 2017.
Życiorys.
Święcenia kapłańskie otrzymał 24 czerwca 2000 i został inkardynowany do diecezji Puerto Plata. Przez wiele lat pracował jako wykładowca i wychowawca w diecezjalnym seminarium, jednocześnie pełniąc funkcje m.in. diecezjalnego duszpasterza rodzin, duszpasterza akademickiego oraz wojskowego kapelana. W 2014 został wikariuszem biskupim ds. duszpasterskich.
3 listopada 2017 papież Franciszek mianował go ordynariuszem diecezji San Pedro de Macorís. Sakry udzielił mu 30 grudnia tegoż roku bp Gregorio Nicanor Peña Rodríguez.

</doc>
<doc id="4141150" url="https://pl.wikipedia.org/wiki?curid=4141150" title="Alfred Loeper">
Alfred Loeper

Alfred Loeper ps. „Lew” (ur. 14 czerwca 1912 w Koleczkowie, zginął 29 lutego 1944 nad Zgórską Strugą, leśnictwo Piekiełko koło Koleczkowa) – oficer rezerwy Wojska Polskiego (podporucznik), pedagog, działacz społeczny, komendant gminy Kielno, dowódca oddziału partyzanckiego Tajnej Organizacji Wojskowej „Gryf Pomorski”
Życiorys.
Urodził się jako syn Franciszka i Agnieszki z d. Hasse. Rodzice posiadali duże gospodarstwo rolne i gospodę. Uczęszczał do szkoły powszechnej w Koleczkowie, a następnie uczęszczał i ukończył Seminarium Nauczycielskie w Wejherowie. Nauczycielem został w szkole powszechnej w Krąplewicach k. Świecia. Prowadził działalność społeczną w Polskim Związku Zachodnim, Związku Nauczycielstwa Polskiego oraz Bractwie Kurkowym.
W 1935 powołany został do Szkoły Podchorążych Piechoty w Zambrowie, zaś po ćwiczeniach w Szkole Podchorążych Kawalerii w Grudziądzu otrzymał stopień podporucznika rezerwy.
W sierpniu 1939 r. zmobilizowany został do Grudziądza. Z grupą oficerów dostał się na Lubelszczyznę, tam 15 września 1939 został skierowany do dyspozycji komendanta garnizonu w Chełmie Lubelskim. Tutaj dostał się do niewoli niemieckiej. Według niejasnych informacji zbiegł z transportu do obozu do Niemiec lub został zwolniony z niewoli powołując się na niemieckie pochodzenie. Powrócił do domu i zajął się gospodarstwem. Następnie dostał powołanie do Wermachtu, gdzie uciekł z transportu.
Prawdopodobnie od lata 1942 został komendantem gminy Kielno oraz dowódcą oddziału partyzanckiego w ramach TOW „Gryf Pomorski”. Zorganizował wiele akcji partyzanckich. Najbardziej znaną (zorganizowaną wspólnie z oddziałem Bernarda Michałki) był atak na lotnisko ćwiczebne w Strzebielinie, gdzie zdobyto znaczne ilości broni i amunicji oraz uszkodzono – zniszczono kilka samolotów.
Alfred Loeper zginą w dniu 29 lutego 1944 nad Zagórską Strugą pod Koleczkowem po wielogodzinnej walce z siłami niemieckiego wojska i policji. Do likwidacji oddziału Alfreda Loepera Niemcy skierowali kompanię żandarmerii polowej z Wejherowa, oddziały pomocnicze żandarmerii z Wejherowa i Kartuz, kompanię wermachtu z Wejherowa i żołnierzy z jednostek wojskowych z Łużyc. 
Ciała Loepera i innych partyzantów po kilkudniowym przetrzymywaniu w remizie strażackiej w Bojanie pochowano w zbiorowej mogile na cmentarzu parafialnym w Kielnie.

</doc>
<doc id="4141153" url="https://pl.wikipedia.org/wiki?curid=4141153" title="TK Rūta">
TK Rūta

TK Rūta – litewski klub siatkarski z Kielm, występujący w rozgrywkach o mistrzostwo Litwy. Założony został w 1991 roku. W najwyższej klasie rozgrywkowej zadebiutował w sezonie 1992/1993. Dwukrotny mistrz Litwy i czterokrotny zdobywca Pucharu Litwy.
W sezonie 2017/2018 męski zespół występuje w najwyższej klasie rozgrywkowej pod nazwą Etovis Kelmė.
Nazwy.
Męska drużyna w najwyższej klasie rozgrywkowej występowała pod różnymi nazwami:
Bilans sezonów.
Poziom rozgrywek:

</doc>
<doc id="4141155" url="https://pl.wikipedia.org/wiki?curid=4141155" title="Antivis-Etovis">
Antivis-Etovis



</doc>
<doc id="4141158" url="https://pl.wikipedia.org/wiki?curid=4141158" title="Diecezja władywostocka">
Diecezja władywostocka

Diecezja władywostocka (łac. "Dioecesis Vladivostokensis", ros. "Владивостокская епархия") – dawna rzymskokatolicka diecezja ze stolicą we Władywostoku, w Rosji. Biskupstwo nie należało do żadnej metropolii, lecz podlegało bezpośrednio papieżowi.
Historia.
2 lutego 1923 papież Pius XI bullą "Semper Romani" erygował diecezję władywostocką. Dotychczas wierni z tych terenów należeli do wikariatu apostolskiego Syberii (obecnie nieistniejącego). Diecezja obejmowała Syberię środkową
i rosyjski Daleki Wschód. W momencie powstania diecezja władywostocka liczyła:
W niedługim czasie po powstaniu diecezji rozpoczęły się bolszewickie prześladowania. W 1930 bp Karol Śliwowski został przymusowo wywieziony do oddalonej ok. 20 km od Władywostoku Sedanki, gdzie pozbawiony środków do życia oraz możliwości sprawowania funkcji duszpasterskich zmarł 5 stycznia 1933. Nigdy nie powołano jego następcy. Diecezja de facto zanikła i już nigdy się nie odrodziła.
13 kwietnia 1991 z diecezji władywostockiej wydzielono administraturę apostolską Kazachstanu (obecnie diecezja karagandyjska) i administraturę apostolską Nowosybirska (obecnie diecezja Przemienienia Pańskiego w Nowosybirsku). 11 lutego 2002 papież św. Jan Paweł II zniósł diecezję władywostocką, włączając resztę jej terytorium do diecezji Świętego Józefa w Irkucku.

</doc>
<doc id="4141159" url="https://pl.wikipedia.org/wiki?curid=4141159" title="Zamach w Nowym Jorku">
Zamach w Nowym Jorku



</doc>
<doc id="4141162" url="https://pl.wikipedia.org/wiki?curid=4141162" title="Jadwiga Roguska">
Jadwiga Roguska

Jadwiga Krystyna Roguska – polska architekt, historyk architektury, profesor nauk technicznych, nauczyciel akademicki Wydziału Architektury Politechniki Warszawskiej i Wyższej Szkoły Ekologii i Zarządzania w Warszawie.
Życiorys.
W 1999 prezydent RP nadał jej tytuł naukowy profesora nauk technicznych. Została profesorem zwyczajnym Wydziału Architektury Politechniki Warszawskiej, zatrudnionym w Zakładzie Historii Architektury Powszechnej. Objęła również stanowisko profesora zwyczajnego w Wyższej Szkole Ekologii i Zarządzania w Warszawie
Została członkiem Komitetu Architektury i Urbanistyki Polskiej Akademii Nauk.

</doc>
<doc id="4141171" url="https://pl.wikipedia.org/wiki?curid=4141171" title="Lee Fulhard">
Lee Fulhard



</doc>
<doc id="4141173" url="https://pl.wikipedia.org/wiki?curid=4141173" title="Wiedźmin. Szpony i kły">
Wiedźmin. Szpony i kły

Wiedźmin. Szpony i kły – zbiór opowiadań o fabule toczącej się w świecie wiedźmińskim stworzonym przez Andrzeja Sapkowskiego, wyłonionych na drodze konkursu zorganizowanego przez miesięcznik Nowa Fantastyka w 2016 roku. Redaktorem zbioru jest Marcin Zwierzchowski. W 2013 roku ukazał się podobny zbiór opowiadań rosyjskich i ukraińskich autorów zatytułowany "Opowieści ze świata Wiedźmina".
Zawartość.
Przedmowę zatytułowaną "Dziedzictwo Białego Wilka" napisał Marcin Zwierzchowski, nota na ostatniej stronie okładki jest autorstwa twórcy uniwersum, Andrzeja Sapkowskiego. Zbiór składa się z następujących opowiadań:
Kontrowersje.
Z krytyką spotkała się decyzja wydawnictwa superNOWA o kompozycji graficznej okładki, sugerującej autorstwo Andrzeja Sapkowskiego.

</doc>
<doc id="4141179" url="https://pl.wikipedia.org/wiki?curid=4141179" title="Andrzej Grabianowski">
Andrzej Grabianowski

Andrzej Grabianowski herbu Świnka (zm. przed 24 listopada 1683 roku) – profesor Akademii Krakowskiej, doktor obojga praw, kantor wiślicki, scholastyk kolegiaty Wszystkich Świętych w Krakowie, kanonik krakowski w 1670 roku, audytor przy biskupie krakowskim Andrzeju Trzebickim w 1671 roku. Pochowany został w katedrze wawelskiej.

</doc>
<doc id="4141187" url="https://pl.wikipedia.org/wiki?curid=4141187" title="Pozywając diabła">
Pozywając diabła

Pozywając diabła (ang. "Suing the Devil") – australijsko-amerykański film z pogranicza komediodramatu i thrillera z 2011 roku.
Opis fabuły.
Luke O'Brien jest studentem prawa, który wieczorami dorabia jako woźny. Pewnego dnia postanawia pozwać do sądu szatana, którego obwinia za swoje życiowe niepowodzenia, i zażądać odszkodowania w wysokości 8 bilionów dolarów. Wkrótce zjawia się sam pozwany.
Obsada.
i inni.

</doc>
<doc id="4141190" url="https://pl.wikipedia.org/wiki?curid=4141190" title="Dannie Norris">
Dannie Norris

Donnie „Dannie” Norris-Hayes (ur. 7 lutego 1973 w Detroit) – amerykański koszykarz występujący na pozycji rzucającego obrońcy, posiadający także izraelskie obywatelstwo.
W sezonie 1996–1997 reprezentował Dojlidy Instal Białystok, został wtedy drugim strzelcem ligi (25,9).

</doc>
<doc id="4141194" url="https://pl.wikipedia.org/wiki?curid=4141194" title="Awi Kohen">
Awi Kohen



</doc>
<doc id="4141198" url="https://pl.wikipedia.org/wiki?curid=4141198" title="Oh Kyo-moon">
Oh Kyo-moon

Oh Kyo-moon (hangul 오교문, ur. 2 marca 1972) – koreański łucznik klasyczny. Trzykrotny medalista olimpijski.
Brał udział w dwóch igrzyskach (IO 96, IO 00), na obu zdobywał medale w drużynie: w Atlancie Koreańczycy z Południa zdobyli srebro, cztery lata później złoto. W Atlancie sięgnął również po brąz w rywalizacji indywidualnej. W 1995 był dwukrotnym medalistą mistrzostw świata: zdobył brąz indywidualnie i złoto w drużynie. Również w drużynie zwyciężał w igrzyskach azjatyckich w 1994 i 1998.

</doc>
<doc id="4141204" url="https://pl.wikipedia.org/wiki?curid=4141204" title="Mistrzostwa Polski w Boksie 1938">
Mistrzostwa Polski w Boksie 1938

15. Mistrzostwa Polski w boksie mężczyzn odbyły się od 23 do 24 kwietnia 1938 roku w Łodzi.
Startowało 87 zawodników. Zawody eliminacyjne przeprowadzono 2 i 3 kwietnia w Białymstoku, Lwowie, Łodzi i Poznaniu.

</doc>
<doc id="4141205" url="https://pl.wikipedia.org/wiki?curid=4141205" title="Damnation (serial telewizyjny)">
Damnation (serial telewizyjny)

Damnation – amerykański serial telewizyjny (dramat) wyprodukowany przez Entertainment 360, Sigma Films, Universal Cable Productions oraz Netflix, którego twórcą jest Tony Tost. Serial był emitowany od 7 listopada 2017 roku do 19 stycznia 2018 roku przez USA Network.
Pod koniec stycznia 2018 roku stacja kablowa USA Network ogłosiła anulowanie serialu po jednym sezonie.
Akcja serialu dzieje się w latach 30. XX wieku. Fabuła skupia się na Sethcie Davenporterze, kaznodziei, który przygotowuje powstanie. Creeley Turner zostaje zatrudniony przez władzę, aby zapobiec buntowi ludzi.
Produkcja.
Pod koniec września 2016 roku, ogłoszono, że do obsady dołączyli: Logan Marshall-Green jako Creeley Turner, Sarah Jones jako Amelia Davenport, Chasten Harmon jako Bessie Louvin, Christopher Heyerdahl jako Don Berryman oraz Melinda Page Hamilton jako Connie Nunn. Na początku października 2016 roku, poinformowano, że Killian Scott zagra w serialu jedną z głównych ról. 13 maja 2017 roku, stacja USA Network oficjalnie zamówiła pierwszy sezon serialu. W sierpniu 2017 roku, Zach McGowan dołączył do dramatu jako Tennyson Dubois

</doc>
<doc id="4141213" url="https://pl.wikipedia.org/wiki?curid=4141213" title="Queen + Adam Lambert 2018 Oceanian Tour">
Queen + Adam Lambert 2018 Oceanian Tour

Queen + Adam Lambert 2018 Oceanian Tour – dziewiąta trasa koncertowa Queen + Adam Lambert i pierwsza samodzielna trasa koncertowa zespołu w Oceanii, która odbyła się zimą 2018 r. Obejmowała dziesięć koncertów.
Program koncertów.
Rzadziej grane:

</doc>
<doc id="4141223" url="https://pl.wikipedia.org/wiki?curid=4141223" title="Poczucie samoskuteczności">
Poczucie samoskuteczności

Poczucie samoskuteczności (także: "poczucie własnej skuteczności", ang. "self-efficacy") – poczucie jednostki ludzkiej o posiadaniu zdolności do wykonania określonego działania (zadania) w zmiennych lub nowych warunkach, także pod działaniem stresu. Tradycyjny zakres rozumienia tego pojęcia nakreślił Albert Bandura. 
Poczucie samoskuteczności należy do podstawowych konstruktów w obrębie społecznych teorii poznawczych. Wiąże się z motywacyjno-behawioralnym aspektem funkcjonowania jednostek i wyraża potencjał wiary zarówno w siebie, jak i posiadane możliwości, niezależnie od istniejących warunków otoczenia. Jest to jeden z istotnych elementów poznawczych regulujących zachowania ludzkie. Uczestniczy w kształtowaniu osobistej kontroli zachowań zgodnie z regułami samospełniającej się przepowiedni. 
Poczucie własnej skuteczności może mieć charakter zgeneralizowany, jak również odnosić się do konkretnych zadań lub sytuacji. Nie jest ono tożsame z oczekiwaniem osiągnięcia satysfakcjonującego wyniku danego działania.
Początkowo badania nad tym procesem koncentrowały się wokół ustalenia jego znaczenia w eliminowaniu zachowań lękowych. Potem badania stopniowo rozszerzały się, w miarę identyfikowania stopnia znaczenia procesu dla podejmowania różnorakich działań przez człowieka.

</doc>
<doc id="4141228" url="https://pl.wikipedia.org/wiki?curid=4141228" title="Dumjat al-Dżadida">
Dumjat al-Dżadida

Dumjat al-Dżadida (arab. دمياط الجديدة) – miasto w Egipcie, w muhafazie Damietta. W 2006 roku liczyło 27 028 mieszkańców.

</doc>
<doc id="4141229" url="https://pl.wikipedia.org/wiki?curid=4141229" title="Placówka Straży Celnej „Kembłowska Tama”">
Placówka Straży Celnej „Kembłowska Tama”



</doc>
<doc id="4141235" url="https://pl.wikipedia.org/wiki?curid=4141235" title="2014 w polityce">
2014 w polityce



</doc>
<doc id="4141236" url="https://pl.wikipedia.org/wiki?curid=4141236" title="1929 w polityce">
1929 w polityce



</doc>
<doc id="4141237" url="https://pl.wikipedia.org/wiki?curid=4141237" title="2018 w polityce">
2018 w polityce



</doc>
<doc id="4141239" url="https://pl.wikipedia.org/wiki?curid=4141239" title="2017 w polityce">
2017 w polityce



</doc>
<doc id="4141240" url="https://pl.wikipedia.org/wiki?curid=4141240" title="Burdż al-Arab al-Dżadida">
Burdż al-Arab al-Dżadida

Burdż al-Arab al-Dżadida – miasto w Egipcie, w muhafazie Aleksandria. W 2006 roku liczyło 41 661 mieszkańców.

</doc>
<doc id="4141241" url="https://pl.wikipedia.org/wiki?curid=4141241" title="1932 w polityce">
1932 w polityce



</doc>
<doc id="4141242" url="https://pl.wikipedia.org/wiki?curid=4141242" title="2016 w polityce">
2016 w polityce



</doc>
<doc id="4141243" url="https://pl.wikipedia.org/wiki?curid=4141243" title="1931 w polityce">
1931 w polityce



</doc>
<doc id="4141244" url="https://pl.wikipedia.org/wiki?curid=4141244" title="Król Lew (film 2019)">
Król Lew (film 2019)

Król Lew (ang. "The Lion King") – amerykański film przygodowy produkcji Walt Disney Pictures w reżyserii Jona Favreau. Jest to remake filmu animowanego o tym samym tytule z 1994 roku, który zrealizowany jest tą samą techniką, co "Księga dżungli" z 2016 roku, przy której pracował również Favreau. Za scenariusz do filmu odpowiedzialny jest Jeff Nathanson.
W rolach głównych głosów użyczyli: Donald Glover, Seth Rogen, Chiwetel Ejiofor, Alfre Woodard, Billy Eichner, John Kani, John Oliver, Beyoncé Knowles-Carter i James Earl Jones.
Światowa premiera "Króla Lwa" miała miejsce 9 lipca 2019 roku w Los Angeles. W Polsce film zadebiutował 19 lipca tego samego roku. "Król Lew" zarobił przeszło 1,66 miliarda dolarów oraz spotkał się z mieszaną reakcją krytyków. Na 2024 rok została zapowiedziana jego kontynuacja, "Mufasa: The Lion King".
Fabuła.
Na sawannie rodzi się lew Simba, który ma w przyszłości zastąpić swojego ojca Mufasę na tronie. Poprzedni dziedzic tronu, jego stryj Skaza, nie jest zadowolony z takiego obrotu spraw. Skaza zdradza swojego brata i dokonuje zamachu stanu, w wyniku którego Simba zostaje wygnany. Z pomocą pary przyjaciół będzie musiał poradzić sobie z dorastaniem z dala od domu oraz odzyskać to, co mu się prawnie należy.
Obsada.
W filmie ponadto swoich głosów użyczyli: Eric André jako Azizi, Florence Kasumba jako Shenzi i Keegan-Michael Key jako Kamari.
Produkcja.
Rozwój projektu.
28 września 2016 studio Walt Disney Pictures ogłosiło, że po serii sukcesów kasowych remake’ów filmów Disneya takich jak "Alicja w Krainie Czarów", "Czarownica", "Kopciuszek", "Księga dżungli", "Piękna i Bestia", Jon Favreau wyreżyseruje remake "Króla Lwa" z 1994 roku, w którym pojawią się piosenki z oryginału. 13 października tego samego roku ogłoszono, że Jeff Nathanson będzie autorem scenariusza. W listopadzie reżyser przyznał, że technologia rzeczywistości wirtualnej zostanie wykorzystana w nowym "Królu Lwie" jeszcze w większym stopniu niż w "Księdze dżungli".
1 listopada ogłoszono, że Hans Zimmer, który pracował przy filmie z 1994, powróci, by skomponować ścieżkę dźwiękową do nowego Króla Lwa
Casting.
W połowie lutego 2017 ogłoszono, że w rolę Simby wcieli się Donald Glover a James Earl Jones powróci jako Mufasa. W marcu ogłoszono, że Beyoncé była faworytką Favreaua do roli Nali i zrobi on wszystko co będzie potrzebne, aby pozyskać ją do tej roli.
W kwietniu ogłoszono, że Billy Eichner i Seth Rogen zostali obsadzeni w rolach odpowiednio Timona i Pumby. W lipcu John Oliver został obsadzony do roli Zazu, a w sierpniu Alfre Woodard i John Kani jako odpowiednio Sarabi i Rafiki.
1 listopada potwierdzono, że Chiwetel Ejiofor zagra Skazę, a Beyoncé – Nalę. Tego samego dnia wyjawiono, że Eric André, Florence Kasumba i Keegan-Michael Key wcielą się w odpowiednio Azizi, Shenzi i Kamari.
Zdjęcia.
Produkcja filmu na etapie zdjęć na bluescreenie rozpoczęła się latem 2017 w Kalifornii.
Promocja.
22 listopada 2018 opublikowano pierwszy zwiastun filmu, który obejrzano 224,6 miliona razy w ciągu pierwszych 24 godzin. Natomiast 10 kwietnia 2019 drugi i ostateczny zwiastun, który zebrał w ciągu pierwszych 24 godzin 174 miliony widzów.
Wydanie.
Światowa premiera miała miejsce 9 lipca 2019 roku w Los Angeles. Podczas wydarzenia uczestniczyła obsada i produkcja filmu oraz zaproszeni specjalni goście. Premierze tej towarzyszył czerwony dywan oraz szereg konferencji prasowych.
Premiera dla szerszej publiczności w Stanach Zjednoczonych i w Polsce miała miejsce 19 lipca 2019 roku.
Odbiór.
Box office.
Film zarobił 543 milionów w Stanach Zjednoczonych i Kanadzie oraz prawie 1,12 miliarda dolarów na innych terytoriach. W sumie "Król Lew" uzyskał ponad 1,66 miliarda dolarów.
Reakcja krytyków.
Film otrzymał mieszane oceny od krytyków. W serwisie Rotten Tomatoes 52% z 434 recenzji uznano za pozytywne, a średnia ocen wystawionych na ich podstawie wyniosła 6/10. Na portalu Metacritic średnia ważona ocen z 54 recenzji wyniosła 55 punktów na 100.
Kontynuacja.
We wrześniu 2020 ujawnione, że studio rozpoczął pracę nad kontynuacją, jego reżyserem został Barry Jenkins. W sierpniu 2021 poinformowano, że Kelvin Harrison Jr. i Aaron Pierre zostali obsadzeni w rolach młodszych Skazy i Mufasy. We wrześniu 2022 ujawniono, że Billy Eichner, Seth Rogen i John Kani powtórzą swoje role odpowiednio jako Timon, Pumba i Rafiki oraz poinformowano, że film będzie nosił tytuł "Mufasa: The Lion King". Premiera filmu jest planowana na 5 lipca 2024 .

</doc>
<doc id="4141245" url="https://pl.wikipedia.org/wiki?curid=4141245" title="1930 w polityce">
1930 w polityce

 

</doc>
<doc id="4141246" url="https://pl.wikipedia.org/wiki?curid=4141246" title="Badr (Kair)">
Badr (Kair)

Badr (arab. بدر) – miasto w Egipcie, w muhafazie Kair. W 2006 roku liczyło 17 158 mieszkańców.

</doc>
<doc id="4141247" url="https://pl.wikipedia.org/wiki?curid=4141247" title="2015 w polityce">
2015 w polityce



</doc>
<doc id="4141250" url="https://pl.wikipedia.org/wiki?curid=4141250" title="1928 w polityce">
1928 w polityce



</doc>
<doc id="4141253" url="https://pl.wikipedia.org/wiki?curid=4141253" title="AUDIT (test)">
AUDIT (test)

Alcohol Use Disorders Identification Test (pol. "Test Rozpoznawania Zaburzeń Związanych ze Spożywaniem Alkoholu") – test przesiewowy opracowany przez Światową Organizację Zdrowia w celu wykrywania ryzykownego, szkodliwego, bądź nałogowego picia alkoholu.
Test charakteryzuje się 90-procentową czułością i trafnością. Zawiera dziesięć pytań, które dotyczą trzech obszarów używania alkoholu: picia ryzykownego, szkodliwego i uzależnienia od alkoholu (picia nałogowego). Każdemu z pytań jest przypisany zestaw odpowiedzi do wyboru. Każda z odpowiedzi ma przyporządkowaną punktację (od 1 do 4). Uzyskiwana punktacja daje ostateczną sumę punktów podlegającą ocenie, czyli wynik całkowity. Test przeprowadza się w formie kwestionariusza w drodze wywiadu z osobą, a także można go wypełnić samodzielnie, jednak warunkiem trafności wyniku jest pełna uczciwość w odpowiadaniu na pytania. W przypadku nieuczciwości wyniki testu pozostają nietrafne. Z uwagi na powyższe podczas wypełniania testu konieczne jest stworzenie atmosfery bezpieczeństwa oraz wytworzenia przekonania, że test służyć ma wyłącznie dobru zainteresowanego.

</doc>
<doc id="4141255" url="https://pl.wikipedia.org/wiki?curid=4141255" title="Madinat as-Sadat">
Madinat as-Sadat

Madinat as-Sadat (arab. مدينة السادات) – miasto w Egipcie, w muhafazie Al-Minufijja. W 2006 roku liczyło 48 666 mieszkańców.

</doc>
<doc id="4141261" url="https://pl.wikipedia.org/wiki?curid=4141261" title="2019 w filmie">
2019 w filmie

2019 w filmie to 131. rok w historii kinematografii.

</doc>
<doc id="4141262" url="https://pl.wikipedia.org/wiki?curid=4141262" title="Qianfo Dong">
Qianfo Dong



</doc>
<doc id="4141268" url="https://pl.wikipedia.org/wiki?curid=4141268" title="Madinat al-Aszir min Ramadan">
Madinat al-Aszir min Ramadan

Madinat al-Aszir min Ramadan (arab. مدينة العاشر من رمضان) – miasto w Egipcie, w muhafazie Asz-Szarkijja. W 2006 roku liczyło 125 920 mieszkańców.

</doc>
<doc id="4141269" url="https://pl.wikipedia.org/wiki?curid=4141269" title="2013 w polityce">
2013 w polityce



</doc>
<doc id="4141270" url="https://pl.wikipedia.org/wiki?curid=4141270" title="Wojciech Grabowski (zm. 1659)">
Wojciech Grabowski (zm. 1659)

Wojciech Grabowski herbu Pobóg (zm. 1659) – biskup enneński i sufragan poznański w 1656 roku, oficjał na Mazowszu w latach 1654–1659, archidiakon pszczewski w latach 1656–1659, kanonik poznańskiej kapituły katedralnej kanonii Dalabuszki w latach 1634–1636 i kanonii św. Mikołaja w latach 1641–1656, kanclerz kapituły kolegiackiej św. Jana Chrzciciela w Warszawie w 1656 roku, kanonik warszawski w 1644 roku, kanonik krakowski w 1655 roku, kanonik gnieźnieński i poznański w 1642 roku, sekretarz królewski.

</doc>
<doc id="4141275" url="https://pl.wikipedia.org/wiki?curid=4141275" title="Kaum Hamada">
Kaum Hamada

Kaum Hamada (arab. كوم حمادة) – miasto w Egipcie, w muhafazie Al-Buhajra. W 2006 roku liczyło 36 334 mieszkańców.

</doc>
<doc id="4141279" url="https://pl.wikipedia.org/wiki?curid=4141279" title="177P/Barnard 2">
177P/Barnard 2



</doc>
<doc id="4141281" url="https://pl.wikipedia.org/wiki?curid=4141281" title="Agudat Izrael">
Agudat Izrael



</doc>
<doc id="4141286" url="https://pl.wikipedia.org/wiki?curid=4141286" title="Alluf">
Alluf

Alluf () – stopień wojskowy w Siłach Obronnych Izraela, odpowiednik generała majora w anglojęzycznym nazewnictwie i generała dywizji.
Dowodzi poszczególnymi rodzajami sił zbrojnych jak i regionalnymi dowództwami.
Stopniem wyższym od allufa jest raw alluf, którym jest wyłącznie każdorazowy Szef Sztabu Generalnego, stopień niższy – tat alluf to odpowiednik generała brygady (ang. "brigadier general".
Tak jak wszystkie inne stopnie wojskowe w Siłach Obronnych Izraela obowiązuje zarówno w wojskach lądowych, marynarce wojennej jak i lotnictwie.

</doc>
<doc id="4141288" url="https://pl.wikipedia.org/wiki?curid=4141288" title="Raw aluf">
Raw aluf



</doc>
<doc id="4141289" url="https://pl.wikipedia.org/wiki?curid=4141289" title="199P/Shoemaker 4">
199P/Shoemaker 4



</doc>
<doc id="4141290" url="https://pl.wikipedia.org/wiki?curid=4141290" title="Zasada dualności w teorii kategorii">
Zasada dualności w teorii kategorii

Każda definicja, twierdzenie i dowód w teorii kategorii ma swój odpowiednik dualny.
Otrzymuje się go przez formalną zamianę każdego wyrażenia typu formula_1 na formula_2 Wynika stąd, że trzeba też wymienić w każdym morfiźmie "dziedziny" z "kodziedziną", tzn. zastąpić każde formula_3 przez formula_4
Do każdego pojęcia teorii kategorii można w ten sposób utworzyć pojęcie dualne. Pojęciem dualnym do monomorfizmu jest epimorfizm i odwrotnie. Pojęciem dualnym do produktu jest koprodukt. Pojęciem dualnym do dziedziny jest kodziedzina. Odpowiada to przejściu od danej kategorii formula_5 do kategorii dualnej formula_6
Ponieważ aksjomaty teorii kategorii są niezmiennicze ze względu na takie zamiany, jeżeli jakieś zdanie wyrażone w terminach morfizmów i ich złożeń jest twierdzeniem teorii kategorii, to zdanie dualne, otrzymane przez opisane tu zamiany jest też twierdzeniem, zwanym twierdzeniem dualnym. Jest to zasada dualności w teorii kategorii.

</doc>
<doc id="4141296" url="https://pl.wikipedia.org/wiki?curid=4141296" title="VL Myrsky">
VL Myrsky

VL Myrsky – fiński samolot myśliwski, zaprojektowany w czasach II wojny światowej. Maszyna nie prezentowała zadowalających osiągów w roli myśliwca, przeznaczono ją zatem do roli samolotu rozpoznawczego.
Historia.
Geneza.
Przed rozpoczęciem II wojny światowej, lotnictwo myśliwskie Fińskich Sił Powietrznych składało się w całości z maszyny importowanych z Wielkiej Brytanii i Holandii. Sytuacja ta z jednej strony pozwoliła Finom na zbudowanie i utrzymanie zdolności bojowej w zakresie maszyn myśliwskich, z drugiej jednak nie były to samoloty najnowsze. Sytuacja w Europie wzbudzała też wątpliwości, czy dostęp do importowanych samolotów będzie zawsze łatwy. Wraz ze wzrostem napięć na kontynencie europejskim w drugiej połowie lat 30. XX wieku, Finlandia zaczęła dostrzegać potrzebę uniezależnienia się od zagranicznych dostawców na rzecz krajowego przemysłu. Za potrzebą poszły i czyny: 8 marca 1939 roku państwowe zakłady Valtion lentokonetehdas otrzymały zamówienie numer No 1094/39 na jednosilnikowy, jednomiejscowy samolot myśliwski. Valtion lentokonetehdas miały spore doświadczenie w budowie samolotów licencyjnych, w owym czasie były mocno obciążone produkcją samolotów Fokker D.XXI, Fokker C.X i Bristol Blenheim, co stało się powodem tego, iż nie były one w stanie wyasygnować wystarczającej liczby środków i ludzi do rozpoczęcia prac nad nowym samolotem. Drugim powodem, dla którego nowy myśliwiec zszedł na drugi plan był wybuch Wojny Zimowej. W tym czasie do kraju trafiły samoloty Gloster Gladiator, Morane-Saulnier MS.406, Fiat G.50 i Gloster Gauntlet. Po wojnie, dodatkowo w rękach Finów znalazły się maszyny radzieckiej konstrukcji. Wojna a następnie zajęcie przez hitlerowskie Niemcy Danii i Norwegii uwypukliły potrzebę posiadania zdolności do budowy potrzebnego sprzętu siłami rodzimego przemysłu.
Projekt.
W 1940 roku wystosowano kolejne zamówienie, oznaczone jako No 1621/40. Nowy jednomiejscowy i jednosilnikowy samolot miał zostać zaprojektowany w zespole konstruktorskim kierowanym przez inżyniera Arvo Ylinena. Za konstrukcję struktury płatowca miał odpowiadać Torsti Verkkola, za rozwiązania aerodynamiczne – Martti Vainio. W tym samym roku Arvo Ylinen przeniósł się na Techniczny Uniwersytet Helsiński, a jego miejsce na stanowisku szefa projektu zajął Edward Wegelius. Finowie zaprojektowali maszynę w układzie dolnopłata, z chowanym podwoziem i zakrytą kabiną pilota. Kadłub miała mieszaną, metalowo-drewnianą konstrukcję. W środku znajdowała się kratownica podtrzymująca w tylnej części drewniane żebra i podłużnice. Przód kadłuba pokryty był duraluminium, jego tył, z racji niedoborów duraluminium pokryto płótnem. Poza znajdującym się z przodu samolotu silnikiem, zdołano umieścić tam zbiornik paliwa i uzbrojenie maszyny. Kabina pilota osłonięta była nieruchomym wiatrochronem i odsuwaną do tyłu owiewką. W celu poprawy widoczności do tyłu, oszklono dużą część kadłuba znajdującą się za kabiną pilota. Drewniane, dwudźwigarowe skrzydła o trapezowym obrysie pokryto sklejką. Płaty wyposażono w klapy i lotki. Podobnie zbudowane było usterzenie. Usterzenie poziome wsparte zastrzałami. Wszystkie powierzchnie sterowe oraz lotki pokryto płótnem. Początkowo planowano zastosować brytyjski silnik gwiazdowy Bristol Taurus, jednak z uwagi na brak dostępu do tej jednostki zastosowano 14-cylindrowy silnik w układzie podwójnej gwiazdy Pratt &amp; Whitney R-1830-SC3-G Twin Wasp, o mocy startowej 820 kW (1115 KM). Silnik napędzał nastawne, trójłopatowe śmigło Hamilton Standard bez kołpaka. W przedniej części kadłuba, przed kabiną pilota, nad zbiornikiem paliwa, zainstalowano uzbrojenie strzeleckie samolotu składające się z dwóch karabinów maszynowych M-2 kalibru 12,7 mm. Obok nich, w skrzydłach zamontowano kolejne cztery karabiny Browninga kalibru 7,7 mm.
Prototyp.
Montaż prototypu oznaczonego jako MY-1 rozpoczęto w 1941 roku i ukończono go po dziewięciu miesiącach, pod koniec roku. Oblotu maszyny dokonano 23 grudnia 1941 roku, za sterami samolotu siedział wojskowy pilot Erkki Itävuori. Samolot w powietrzu sprawował się dostatecznie, miał tendencje do zbaczania w lewo podczas lotu z powodu pracy silnika oraz był zbyt ciężki. W maju 1942 roku zainstalowano trymery mające zapobiegać zbaczaniu, ale bez zadowalającego efektu. Próby w locie prototypu trwały do grudnia 1942 roku, kiedy to prototyp wrócił do fabryki w celu dalszej modernizacji i wyeliminowania zauważonych wad. W fabryce maszyna przebywała do marca 1943 roku. Powiększono powierzchnię statecznika pionowego, znacząco zredukowano masę płatowca: z początkowej 3242 kg, udało się odchudzić samolot do 2925 kg. Zabieg ten zmniejszył obciążenie powierzchni skrzydeł, a w rezultacie poprawiła się zwrotność i prędkość wznoszenia samolotu. Wymieniono śmigło, stare zastępując drewnianym, przestawialnym VLS 8002 z kołpakiem firmy Hamilton Standard. Dotychczasowa elektryczna instalacja chowania podwozia została wymieniona na hydrauliczną. Zmodyfikowano również układ rur wydechowych w samolocie. Po modyfikacjach, w kwietniu 1943 roku maszyna wzniosła się ponownie w powietrze, za jej sterami siedział Aarre Siltavuori. Samolot w powietrzu zachowywał się poprawnie, udało się wyeliminować problemy ze zbaczaniem maszyny w lewo, na wysokości 3250 m uzyskano prędkość maksymalną 519 km/h. Pomimo tego uznano, iż MY-1 nie nadaje się do roli myśliwca przechwytującego. 14 września 1943 roku MY-1 został wysłany na lot w celu przechwycenia radzieckiego samolotu w rejonie Pori. Pilotujący samolot pilot nie zdołał tego dokonać. Potencjalne skierowanie samolotu do jednostki liniowej w celu przeprowadzenia kompleksowych prób wojskowych nie wchodziło w grę. Na przeszkodzie stanęły brak części zamiennych i problemy z obsługą pojedynczego samolotu. Ostatni swój lot MY-1 wykonał 26 listopada 1943 roku, był to jego 162 lot. Do tego czasu maszyna spędziła w powietrzu 142 godziny i 20 minut. Za sterami samolotu siedział kapitan P. Kokko, ten sam, który nie był w stanie przechwycić radzieckiej maszyny dwa miesiące wcześniej. Jeszcze w trakcie trwania prób MY-1, 30 maja 1942 roku zamówiono kolejne trzy maszyny przeznaczone do dalszych badań. Samoloty oznaczone jako MY-2, MY-3 i MY-4 (spotyka się określenie I seria) różniły się od pierwszego prototypu większą rozpiętością skrzydeł, powiększoną do 11 metrów, a tym samym ich większą powierzchnią i zmniejszeniem z obciążeniem powierzchni do 156 kg/m². Miały od wersji MY-1 mniejszą masę. Prototyp MY-2 wyposażono w śmigło Hamilton Standard, pozostałe maszyny w śmigła VLS 8002. Zmieniono układ rur wydechowych. Samoloty różniły się również uzbrojeniem, MY-2 i MY-3 miały po trzy Browningi M-2 kalibru 12,7 mm, a MY-4 aż cztery karabiny M-2. MY-4 różnił się od pozostałych maszyn cieńszym poszyciem skrzydeł, instalacją slotów na końcach skrzydeł i wyposażeniem w hydrauliczne hamulce, wszystkie pozostałe prototypy miały hamulce pneumatyczne.
Próby.
Pierwsza z nowych maszyn prototypowych, MY-2, została ukończona 30 kwietnia 1943 roku i tego samego dnia wzniosła się po raz pierwszy w powietrze. Jej udział w badaniach w locie nie trwał jednak długo. Już kilka dni później, 6 maja, maszyna podchodząc do lądowania rozbiła się przed pasem z powodu awarii silnika. Pilot przeżył, ale odniósł ciężkie obrażenia. Drugim ukończonym prototypem został MY-4, który oblatano 5 czerwca 1943 roku. Ostatnia z wybudowanych maszyn, MY-3, do swojego dziewiczego lotu wzbiła się 11 lipca 1943 roku. Niecały miesiąc później, 5 sierpnia lądował na brzuchu. Maszynę wyremontowano, poddając je przy okazji niewielkim modyfikacjom. Z braku płótna do pokrycia tylnej części kadłuba pokryto go sklejką, co zwiększyło masę samolotu o 100 kg. Zmodyfikowano chłodzenie silnika, grzejącego się nadmiernie podczas startów i lądowań. Na tylnej części kołpaka zamontowano dodatkowe, niewielkie łopatki z blachy, wymuszając w ten sposób dodatkowy napływ powietrza pod osłonę silnika. To proste rozwiązanie okazało się na tyle skuteczne, że zastosowano je na kolejnych samolotach. Remont zakończono w październiku, a w listopadzie 1943 roku samolot powrócił do prób w powietrzu. Nie na długo, gdyż 19 listopada, podczas lotu nurkowego, przy prędkości rzędu 850 km/h odpadły skrzydła maszyn i usterzenie, niesterowny kadłub runął na ziemię grzebiąc w swoich szczątkach pilota. Efektem katastrofy było zredukowanie maksymalnej prędkości lotu, jaki Myrsky mógł osiągać podczas nurkowania, do 600 km/h. MY-4 swoje próby przechodził pomyślnie. Maszyna posłużyła głównie do testów uzbrojenia strzeleckiego, które odbywały się bez problemów. Podjęto zatem decyzję o przekazaniu MY-4 do jednostki operacyjnej w celu przeprowadzenia dalszych badań. Niestety los, jaki był udziałem MY-2 i MY-3, nie zbudował dobrej opinii samolotu i nie było chętnych na przyjęcie MY-4 na stan. Dopiero 26 lutego 1944 roku 26 Eskadra (HLeLv 26), na wyposażeniu której znajdowały się Fiaty G.50, zgodziła się przyjąć MY-4. Samolot i tak podzielił los pozostałych. 17 marca 1944 roku, w trakcie lotu nurkowego od samolotu odpadły skrzydła i maszyna zwaliła się na ziemię. Pilot, J. Marttila zginął w jej szczątkach. Z trzech prototypów nie pozostał żaden.
Samoloty seryjne.
Jeszcze przed utratą maszyn MY-2, MY-3 i MY-4, 18 sierpnia 1942 roku wystosowano zamówienie No 1952/42, którego celem był zakup kolejnych 50 samolotów o numerach od MY-5 do MY-50. Samoloty tej serii określane bywają również mianem Myrsky II (lub II seria). Seria katastrof podczas nurkowania unaoczniła potrzebę wzmocnienia konstrukcji skrzydeł. Nim to uczyniono, pierwsze dwa samoloty MY-5 i MY-6 zdążyły zostać ukończone. MY-5 oblatano 21 grudnia 1943 roku, a MY-6 2 lutego 1944 roku. Próba rozpoczęcia badań samolotów w jednostkach wojskowych zakończyła się fiaskiem, opinia o maszynie była jednoznacznie negatywna i nie było chętnych aby usiąść za sterami. Przy braku zainteresowania ze strony wojska, rozpoczęto kolejne próby fabryczne. Słabość konstrukcji podczas lotu nurkowego ponownie dała o sobie znać. 23 czerwca 1944 roku, podczas nurkowania z prędkością 640 km/h, urwany został lewy ster wysokości. Pilotowi udało się szczęśliwie wylądować. Niezwłocznie przystąpiono do wzmacniania konstrukcji skrzydeł i usterzenia. Nie poprzestano tylko na tym. Finlandia miała wówczas dostęp do konstrukcji niemieckich, samolotów zachodnioeuropejskich producentów jak również wiele zdobycznych maszyn konstrukcji radzieckiej. Porównanie samolotu Myrsky z dostępnymi w Finlandii innymi maszynami wypadło zdecydowanie na niekorzyść fińskiej konstrukcji. Bazując na światowych trendach, Finowie zmienili pokrycie tylnej części kadłuba z płótna na sklejkę. Zastosowano pokryte płótnem lotki o mieszanej konstrukcji. Zmniejszono oszklenie kabiny pilota. Bez zmian pozostawiono silnik i śmigło. Zainstalowano radiostację nadawczo-odbiorczą Telefunken FuG 7A R/T. Uzbrojenie strzeleckie składało się z czterech karabinów maszynowych kalibru 12,7 mm zgrupowanych przed kabiną pilota. Były to licencyjne wersję Browninga, karabiny oznaczone jako LKK/42. Pod skrzydłami zainstalowano dwa węzły do podwieszania uzbrojenia RMS-100, bomb o masie 100 kg każda lub dodatkowych zbiorników paliwa. Samoloty seryjne, podobnie jak wszystkie wcześniejsze egzemplarze, miały tendencje do przechyłów na lewe skrzydło podczas podchodzenia do lądowania. Do końca lipca 1944 roku wyprodukowano czternaście samolotów. Jeszcze przed ich ukończeniem, zwiększono zamówienie o kolejnych dziesięć egzemplarzy. Do czasu zawarcia rozejmu z ZSRR 4 września 1944 roku, ukończono jeszcze szesnaście następnych samolotów. 30 września tego samego roku zawieszono produkcję zamówionych dodatkowo dziesięciu maszyn, ale z postanowieniem realizacji zamówienia No 1952/42, które ukończono pod koniec roku. Ostatnie pięć samolotów prosto z linii montażowej trafiło do magazynów 30 grudnia 1944 roku. 30 maja 1945 roku ostatecznie zrezygnowano z realizacji zamówienia na dodatkowe dziesięć maszyn.
Służba.
Pierwotnie Myrsky został zaprojektowany jako samolot myśliwski. Jednak w okresie kiedy realizowano zamówienie seryjne, fińskie eskadry myśliwskie wyposażone były w bardzo dobre myśliwce Messerschmitt Bf 109G-6. Zastąpienie ich samolotami rodzimej konstrukcji, znacząco odbiegającymi parametrami i możliwościami bojowymi, byłoby krokiem w tył, całkowicie nie do zaakceptowania. Zgoła inaczej sytuacja wyglądała w jednostkach rozpoznawczych. Jedną z jednostek, zainteresowanych pozyskaniem samolotu był 12 Dywizjon Rozpoznawczy (Tiedustelulentolaivue 12/TLeLv 12), wchodzący w skład 1. Pułku lotniczego (Lentorykmentti 1), do którego pierwsze samoloty dotarły 23 lipca 1944 roku (na początku sierpnia dywizjon posiadał już 22 samoloty). Jednostka operowała na północny zachód od jeziora Ładoga. Już 9 sierpnia Myrsky jednostki wystartował na przechwycenie radzieckiego samolotu w rejonie wsi Suistamo. Przechwycenie przybrało nieoczekiwany obrót dla fińskiego pilota, gdy stanął oko w oko z dwoma Jakami-7. Samoloty ostrzelały się wzajemnie i bez uszkodzeń wszystkie powróciły do swoich baz. Na kolejne starcie w powietrzu trzeba było czekać do 22 sierpnia 1944 roku, kiedy sześć samolotów 1. Eskadry TLeLv 12, dowodzonych przez dowódcę dywizjonu starło się z trzema radzieckimi Jak-9 i dwoma Ła-5FN ze 195. Pułku Myśliwskiego. W rezultacie starcia, jeden Jak-9 i Ła-5FN zostały uszkodzone. Do spotkań z wrogimi samolotami dochodziło jednak rzadko. W Moskwie trwały rozmowy o zawieszeniu broni. Na dzień przed rozejmem, 3 września, sześć Myrsky dokonało pierwszego ataku bombowego, bombardując sztab radzieckiej dywizji ulokowany w Orusjärvi. W tym samym dniu samoloty jednostki wykonały ostatnią akcję bojową, próbując przechwycić nieprzyjacielski samolot. Od momentu wejścia na uzbrojenie, samoloty Myrsky dywizjonu wykonały 66 loty bojowe. Utracono trzy maszyny, wszystkie w wyniku wypadków. Drugą rozpoznawczą jednostką, do której dotarły fińskie samoloty był 16 Dywizjon Rozpoznawczy (Tiedustelulentolaivue 16/TLeLv 16), wchodzący w skład 2. Pułku lotniczego (Lentorykmentti 2). Pierwsze dwa samoloty dotarły do jednostki 18 sierpnia 1944 roku, a do czasu ogłoszenia rozejmu z ZSRR, 4 września, jeszcze cztery maszyny. Żadna z nich nie wzięła udziału w akcjach bojowych, a w wyniku katastrofy egzemplarza MY-29 zginął pilot. 
Ostatnimi działaniami bojowymi samolotów Myrsky był udział w akcji oczyszczania terytorium Finlandii z jednostek niemieckich, które odmówiły dobrowolnego opuszczenia kraju. Siedem Myrsky wzmocniło wchodzącą w skład 2. Pułku (Lentorykmentti 2) 26. Eskadrę (Hävittäjälentolaivue 26) operującą na samolotach Brewster F2A Buffalo. Loty operacyjne rozpoczęto 26 października 1944 roku w rejonie Palojoensuu na północy kraju. Zadania realizowane na samolotach Myrsky ograniczały się do wykonywania lotów rozpoznawczych, jednak z uwagi na panujące warunki atmosferyczne, w listopadzie przeprowadzono zaledwie trzynaście takich lotów bez żadnego przeciwdziałania ze strony Niemców. Ostatni lot wykonano 23 listopada. W tym okresie utracono w wypadku podczas startu egzemplarz MY-25. Samoloty bardzo źle znosiły panujące arktyczne warunki. Skrzydła pokrywały się bardzo trudnym do usunięcia lodem, zamarzały lotki. Przy bardzo niskich temperaturach powietrza błyskawicznie rozładowywały się akumulatory. Rdza pokrywała metalowe elementy konstrukcji.
4 grudnia 1944 roku obydwie jednostki, w których składzie znajdowały się samoloty Myrsky, TLeLv 12 i TLeLv 16 przebazowano do Pori i podporządkowano 1. Pułkowi. Podczas rozpoczętej 23 stycznia 1945 roku akcji przebazowania, utracono jeden samolot, MY-27, ranny pilot ocalał. W Pori samoloty pozostawały na ziemi aż do sierpnia 1945 roku. Po rozpoczęciu operacji lotniczych kilka maszyn uległo wypadkom, po czym ponownie uziemiono wszystkie samoloty. Chcąc zaradzić awariom trapiącym konstrukcję podjęto decyzję o zmodyfikowaniu egzemplarza MY-50, poprzez instalację klap szczelinowych na skrzydłach. Tak zmodernizowany samolot od 29 listopada 1946 roku przechodził próby fabryczne w locie. Ich pozytywny rezultat skłonił wytwórnię do przebudowania w ten sam sposób wszystkich pozostających w dyspozycji samolotów Myrsky. Niestety 9 maja 1947 roku podczas lotu nurkowego rozbił się kolejny Myrsky, MY-28, grzebiąc w swoich szczątkach pilota. Katastrofa przesądziła los samolotów, którym ponownie wydano zakaz lotów. 10 lutego 1948 roku, dzięki specjalnie wydanemu, okolicznościowemu pozwoleniu samolot MY-50 wzbił się w powietrze z Kauhava, kierując się do Tampere. Był to ostatni lot samolotu Myrsky, przed ich wycofaniem w 1953 roku. Również podczas ostatniego lotu doszło do wypadku, pilo nie wypuścił klap podczas lądowania uszkadzając podwozie i śmigło. Wysoka awaryjność samolotu zaowocowała 51 wypadkami, w których utracono bezpowrotnie 21 samolotów, a życie straciło czterech pilotów.
Konstrukcja.
VL Myrsky był jednoosobowym, jednosilnikowym myśliwskim dolnopłatem o mieszanej konstrukcji. Samolot napędzany był chłodzonym powietrzem, 14-cylindrowym silnikiem gwiazdowym w układzie podwójnej gwiazdy Pratt &amp; Whitney R-1830-SC3G Twin Wasp z trójłopatowym, drewnianym, przestawialnym śmigłem. Podwozie chowane, z tylnym kółkiem ogonowym. Seryjne samoloty uzbrojone były w cztery karabiny maszynowe LKK/42 kalibru 12,7 mm, licencyjną wersję amerykańskiego Browning M2 (jego lotniczej wersji AN/M2). Karabiny umieszczone były przed kabiną pilota, nad zbiornikiem paliwa i silnikiem. Zapas amunicji do dwóch najwyżej umieszczonych karabinów wynosił 220 nabojów na lufę, a do pozostałych dwóch 260 nabojów na lufę. Samolot mógł również przenosić po dwie bomby, każda o masie 100 kg.

</doc>
<doc id="4141301" url="https://pl.wikipedia.org/wiki?curid=4141301" title="Lukáš Čmelík">
Lukáš Čmelík

Lukáš Čmelík (ur. 13 kwietnia 1996 w Żylinie) – słowacki piłkarz występujący na pozycji pomocnika w klubie FC DAC 1904 Dunajská Streda.
Kariera klubowa.
Wychowanek klubu MŠK Žilina, w którym rozpoczął treningi w wieku 7 lat. W 2012 roku włączono go do składu pierwszej drużyny. 17 listopada 2012 – w wieku 16 lat i 7 miesięcy – zadebiutował w Corgoň Lidze w meczu z MFK Ružomberok (0:1), kiedy to wszedł na boisko w 80. minucie zmieniając Milana Škriniara. W kwietniu 2014 roku wraz z Peterem Lupčo został tymczasowo zawieszony ze względu na problemy wychowawcze. Po powrocie do zespołu w sierpniu 2014 roku zdobył swoją pierwszą bramkę w słowackiej ekstraklasie w wygranym 2:1 spotkaniu ze Spartakiem Myjava. W sezonie 2014/15 rozpoczął regularne występy w podstawowym składzie, zaliczając 31 na 33 możliwe mecze i strzelając 10 bramek. W lipcu 2015 roku zadebiutował w europejskich pucharach w spotkaniu z Glentoran FC (4:1) w eliminacjach Ligi Europy 2015/16, w którym zdobył gola. Jesienią 2015 roku z powodu niesportowego trybu życia i związanych z tym wielokrotnych upomnień został przesunięty do rezerw.
W styczniu 2016 władze Žiliny zdecydowały się oddać go na 1,5-roczne wypożyczenie do szwajcarskiego klubu FC Sion. Przed rozpoczęciem rundy wiosennej sezonu 2015/16 doznał ciężkiej kontuzji stawu biodrowego, która wyłączyła go z gry na pół roku, natomiast miesiąc po dojściu do pełnej sprawności nabawił się kolejnego urazu. Większość roku poświęcił na rehabilitację i nie zaliczył żadnego oficjalnego występu, grając jedynie w zespole FC Sion II. W styczniu 2017 roku powrócił do MŠK Žilina i rozpoczął treningi z drugą drużyną.
Przed rundą wiosenną sezonu 2016/17 został na zasadzie półrocznego wypożyczenia piłkarzem Piasta Gliwice. 26 lutego 2017 zadebiutował w Ekstraklasie w przegranym 0:1 meczu przeciwko Górnikowi Łęczna. W maju 2017 roku z powodu braku zaangażowania w treningi został decyzją trenera Dariusza Wdowczyka przesunięty do drużyny rezerw. W tym samym miesiącu zarząd i sztab szkoleniowy zdecydowali o niewykupowaniu go z macierzystego klubu. Ogółem w barwach Piasta zaliczył on 2 ligowe występy.
W czerwcu 2017 roku podpisał 3-letni kontrakt z FC DAC 1904 Dunajská Streda.
Kariera reprezentacyjna.
W 2012 roku rozpoczął występy w reprezentacjach Słowacji U-16 oraz U-17. W 2013 roku wziął udział w Mistrzostwach Europy U-17 rozgrywanych na Słowacji. Wystąpił tam we wszystkich 4 meczach, a gospodarze ulegli w półfinale turnieju Włochom 0:2. W tym samym roku otrzymał powołanie na Mistrzostwa Świata U-17 2013 w Zjednoczonych Emiratach Arabskich. Zaliczył tam 3 spotkania, a jego reprezentacja po porażce 2:4 z Urugwajem została wyeliminowana w 1/8 finału rozgrywek.
W 2015 roku rozpoczął występy w kadrze U-21 trenowanej przez Pavla Hapala. Z powodu kontuzji i długotrwałej rehabilitacji nie otrzymał powołania na Mistrzostwa Europy U-21 2017 w Polsce.

</doc>
<doc id="4141315" url="https://pl.wikipedia.org/wiki?curid=4141315" title="Get Shorty">
Get Shorty



</doc>
<doc id="4141317" url="https://pl.wikipedia.org/wiki?curid=4141317" title="Kafr Szukr">
Kafr Szukr

Kafr Szukr (arab. كفر شكر) – miasto w Egipcie, w muhafazie Al-Kaljubijja. W 2006 roku liczyło 23 390 mieszkańców.

</doc>
<doc id="4141325" url="https://pl.wikipedia.org/wiki?curid=4141325" title="Dan Barna">
Dan Barna

Ilie Dan Barna (ur. 10 lipca 1975 w Sybinie) – rumuński polityk i prawnik, poseł do Izby Deputowanych, od 2020 do 2021 wicepremier.
Życiorys.
W 1998 ukończył studia prawnicze na Uniwersytecie Bukareszteńskim. W 2003 uzyskał magisterium z zarządzania projektami na Universitatea Politehnica din București. Kształcił się także na uczelniach we Włoszech i w Niemczech. Był wiceprzewodniczącym i przewodniczącym stowarzyszenia ELSA w Rumunii. Pracował jako szkoleniowiec i doradca w organizacjach pozarządowych. Od 2001 do 2007 był zatrudniony jako ekspert w programie Phare. Od 2007 do 2016 był partnerem zarządzającym w przedsiębiorstwie konsultingowym Grupul de Consultanţă pentru Dezvoltare DCG SRL.
Od maja do września 2016 pełnił funkcję sekretarza stanu w resorcie funduszy europejskich w rządzie Daciana Cioloșa. Dołączył do Związku Zbawienia Rumunii, z ramienia tego ugrupowania w wyborach parlamentarnych z grudnia 2016 uzyskał mandat posła do Izby Deputowanych. W październiku 2017 został wybrany na nowego przewodniczącego USR, pokonał w głosowaniu Vlada Alexandrescu.
W 2019 kandydował w wyborach prezydenckich z poparciem ugrupowań USR i PLUS. W pierwszej turze głosowania zajął 3. miejsce z wynikiem 15,0% głosów. Przed drugą turą poparł ubiegającego się o reelekcję Klausa Iohannisa.
W 2020 ponownie wybrany do niższej izby rumuńskiego parlamentu jako kandydat liberalnej koalicji USR PLUS. Dołączył następnie ze swoim ugrupowaniem do nowej koalicji rządowej. W grudniu 2020 został wicepremierem w utworzonym wówczas gabinecie Florina Cîțu.
W sierpniu 2020 partie USR i PLUS podjęły decyzję o połączeniu, do którego doszło ostatecznie w kwietniu 2021, gdy sąd zatwierdził fuzję i powołanie wspólnego ugrupowania USR PLUS. Dan Barna został jego współprzewodniczącym. We wrześniu 2021 w trakcie kryzysu koalicyjnego wraz z innymi przedstawicielami swojego ugrupowania zrezygnował z funkcji rządowej. Bezskutecznie ubiegał się o przywództwo w USR PLUS (które to ugrupowanie powróciło do nazwy Związek Zbawienia Rumunii), ostatecznie w październiku 2021 przegrywając z Dacianem Cioloșem.

</doc>
<doc id="4141332" url="https://pl.wikipedia.org/wiki?curid=4141332" title="Czyśćcowe dusze">
Czyśćcowe dusze

Czyśćcowe dusze (fr. "Les Âmes du purgatoire") – opowiadanie Prospera Mériméego z 1834 roku osnute wokół legendy don Juana.
Informacje o utworze.
We wprowadzeniu do opowiadania Mérimée dystansuje się od historii don Juana opowiedzianej przez Moliera i Mozarta – Don Juana Tenorio, porwanego przez kamienny posąg – i odwołuje się do innej postaci z historii Sewilli, szlachcica don Juana de Marana, który zakończył życie w odmienny sposób – jego grób pokazywali przewodnicy w miejscowym kościele Miłosierdzia.
Wątków do odmiennego ukształtowania opowieści o don Juanie dostarczyła pisarzowi biografia Miguela Mañary, hiszpańskiego szlachcica, który poświęcił swe życie służbie ubogim, a podczas swej przedśmiertnej spowiedzi wyznał, że wcześniej prowadził grzeszne życie. O postaci Mañary Mérimée usłyszał podczas swego pobytu w Sewilli w lipcu 1830 roku, zwiedzając kościół Miłosierdzia. Zmienił jego imię na Juan, aby nawiązać do legendy don Juana, a nazwisko z Mañara na Maraña.
Opowiadanie zostało opublikowane w "Revue des deux mondes" 15 sierpnia 1834 roku, a siedem lat później wydane wspólnie z "Colombą" i "Wenus z Ille", zaś po raz kolejny w 1842 roku.
Treść.
Dzieciństwo i studia w Salamance.
Don Juan jest oczekiwanym synem księcia, Don Carlosa de Marana, który chce zeń uczynić dzielnego rycerza, podczas gdy jego matka pragnie, by syn został człowiekiem pobożnym. Chłopiec wychowuje się w zbytku i luksusie. W latach młodzieńczych zwraca uwagę na obraz Moralesa przedstawiający męki dusz czyśćcowych, znajdujący się w oratorium jego matki. W wieku osiemnastu lat Don Juan, wykształcony religijnie i w posługiwaniu się bronią, ale nieszczególnie w łacinie, zostaje wysłany na uniwersytet w Salamance. Zawiera tam znajomość ze studentem, który nazywa siebie Don Garcją i podaje się za syna przyjaciela jego ojca. Don Garcja bierze młodzieńca pod swoje skrzydła.
Obydwaj mężczyźni postanawiają wspólnie zalecać się do sióstrː doñi Fausty i doñi Teresy de Ojeda. Dnie spędzają na biesiadach, pijatykach i grze, a noce pod balkonami swych wybranek. Pewnego wieczoru zalotników atakuje ich konkurent, don Crisotval, który ginie w pojedynku z ręki don Juana. Zgubioną przez młodzieńca na miejscu pojedynku szpadę odnosi mu doña Teresa. Wkrótce też opór obydwu sióstr zostaje złamany. Don Juanowi po jakimś czasie nudzi się jego kochanka. Wówczas don Garcja proponuje mu grę w karty o doñę Faustę. Don Juan wygrywa kochankę swego kompana, a ten wypisuje mu kwit na nią. Doña Fausta, przekonawszy się, że została sponiewierana przez obu mężczyzn, wzywa głośno pomocy. Nadbiegający ojciec zabija ją w ciemnościach z muszkietu. Na schodach ginie z ręki don Juana w pojedynku. Don Garcja i don Juan postanawiają zaciągnąć się do wojska walczącego we Flandrii.
W podróży.
Spędzają jednak najpierw kilka miesięcy na hulankach we Włoszech, zaś następnie, uzyskawszy przebaczenie rodziców, udają się do Flandrii, gdzie zaciągają się do regimentu kapitana Gomare. Don Garcja i don Juan walczą brawurowo, a po starciach uwodzą miejscowe niewiasty i pojedynkują się z ich mężami. W bitwie pod Bergen op Zoom kapitan Gomare zostaje śmiertelnie ranny. Przed śmiercią przekazuje cały swój majątek don Juanowi, prosząc go, by ten część środków przeznaczył na mszę za jego duszę. Don Juan jeszcze tego wieczoru przegrywa wszystko w karty. Niewiele później jeden z żołnierzy, Modesto, zabija z ukrycia don Garcję, który umierając bluźni przeciw Bogu..
Powrót do Sewilli i nawrócenie.
Po śmierci rodziców don Juan decyduje się wrócić do Sewilli i objąć majątek. Prowadzi się nadal fatalnie. Kiedy ciężko zapada na zdrowiu sporządza listę swych podbojów i oszukanych mężczyzn, od papieża po szewca. Jeden z jego przyjaciół zauważa, że wśród oszukanych brakuje jeszcze Boga. Don Juan postanawia zatem uwieść zakonnicę. Po długich zabiegach wokół najładniejszej mniszki w Sewilli, odkrywa, że ta, o którą się stara, jest doñą Teresą. Teresa najpierw odrzuca jego awanse, ale ostatecznie nie potrafi oprzeć się miłości do niego i zgadza się uciec z klasztoru. Noc poprzedzającą porwanie don Juan spędza w swoim zamku. Wstrząśnięty wizją dusz czyśćcowych na obrazie nie potrafi zasnąć. W drodze do klasztoru napotyka kondukt pogrzebowy don Juana de Marana. Od uczestników pogrzebu dowiaduje się, że są duszami czyśćcowymi, które jego matka uratowała od męki i które dziś po raz ostatni modlą się za niego. Z wybiciem północy kondukt znika, a na don Juana napadają szatani. Z imieniem Jezusa na ustach mężczyzna pada bez zmysłów.
Odzyskawszy przytomność, don Juan odbywa spowiedź, rozdaje połowę majątku ubogim, a drugą połowę przeznacza na wzniesienie kaplicy i szpitala. Wstępuje też do zakonu dominikanów, przyjmuje imię Ambrożego i rozpoczyna surową pokutę, którą chce odkupić swoje winy. Prosi o wybaczenie doñę Teresę, a ta uświadomiwszy sobie, że ten którego kochała nigdy nie odwzajemniał jej uczucia, umiera ze zgryzoty. Pewnego dnia w klasztorze zjawia się Modesto. Okazuje się, że jest to don Pedro de Ojedo, i że raz już próbował się zemścić na don Juanie za śmierć ojca i siostry, trafił wtedy jednak don Garcję. Próbuje teraz wyzwać don Juana na pojedynek, ten jednak odmawia i pozwala się zabić. Spoliczkowany, chwyta jednak za szpadę i w pojedynku zabija przeciwnika. Wstrząśnięty wyznaje wszystko opatowi. Ten postanawia ukryć pojedynek przed opinią publiczną. Ambroży po świętym i dobroczynnym życiu w klasztorze umiera i zostaje pochowany pod podłogą kaplicy, którą ufundował. Prosił, by na miejscu jego pochówku umieszczono napisː "Aqui yacen los huesos y cenizas del peor hombre que ha habido en el mundo. Ruegen a Dios por él" ("Tu leżą kości i prochy najgorszego człowieka, jaki żył na świecie. Módlcie się za nim do Boga"). Mieszkańcy, chociaż znali jego wcześniejsze swawolne życie, czcili go odtąd jak świętego. Cudzoziemcy chętnie odwiedzali jego kaplicę przyozdobioną arcydziełami Murillaː "Powrotem syna marnotrawnego" i "Sadzawką w Jerycho".
Analiza.
Mérimée ukształtował postać swojego bohatera przed jego nawróceniem na wzorach zaczerpniętych z dzieł Moliera i Mozarta. Jak jego poprzednicy, Don Juan de Marana mnoży miłosne podboje, prowadzi listę uwiedzionych kobiet i oszukanych mężów. Dziedziczy również ich ateizm, rozwiązłość i związki z diabłem. Mérimée osłabił jednak jego tragizm. Przydał mu towarzysza w osobie diabolicznego Don Garcii, którego Don Juan jest zaledwie powtórzeniem i w którego cieniu pozostaje przez znaczną część utworu. Don Juan Mériméego jest bardziej zhumanizowany, prawie nieśmiały. Nie poszukuje Absolutu i nie przywodzi na myśl Fausta czy Lucyfera, jak "Don Juan" Byrona. Nie boi się wprawdzie Boga, lecz obawia się diabła i śmierci.
W ślady Mériméego poszli potem Alexandre Dumas ("Don Juan de Marana"), Anna de Noailles, Guillame Apollinaire i Oskar Miłosz ("Miguel Mañara").

</doc>
<doc id="4141334" url="https://pl.wikipedia.org/wiki?curid=4141334" title="Miejska Biblioteka Publiczna w Radomiu">
Miejska Biblioteka Publiczna w Radomiu

Miejska Biblioteka Publiczna im. Józefa Andrzeja i Andrzeja Stanisława Załuskich w Radomiu – główna biblioteka publiczna w Radomiu, której organizatorką jest gmina miejska.
Historia.
Obecna instytucja jest kontynuatorką pierwszej biblioteki powszechnej w Radomiu. Miejska Biblioteka Publiczna została otwarta 16 czerwca 1922 w Nowym Ratuszu, ówczesnej siedzibie magistratu, z inicjatywy przewodniczącej Rady Miasta Marii Kelles-Krauz. Pierwszą kierowniczką biblioteki została Florentyna Jakubczak. Początkowo instytucja udostępniała czytelnikom księgozbiór Rady Miasta oraz jej członków, który stał się podstawą zbiorów bibliotecznych. Budżet biblioteki tworzyły dotacje magistratu i obowiązkowe składki czytelników. 
16 lutego 1931 przeniesiona została na parter oficyny przy ul. Żeromskiego 13. Pierwsze filie biblioteczne zostały zorganizowane w 1933 na Glinicach i Zamłyniu. 15 maja 1941 niemieckie władze okupacyjne zamknęły bibliotekę, nakazując usunięcie z księgozbioru najcenniejszych pozycji, głównie dotyczących literatury, geografii i historii Polski. Część zbioru została ukryta przez pracownice biblioteki przed zniszczeniem. Akcję ratowania księgozbiorów radomskich instytucji kultury koordynowała kierowniczka biblioteki. 
Biblioteka wznowiła swoją działalność po wojnie 30 maja 1945, otrzymując za swoją siedzibę lokal przy pl. 3 Maja 8. Podstawę odnowionych zbiorów stanowiła częściowo zachowana od zniszczeń, własność wielu radomskich książnic, w tym Biblioteki Publicznej Sejmiku Radomskiego im. Stefana Hempla. W okresie powojennym wznowiły swoją działalność dwie filie: na Glinicach (1946) i Zamłyniu (1947). Do 1975 Biblioteka posiadała 12 filii terenowych. W związku z reformą administracyjną, Miejską Bibliotekę Publiczną połączono z Powiatową Biblioteką Publiczną, tworząc Wojewódzką Bibliotekę Publiczną, która przejęła lokal pierwszej, a patronów drugiej z wymienionych. W 1994 została przeniesiona do Wilii Włodzimierza Kulczyckiego, dawnej siedziby Muzeum Okręgowego im. Jacka Malczewskiego. 1 stycznia 1999 w związku z likwidacją województwa radomskiego, przemianowano ją na Miejską Bibliotekę Publiczną im. Józefa Andrzeja i Andrzeja Stanisława Załuskich w Radomiu.
Zbiory.
W 2010 biblioteka posiadała ok. 375 000 woluminów udostępnianych niemal 25 000 zarejestrowanych czytelników. Zgromadziła ok. 20 000 fonogramów, w większości udostępnianych na miejscu. Od lat 90. swoje zbiory udostępnia również czytelnikom, którzy nie są w stanie samodzielnie dotrzeć do biblioteki w ramach usługi "Książka na telefon". Od stycznia 2009 umieszcza w wersji elektronicznej swoje zbiory historyczne i regionalne w Radomskiej Bibliotece Cyfrowej.
Organizacja.
Biblioteka jest samorządową instytucją kultury, jako jednostka organizacyjna gminy miejskiej Radom. Na podstawie porozumienia władz miasta i powiatu radomskiego z 9 maja 2000 Miejska Biblioteka Publiczna realizuje również zadania biblioteki powiatowej, dla bibliotek miejskich i gminnych powiatu.
Miejska Biblioteka Publiczna w Radomiu posiada 11 filii na terenie miasta oraz niewyodrębnioną organizacyjnie Bibliotekę Główną, która jest siedzibą administracji, działów merytorycznych i głównych agend udostępniania zbiorów bibliotecznych. Biblioteka posiada następujące działy organizacyjne zlokalizowane w głównej siedzibie:
W Bibliotece Głównej funkcjonują wyspecjalizowane agendy udostępniania zbiorów czytelnikom:
Działalność kulturalna.
Biblioteka prowadzi działalność animacyjno-kulturalną w zakresie czytelnictwa i promocji kultury książki. Organizuje imprezy literackie o ponadlokalnym zasięgu, m.in. Radomską Wiosnę Literacką oraz Młodzieżową Akademię Kultury MAK. Wspiera rozwój kultury w Radomiu i dawnym województwie radomskim, m.in. przyznając co dwa lata Nagrodę Literacką Miasta Radomia, a także szerzej, współpracując z fundatorem Nagrody Literackiej im. W. Gombrowicza. Prowadzi działalność wydawniczą, m.in. publikując dwa czasopisma: "Bibliotekarz Radomski" i "Miesięcznik Prowincjonalny".

</doc>
<doc id="4141338" url="https://pl.wikipedia.org/wiki?curid=4141338" title="Icchak Ben-Aaron">
Icchak Ben-Aaron



</doc>
<doc id="4141347" url="https://pl.wikipedia.org/wiki?curid=4141347" title="Adams (hrabstwo Jackson)">
Adams (hrabstwo Jackson)

Adams – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141350" url="https://pl.wikipedia.org/wiki?curid=4141350" title="Brockway (Wisconsin)">
Brockway (Wisconsin)

Brockway – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141353" url="https://pl.wikipedia.org/wiki?curid=4141353" title="Anthostomella">
Anthostomella

Anthostomella Sacc. – rodzaj grzybów z typu workowców "Ascomycota".
Systematyka i nazewnictwo.
Pozycja w klasyfikacji według Index Fungorum: "Xylariaceae, Xylariales, Xylariomycetidae, Sordariomycetes, Pezizomycotina, Ascomycota, Fungi".
Synonimy: "Anthostoma" subgen. "Anthostomella "(Sacc.) Cooke, "Cryptosordaria" De Not. ex Sacc., "Entosordaria" Speg. Maurinia Niessl, "Paranthostomella "Speg., "Phaeophomatospora" Speg:

</doc>
<doc id="4141355" url="https://pl.wikipedia.org/wiki?curid=4141355" title="Cleveland (hrabstwo Jackson)">
Cleveland (hrabstwo Jackson)

Cleveland – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141356" url="https://pl.wikipedia.org/wiki?curid=4141356" title="Curran (Wisconsin)">
Curran (Wisconsin)

Curran – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141358" url="https://pl.wikipedia.org/wiki?curid=4141358" title="Hixton (Wisconsin)">
Hixton (Wisconsin)

Hixton – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141359" url="https://pl.wikipedia.org/wiki?curid=4141359" title="CDN (album Hey)">
CDN (album Hey)

CDN – dwupłytowy specjalny album polskiej grupy muzycznej Hey. Ukazał się 27 października 2017 roku nakładem wytwórni Kayax. Nagrania zarejestrowane zostały pomiędzy lipcem a wrześniem 2017.
Wszystkie, nawet najstarsze, piosenki z okresu działalności zespołu zostały nagrane na nowo, niektóre w nowych, zaskakujących wersjach, inne w sprawdzonych koncertowych aranżacjach lub po prostu po staremu.
Nagrano na nowo 3 utwory z poprzedniego studyjnego albumu zespołu pt. „Błysk”. Oprócz nich, album zawiera premierowy utwór: „Gdzie jesteś, gdzie jestem?”.
Składanka uzyskała status złotej płyty.

</doc>
<doc id="4141365" url="https://pl.wikipedia.org/wiki?curid=4141365" title="Irving (Wisconsin)">
Irving (Wisconsin)

Irving – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141367" url="https://pl.wikipedia.org/wiki?curid=4141367" title="Knapp (hrabstwo Jackson)">
Knapp (hrabstwo Jackson)

Knapp – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141373" url="https://pl.wikipedia.org/wiki?curid=4141373" title="Manchester (hrabstwo Jackson)">
Manchester (hrabstwo Jackson)

Manchester – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141374" url="https://pl.wikipedia.org/wiki?curid=4141374" title="Anthracobia">
Anthracobia

Anthracobia Boud. – rodzaj grzybów z typu workowców "Ascomycota".
Systematyka i nazewnictwo.
"Pyronemataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".

</doc>
<doc id="4141375" url="https://pl.wikipedia.org/wiki?curid=4141375" title="Andrzej Gierłowski">
Andrzej Gierłowski



</doc>
<doc id="4141378" url="https://pl.wikipedia.org/wiki?curid=4141378" title="Melrose (Wisconsin)">
Melrose (Wisconsin)

Melrose – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141379" url="https://pl.wikipedia.org/wiki?curid=4141379" title="Ogród Botaniczny Bałtyckiego Uniwersytetu Federalnego im. I. Kanta">
Ogród Botaniczny Bałtyckiego Uniwersytetu Federalnego im. I. Kanta



</doc>
<doc id="4141381" url="https://pl.wikipedia.org/wiki?curid=4141381" title="North Bend (Wisconsin)">
North Bend (Wisconsin)

North Bend – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141383" url="https://pl.wikipedia.org/wiki?curid=4141383" title="Northfield (Wisconsin)">
Northfield (Wisconsin)

Northfield – miasto w Stanach Zjednoczonych, w stanie Wisconsin, w hrabstwie Jackson.

</doc>
<doc id="4141385" url="https://pl.wikipedia.org/wiki?curid=4141385" title="Henryk Grabosz">
Henryk Grabosz

Henryk Wojciech Grabosz ps. „Gwiazda” (ur. 16 lipca 1921 w Mylofie, zm. 29 maja 1988 we Wrocławiu) – partyzant, komendant Oddziału Specjalnego w pow. chojnickim Tajnej Organizacji Wojskowej „Gryf Pomorski”.
Życiorys.
Urodził w rodzinie Wojciecha (leśnika) i Władysławy z d. Pestka. Uczeń gimnazjum w Gdyni. Ojciec Henryka Wojciech kupiec i właściciel sklepu włókienniczego w Czersku został aresztowany przez Niemców w styczniu 1941 za wcześniejszą działalność na rzecz Polski. Zamordowany w KL Auschwitz 10 października 1941 za prowadzenie działalności szpiegowskiej.
W czasie okupacji Henryk Grabosz mieszkał w miejscowości Męcikał w pow. chojnickim. Od 10 listopada 1942 należał do TOW „Gryf Pomorski”. Od stycznia 1944 był komendantem Oddziału Specjalnego nr 3 „Cis” jak również komendantem na Męcikał. Uczestniczył w walce o bunkier „Zielony Pałac” należący do TOW Gryf w dniach 21-22 marca 1944. 
„Bunkier jego oddziału znajdował się w lesie, w pobliżu szosy z Męcikału do Chojnic. Prowadzono dywersję i kolportaż prasy (m.in. gazetka „Gryf Pomorski”). 21 marca 1944 bunkier został otoczony przez oddział policji i Waffen SS. Z okrążenia zdołało się przebić tylko dwóch partyzantów, w tym Grabosz”
Brał również udział w kilku akcjach sabotażowych w tym zniszczenia pił w tartaku w Rytlu, zniszczeniu zapasu spirytusu w Gronowie oraz niszczenia maszyn rolniczych w majątkach niemieckich.
Po wojnie szykanowany przez nowe władze przeprowadził się do Wrocławia gdzie zmarł.
Życie prywatne.
Żonaty z Teodozją. Mieli dzieci: Mariolę (ur. 1952) i Jaromira (ur. 1958).

</doc>
<doc id="4141389" url="https://pl.wikipedia.org/wiki?curid=4141389" title="Toni Egger">
Toni Egger

Toni Egger (ur. 1926 w Siebeneich, zm. 2 lutego 1959 na Cerro Torre w Argentynie) – austriacki alpinista.
Toni Egger jest znany poprzez fakt swojej śmierci podczas próby wejścia na Cerro Torre w Patagonii z Cesarem Maestrim. W czasie zejścia został porwany przez lawinę lodową, która przecięła jego linę. Wraz z nim zaginął również aparat fotograficzny, który według Maestriego zawierał zdjęcie ze szczytu, mogące służyć jako dowód jego zdobycia. Partnerowi Toniego Eggera, Cesaremu Maestriemu udało się przeżyć. 
Po śmierci Eggera jego imieniem został nazwany jeden ze szczytów Cerro Torre. Wysoki na 2685 m n.p.m. Torre Egger należy wraz Cerro Torre do najtrudniejszych szczytów na świecie. Oprócz tego jego imię nosi Eggerturm, wieża skalna leżąca na zachód od wierzchołka Seekofel w Alpach Gailtalskich. 

</doc>
<doc id="4141395" url="https://pl.wikipedia.org/wiki?curid=4141395" title="Parafia św. Stanisława Biskupa i św. Władysława w Wilnie">
Parafia św. Stanisława Biskupa i św. Władysława w Wilnie

Parafia św. Stanisława Biskupa i św. Władysława w Wilnie – rzymskokatolicka parafia znajdująca się w Wilnie, w archidiecezji wileńskiej w dekanacie wileńskim I. Parafia katedralna tej archidiecezji.
Kościoły na terenie parafii:
Msze święte odprawiane są w językach: litewskim (wszędzie), łacińskim (katedra i kościół św. Krzyża), polskim (Sanktuarium Miłosierdzia Bożego) i francuskim (Sanktuarium Miłosierdzia Bożego).

</doc>
<doc id="4141404" url="https://pl.wikipedia.org/wiki?curid=4141404" title="Mistrzostwa Polski w Boksie 1939">
Mistrzostwa Polski w Boksie 1939

16. Mistrzostwa Polski w boksie mężczyzn odbyły się od 1 do 2 kwietnia 1939 roku w Katowicach.
Startowało 83 zawodników. Zawody eliminacyjne przeprowadzono 24 i 25 marca w Katowicach, Równem, Toruniu i Wilnie. Nie rozegrano pojedynków o 3. miejsce między zawodnikami pokonanymi w półfinałach.

</doc>
<doc id="4141411" url="https://pl.wikipedia.org/wiki?curid=4141411" title="Parafia Ducha Świętego w Wilnie">
Parafia Ducha Świętego w Wilnie

Parafia Ducha Świętego w Wilnie – rzymskokatolicka parafia znajdująca się w Wilnie, w archidiecezji wileńskiej w dekanacie wileńskim I. Obecnie jedyna parafia w mieście, w której liturgię sprawuje się wyłącznie w języku polskim.
Od 1941 r. proboszczem parafii był ks. Romuald Świrkowski. Po ataku Niemiec na ZSRR i zajęciu Wilna brał udział w akcji pomocy prześladowanym Żydom, udzielając fikcyjnych chrztów, dostarczając dowody tożsamości i ułatwiając schronienie. Został aresztowany przez Niemców 15 stycznia 1942 r. i osadzony w więzieniu na Łukiszkach, gdzie był torturowany. Oskarżono go o przynależność do kierownictwa wileńskiego ZWZ i przetrzymywano w pojedynczej celi. 5 maja 1942 r. został zamordowany przez Litwinów w Ponarach, w grupie Żydów i młodych Polaków z więzienia na Łukiszkach. Na miejscu kaźni miał uklęknąć i „modląc się, zwrócony twarzą ku przywiezionym razem z nim chłopcom, uczynić znak krzyża”.

</doc>
<doc id="4141433" url="https://pl.wikipedia.org/wiki?curid=4141433" title="Odznaka Strzelca Spadochronowego Luftwaffe">
Odznaka Strzelca Spadochronowego Luftwaffe

Odznaka Strzelca Spadochronowego Luftwaffe (niem. "Fallschirmschützenabzeichen der Luftwaffe") – niemiecka odznaka ustanowiona 5 listopada 1936 rozkazem dowódcy Luftwaffe, generała Hermanna Göringa (rozkaz opublikowano 16 listopada 1936). Warunkiem otrzymania odznaki przez strzelca spadochronowego służby czynnej i rezerwy było ukończenie kursu spadochronowego i wykonanie w jego trakcie sześciu skoków ze spadochronem. Pierwsze nadania odbyły się 15 grudnia 1936.
Wygląd odznaki.
Odznaka Strzelca Spadochronowego Luftwaffe była ażurowa, w kształcie owalnego wieńca o wyglądzie stylizowanych liści (z prawej strony dębowych, z lewej laurowych) z umieszczoną na nim sylwetką pikującego orła. Wieniec wykonany był z białego metalu wykańczanego na srebrzystoszaro. Wizerunek orła trzymającego w szponach swastykę wykonywano z pozłacanego brązu; krawędzie orła i swastyka były polerowane. W czasie II wojny światowej dla oszczędności odznakę sporadycznie wykonywano także z tak zwanego „szajsmetalu”. Zgodnie z przepisami wymiary odznaki wynosiły w pionie około 53, a w poziomie 41,5 milimetrów.
Odznakę Strzelca Spadochronowego Luftwaffe wolno było nosić tylko do munduru, pośrodku lewej strony kurtki mundurowej. W przypadku posiadania przez oficera lub żołnierza Krzyża Żelaznego I klasy odznakę należało nosić poniżej. Od 1941 odznakę mogli otrzymywać także urzędnicy wojskowi, a od 1944 także żołnierze spoza wojsk powietrznodesantowych.

</doc>
<doc id="4141435" url="https://pl.wikipedia.org/wiki?curid=4141435" title="Flamingo Volley">
Flamingo Volley

Flamingo Volley – litewski klub siatkarski z Wilna, występujący w rozgrywkach o mistrzostwo Litwy. Założony został w 1997 roku. Pięciokrotny mistrz Litwy, czterokrotny zdobywca Pucharu Litwy i zdobywca Superpucharu Litwy.
W sezonie 2005/2006 zespół występował pod nazwą Elica.
W 2011 roku klub nawiązał współpracę z SM Tauras, wystawiając w latach 2011-2016 wspólną drużynę pod nazwą Flamingo Volley/SM Tauras.
Od 2016 roku klub współpracuje z Vilniaus kolegija. W sezonie 2016/2017 występował pod nazwą Vilniaus Kolegija/Flamingo Volley, natomiast w sezonie 2017/2018 jako Vilniaus Kolegija/Flamingo Volley/SM Tauras (dla podkreślenia trzech podmiotów wchodzących w skład drużyny).
Kadra.
Sezon 2018/2019

</doc>
<doc id="4141438" url="https://pl.wikipedia.org/wiki?curid=4141438" title="Szczudłówka piaskowa">
Szczudłówka piaskowa

Szczudłówka piaskowa ("Battarrea phalloides" (Dicks.) Pers.) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Battarea, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1785 r. James Dickson nadając mu nazwę "Lycoperdon phalloides". Obecną, uznaną przez Index Fungorum nazwę nadał mu w 1801 r. Christiaan Hendrik Persoon.
Synonimy: 
Nazwę polską zaproponował Władysław Wojewoda w 2003 r., Wanda Rudnicka-Jezierska opisywała ten gatunek pod nazwą batarówka słupiakowata. 
Morfologia.
Młody owocnik jest kulisty lub jajowaty, o średnicy do 12 cm. Zbudowany jest z dwuwarstwoego perydium. Białawe i cienkie egzoperydium szybko odpada, jego pozostałością na owocniku jest pochwa i niewielkie łatki na endoperydium. Po dojrzeniu owocnik składa się z trzonu i główki. 
Kulista, o średnicy 1–3 cm. Zbudowana jest z cienkiego endoperydium, które po dojrzeniu owocnika pęka wzdłuż równika, co powoduje odpadnięcie górnej części i odsłonięcie gleby. Pozostała dolna część owocnika przypomina wówczas wyglądem kapelusz. 
Cylindryczny, o wysokości 10–38 cm i grubości 0,5–2 cm. Ma drewnowatą konsystencję i w środku jest pusty. Powierzchnia gęsto pokryta wąskimi i długimi łuseczkami.
W dojrzałym owocniku komorowata, pylista, o barwie ciemnobrązowej.
W glebie znajdują się zarodniki, elatery, włośnia i liczne wydłużone komórki o spiralnych lub pierścieniowatych zgrubieniach. Mają długość 63–80 μm i średnicę 8 μm. Hialinowa i septowana włośnia występuje głównie przy wewnętrznej ścianie endoperydium. Bazydiospory niemal kuliste, brązowe, o średnicy 4,8–7,2 μm. Posiadają trójwarstwową ścianę. Ściana zewnętrzna hialinowa, dołeczkowana, środkowabarwna, wewnętrzna hialinowa.
Występowanie i siedlisko.
Saprotrof. Na świecie jest szeroko rozprzestrzeniony. Jego stanowiska podano w Afryce, Azji, Australii, Europie, Ameryce Północnej (głównie w regionach zachodnich) i Ameryce Południowej, wszędzie jednak jest rzadki. Występuje głównie w krajach o klimacie suchym, na glebach piaszczystych, głównie na pustyniach i półpustyniach. W Polsce do 2003 r. w literaturze naukowej podano tylko 2 stanowiska: w Rogalinie (1932 r.) i koło Kórnika (1991 r.). Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Austrii, Niemczech, Anglii, Słowacji i Czechach.

</doc>
<doc id="4141440" url="https://pl.wikipedia.org/wiki?curid=4141440" title="Battarrea phalloides">
Battarrea phalloides



</doc>
<doc id="4141441" url="https://pl.wikipedia.org/wiki?curid=4141441" title="Bundesbahnen Österreichs">
Bundesbahnen Österreichs



</doc>
<doc id="4141442" url="https://pl.wikipedia.org/wiki?curid=4141442" title="BBÖ">
BBÖ



</doc>
<doc id="4141443" url="https://pl.wikipedia.org/wiki?curid=4141443" title="Jiaohe (ruiny)">
Jiaohe (ruiny)

Jiaohe (; , staroujg.-mong. "Jarchoto") – stanowisko archeologiczne w Chinach, na zachodnich krańcach miasta Turfan w regionie autonomicznym Sinciang. Zachowały się tu pozostałości chińskiego miasta garnizonowego, założonego za czasów dynastii Han dla ochrony granic cesarstwa. Miasto leżało na wzniesieniu na wyspie rzecznej. U szczytu rozwoju liczyło 6500 mieszkańców. 
Jiaohe zostało zniszczone przez Czyngis-chana, do naszych czasów dotrwały jedynie fragmenty ścian budynków.

</doc>
<doc id="4141445" url="https://pl.wikipedia.org/wiki?curid=4141445" title="Jarchoto">
Jarchoto



</doc>
<doc id="4141448" url="https://pl.wikipedia.org/wiki?curid=4141448" title="Zarubiło">
Zarubiło

Zarubiło (ros. "Зарубило") – debiutancki album studyjny białoruskiego zespołu punk rockowego Daj Darogu!, wydany w 1999 roku. Płyta została zapisana w czerwcu 1999 roku w brzeskim studiu „Green House studio”. Część utworów została wydanych uprzednio jesienią 1998 roku na albumie demo o tej samej nazwie.

</doc>
<doc id="4141452" url="https://pl.wikipedia.org/wiki?curid=4141452" title="Eugene V. Debs">
Eugene V. Debs



</doc>
<doc id="4141454" url="https://pl.wikipedia.org/wiki?curid=4141454" title="Madinat al-Aszar min Ramadan">
Madinat al-Aszar min Ramadan



</doc>
<doc id="4141455" url="https://pl.wikipedia.org/wiki?curid=4141455" title="Kafr Sakr">
Kafr Sakr

Kafr Sakr (arab. كفر صقر) – miasto w Egipcie, w muhafazie Asz-Szarkijja. W 2006 roku liczyło 30 333 mieszkańców.

</doc>
<doc id="4141458" url="https://pl.wikipedia.org/wiki?curid=4141458" title="Kafr az-Zajjat">
Kafr az-Zajjat

Kafr az-Zajjat (arab. كفر الزيات) – miasto w Egipcie, w muhafazie Al-Gharbijja. W 2006 roku liczyło 71 272 mieszkańców.

</doc>
<doc id="4141460" url="https://pl.wikipedia.org/wiki?curid=4141460" title="Anna Zofia Sachsen-Gotha-Altenburg">
Anna Zofia Sachsen-Gotha-Altenburg



</doc>
<doc id="4141463" url="https://pl.wikipedia.org/wiki?curid=4141463" title="Wiktoria Sachsen-Coburg-Saalfeld">
Wiktoria Sachsen-Coburg-Saalfeld



</doc>
<doc id="4141467" url="https://pl.wikipedia.org/wiki?curid=4141467" title="Julia Sachsen-Coburg-Saalfeld">
Julia Sachsen-Coburg-Saalfeld



</doc>
<doc id="4141468" url="https://pl.wikipedia.org/wiki?curid=4141468" title="Dżuhajna al-Gharbijja">
Dżuhajna al-Gharbijja

Dżuhajna al-Gharbijja (arab. جهينة الغربية) – miasto w Egipcie, w muhafazie Sauhadż. W 2006 roku liczyło 46 768 mieszkańców.

</doc>
<doc id="4141469" url="https://pl.wikipedia.org/wiki?curid=4141469" title="Franciszek Sachsen-Coburg-Saalfeld">
Franciszek Sachsen-Coburg-Saalfeld



</doc>
<doc id="4141470" url="https://pl.wikipedia.org/wiki?curid=4141470" title="Izbat al-Burdż">
Izbat al-Burdż

Izbat al-Burdż (arab. عزبة البرج) – miasto w Egipcie, w muhafazie Damietta. W 2006 roku liczyło 33 538 mieszkańców.

</doc>
<doc id="4141471" url="https://pl.wikipedia.org/wiki?curid=4141471" title="Itaj al-Barud">
Itaj al-Barud

Itaj al-Burdż (arab. إيتاي البارود) – miasto w Egipcie, w muhafazie Al-Buhajra. W 2006 roku liczyło 40 744 mieszkańców.

</doc>
<doc id="4141472" url="https://pl.wikipedia.org/wiki?curid=4141472" title="Antonina Sachsen-Coburg-Saalfeld">
Antonina Sachsen-Coburg-Saalfeld



</doc>
<doc id="4141473" url="https://pl.wikipedia.org/wiki?curid=4141473" title="Ludwika Sachsen-Gotha-Altenburg (1800-1831)">
Ludwika Sachsen-Gotha-Altenburg (1800-1831)



</doc>
<doc id="4141475" url="https://pl.wikipedia.org/wiki?curid=4141475" title="Lušis Volley Raseiniai">
Lušis Volley Raseiniai

Lušis Volley Raseiniai – litewska drużyna siatkarska z Rosieni powstała w 2020 roku jako następca zespołu Norvelita występującego w mistrzostwach Litwy do końca sezonu 2017/2018.
Norvelita w najwyższej klasie rozgrywkowej zadebiutowała w sezonie 2011/2012. Czterokrotnie zdobyła brązowe medale mistrzostw Litwy.
Bilans sezonów.
Poziom rozgrywek:

</doc>
<doc id="4141476" url="https://pl.wikipedia.org/wiki?curid=4141476" title="Itsa">
Itsa

Itsa (arab. أطسا) – miasto w Egipcie, w muhafazie Fajum. W 2006 roku liczyło 47 189 mieszkańców.

</doc>
<doc id="4141479" url="https://pl.wikipedia.org/wiki?curid=4141479" title="Ihnasijja">
Ihnasijja



</doc>
<doc id="4141480" url="https://pl.wikipedia.org/wiki?curid=4141480" title="Podglądanie Wszechświata">
Podglądanie Wszechświata



</doc>
<doc id="4141483" url="https://pl.wikipedia.org/wiki?curid=4141483" title="Rajd Finlandii 1981">
Rajd Finlandii 1981

Rajd Finlandii 1981 (31. Jyväskylän Suurajot – Rally of 1000 Lakes) – rajd samochodowy rozgrywany w Finlandii od 28 lipca do 30 sierpnia 1981 roku. Była to dziewiąta runda Rajdowych Mistrzostw Świata w roku 1981. Rajd został rozegrany na nawierzchni szutrowej.

</doc>
<doc id="4141488" url="https://pl.wikipedia.org/wiki?curid=4141488" title="Ernest I Sachsen-Coburg-Gotha">
Ernest I Sachsen-Coburg-Gotha



</doc>
<doc id="4141489" url="https://pl.wikipedia.org/wiki?curid=4141489" title="Ernest II Sachsen-Coburg-Gotha">
Ernest II Sachsen-Coburg-Gotha



</doc>
<doc id="4141490" url="https://pl.wikipedia.org/wiki?curid=4141490" title="Idku">
Idku

Idku (arab. إدكو) – miasto w Egipcie, w muhafazie Al-Buhajra. W 2006 roku liczyło 97 168 mieszkańców.

</doc>
<doc id="4141493" url="https://pl.wikipedia.org/wiki?curid=4141493" title="Zbigniew Tucholski">
Zbigniew Tucholski

Zbigniew Ivarr Tucholski (ur. 27 listopada 1975 w Warszawie) – polski naukowiec, historyk techniki, profesor nadzwyczajny w Instytucie Nauki Historii PAN. Redaktor naczelny Kwartalnika Historii Nauki i Techniki.
Życiorys.
Urodził się w rodzinie piosenkarki Anny German-Tucholskiej i inżyniera Zbigniewa Antoniego Tucholskiego. Uczył się w Szkole Podstawowej nr 176 w Warszawie.
Absolwent bibliotekoznawstwa i historii na Uniwersytecie Warszawskim. Pracował w Katedrze Transportu Szynowego Wydziału Transportu Politechniki Śląskiej w Katowicach.
Na podstawie dysertacji "Polskie Koleje Państwowe jako środek transportu wojsk Układu Warszawskiego. Technika w służbie doktryny" uzyskał w czerwcu 2008 roku stopień doktora. Zatrudniony od 2009 roku w Instytucie Historii Nauki Polskiej Akademii Nauk, gdzie w roku 2015 uzyskał stopień doktora habilitowanego na podstawie rozprawy o profesorze Antonim Xiężopolskim.
Był szefem Polskiego Towarzystwa Miłośników Kolei Wąskotorowych. Współpracował z Muzeum Kolejnictwa. Obecnie jest rzeczoznawcą w Ministerstwie Kultury i Dziedzictwa Narodowego.
Nagrody i wyróżnienia.
W 2016 roku kapituła przyznała Zbigniewowi Tucholskiemu Nagrodę im. Jana Jędrzejewicza za monografię "Profesor Antoni Xiężopolski. Twórca polskiej szkoły budowy lokomotyw" wydaną w 2015 roku przez Bibliotekę Główną Politechniki Warszawskiej. Członkowie kapituły docenili bogatą bazę źródłową, którą gruntownie i rzetelnie wykorzystał autor pracy. Biografia tytułowego bohatera została przedstawiona w szerokim kontekście historycznym przełomu XIX i XX wieku. Powstała w ten sposób praca nowatorska, ważna dla polskiej historii techniki, napisana przy tym pięknym językiem oraz starannie wydana i bogato ilustrowana. Monografia Zbigniewa Tucholskiego może z łatwością trafić do szerokiego grona czytelników, nie tylko do specjalistów zajmujących się historią kolei.
Napisane książki.
Jest autorem artykułów w czasopiśmie „Świat Kolei” o historii techniki, ze szczególnym uwzględnieniem historii kolei.

</doc>
<doc id="4141495" url="https://pl.wikipedia.org/wiki?curid=4141495" title="Hihja">
Hihja

Hihja (arab. ههيا) – miasto w Egipcie, w muhafazie Asz-Szarkijja. W 2006 roku liczyło 44 465 mieszkańców.

</doc>
<doc id="4141498" url="https://pl.wikipedia.org/wiki?curid=4141498" title="Alfred Sachsen-Coburg-Gotha">
Alfred Sachsen-Coburg-Gotha



</doc>
<doc id="4141500" url="https://pl.wikipedia.org/wiki?curid=4141500" title="Karol Edward Sachsen-Coburg-Gotha">
Karol Edward Sachsen-Coburg-Gotha



</doc>
<doc id="4141501" url="https://pl.wikipedia.org/wiki?curid=4141501" title="Beatrycze Sachsen-Coburg und Gotha">
Beatrycze Sachsen-Coburg und Gotha



</doc>
<doc id="4141502" url="https://pl.wikipedia.org/wiki?curid=4141502" title="Aztalan">
Aztalan

Aztalan – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141506" url="https://pl.wikipedia.org/wiki?curid=4141506" title="Ixonia (Wisconsin)">
Ixonia (Wisconsin)

Ixonia – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141508" url="https://pl.wikipedia.org/wiki?curid=4141508" title="Palmyra (Wisconsin)">
Palmyra (Wisconsin)

Palmyra – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141511" url="https://pl.wikipedia.org/wiki?curid=4141511" title="Watertown (hrabstwo Jefferson)">
Watertown (hrabstwo Jefferson)

Watertown – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141512" url="https://pl.wikipedia.org/wiki?curid=4141512" title="Isbel Mesa">
Isbel Mesa

Isbel Mesa Sandoval (ur. 2 czerwca 1989) – kubański siatkarz, grający na pozycji środkowego, reprezentant kraju. 
Sukcesy reprezentacyjne.
Mistrzostwa Świata Juniorów:
Mistrzostwa Świata:
Mistrzostwa Ameryki Północnej, Środkowej i Karaibów:
Igrzyska Panamerykańskie:
Liga Światowa:
Puchar Panamerykański:
Igrzyska Ameryki Środkowej i Karaibów:
Puchar Wielkich Mistrzów:
Sukcesy klubowe.
Klubowe Mistrzostwa Ameryki Południowej:
Liga brazylijska:
Liga egipska:
Puchar Brazylii:
Superpuchar Brazylii:

</doc>
<doc id="4141513" url="https://pl.wikipedia.org/wiki?curid=4141513" title="Lake Mills (Wisconsin)">
Lake Mills (Wisconsin)

Lake Mills – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141515" url="https://pl.wikipedia.org/wiki?curid=4141515" title="Igła (film 1981)">
Igła (film 1981)

Igła (ang. "Eye of the Needle") – brytyjski film szpiegowski z 1981 w reżyserii Richarda Marquanda, oparty na powieści Kena Folletta pod tym samym tytułem.
Fabuła.
Akcja toczy się w czasie II wojny światowej. Henry Faber (Donald Sutherland) jest niemieckim szpiegiem o pseudonimie „Igła”. Mieszka w Anglii, prowadząc podwójne życie. Jego zadaniem jest przekazanie informacji dotyczącej prawdziwego miejsca lądowania wojsk alianckich w Normandii. Uciekając przed brytyjskim kontrwywiadem, trafia na małą wyspę w Szkocji zamieszkałą przez byłego pilota RAF Davida Rose i jego rodzinę, którzy żyją tam w totalnej izolacji.

</doc>
<doc id="4141516" url="https://pl.wikipedia.org/wiki?curid=4141516" title="Lake Mills (hrabstwo Jefferson)">
Lake Mills (hrabstwo Jefferson)

Lake Mills – miasto w Stanach Zjednoczonych, w stanie Wisconsin, w hrabstwie Jefferson.

</doc>
<doc id="4141519" url="https://pl.wikipedia.org/wiki?curid=4141519" title="Hotel Gromada Toruń">
Hotel Gromada Toruń

Hotel Gromada Toruń – dwugwiazdkowy hotel w Toruniu.
Lokalizacja.
Hotel znajduje się w południowej części Zespołu Staromiejskiego, przy ulicy Żeglarskiej 10/14, w sąsiedztwie Teatru Muzycznego, Muzeum Diecezjalnego oraz katedry św. św. Janów.
Historia.
Hotel powstał w połowie lat 70. XX wieku i nosił nazwę Zajazd Staropolski. Mieści się on w trzech kamienicach – zabytkowej, gotyckiej z 2. połowy XIV, a przebudowanej w XVIII wieku oraz w dwóch powstałych w XX wieku.
Najstarsza z nich w latach 1437–1463 była własnością Łukasza Watzenrodego – dziadka Mikołaja Kopernika, zaś w latach 1463–1499 jego wuja – burmistrza toruńskiego Tilemana von Allen. W latach 1866–1890 w kamienicy drukowano pierwsze egzemplarze Gazety Toruńskiej.
W 1931 roku kamienicę wpisano do rejestru zabytków.
Pozostałe dwie wybudowano w miejscu kamienic gotyckich, które zostały zbombardowane w czasie wyzwolenia miasta w styczniu 1945 roku przez rosyjskiego pilota, choć niektóre źródła podają, że był to lotnik niemiecki.
Hotel należy do Ogólnokrajowej Spółdzielni Turystycznej Gromada. Ma standard dwugwiazdkowy i dysponuje 43. pokojami.

</doc>
<doc id="4141525" url="https://pl.wikipedia.org/wiki?curid=4141525" title="Sarmajeh Bank VC">
Sarmajeh Bank VC

Sarmajeh Bank VC – irański męski klub siatkarski, powstały w 2015 r. w Teheranie.
Sukcesy.
Mistrzostwo Iranu:
Klubowe Mistrzostwa Azji:

</doc>
<doc id="4141531" url="https://pl.wikipedia.org/wiki?curid=4141531" title="Porfirion Osiełek czyli Klub Świętokradców">
Porfirion Osiełek czyli Klub Świętokradców



</doc>
<doc id="4141534" url="https://pl.wikipedia.org/wiki?curid=4141534" title="Hubert L’Hoste">
Hubert L’Hoste

Hubert L’Hoste, ros. Губерт Лосте (czyt. Gubiert Łostie) (ur. w październiku 1923 w Oberlinxweiler, zm. 5 sierpnia 1959 w Symferopolu) – radziecki działacz komunistyczny pochodzenia niemieckiego. Współautor oraz bohater propagandowego reportażu „Hubert w krainie czarów”, skierowanego do młodzieży i dzieci. W późniejszym okresie życia także ofiara stalinowskich represji.
Życiorys.
Wczesne lata.
Hubert pochodził z Oberlinxweiler (obecnie dzielnica St. Wendel), wsi położonej w zagłębiu Saary, blisko granicy z Francją. Po klęsce Niemiec w I wojnie światowej obszar ten został na piętnaście lat odłączony od Republiki Weimarskiej i oddany pod kontrolę Ligi Narodów. Syn miejscowych komunistów, Johanna i Marii L’Hoste, spotykał się w szkole z niechęcią rówieśników oraz nauczycieli sympatyzujących z NSDAP.
W 1934 roku rodzinę Huberta odwiedził Michaił Kolcow, radziecki dziennikarz gazety „Prawda”. Kolcow, będąc pod wrażeniem dziesięcioletniego Huberta, który opowiadał mu o szkole, drużynie skautów i represjach, jakim poddawana jest jego rodzina ze względu na poglądy polityczne, wysunął propozycję wyjazdu chłopca do ZSRR. Podróż Huberta miała zostać opisana przez niemiecką pisarkę i narzeczoną Kolcowa, Marię Osten, a następnie opublikowana w formie reportażu adresowanego do radzieckich dzieci. Rodzice w obawie przed wynikiem referendum w kraju Saary i rychłym włączeniem regionu do III Rzeszy, bez wahania przystali na wyjazd syna.
Przyjazd i pobyt w ZSRR.
Po przyjeździe do Związku Radzieckiego, Hubert został przyjęty przez znanych radzieckich dowódców, m.in. Siemiona Budionnego, Michaiła Tuchaczewskiego oraz radzieckiego pisarza, Maksima Gorkiego. Zdjęcia i artykuły dokumentujące podróż chłopca pojawiały się w najważniejszych sowieckich gazetach. W 1935 roku ukazała się książka "Hubert w krainie czarów", będąca opisem wrażeń i przemyśleń Huberta spisanych przez Marię Osten, z przedmową napisaną przez Georgiego Dymitrowa. Do książki została dołączona także gra planszowa o tytule „Z Saary do Moskwy”. Po wydaniu książki, Hubert zamieszkał w mieszkaniu Marii Osten. W nowym otoczeniu, w szkole nie był akceptowany przez uczniów. W 1936 roku, w związku z wybuchem hiszpańskiej wojny domowej, Kolcow wyjechał w roli korespondenta wojennego na front, zabierając ze sobą Marię Osten. Hubert został umieszczony w domu dziecka, gdzie przebywał przez następne dwa lata, po czym został skierowany do pracy w fabryce "Frazer" imienia Michaiła Kalinina. W 1940 roku, wkrótce po powrocie do Związku Radzieckiego, w wyniku wielkiej czystki, Michaił Kolcow, a niedługo później Maria Osten zostali skazani przez Kolegium Wojskowe Sądu Najwyższego ZSRR na kary śmierci i rozstrzelani.
Represje.
Hubert, będący gwiazdą propagandy, stał się osobą podejrzaną, nieustannie inwigilowaną przez NKWD. W wyniku represji stracił pracę w fabryce i długo nie mógł znaleźć nowej. Po jakimś czasie został zatrudniony na podrzędnym i słabo opłacanym stanowisku w bibliotece. W obawie przed dalszymi represjami i aresztowaniem, przyjął obywatelstwo radzieckie. 23 września 1941 roku, po ataku Niemiec na Związek Radziecki, Hubert wraz z innymi mieszkającymi w Moskwie Niemcami został ewakuowany do miasta Karaganda w Kazachskiej SRR. Nieustannie inwigilowany żył w ubóstwie, często głodując. Jego sytuacja poprawiła się nieco, gdy udało mu się zdobyć pracę kołchozowego mechanika. Pod koniec wojny ożenił się z jedną z ewakuowanych wraz z nim Niemek. W 1947 roku został oskarżony o kradzież i skazany na pięć lat pobytu w łagrze. Trzy lata później został skazany ponownie, tym razem za agitację antyradziecką. W 1957 roku w ramach odwilży po śmierci Stalina został zwolniony. Podupadły na zdrowiu w wyniku dziesięciu lat pobytu w obozie, dostał zgodę władz na przeprowadzkę wraz z żoną i córką na Krym, w celu podratowania zdrowia. W 1959 rodzice Huberta, po długich poszukiwaniach z pomocą Czerwonego Krzyża zdołali ustalić miejsce pobytu syna, który nie mogąc samemu opuścić ZSRR, został odwiedzony przez matkę.
Śmierć.
Wkrótce po odjeździe matki, stan zdrowia Huberta znacznie się pogorszył. Zmarł 5 sierpnia 1959 roku w wyniku powikłań po zabiegu usunięcia wyrostka robaczkowego.

</doc>
<doc id="4141535" url="https://pl.wikipedia.org/wiki?curid=4141535" title="Charles LeMaire">
Charles LeMaire

Charles LeMaire (ur. 22 kwietnia 1897 w Chicago; zm. 8 czerwca 1985 w Palm Springs) – amerykański kostiumograf filmowy i teatralny. Trzykrotny laureat Oscara za najlepsze kostiumy. Jego trwająca 37 lat kariera filmowa obejmowała pracę kostiumografa przy niemal 300 produkcjach.
Życiorys.
Urodził się w Chicago w 1897. Początkowo występował jako aktor w wodewilach. Od 1919 zajął się projektowaniem kostiumów do przedstawień na nowojorskim Broadwayu, m.in. popularnych musicalowych rewii Florenza Ziegfelda i Oscara Hammersteina II, takich jak "Ziegfeld Follies", "George White's Scandals" i "Earl Carroll's Vanities". Jego stroje słynęły z przepychu i ekstrawagancji. W połowie lat 20. zwrócił się w stronę filmu, projektując wciąż dla Broadwayu do końca lat 30. W czasie II wojny światowej wystawiał przedstawienia dla amerykańskich żołnierzy.
Ostatecznie porzucił Broadway dla Hollywood, by w latach 1943-1949 pracować dla wytwórni 20th Century Fox jako jej naczelny kostiumograf i szef pionu ds. kostiumów. Chociaż zebrał wokół siebie zespół utalentowanych projektantów, nie zaprzestał sam tworzyć strojów dla swoich ulubionych gwiazd filmowych. To on wykreował wizerunek ówczesnej gwiazdy Betty Grable. 
LeMaire był jedną z kluczowych postaci, która przekonała Amerykańską Akademię Filmową do utworzenia po II wojnie światowej nowej kategorii - za najlepsze kostiumy. Niedługo później sam został jej trzykrotnym laureatem. Wyróżniono go za kostiumy do filmów: "Wszystko o Ewie" (1950) Josepha L. Mankiewicza, "Szata" (1953) Henry'ego Kostera i "Miłość jest wspaniała" (1955) Henry'ego Kinga. Ogółem był nominowany do Oscara 16 razy.
Po zakończeniu pracy dla wytwórni Fox w 1949 otworzył swój własny biznes. Prowadził go i kontynuował pracę jako wolny strzelec w Hollywood aż do przejścia na emeryturę w 1962. Ostatnim filmem współtworzonym przez LeMaire'a był "Walk on the Wild Side" (1962) Edwarda Dmytryka. Na emeryturze osiadł wraz z żoną Beatrice w Santa Fe, gdzie zajął się malowaniem. Para później przeprowadziła się do Palm Springs, gdzie LeMaire zmarł na niewydolność serca w 1985 w wieku 88 lat.

</doc>
<doc id="4141540" url="https://pl.wikipedia.org/wiki?curid=4141540" title="Cesare Maestri">
Cesare Maestri

Cesare Maestri (ur. 2 października 1929 w Trydencie, zm. 19 stycznia 2021 w Madonna di Campiglio) – włoski alpinista i pisarz zajmujący się tematyką górską. W latach 50. XX wieku dokonał wielu pierwszych wejść, szczególnie w paśmie Dolomiti di Brenta i w Dolomitach. W swoim czasie był jednym z najlepszych alpinistów świata. Zszedł na przykład drogą o VI stopniu trudności (Via delle Guide – Crozzon di Brenta). Jego przydomek "Ragno delle Dolomiti (Pająk Dolomitów)" pochodzi z tych czasów.
Tragicznym punktem zwrotnym jego życia była ekspedycja do Patagonii w 1959 r. Zgodnie z jego własną relacją, zdobył wraz z tyrolskim wspinaczem Tonim Eggerem szczyt Cerro Torre. Egger poniósł śmierć w trakcie zejścia. Spadł wraz z aparatem fotograficznym, w którym miało być zdjęcie ze szczytu, dowodzące jego zdobycia. Twierdzenia Maestriego zostały wkrótce podane w wątpliwość i dzisiaj eksperci są zgodni, że Cerro Torre nie zostało wtedy zdobyte.
W 1970 roku Maestri wrócił tam i używając sprężarki, wykonał w ścianie skalnej setki otworów, umieszczając w nich haki. Dotarł do najwyższego punktu ściany znajdującego się pod grzybem śniegowym, który przez prawie cały czas pokrywa sam szczyt. Droga ta jest znana pod nazwą "Compressor route". Taka metoda wspinaczki została mocno skrytykowana przez czołowych alpinistów.
Zaangażował się w ideę zrównoważonej turystyki. Do śmierci mieszkał w Madonna di Campiglio.

</doc>
<doc id="4141542" url="https://pl.wikipedia.org/wiki?curid=4141542" title="System gwiazd">
System gwiazd

System gwiazd (ang. "star system") – strategia promocji filmu oparta na wykorzystywaniu popularności występujących w nim aktorki lub aktora. W systemie gwiazd odtwórca głównej roli ma większe znaczenie niż sam film, w którym występuje. System gwiazd narodził się ok. 1910 r.
Przed systemem gwiazd.
Choć system gwiazd narodził się ok. 1910 r. zjawisko gwiazdorstwa w pewien sposób istniało już wcześniej, chociażby w przypadku aktorów i aktorek teatralnych. Ich popularność wykorzystywano również w kinie, np. Film d’art występowali aktorzy i aktorki Comédie-Française. W filmach grywały też inne sławy teatralne tamtych czasów, m.in. Sarah Bernhardt czy Eleonora Duse.
To jednak były wyjątkowe przypadki – popularni aktorzy rzadko występowali w filmie, a wytwórnie unikały podawania nazwisk swoich wykonawców, aby ci nie wykorzystywali popularności do wywalczenia wyższych wynagrodzeń. Na plakatach reklamujących film i w napisach początkowych nie umieszczano więc informacji o wykonawcach (wyjątkiem był tutaj Broncho Billy Anderson, który umieszczał swoje nazwisko w początku swoich filmów). Filmy reklamowane były przede wszystkim nazwą wytwórni filmowej lub streszczeniem fabuły.
Ta anonimowość nie przeszkadzała aktorom – film uważany był za sztukę poślednią, mniej prestiżową niż sztuka teatralna.
Aktorzy filmowi nie zarabiali w tamtym okresie zbyt wiele – np. za zagranie głównej roli w "Skarbniku" (1906 r.) Gene Gauntier miała otrzymać 3 dolary (stawkę podniesiono do 5, kiedy okazało się, że aktorka dała się na potrzeby roli wrzucić do rzeki, mimo że nie potrafiła pływać), a Mary Pickford w początkach swojej pracy dla wytwórni Biograph zarabiała 5 dolarów dziennie (te skromne gaże nie obejmowały występujących w filmach sław teatralnych, które otrzymywały ok. 40 dolarów za każdą próbę i 200 dolarów za zdjęcia).
Sytuacja ta wynikała głównie z przyczyn promocyjnych, ale też i technicznych – w pierwszych latach kina niemego nie stosowano planów bliskich, więc widzowie nie znali dobrze twarzy aktorów filmowych (dystans kamery i aktorów zaczął się zmieniać stopniowo – pierwsze zbliżenia twarzy aktorów zaczęły się pojawiać w kinie amerykańskim dopiero ok. 1912 r.).
Narodziny systemu gwiazd.
Z czasem, ok. 1909-1910 r., sytuacja zaczęła się zmieniać – w obiegu pojawiały się pocztówki z wizerunkami popularnych aktorów i aktorek, a wytwórnia Kalem zaczęła drukować nazwiska gwiazd na plakatach filmowych. Pojawiło się też zjawisko tzw. "girls" – aktorek kojarzonych z daną wytwórnią filmową. Przy czym znane one były z nazwy wytwórni, a nie własnego nazwiska – Florence Lawrence znana była jako "Biograph Girl", Gene Gauntier jako "Kalem Girl", a Florence Turner jako "Vitagraph Girl".
11 marca 1909 po raz pierwszy słowo „gwiazda” pojawiło się w prasie w odniesieniu do aktorów filmowych (wcześniej stosowano je w odniesieniu do gwiazd teatru) – w „The New York Times” opublikowano list czytelnika zatytułowany „Gwiazdy kina”, w którym domagał się on wyróżnienia dla aktorów filmowych, którzy jego zdaniem, pod względem techniki i ekspresji nie ustępują często gwiazdom teatralnym.
Za właściwy moment narodzin systemu gwiazd uważa się akcję promocyjną, którą zastosował Carl Laemmle, a dzięki której wykreował pierwszą gwiazdę filmową. W 1910 r. Lammle namówił Florence Lawrence, aby porzuciła wytwórnię Biograph i przeszła do jego firmy IMP. Następnie zamieścił w gazetach informacje o rzekomej śmierci aktorki znanej jako "Biograph Girl" w wypadku tramwajowym. Zainteresowanie było ogromne, widzowie pogrążyli się w żałobie. Tymczasem 10 marca Lammle zamieścił w gazetach kolejne ogłoszenie, w którym dementował informacje o śmierci Lawrence, nazywając je "najokrutniejszym, a zarazem najgłupszym z kłamstw". Anonsował też, że Lawrence żyje, choć nie jest już dziewczyną wytwórni Biograph, a "IMP Girl". Reklamował też przy okazji najnowszy film swojej wytwórni – "The Broken Path". Cudownie „zmartwychwstała” aktorka udała się do Nowego Jorku, gdzie na dworcu oczekiwała ją rozentuzjazmowany tłum wielbicieli. W „St. Louis Post Dispatch” ukazał się też długi wywiad z nią. Aktorka od razu stała się tak popularna, że na plakatach filmowych jej nazwisko drukowano literami większymi niż sam tytuł.
Po Florence Lawrence pojawiły się kolejne gwiazdy – wytwórnia IMP wykupiła Mary Pickford, co ogłosiła na pierwszej stronie „The Moving Picture World”, inne wytwórnie zatrudniały gwiazdy teatru lub kreowały własne.
Funkcjonowanie systemu gwiazd.
W systemie gwiazd popularni aktorzy i aktorki występujący w filmie stanowili gwarancję jego sukcesu, przynosili też prestiż swojej wytwórni. Podporządkowano im nie tylko strategię promocyjną filmu, ale też same filmy tworzono i dobierano w ten sposób, aby jak najlepiej budowały wizerunek danej gwiazdy.
Aktorzy i aktorki oraz ich tożsamość stały się towarem. Ich wizerunek publiczny był wymyślany, stwarzano im biografie, nadawano nowe nazwiska. Kreacje te bazowały na archetypach, dana gwiazda uosabiała konkretny typ, wymyślony dla niej.
Np. Theda Bara (w rzeczywistości nazywała się Theodosia Burr Goodman) została przez Williama Foxa wykreowana na kobietę-wampa, nadano jej fałszywą biografię, zgodnie z którą przyszła na świat w Egipcie, jako córka aktorki i rzeźbiarza. Rzekomo miała pijać wino z ludzkich czaszek i jadać ludzkie mózgi. Wizerunek Bary, jako mrocznej, pełnej namiętności kobiety wzmacniano akcesoriami, ubiorem i intensywny makijażem. Z kolei Mary Pickford kreowano na sympatyczną amerykańską dziewczynę, w związku z czym na fotografiach przedstawiano ją często w otoczeniu uroczych zwierzątek, w dziewczęcym stroju (choć faktycznie była trzykrotną mężatką, znaną z rozbijania małżeństw). Zatajano też elementy życia prywatnego – np. mimo że aktor Francis X. Bushman miał żonę i pięcioro dzieci, wytwórnia przedstawiała go jako bezdzietnego mężczyznę do wzięcia.
Wytwórnie często gwarantowały sobie pewne zachowania gwiazd i kontrolę nad ich życiem prywatnym oraz wizerunkiem poprzez odpowiednie klauzule w kontrakcie. Np. aktorki Clara Bow i Mary Miles Minter zobowiązały się na życzenie wytwórni pozostawać w stanie wolnym przez określony czas, z kolei Buster Keaton podpisał zobowiązanie, że nie będzie się w swoich filmach uśmiechał, z kolei kontrakt Lois Moran zabraniał jej okazywania tego, że jest osobą wykształconą.
Zwiększone zainteresowanie gwiazdami (objawiające się nie tylko wpływami finansowymi, ale też napływem listów od fanów, obejmujących prośby o fotografie czy nawet propozycje małżeńskie) przełożyło się na wzrost gaży aktorów filmowych. Np. Mary Pickford, która przed 1910, jako aktorka wytwórni Biograph zarabiała 5 dolarów dziennie, w 1916 r. była już najlepiej zarabiającą aktorką świata – zarabiała minimum 10 000 dolarów tygodniowo, dodatkowo otrzymując 300 000 za każdy film, w którym wystąpiła, 40 000 za przeczytanie scenariusza oraz premię 150 000 dolarów rocznie dla swojej matki.
O narodzinach fenomenu gwiazd świadczy zainteresowanie prasy. W 1912 r. w „Motion Picture Story Magazine” opublikowano pierwszy w USA plebiscyt na najpopularniejszego aktora (wygrał go Maurice Costello). Od ok. 1913-1914 r. wzrasta coraz bardziej zainteresowanie prywatnym życiem gwiazd, ale też skandalami z nimi związanymi. System gwiazd spowodował też narodziny czasopism dla fanów, w których opisywano aktorów i aktorki, ich życie i filmy. Czasopisma te często współpracowały z wytwórniami, pomagając w kreowaniu wizerunku gwiazd.
System gwiazd w późniejszym okresie.
Znaczenie systemu gwiazd w kinematografii trwało również w latach 1920-1960, mając szczególne znaczenie aż do końca studio systemu. Do zmniejszenia jego znaczenia przyczynił się m.in. lepszy dostęp mediów (a zatem i widzów) do życia prywatnego gwiazd, co sprawiło, że przestały one być spowite aurą tajemnicy i straciły swój mityczny status. Choć gwiazdy nadal zachowują popularność, obecnie sukces filmu (i jego promocja) w większej mierze oparty jest na widowiskowości i interesującym pomyśle, niż na nazwiskach wykonawców. Znaczenie gwiazd utrzymuje się natomiast w Bollywood.

</doc>
<doc id="4141547" url="https://pl.wikipedia.org/wiki?curid=4141547" title="Artillerie-Fliegerabteilung 210">
Artillerie-Fliegerabteilung 210

Artillerie-Fliegerabteilung 210 – AFA 210 (Artyleryjski oddział lotniczy nr 210) – niemiecka jednostka obserwacyjna i rozpoznawcza wspomagania artyleryjskiego Luftstreitkräfte z początkowego okresu I wojny światowej.
15 listopada 1916 roku jednostka została przeformowana i zmieniona w Fliegerabteilung 210 (Artillerie) – (FA A 210).
Od listopada 1915 do wiosny 1916 roku w jednostce służył niemiecki generał Richard Putzier.

</doc>
<doc id="4141548" url="https://pl.wikipedia.org/wiki?curid=4141548" title="Kurzawka barwna">
Kurzawka barwna

 
Kurzawka barwna ("Bovista colorata" (Peck) Kreisel) – gatunek grzybów z rodziny purchawkowatych ("Lycoperdaceae"). Przez laików często błędnie uważany za purchawki. Różni się od nich brakiem płonnej części (trzonu pod owocnikiem).
Systematyka i nazewnictwo.
Pozycja w klasyfikacji według Index Fungorum: "Bovista, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1878 r. Charles Horton Peck, nadając mu nazwę "Lycoperdon coloratum". Obecną, uznaną przez Index Fungorum, nazwę nadał mu Hanns Kreisel w 1964 r.
Nazwę polską nadała Wanda Rudnicka-Jezierska w 1991 r.
Morfologia.
Drobny, kulisty, o średnicy 1,5–3 cm, wyrastający ze sznura grzybniowego. Powierzchnia zewnętrzna (egzoperydium) drobnoziarnista, u młodych owocników o barwie od złocistożółtej do pomarańczowożółtej, w stanie suchym od białawej do ochrowobrązowej. W starszych owocnikach egzoperydium czarnobrązowe, twarde i trwałe. Wewnętrzna warstwa perydium (endoperydium) papierowata, o barwie szarobrązowej lub brązowej z metalicznym połyskiem. W dojrzałym owocniku gleba umbrowa. Podglebie słabo rozwinięte. 
Wysyp zarodników brązowo-czarny. Zarodniki kuliste, gładkie lub nieco brodawkowane, o średnicy 3,5–5 μm, bez sterygm. Czasami zdarzają się zarodniki owalne o długości do 6 μm. Włośnia dichotomicznie rozgałęziająca się, o rozgałęzieniach oddalonych od siebie. Ma dośrodkowo zgrubiałe ściany bez jamek. Przegrody nieliczne. Pień włośni o grubości 4,7–16,5 μm. W zewnętrznej warstwie egzoperydium znajdują się sferocyty.
Występowanie i siedlisko.
Kurzawka barwna występuje głównie w Ameryce Północnej, ale notowana jest także w Europie. W Polsce jest rzadka. Do 2003 r. odnotowano tylko 2 stanowiska. 
Saprotrof. Występuje na miejscach trawiastych; na pastwiskach, w lasach iglastych i liściastych, oraz na innych podobnych siedliskach.

</doc>
<doc id="4141549" url="https://pl.wikipedia.org/wiki?curid=4141549" title="Bovista colorata">
Bovista colorata



</doc>
<doc id="4141557" url="https://pl.wikipedia.org/wiki?curid=4141557" title="Rajd San Remo 1981">
Rajd San Remo 1981

Rezultaty Rajdu Włoch ("23. Rallye Sanremo"), eliminacji Rajdowych Mistrzostw Świata w 1981 roku, który odbył się w dniach 5–10 października. Była to dziesiąta runda czempionatu w tamtym roku. Bazą rajdu było miasto San Remo. 

</doc>
<doc id="4141569" url="https://pl.wikipedia.org/wiki?curid=4141569" title="Bernhard Laum">
Bernhard Laum

Bernhard Laum (ur. 12 kwietnia 1884 w Velen, zm. 22 października 1974 w Marburgu) – niemiecki historyk i archeolog, specjalista od antyku greckiego i rzymskiego; doktor z zakresu historii antycznej (1908), doktor habilitowany w zakresie historii ekonomii (1917).
Życiorys.
Bernard Laum był synem młynarza Franza Laumana i Josefine Welsing. Ukończył szkołę średnią ("Dorstener Gymnasium Petrinum") i zdał maturę w Dorsten w Nadrenii Północnej-Westfalii. Następnie studiował archeologię i filologię klasyczną w Bonn, Monachium i Straßburgu. W Straßburgu napisał pod kierunkiem Bruno Keila rozprawę doktorską "Stiftungen in der griechischen und römischen Antike" (Fundacje w starożytnej Grecji i Rzymie). Po ukończeniu studiów i uzyskaniu stopnia doktora w 1908 roku rozpoczął pracę w Niemieckim Instytucie Archeologicznym ("Deutsche Archäologische Institut"). Jako stypendysta instytutu odbył podróż badawczą do Grecji i Azji Mniejszej, której owocem była wydana w 1928 książka "Das Alexandrinische Akzentuationssystem". W latach 1915–1917 odbywał służbę wojskową, po której zakończeniu uzyskał jeszcze w 1917 habilitację na Uniwersytecie Johanna Wolfganga Goethego we Frankfurcie nad Menem.
Po uzyskaniu habilitacji nauczał najpierw zagadnień starożytności, a począwszy od 1920 nauk ekonomicznych na uniwersytecie we Frankfurcie. W 1923 przeniósł się jako profesor filologii i archeologii do Państwowej Akademii (Liceum Hosianum) w Braniewie. Na uczelni w Braniewie przejął pod opiekę założoną przez prof. Weißbrodta unikatową kolekcję zbiorów archeologii antycznej. Nadal (choć nie z tak wielkim zapałem jak prof. Weißbrodt) rozwijał zbiory, m.in. z Rzymu sprowadził fragment sarkofagu ze sceną zaślubin oraz torso Trytona. Zasługą prof. Lauma było również naukowe opracowanie i uporządkowanie zbiorów oraz przeniesienie ich w 1927 do nowej, muzealnej siedziby – przekazanego przez władze miasta budynku po byłym kasynie miejskim w Braniewie. Bernhard Laum w 1936 opuszcza Braniewo, przyjmując na Uniwersytecie w Marburgu stanowisko profesora historii, gdzie wykłada aż do przejścia na emeryturę w 1953 roku.

</doc>
<doc id="4141570" url="https://pl.wikipedia.org/wiki?curid=4141570" title="Lista najwyższych budynków w Turcji">
Lista najwyższych budynków w Turcji

Obecnie w kraju znajduje się 60 budynków przekraczających 150 metrów, 9 w trakcie budowy i 2 planowane (stan z dnia 01.01.2020). Większość najwyższych budynków znajduje się w Stambule.
25 najwyższych budynków.
Lista najwyższych budynków w Turcji, według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan z 01.01.2020).
Wykres przedstawia liczbę wybudowanych wysokościowców przekraczających 200 metrów w danym okresie. W Turcji oddano do użytku 10 wieżowców przekraczających 200 metrów, w budowie jest kolejne 5 wieżowców przekraczających 200 metrów.&lt;graph&gt;{
 "version": 2,
 "width": 800,
 "height": 200,
 "data": [
 "name": "table",
 "values": [
 "x": 2010,
 "y": 1
 {
 "x": 2011,
 "y": 0
 {
 "x": 2012,
 "y": 0
 {
 "x": 2013,
 "y": 0
 {
 "x": 2014,
 "y": 2
 {
 "x": 2015,
 "y": 1
 {
 "x": 2016,
 "y": 0
 {
 "x": 2017,
 "y": 4
 {
 "x": 2018,
 "y": 1
 {
 "x": 2019,
 "y": 1
 {
 "x": 2020,
 "y": 4
 {
 "x": 2021,
 "y": 0
 {
 "x": 2022,
 "y": 1
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
200+ budynki w budowie.
Lista najwyższych budynków w budowie w Turcji, według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan z 01.01.2020).
Najwyższe budynki planowane.
Lista najwyższych budynków planowanych w Turcji, według bazy danych o najwyższych budowlach świata prowadzonej przez Council on Tall Buildings and Urban Habitat (CTBUH) (stan z 01.01.2020).

</doc>
<doc id="4141573" url="https://pl.wikipedia.org/wiki?curid=4141573" title="Slim Jim Phantom">
Slim Jim Phantom

Slim Jim Phantom (ur. 21 marca 1961 w Nowym Jorku jako James McDonnell) – amerykański perkusista i kompozytor, najbardziej znany jako członek zespołu Stray Cats, grającego w stylu rockabilly.
Życiorys i kariera artystyczna.
James McDonnell urodził się w Brooklynie (Nowy Jork). Grał na trąbce w szkolnym zespole muzycznym, ale zainteresowała go gra na perkusji. Podstawy gry opanował w sklepie muzycznym w Massapequa. W tym samym sklepie gry na gitarze i fortepianie uczył się Brian Setzer. Za zaoszczędzone pieniądze kupił w sklepie muzycznym prowadzonym w Nowym Jorku przez swojego ojca 4-częściowy zestaw perkusyjny marki Slingerland. Zaczął pobierać lekcje gry na tym instrumencie w studiu muzycznym Mouseya Alexandera, który grywał z takimi sławami jazzu jak: Benny Goodman, Red Norvo, Billie Holiday, Clark Terry i inni. Ze szkolnym kolegą Leonem Druckerem zaczął ćwiczyć sekcję rytmiczną. W szkole średniej obaj z zetknęli się z Brianem Setzerem, którego obaj znali jeszcze ze szkoły podstawowej. W 1979 roku wszyscy trzej zainteresowali się stylem i brzmieniem rockabilly a zwłaszcza takimi wykonawcami jak: Carl Perkins, Eddie Cochran i Buddy Holly. Postanowili założyć zespół, Stray Cats, który postawił sobie za cel odnowę stylu rockabilly. Muzycy świadomie chcieli zrobić coś innego i być inni od pozostałych zespołów. Wyrazem tego była rezygnacja podczas występów z tradycyjnego ustawienia perkusji z tyłu, a pozostałych muzyków z przodu. Slim Jim Phantom grał na perkusji stojąc, co było częstą praktyką w latach 50. Używał niewielkiego zestawu, ograniczonego do bębna, werbla i talerzy, wprowadzając przy tym elementy osobistego show. Taka postawa stanowiła też z jego strony rodzaj protestu przeciwko tym perkusistom, którzy stosowali rozbudowane zestawy perkusyjne, zajmujące jedną czwartą sceny. Zespół zadebiutował w klubach Nowego Jorku i okolic wykonując utwory rock and rollowe oraz własne kompozycje (głównie autorstwa Setzera), wzorowane na utworach takich wykonawców jak: Eddie Cochran, Carl Perkins, Gene Vincent i Buddy Holly. Zniechęcony chłodnym przyjęciem przeprowadził się w 1980 roku do Londynu. Tam klimat dla odradzającego się rockabilly był bardziej sprzyjający. Zespół dał serię koncertów w Londynie, a w 1981 roku wydał debiutancki album, "Stray Cats". Spotkał się on z pozytywnym przyjęciem, co skłoniło muzyków do nagrania kolejnego albumu. Ten jednak został przyjęty chłodniej, wskutek czego zespół zdecydował się na powrót do Stanów Zjednoczonych. Tu 1982 roku nagrał swój debiutancki album, "Built for Speed". W zespole jednak zaczęły narastać konflikty, które w 1984 roku doprowadziły do rozwiązania go przez lidera, Briana Setzera.
Poza grą w zespole Slim Jim Phantom dał się w latach 80. poznać w związku z małżeństwem ze szwedzką aktorką Britt Ekland. Byli małżeństwem przez kilka lat. Slim Jim Phantom i Lee Rocker założyli, wspólnie z gitarzystą Earlem Slickiem (znanym ze współpracy z Davidem Bowiem i Johnem Lennonem) zespół Phantom, Rocker &amp; Slick, który nagrał dwa albumy: "Phantom, Rocker &amp; Slick" (1985) i "Cover Girl" (1986). Debiutancki album pozostawał na amerykańskich listach przebojów przez sześć miesięcy, a singiel „Men Without Shame” trafił do pierwszej dziesiątki przebojów w rockowym radiu. Dobrze został przyjęty kolejny album tria, "Cover Girl". W 1986 roku byli członkowie Stray Cats doszli do porozumienia i reaktywowali zespół. Wydali album "Rock Therapy", który jednak sprzedawał się słabo. Zespół nagrał kilka kolejnych albumów, dawał też koncerty. Po wydaniu w 1993 roku albumu "Original Cool" rozwiązał się. W późniejszym okresie jeszcze kilkakrotnie wznawiał działalność by dawać koncerty, po czym przerywał ją.
Slim Jim Phantom i Lee Rocker razem z gitarzystą Dannym B. Harveyem utworzyli zespół Swing Cats. W latach 1999– 2002 wydali cztery albumy, z których najlepszy był "Swing Cats", zawierający takie przeboje jak: „Tall Skinny Mama” i „Little Pig”.
W międzyczasie Slim Jim Phantom wspólnie z wokalistą Lemmym i gitarzystą Dannym B. Harveyem powołali do życia kolejny zespół, The Head Cat. Jego debiutancki album ukazał się w 2000 roku i ponownie w 2006. Zawierał przeboje wczesnej ery rock and rolla, w tym: „Not Fade Away” i „Peggy Sue Got Married” Buddy’ego Holly’ego, „Big River” Johnny’ego Casha i „Matchbox” Carla Perkinsa. Wydany w 2011 roku album "Walk the Walk...Talk the Talk" zawierał również covery: „You Can’t Do That” The Beatles, „Let It Rock” Chucka Berry’ego i „Crossroads” Roberta Johnsona, ale także dwie oryginalne piosenki zespołu: „The Eagle Flies On Friday” i „American Beat”. Slim Jim Phantom realizuje równolegle kilka innych projektów, w tym zespoły 13 Cats (debiut płytowy w 2003 roku), Dead Man Walking i Coler Parker oraz własny zespół Slim Jim's Phantom Trio z kontrabasistą Jonnym Rayem Bartelem i gitarzystą Mikiem Eldredem.
Życie prywatne.
W 1981 roku poznał szwedzka aktorkę Britt Ekland, z którą 21 marca 1984 roku, w dzień własnych urodzin, zawarł związek małżeński . W 1988 roku urodził im się syn, TJ. W 1992 roku para rozwiodła się.

</doc>
<doc id="4141575" url="https://pl.wikipedia.org/wiki?curid=4141575" title="András Hargitay">
András Hargitay

András Hargitay (ur. 7 marca 1956 w Budapeszcie) – węgierski pływak specjalizujący się w stylu zmiennym i motylkowym, brązowy medalista olimpijski, trzykrotny mistrz świata i Europy, rekordzista świata.
Kariera.
W 1972 roku na igrzyskach olimpijskich w Monachium zdobył brązowy medal w konkurencji 400 m stylem zmiennym, uzyskawszy czas 4:32,70. Na dystansie dwukrotnie krótszym był piąty, a na 200 m stylem motylkowym zajął szóste miejsce.
Rok później, podczas pierwszych mistrzostw świata w Belgradzie zwyciężył na dystansie 400 m stylem zmiennym.
Na mistrzostwach Europy w Wiedniu wywalczył trzy medale. Złoto zdobył na 200 m stylem motylkowym i 400 m stylem zmiennym, a w ostatniej z tych konkurencji pobił rekord świata (4:28,89). Na dystansie 200 m stylem zmiennym był trzeci.
W 1975 roku podczas mistrzostw w kolumbijskim Cali został mistrzem świata w konkurencjach 200 i 400 m stylem zmiennym, a rok później reprezentował Węgry na igrzyskach olimpijskich w Montrealu, gdzie uplasował się na czwartej pozycji na dystansie 400 m stylem zmiennym (4:27,13). Startował także na 200 m stylem motylkowym, ale odpadł w eliminacjach.
Swój trzeci tytuł mistrza Europy zdobył w 1977 roku w Jönköping w konkurencji 200 m stylem zmiennym. Kilkanaście dni później zwyciężył na dystansie 400 m stylem zmiennym podczas uniwersjady w Sofii.
W sierpniu 1978 roku na mistrzostwach świata w Berlinie Zachodnim wywalczył brąz na dystansie 400 m stylem zmiennym.
Podczas igrzysk w Moskwie w tej samej konkurencji z czasem 4:24,48 zajął czwarte miejsce, tracąc 0,24 s do trzeciego na mecie Zoltána Verrasztó.

</doc>
<doc id="4141579" url="https://pl.wikipedia.org/wiki?curid=4141579" title="Supersession">
Supersession

Supersession – kompilacja białoruskiego zespołu punk rockowego Daj Darogu!, wydana w 2006 roku. Album zawiera dwadzieścia utworów z dwóch poprzednich studyjnych płyt zespołu, "Na morozie!" oraz "20 sm".

</doc>
<doc id="4141580" url="https://pl.wikipedia.org/wiki?curid=4141580" title="1974 w polityce">
1974 w polityce



</doc>
<doc id="4141582" url="https://pl.wikipedia.org/wiki?curid=4141582" title="Euronet">
Euronet



</doc>
<doc id="4141583" url="https://pl.wikipedia.org/wiki?curid=4141583" title="Liu Chi-Sheng">
Liu Chi-Sheng

Liu Chi-Sheng (; ur. 22 lutego 1914, zm. 18 lutego 1991) – chiński lotnik, as myśliwski okresu II wojny światowej.
Życiorys.
Urodził się 22 lutego 1914 w Baodingu, prowincja Hebei, jako syn zawodowego oficera. W ślady ojca poszedł w 1931, wstępując do Centralnej Akademii Oficerskiej, po incydencie mukdeńskim. W 1934 przeniósł się do Centralnej Szkoły Sił Powietrznych, którą ukończył 12 października 1936. Brał udział w wojnie chińsko-japońskiej w 24 dywizjonie 4 pułku myśliwskiego wyposażonego w samoloty Curtiss Export Hawk II. Pod koniec września 4 pułk myśliwski został przemianowany na 5 pułk myśliwski i zaczął otrzymywać radzieckie samoloty I-16 i I-15, przezbrojenie zostało zakończone na początku 1938. Swoje ostatnie zwycięstwo osiągnął 16 czerwca 1940, w październiku został dowódcą 21 dywizjonu.
Liu Chi-Sheng osiągnął 10 zwycięstw indywidualnych i 2 zespołowo.
W 1963 odszedł ze służby w stopniu generała brygady. Po przejściu na emeryturę zamieszkał na Tajwanie. Pod koniec 1990 roku odwiedził swoich krewnych w Kanadzie, gdzie doznał krwotoku śródmózgowego na skutek czego zmarł 18 lutego 1991.

</doc>
<doc id="4141587" url="https://pl.wikipedia.org/wiki?curid=4141587" title="Dangʻara">
Dangʻara

Dangʻara (ros. Дангара) – osiedle typu miejskiego w zachodnim wilajecie fergańskim w Uzbekistanie. Siedziba tumanu Dangʻara. Według spisu ludności z 2000 roku liczy 8 800 mieszkańców. Miejscowość położona jest na przedmieściach Kokandu.
Przemysł ogranicza się do kilku zakładów, m.in. fabryki konserw czy wytwórni odzieży. Znajdują się tu także rozmaite warsztaty naprawcze, firmy budowlane oraz handlowe.
Przez Dangʻarę przebiegają droga krajowa Kokand-Taszkent oraz linia kolejowa Kokand-Namangan.

</doc>
<doc id="4141589" url="https://pl.wikipedia.org/wiki?curid=4141589" title="105 mm działo bezodrzutowe M27">
105 mm działo bezodrzutowe M27

M27 – amerykańskie działo bezodrzutowe kalibru 105 mm opracowane na początku lat 50. XX wieku, wykorzystywane podczas wojny koreańskiej.
Prace nad działem, wstępnie noszącego oznaczenie T19, zapoczątkowane zostały w 1944 roku. Broń nie opuściła wówczas stadium prototypu i w czerwcu 1947 roku, w następstwie zakończenia II wojny światowej, prace nad nią zostały wstrzymane.
Podjęto je ponownie wkrótce po wybuchu wojny koreańskiej w 1950 roku. Do oddziałów frontowych M27 trafiło w 1952 lub 1953 roku. Niemal równolegle powstawał projekt nowego działa tego samego kalibru, które otrzymało oznaczenie M40 i zastąpiło M27 na początku lat 60. XX wieku.
Donośność działa M27 wynosiła 8,5 km przy masie pocisku wynoszącej 14,5 kg. Montowano je na samochodach Willys M38A1.

</doc>
<doc id="4141590" url="https://pl.wikipedia.org/wiki?curid=4141590" title="Oscar Dansk">
Oscar Dansk

Lars Gustaf Oscar Dansk (ur. 28 lutego 1994 w Sztokholmie) – szwedzki hokeista, gracz NHL, reprezentant Szwecji.

</doc>
<doc id="4141591" url="https://pl.wikipedia.org/wiki?curid=4141591" title="Justyna (film)">
Justyna (film)

Justyna – polski film obyczajowy z 1978 roku w reż. Gerarda Zalewskiego. Część dyptyku (drugi film cyklu to "Dorota"). Adaptacja powieści Ewy Ostrowskiej pt. "...między nami niebotyczne góry".
Opis fabuły.
Tytułowa Justyna to żona Karola i matka jego dwójki dzieci. Po latach małżeństwa zaczyna mieć dość roli „kury domowej”, jaką przypisał jej robiący karierę mąż – dyrektor dużego kombinatu. Marzy o rozpoczęciu pracy i niezależności, czego wyrazem ma być próba powrotu do przerwanych przed laty studiów aktorskich. Kończy się ona niepowodzeniem, takim samym jak jej starania o pracę w teatrze. Coraz bardziej sfrustrowana kobieta decyduje się w końcu na rozwód, czego nie przyjmuje do wiadomości Karol, wyjeżdżając na lukratywny kontrakt zagraniczny.
Obsada aktorska.
i inni

</doc>
<doc id="4141603" url="https://pl.wikipedia.org/wiki?curid=4141603" title="Niemiecki Instytut Archeologiczny">
Niemiecki Instytut Archeologiczny

Niemiecki Instytut Archeologiczny (niem. Deutsches Archäologisches Institut, DAI) – międzynarodowa instytucja naukowo-badawcza, założona w 1829 w Rzymie jako " Istituto di corrispondenza archeologica". Współcześnie jest to instytucja federalna Niemiec z siedzibą w Berlinie. Podległa jest Ministerstwu Spraw Zagranicznych Niemiec. Instytut zatrudnia ponad 350 pracowników w 20 miastach na całym świecie i prowadzi wykopaliska i badania w dziedzinie archeologii oraz dyscyplin pokrewnych.

</doc>
<doc id="4141606" url="https://pl.wikipedia.org/wiki?curid=4141606" title="Bartłomiej Piszczygłowa">
Bartłomiej Piszczygłowa

Bartłomiej Piszczygłowa (ur. 4 czerwca 1887 w Lutomku, zm. 20 maja lub 20 czerwca 1942 w KL Dachau lub w Hartheim) – polski ksiądz katolicki, proboszcz odolanowski w latach 1924–1942, dziekan dekanatu Ostrów Wielkopolski. Więzień niemieckiego obozu koncentracyjnego KL Dachau.
Życiorys.
Pierwszą komunię świętą przyjął w wieku 16 lat, 11 listopada 1903 roku. Maturę zdał w gimnazjum w Wągrowcu w 1909. Po studiach w Arcybiskupim Seminarium Duchownym w Poznaniu, 15 lutego 1913 roku przyjął święcenia kapłańskie (prezbiteriatu). Od 1913 roku pełnił posługę wikariusza w Jankowie Zaleśnym, od 1922 był wikarym w Borku, a w 1924 proboszczem w Krobi. Dzięki talentowi organizatorskiemu, a także praktyczności w działaniu oraz gorliwej pobożności został w 1924 roku przez kardynała Edmunda Dalbora mianowany proboszczem odolanowskim. Bardzo zaangażowany w życie lokalnej społeczności, przez dziesięć lat był radnym miejskim Odolanowa. Po likwidacji powiatu odolanowskiego wszedł w skład Sejmiku Powiatowego w Ostrowie, a od 1935 roku Rady Powiatowej w Ostrowie. Był jednym z inicjatorów budowy kościoła w Bogdaju. Przejściowo administrował kościołami parafialnymi w Jankowie Zaleśnym, Ostrowie Wielkopolskim oraz Wysocku Wielkim. Po ataku Niemiec na Polskę opuścił parafię, powrócił do niej w drugiej połowie września. 6 października 1941 roku aresztowany przez niemieckie władze, więziony w obozie koncentracyjnym KL Posen (Fort VII), po czym 30 października 1941 przetransportowany do obozu koncentracyjnego KL Dachau. Prawdopodobnie stamtąd – całkowicie wycieńczony – przewieziony w tzw. „transporcie inwalidów” do Hartheim, gdzie został zamordowany w komorze gazowej.

</doc>
<doc id="4141624" url="https://pl.wikipedia.org/wiki?curid=4141624" title="Amunicja wskaźnikowa">
Amunicja wskaźnikowa

Amunicja wskaźnikowa – amunicja do broni strzeleckiej lub artyleryjskiej z ładunkiem wybuchowym lub dymnym, która w momencie trafienia daje wyraźnie widoczny obłoczek dymu, wskazujący miejsce trafienia, co pozwala skorygować celowanie broni.
Pociski wskaźnikowe do broni strzeleckiej przypominają w przekroju zmniejszone zapalniki uderzeniowe pocisków artyleryjskich. Wypełnione są silnym materiałem wybuchowym, za którym znajduje się spłonka i zabezpieczona iglica. W chwili strzału zabezpieczenie cofa się pod wpływem przeciążenia, odbezpieczając iglicę. Gdy pocisk uderza w cel, iglica uderza w spłonkę, powodując eksplozję materiału wybuchowego. Powstający obłoczek dymu i błysk jest wyraźnie widoczny, co używa się do korygowania ognia, zwłaszcza przy prowadzeniu ostrzału na duży dystans. Eksplozja pocisku wskaźnikowego powoduje bardzo ciężkie rany, więc ich użycie wobec siły żywej jest zakazane przez międzynarodowe konwencje.
Przykładem pocisku wskaźnikowego jest niemiecki "B-Patrone" (niem. "Beobachtung" – obserwacyjny) do naboju 7,92 × 57 mm Mauser. Przed II wojną światową podobne naboje wskaźnikowe 7,92 × 57 mm były produkowane w Polsce z oznaczeniem W (wybuchowy).
Podobną funkcję – ułatwienia celowania przez oznaczenie miejsca upadku pocisku – pełniły umieszczane w czepcach balistycznych ciężkich pocisków okrętowych woreczki z barwnikiem. Zabarwiając słup wody lub dym wybuchu na określony kolor pozwalały identyfikować, gdzie upadły pociski konkretnego okrętu, który strzelał pociskami z przypisanym sobie kolorem. Było to szczególnie istotne dla korygowania ognia okrętów operujących w eskadrze.

</doc>
<doc id="4141628" url="https://pl.wikipedia.org/wiki?curid=4141628" title="Hermann Hefele">
Hermann Hefele

Herman(n) Hefele (ur. 13 października 1885 w Stuttgarcie; zm. 30 marca 1936 we Fromborku, Prusy Wschodnie) – niemiecki historyk literatury.
Życiorys.
Hermann Hefele był synem Emila von Hefele, prezesa katolickiej rady parafialnej w Stuttgarcie, oraz wnukiem brata Karla Josefa von Hefele, biskupa diecezji Rottenburga-Stuttgartu. W 1904 rozpoczął studia teologii katolickiej na Uniwersytecie w Tybindze, przede wszystkim z myślą, aby stać się kapłanem. Jednak w 1908 opuścił seminarium i w 1909 uzyskał stopień doktora filozofii na podstawie rozprawy "Die Bettelorden und das religiöse Volksleben Ober- und Mittelitaliens im XIII. Jahrhundert". Następnie był do 1919 roku w Monachium współredaktorem "Historycznego atlasu Bawarii". W 1919 roku został archiwistą w archiwum państwowym w Stuttgarcie. W 1929 został powołany na stanowisko profesora historii i historii nowszej literatury niemieckiej w Państwowej Akademii w Braniewie w Prusach Wschodnich. W 1935 roku przeszedł na emeryturę.
Ponadto dokonywał tłumaczeń dzieł takich twórców jak: Francesco Petrarca, Augustyn, Girolamo Cardano, Albert z Aachen, Stefano Infessura, Tristano Caracciolo, Antonio Beccadelli, Camillo Porzio i innych na język niemiecki.

</doc>
<doc id="4141633" url="https://pl.wikipedia.org/wiki?curid=4141633" title="Ołeksandr Iwanow">
Ołeksandr Iwanow



</doc>
<doc id="4141636" url="https://pl.wikipedia.org/wiki?curid=4141636" title="Sergio Navarro">
Sergio Navarro



</doc>
<doc id="4141639" url="https://pl.wikipedia.org/wiki?curid=4141639" title="Fernando Navarro">
Fernando Navarro



</doc>
<doc id="4141645" url="https://pl.wikipedia.org/wiki?curid=4141645" title="Jerzy Jarosik">
Jerzy Jarosik

Jerzy Jarosik (ur. 23 kwietnia 1947 r. w Częstochowie) – polski muzyk, pedagog, dyrygent. 
Jerzy Jarosik jest absolwentem Wydziału Jazzu i Muzyki Rozrywkowej (w latach 2005-2019 Instytut Jazzu) w Katowicach, na którym od 1975 prowadzi klasę saksofonu, fletu oraz zajęcia z Podstaw Improwizacji i Metodyki Nauczania. Członek Orkiestry Rozrywkowej Polskiego Radia i Telewizji, a także Silesian Jazz Quartet. Do grona jego absolwentów należą m.in.: Jerzy Główczewski, Maciej Sikała, Tomasz Szukalski. Od roku 2005 do 2019 zajmował stanowisko Dyrektora Instytutu Jazzu Akademii Muzycznej im. Karola Szymanowskiego w Katowicach. W roku akademickim 2019/2020 pełnił funkcję prodziekana Wydziału Jazzu i Muzyki Rozrywkowej. Jerzy Jarosik jest pomysłodawcą Śląskiego Festiwalu Jazzowego (Silesian Jazz Festival) oraz dyrektorem artystycznym Jazz Open Mind w Tychach. W chorzowskim Teatrze Rozrywki pełnił funkcję kierownika muzycznego od początku istnienia sceny do 2018 roku. 

</doc>
<doc id="4141650" url="https://pl.wikipedia.org/wiki?curid=4141650" title="Mistrzostwa Polski w Boksie 1955">
Mistrzostwa Polski w Boksie 1955

26. Mistrzostwa Polski w boksie mężczyzn odbyły się od 16 do 20 marca 1955 roku w Krakowie. Startowało 182 zawodników.

</doc>
<doc id="4141655" url="https://pl.wikipedia.org/wiki?curid=4141655" title="Mikołaj Tęczyński">
Mikołaj Tęczyński

Mikołaj Tęczyński z Morawicy herbu Topór (ur. ok. 1465, zm. 26 października 1497) – miecznik krakowski 1490, wojewoda bełski (1495–1496), wojewoda ruski, starosta generalny ruski w 1497 roku.
Mikołaj Tęczyński zginął na Bukowinie wraz ze swoim bratem Gabrielem w czasie wyprawy Jana Olbrachta (w bitwie pod Koźminem lub podczas odwrotu).
Rodzina.
Syn Jana z Tęczyna, kasztelana krakowskiego, i Barbary, córki Zbigniewa z Brzezia, marszałka wielkiego koronnego, protoplasty Lanckorońskich herbu Zadora.
Mikołaj Tęczyński był bratem:
Ożenił się w 1484 r. z Aleksandrą z Chożowa (Olechną Sudymuntówną), córką Olechny Sudymuntowicza, wojewody wileńskiego. Miał pięcioro dzieci:
Majątek ziemski.
Mikołaj Tęczyński dostał po ojcu:
Aleksandra (Olechna) z Chożowa wniosła mu w posagu dobra siemiatyckie (1 miasto i 6 wsi) w ziemi mielnickiej na Podlasiu. Po bracie Stanisławie odziedziczył w 1484 r. dobra szychowicko-terebińskie oraz tenuty lubomelską (miasto i 16 wsi) i wołświńską (1 wieś). Ponadto nabył od Płazów wieś Brzoskwinia w powiecie księskim, a od córek brata Stanisława Chrząstowice w księstwie zatorskim, połowę Olszowego Młyna na Rudawie i połowę kamienicy w Krakowie. W sumie dobra Tęczyńskiego obejmowały 2 zamki (Kryłów i Terebiń), 3 miasta (Siemiatycze, Koszyce, Luboml) oraz 63 wsie.

</doc>
<doc id="4141656" url="https://pl.wikipedia.org/wiki?curid=4141656" title="Mistrzostwa Polski w Boksie 1956">
Mistrzostwa Polski w Boksie 1956

27. Mistrzostwa Polski w boksie mężczyzn odbyły się od 19 do 25 marca 1956 roku we Wrocławiu. Startowało 169 zawodników.

</doc>
<doc id="4141658" url="https://pl.wikipedia.org/wiki?curid=4141658" title="Czasznica biała">
Czasznica biała

Czasznica biała ("Calvatia candida" (Rostk.) Hollós) – gatunek grzybów należący do rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji: "Calvatia, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w roku 1839 Friedrich Wilhelm Rostkovius nadając mu nazwę "Langermannia candida". Obecną, uznaną przez Index Fungorum nazwę nadał mu w 1902 roku László Hollós przenosząc go do rodzaju "Calvatia".
Synonimy:
Nazwę polską nadała Wanda Rudnicka-Jezierska w 1991 r.
Morfologia.
Nieduży, o średnicy 1,5–5 cm, wyjątkowo do 7 cm, mniej więcej kulisty, lub nieco spłaszczony. Wyrasta z grubego (ok. 1 cm) i zazwyczaj rozgałęzionego sznura grzybniowego. Powierzchnia (egzoperydium) gładka lub nieco oprószona, początkowo biała, podczas dojrzewania owocnika coraz ciemniejsza, w końcu brązowa. Egzoperydium podczas dojrzewania owocnika twardnieje i pęka na duże płaty oddzielające się od wewnętrznej warstwy endoperydium. To ostatnie ma barwę od żółtawej do szarobrązowej, jest matowe, gładkie i bardzo kruche. Podczas dojrzewania rozpada się, odsłaniając watowatą glebę o barwie od oliwkowoszarej do szarobrązowej. Gdy zostanie ona przez wiatr rozwiana, pozostaje miskowata dolna część owocnika o kształcie płytkiej miseczki o postrzępionych brzegach.
Kolumelli brak. Włośnia dichotomicznie rozgałęziona, krucha, o barwie od jasnożółtawej do brązowawej, rzadko septowana, cienkościenna, z nielicznymi jamkami. Nibywłośni brak. Zarodniki kuliste, żółtawobrązowe, delikatnie brodawkowane z jedną gutulą i dwiema sterygmami.
Występowanie.
Czasznica biała jest szeroko rozprzestrzeniona. Znane są jej stanowiska w Ameryce Północnej, środkowej i Południowej, Europie, Afryce, Australii, Islandii i Nowej Zelandii. Nie jest jednak częsta. W Polsce do 2003 r. podano 8 jej stanowisk.
Owocniki pojawiają się wśród roślin zielnych na otwartych i piaszczystych glebach, ale także w świetlistych lasach.
Zastosowanie.
Saprotrof. Młode owocniki są jadalne, w Polsce jednak nie są wykorzystywane w celach spożywczych.

</doc>
<doc id="4141659" url="https://pl.wikipedia.org/wiki?curid=4141659" title="Calvatia candida">
Calvatia candida



</doc>
<doc id="4141660" url="https://pl.wikipedia.org/wiki?curid=4141660" title="Jamal Blackman">
Jamal Blackman

Jamal Clint-Ross Blackman (ur. 27 października 1993 roku) – angielski piłkarz grający na pozycji bramkarza.
Kariera klubowa.
Chelsea.
Blackman dołączył do Chelsea na poziomie U-13 i przeszedł przez system młodzieżowy klubu. Po raz pierwszy pojawił się w drużynie seniorów w dniu 29 października 2011 roku na ławce rezerwowych w meczu Premier League przeciwko Arsenalowi, w którym Chelsea przegrała 3-5. Zaczął regularnie trenować z pierwszą drużyną w sezonie 2011-12, a wraz z drużyną U-18 zdobył młodzieżowy Puchar Anglii.
W czerwcu 2014 roku podpisał nowy 5-letni kontrakt.
Middlesbrough.
31 sierpnia 2014 roku Blackman dołączył do Middlesbrough, występującego w Championship na zasadzie wypożyczenia do stycznia 2015 roku. Zadebiutował 23 września 2014 przeciwko Liverpoolowi w trzeciej rundzie Pucharu Ligi Angielskiej, gdzie po rzutach karnych lepsi okazali się "The Reds".
W dniu 6 stycznia 2015 roku po odejściu Marka Schwarzera do Leicester City, skrócono wypożyczenie Blackmana, aby był dostępny jako trzeci bramkarz pierwszej drużyny Chelsea za Courtoisem i Cechem.
Östersunds FK.
18 marca 2016 roku Blackman dołączył do szwedzkiej drużyny Östersunds FK w ramach wypożyczenia, które obowiązywało do 31 maja 2016 roku. W dniu 4 kwietnia zadebiutował w Allsvenskan w zremisowanym 1-1 meczu przeciwko Hammarby IF, grając przez pełne 90 minut. Potem zachował pierwsze czyste konto.
Wycombe.
15 sierpnia 2016 roku Blackmana wypożyczono do występującej w League Two drużynie Wycombe Wanderers. Następnego dnia zadebiutował z Accrington Stanley podczas remisu 1-1 na stadionie Adams Park. 20 sierpnia Blackman zachował pierwsze czyste konto w zremisowanym 0-0 spotkaniu z Blackpool. Następnie wpuścił 10 goli w 3 kolejnych meczach. W dniu 1 stycznia 2017 roku ogłoszono, że okres wypożyczenia Blackmana został przedłużony do końca sezonu.
Sheffield United.
27 lipca 2017 roku, po podpisaniu nowej umowy z Chelsea do 2021 roku, Blackman dołączył do beniaminka Championship Sheffield United, co było jego czwartym wypożyczeniem w karierze. 5 sierpnia zadebiutował w wygranym domowym spotkaniu z Brentford, zachowując czyste konto.
Następne.
Od 2019 do 2020 grał w holenderskim klubie SBV Vitesse, do którego wypożyczony jest z Chelsea Londyn.
Od 2022 gra w angielskim klubie Exeter City.
Kariera reprezentacyjna.
Blackman reprezentował Anglię w kategoriach wiekowych U-16, U-17, oraz U-19. W czerwcu 2014 roku dostał powołanie do drużyny U-21.
Sukcesy.
 Rezerwy Chelsea
Chelsea
Reprezentacja Anglii U-16

</doc>
<doc id="4141662" url="https://pl.wikipedia.org/wiki?curid=4141662" title="Mistrzostwa Polski w Boksie 1957">
Mistrzostwa Polski w Boksie 1957

28. Mistrzostwa Polski w boksie mężczyzn odbyły się od 29 do 31 marca 1957 roku w Gdańsku.
Startowało 158 zawodników. Eliminacje odbyły się od 1 do 3 marca w Łodzi i Szczecinie, a ćwierćfinały, półfinały i finały w Gdańsku.

</doc>
<doc id="4141674" url="https://pl.wikipedia.org/wiki?curid=4141674" title="Gavin Williamson">
Gavin Williamson

Gavin Alexander Williamson (ur. 25 czerwca 1976 w Scarborough) − brytyjski polityk, członek Partii Konserwatywnej, od 2 listopada 2017 do 24 lipca 2019 minister obrony w rządzie Theresy May. Od 24 lipca 2019 minister edukacji w Gabinecie Borisa Johnsona.
Życiorys.
Wykształcenie i młodość.
Williamson uczęszczał do szkoły Raincliffe School w Scarborough, studiował nauki społeczne na Uniwersytecie w Bradford.
Kariera polityczna.
Kariera w samorządzie.
Gavin Williamson został wybrany do rady hrabstwa w 2001 roku. W 2005 roku zrezygnował ze stanowiska, aby wejść do polityki krajowej. Wystartował w wyborach do Izby Gmin w Blackpool North i Fleetwood, ale został pokonany przez kandydatkę Partii Pracy Joan Humble. W 2010 r. Został posłem do parlamentu w południowym Staffordshire.
Kariera na szczeblu krajowym.
W 2010 r. Williamson został sekretarzem parlamentarnym (PPS) u Ministra Irlandii Północnej Owena Patersona. W 2012 r. Przeniósł się do Ministerstwa Transportu w podobnej roli. W 2013 roku ostatecznie został sekretarzem parlamentarnym u premiera Davida Camerona. 
Od 24 lipca 2019 jest ministrem edukacji w Gabinecie Borisa Johnsona.
Rodzina.
Gavin Williamson jest żonaty i ma dwie córki

</doc>
<doc id="4141677" url="https://pl.wikipedia.org/wiki?curid=4141677" title="Egzoperydium">
Egzoperydium

Egzoperydium, ektoperydium lub okrywa zewnętrzna – zewnętrzna warstwa okrywy (perydium) w owocnikach niektórych grup grzybów i śluzowców. Występuje u grzybów dawniej zaliczanych do wnętrzniaków (np. u purchawek, tęgoskórów).
Od zewnętrznej strony egzoperydium u różnych gatunków grzybów wykazuje duże zróżnicowanie i stanowi ważną cechę diagnostyczną przy oznaczaniu gatunków. Może być gładkie, mączyste, ziarniste, brodawkowane, kolczaste, łatkowate lub mieszane, tzn. zawierać różne typu ukształtowania powierzchni. U różnych gatunków egzoperydium ma różną barwę. Często zmienia się ona w trakcie dojrzewania owocnika (ciemnieje). Na przykład u młodych owocników purchawki chropowatej ("Lycoperdon perlatum") egzoperydium jest białe, potem coraz ciemniejsze; żółtawe, ochrowe, w końcu brązowe.
Egzoperydium jest nietrwałe, po dojrzeniu owocnika pęka, odsłaniając okrywę wewnętrzną (endoperydium). U różnych gatunków odbywa się to w różny sposób, co również jest cechą diagnostyczną. U purchawek czy kurzawek egzoperydium może odpadać stopniowo drobnymi łatkami, lub dużymi płatami. U gwiazdoszy czy promieniaka wilgociomierza ("Astraeus hygrometricus") egzoperydium pęka promieniście i rozchyla się na boki, wskutek czego owocnik nabiera gwiaździstego wyglądu.

</doc>
<doc id="4141678" url="https://pl.wikipedia.org/wiki?curid=4141678" title="Ektoperydium">
Ektoperydium



</doc>
<doc id="4141680" url="https://pl.wikipedia.org/wiki?curid=4141680" title="Okrywa zewnętrzna">
Okrywa zewnętrzna



</doc>
<doc id="4141703" url="https://pl.wikipedia.org/wiki?curid=4141703" title="Architektura barokowa na Malcie">
Architektura barokowa na Malcie

Maltańska architektura baroku – forma architektury barokowej, która rozwinęła się na Malcie w wiekach XVII i XVIII, kiedy wyspy były rządzone przez Zakon św. Jana. Styl barokowy wprowadzony został na Maltę we wczesnym wieku XVII, prawdopodobnie przez inżyniera z Bolonii Bontadino de Bontadiniego w czasie, gdy budował on akwedukt Wignacourta. Styl stał się popularny w połowie wieku XVII, i osiągnął szczyt swojego rozkwitu w połowie XVIII wieku, kiedy stawiane były monumentalne barokowe budowle, takie jak Zajazd Kastylijski.
Styl barokowy zaczął być wypierany przez klasycyzm i inne style na początku XIX wieku, kiedy Malta była pod rządami brytyjskimi. Mimo tego elementy baroku wciąż miały wpływ na tradycyjną architekturę maltańską. W XIX i XX wieku wciąż budowano wiele kościołów w stylu barokowym; wiek XXI przyniósł tendencję zniżkową.
Podłoże.
Przed wprowadzeniem baroku na Maltę, wiodącym stylem architektonicznym na wyspach był manieryzm, odmiana architektury renesansowej, który został spopularyzowany na Malcie około połowy XVI wieku. Najwybitniejszym architektem manierystycznym na Malcie był Girolamo Cassar, który zaprojektował wiele prywatnych, publicznych oraz religijnych budowli w ówcześnie nowo budowanej stolicy kraju – Valletcie. Styl Cassara był cokolwiek surowy, wiele jego budynków przypominało stylem architekturę militarną. Wyjście manieryzmu z mody oraz zastąpienie go przez barok trwało około stu lat; według Jamesa Quentina Hughesa to Lorenzo Gafà mógł być inicjatorem nowego stylu.
XVII wiek.
Według historyka Giovanniego Bonello, styl barokowy został prawdopodobnie wprowadzony na Maltę przez bolońskiego architekta i inżyniera Bontadino de Bontadiniego na początku XVII wieku. W lipcu 1612 roku Bontadini został zatrudniony do zbudowania akweduktu Wignacourta, którego budowa została zakończona 21 kwietnia 1615 roku. Ozdobne elementy akweduktu, mianowicie Łuk Wignacourta, trzy wieże wodne oraz kilka fontann, są prawdopodobnie najwcześniejszymi elementami architektonicznymi w stylu barokowym na Malcie.
Jednakże, według Leonarda Mahoneya, to Francesco Buonamici wprowadził architekturę barokową na Maltę. W każdym razie Buonamici jest oficjalnie uznany za popularyzatora baroku po zaprojektowaniu kościoła Jezuitów w Valletcie w roku 1635. W następnych dziesięcioleciach Zakon Joannitów rozpoczął budowanie wielu nowych barokowych budowli, w niektórych już istniejących zmieniony został wystrój lub przebudowano fasady. Przykładami wczesnego baroku maltańskiego są budynki Zajazdu Prowansalskiego (odnowiony 1638) oraz Hostelu de Verdelin (ok. 1650). Najbardziej barokowe budynki na Malcie odznaczają się wpływami włoskiej i francuskiej architektury barokowej, lecz kilka ma typowe cechy baroku hiszpańskiego.
W latach sześćdziesiątych XVII wieku i później zapoczątkowano budowanie w stylu barokowym wielu kościołów, charakteryzujących się wielkimi kopułami oraz dzwonnicami, które dominowały na tle nieba ponad wieloma miastami i wioskami. Jednym z najbardziej znanych i wpływowych architektów maltańskiego baroku był Lorenzo Gafà, który w latach 1660–1690 zaprojektował wiele kościołów. Jego arcydziełem jest katedra św. Pawła w Mdinie, przebudowana w latach 1696–1705 po tym, jak oryginalna średniowieczna świątynia została mocno uszkodzona podczas trzęsienia ziemi w roku 1693. Inne znakomite kościoły zaprojektowane przez tego architekta to Kolegiata św. Wawrzyńca w Birgu (1681–97) oraz Katedra Wniebowzięcia Najświętszej Maryi Panny w Victorii na Gozo (1697–1711).
W międzyczasie wiele istniejących już kościołów zostało przedekorowanych w stylu barokowym. Wnętrze katedry św. Jana w Valletcie, tytularnego kościoła Zakonu Joannitów, w latach 60. XVII w. zostało mocno upiększone przez kalabryjskiego artystę Mattia Pretiego, jakkolwiek manierystyczna część zewnętrzna została zachowana.
XVIII wiek.
Styl barokowy był najpopularniejszym stylem na Malcie w XVIII wieku. Przykładami barokowych budynków z pierwszej połowy tego wieku są Banca Giuratale w Valletcie (1721), Fort Manoel w Gżira (1723–33) i Casa Leoni w Santa Venera (1730).
Przykładem zaplanowania barokowego miasta jest przeprojektowanie przez Charlesa François de Mondion byłego stołecznego miasta Mdiny w latach 1720. Podczas trzęsienia ziemi w roku 1693 zniszczonych zostało wiele średniowiecznych budynków, więc w roku 1722 nowo wybrany Wielki Mistrz Antonio Manoel de Vilhena zainicjował program odbudowy pod kierownictwem Mondiona. Wzmocnione zostały wtedy fortyfikacje, i wiele budynków publicznych, do których wprowadzono znaczące elementy francuskiego baroku, zostało zbudowanych. Są to, m.in. Main Gate (1724), portal Bramy Greków (1724), Torre dello Standardo (1725), Palazzo Vilhena (1726–28), Banca Giuratale (1726–28) oraz Corte Capitanale (1726–28).
Podczas rządów Manuela Pinto da Fonseca popularnym był tzw. "dojrzały barok", a budynki zbudowane w tym czasie to np. Zajazd Kastylijski (1741–45), Pinto Stores (1752) oraz Castellania (1757–60). Zajazd Kastylijski zaprojektowany został przez maltańskiego architekta Andreę Belli'ego i zastąpił wcześniejszy budynek manierystyczny autorstwa Girolamo Cassara. Ozdobna fasada zajazdu oraz schody wiodące do wejścia zostały zaprojektowane z rozmachem, zajazd jest uznawany za najbardziej monumentalny budynek barokowy na Malcie.
Wiek XIX, XX oraz XXI.
Neoklasycyzm i inne style architektoniczne wprowadzone zostały na Maltę pod koniec wieku XVIII, i zostały upowszechnione, kiedy wyspa była kolonią brytyjską we wczesnych dekadach XIX wieku. Mimo wprowadzenia tych nowych stylów architektonicznych, barok wciąż był popularny wśród szlachty, budującej dla siebie pałace; jego elementy zaczęły pokazywać się w tradycyjnych maltańskich domach miejskich, takich jak Casa Nasciaro.
Styl barokowy był dominującym stylem w większości maltańskich kościołów przez cały wiek XIX i większość XX. Przykładami tego są kościół parafialny w Mellieħa (1881–98) oraz Rotunda w Xewkija (1952–78). Kilka kościołów, zbudowanych w XXI wieku, wciąż ma znaczące elementy barokowe. Jest to m.in. kościół parafialny w Santa Venera, zbudowany w latach 1990–2005.
Historyk Giovanni Bonello szereguje barok maltański jako jeden z trzech "skarbów" maltańskiej architektury, na równi z megalitycznymi świątyniami oraz fortyfikacjami.

</doc>
<doc id="4141705" url="https://pl.wikipedia.org/wiki?curid=4141705" title="Ilja Kutepow">
Ilja Kutepow



</doc>
<doc id="4141706" url="https://pl.wikipedia.org/wiki?curid=4141706" title="Order Kamehamehy I">
Order Kamehamehy I

Order Kamehamehy I (ang. "Order of Kamehameha I"), niekiedy błędnie opisywany jako Order Kamehamehy V – drugie odznaczenie Królestwa Hawajów nadawane w latach 1865–1898.
Historia.
Order ustanowiony został 11 kwietnia 1865 przez króla Kamehamehę V na cześć jego pradziada Kamehamehy I (stąd błąd w nazewnictwie). Nadawany był głowom państw lub osobom zasłużonym szlachetną służbą dla królewskiego rodu i królestwa. Podzielony został na trzy klasy:
Liczba nadań była statutowo ograniczona do: I kl. – 10 osób, II kl. – 30 osób, III kl. – 50 osób.
W czasie swojej podróży po świecie w 1881, król Kalākaua nadawał order w nieco innym podziale na klasy łącząc różne insygnia orderowe na sposób europejski:
Order został zlikwidowany jako odznaczenie państwowe po aneksji tzw. Republiki Hawajów przez Stany Zjednoczone w 1898 i odtąd pełni funkcję orderu domowego hawajskiej dynastii królewskiej.
Wygląd.
Odznaka orderowa w kształcie krzyża maltańskiego, emaliowanego na biało, z okrągłym medalionem środkowym ze stylizowanym monogramem Kamehamehy K na białym tle, otoczoną granatowym pierścieniem ze złoconym napisem KAMEHAMEHA I na awersie, a na rewersie dewizą orderu E HOʻOKANAKA (tłum. "bądź człowiekiem"). Pomiędzy ramionami znajdowały się złote promienie. Ruchoma zawieszka pomiędzy odznaką a wstęgą miała kształt hawajskiej korony. Krzyż, promienie pomiędzy ramionami oraz korona dla I i II klasy były złote, a srebrne dla III klasy. Gwiazda orderowa dla I klasy była ośmiopromienna z odznaką orderu wewnątrz. Wstęga orderowa była czerwona z białymi krawędziami dla I klasy, a dla pozostałych klas – biała z czterema czerwonymi paskami.
Krzyż Wielki mógł zostać nadany także w wersji z łańcuchem (nadano tylko dwukrotnie) lub brylantami (na ramionach krzyża).
Odznaczeni.
Łącznie Krzyżem Wielkim odznaczono 11 obywateli Hawajów i 29 obcokrajowców, m.in.:

</doc>
<doc id="4141709" url="https://pl.wikipedia.org/wiki?curid=4141709" title="Grzegorz Łaszczyca">
Grzegorz Łaszczyca

Grzegorz Jan Łaszczyca – polski prawnik, radca prawny, profesor nauk prawnych, 
profesor nadzwyczajny Uniwersytetu Śląskiego, specjalista w zakresie prawa administracyjnego, postępowania administracyjnego, od października 2019 roku prezes Samorządowego Kolegium Odwoławczego w Katowicach.
Życiorys.
W 1999 na podstawie napisanej pod kierunkiem Bogdana Dolnickiego rozprawy pt. "Zażalenie w kodeksie postępowania administracyjnego" otrzymał na Wydziale Prawa i Administracji Uniwersytetu Śląskiego stopień naukowy doktora nauk prawnych w zakresie prawa, specjalność: prawo i postępowanie administracyjne. Tam też w 2005 na podstawie dorobku naukowego oraz rozprawy pt. "Zawieszenie ogólnego postępowania administracyjnego" uzyskał stopień doktora habilitowanego nauk prawnych w zakresie prawa, specjalność: prawo i postępowanie administracyjne. W 2014 prezydent RP Bronisław Komorowski nadał mu tytuł naukowy profesora nauk prawnych.
Został profesorem nadzwyczajnym Uniwersytetu Śląskiego i kierownikiem Katedry Postępowania Administracyjnego i Sądowoadministracyjnego Wydziału Prawa i Administracji na tym uniwersytecie.
Od października 2019 roku Prezes Samorządowego Kolegium Odwoławczego w Katowicach.
Uzyskał uprawnienia radcy prawnego. Objął stanowisko wicedziekana Okręgowej Izby Radców Prawnych
w Katowicach.

</doc>
<doc id="4141711" url="https://pl.wikipedia.org/wiki?curid=4141711" title="Oddgeir Heimdahl">
Oddgeir Heimdahl



</doc>
<doc id="4141716" url="https://pl.wikipedia.org/wiki?curid=4141716" title="Zygmunt Szparkowski (architekt)">
Zygmunt Szparkowski (architekt)

Zygmunt Czesław Szparkowski – polski architekt, profesor nauk technicznych, nauczyciel akademicki, profesor zwyczajny Wydziału Architektury Politechniki Warszawskiej i Wyższa Szkoła Ekologii i Zarządzania w Warszawie.
Życiorys.
W 1995 prezydent RP nadał mu tytuł naukowy profesora nauk technicznych. Został profesorem zwyczajnym na Wydziale Architektury Politechniki Warszawskiej zatrudnionym w Zakładzie Architektury Wielkoprzestrzennej oraz w Samodzielnej Pracowni Architektury Proekologicznej. Podjął także pracę jako profesor zwyczajny na Wydziale Architektury Wyższej Szkoły Ekologii i Zarządzania w Warszawie.

</doc>
<doc id="4141718" url="https://pl.wikipedia.org/wiki?curid=4141718" title="Lemonweir">
Lemonweir

Lemonweir – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141719" url="https://pl.wikipedia.org/wiki?curid=4141719" title="Lindina">
Lindina

Lindina – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141720" url="https://pl.wikipedia.org/wiki?curid=4141720" title="Brunon Bigus">
Brunon Bigus

Brunon Bigus ps. „111”,„Gryf”,„Maćko” (ur. 1914, zm. ?) – pedagog, komendant powiatowy, członek Rady Naczelnej Tajnej Organizacji Wojskowej „Gryf Pomorski”, pod koniec okupacji członek AK.
Życiorys.
Urodził się 3 czerwca 1914 r. w Gowidlinie jako syn Marcina i Klementyny. W 1936 ukończył seminarium nauczycielskie w Wejherowie. W latach 1936-37 pracował w szkole powszechnej w Tuchlinie, w latach 1937-38 w szkole zawodowej w Kartuzach. W 1938 otrzymał pracę w szkole powszechnej w Bazarach w pow. oszmiańskim. W lipcu 1939 r. otrzymał powołanie do szkoły podchorążych obrony narodowej przy 4.DP w Brodnicy. W końcu sierpnia 1939 r. szkolna kompania Brunona Bigusa została przeniesiona w rejon Lwowa i brała udział w jego obronie. Uciekając z transportu kolejowego 23 października 1939 r. uniknął niewoli, następnie przedostał się na Pomorze do Gowidlina. Tutaj w rodzinnych stronach zorientował się, że nauczyciele są obiektem terroru.
Dnia 10 października 1939 r. został poinformowany, że ma się zgłosić na posterunek żandarmerii. W związku z tym wraz z bratem Rudolfem ukrył się u rodziny na terenie powiatu kartuskiego. W początkowym okresie konspiracji wraz z bratem zbierali broń ukrytą po walkach 1939 r. Później kolportowali własne ulotki wśród zaufanych osób na podstawie informacji uzyskanych z nasłuchów radiowych zagranicznych rozgłośni. Wybudowali też w okolicach Bukowej Góry na Pomorzu schron w którym ukrywali się.
W 1941 r. poprzez Józefa Stolca z Sulęczyna skontaktował się z członkami TOW „Gryf Kaszubski”, a później TOW „Gryf Pomorski” i wstąpił do tej organizacji. W 1941 pełnił funkcję zastępcy komendant pow. kartuskiego. Od lipca 1942 r. został komendantem pow. kartuskiego. Zwerbował blisko 100 członków „Gryfa” m.in. Józefa Patokę, Władysława Chrzanowskiego, Bernarda Gruczę, ks. Franciszka Gruczę, Leona Gruczę z Gowidlina, Juliusza Koszałkę z Rębnicy. Z polecenia kierownictwa „Gryfa” załatwiał również sprawy organizacyjne na terenie powiatów tucholskim, chojnickim i kościerskim.
Jako miejscowemu komendantowi podlegał oddział partyzancki w bunkrze Ptasia Wola zlokalizowany nad jeziorem Lubygość. Do zadań owego oddziału należała ochrona komendy powiatowej TOW „Gryf Pomorski” oraz wykonywanie wyroków na zdrajcach i Niemcach.
Po wojnie Brunon Bigus został współorganizatorem Milicji Obywatelskiej w Gowidlinie oraz szkoły podstawowej, której później był kierownikiem. Na emeryturę przeszedł w 1974 r.

</doc>
<doc id="4141721" url="https://pl.wikipedia.org/wiki?curid=4141721" title="Mauston">
Mauston

Mauston – miasto w Stanach Zjednoczonych, w stanie Wisconsin, siedziba administracyjna hrabstwa Juneau.

</doc>
<doc id="4141722" url="https://pl.wikipedia.org/wiki?curid=4141722" title="Seven Mile Creek">
Seven Mile Creek

Seven Mile Creek – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141723" url="https://pl.wikipedia.org/wiki?curid=4141723" title="Hausz Isa">
Hausz Isa

Hausz Isa (arab. حوش عيسى) – miasto w Egipcie, w muhafazie Al-Buhajra. W 2006 roku liczyło 46 944 mieszkańców.

</doc>
<doc id="4141725" url="https://pl.wikipedia.org/wiki?curid=4141725" title="Jean-Gabriel Pageau">
Jean-Gabriel Pageau

Jean-Gabriel Pageau (ur. 11 listopada 1992 w Ottawie, Kanada) – hokeista kanadyjski, gracz ligi NHL, reprezentant Kanady.

</doc>
<doc id="4141727" url="https://pl.wikipedia.org/wiki?curid=4141727" title="Armenia (Wisconsin)">
Armenia (Wisconsin)

Armenia – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141728" url="https://pl.wikipedia.org/wiki?curid=4141728" title="Fuwwa">
Fuwwa

Fuwwa – miasto w Egipcie, w muhafazie Kafr asz-Szajch. W 2006 roku liczyło 63 175 mieszkańców.

</doc>
<doc id="4141729" url="https://pl.wikipedia.org/wiki?curid=4141729" title="Alain Rivas">
Alain Rivas



</doc>
<doc id="4141730" url="https://pl.wikipedia.org/wiki?curid=4141730" title="Order Muhammada Alego">
Order Muhammada Alego



</doc>
<doc id="4141731" url="https://pl.wikipedia.org/wiki?curid=4141731" title="Clearfield (Wisconsin)">
Clearfield (Wisconsin)

Clearfield – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141732" url="https://pl.wikipedia.org/wiki?curid=4141732" title="Farszut">
Farszut

Farszut (arab. فرشوط) – miasto w Egipcie, w muhafazie Kina. W 2006 roku liczyło 51 052 mieszkańców.

</doc>
<doc id="4141734" url="https://pl.wikipedia.org/wiki?curid=4141734" title="Elroy (Wisconsin)">
Elroy (Wisconsin)

Elroy – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141735" url="https://pl.wikipedia.org/wiki?curid=4141735" title="Fakus">
Fakus

Fakus (arab. فاقوس) – miasto w Egipcie, w muhafazie Asz-Szarkijja. W 2006 roku liczyło 78 405 mieszkańców.

</doc>
<doc id="4141736" url="https://pl.wikipedia.org/wiki?curid=4141736" title="Knock Knock (singel Twice)">
Knock Knock (singel Twice)

„Knock Knock” – koreański singel południowokoreańskiej grupy Twice, wydany cyfrowo 20 lutego 2017 roku w Korei Południowej.
Singel promował płytę "". Singel sprzedał się w Korei Południowej w nakładzie egzemplarzy (stan na czerwiec 2017). Teledysk do utworu „TT” został wyreżyserowany przez Naive, zespół producencki, który wyreżyserował także teledyski do piosenek Twice: „Like OOH-AHH” i „Cheer Up”.
Japońska wersja tego utworu pojawiła się na japońskiej kompilacji "#TWICE".

</doc>
<doc id="4141737" url="https://pl.wikipedia.org/wiki?curid=4141737" title="Germantown (hrabstwo Juneau)">
Germantown (hrabstwo Juneau)

Germantown – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141738" url="https://pl.wikipedia.org/wiki?curid=4141738" title="Fajid">
Fajid

Fajid (arab. فاقوس) – miasto w Egipcie, w muhafazie Ismailia. W 2006 roku liczyło 21 808 mieszkańców.

</doc>
<doc id="4141740" url="https://pl.wikipedia.org/wiki?curid=4141740" title="Kildare (Wisconsin)">
Kildare (Wisconsin)

Kildare – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141741" url="https://pl.wikipedia.org/wiki?curid=4141741" title="Dijarb Nadżm">
Dijarb Nadżm

Dijarb Nadżm (arab. ديرب نجم) – miasto w Egipcie, w muhafazie Asz-Szarkijja. W 2006 roku liczyło 53 384 mieszkańców.

</doc>
<doc id="4141742" url="https://pl.wikipedia.org/wiki?curid=4141742" title="Diszna">
Diszna

Diszna – miasto w Egipcie, w muhafazie Kina. W 2006 roku liczyło 52 534 mieszkańców.

</doc>
<doc id="4141743" url="https://pl.wikipedia.org/wiki?curid=4141743" title="Flamingo Volley/SM Tauras">
Flamingo Volley/SM Tauras



</doc>
<doc id="4141744" url="https://pl.wikipedia.org/wiki?curid=4141744" title="Zawierz (Białoruś)">
Zawierz (Białoruś)

Zawierz (, "Zawierje"; , "Zawierje") – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W XV wieku dobra te należały do włości drujskiej. Po ich wydzieleniu w 1521 roku zostały nadane rodzinie Stetkiewiczów herbu Kościesza za utratę dóbr na ziemi smoleńskiej. Mieszkający tu Bohdan Stetkiewicz (stolnik królewski) (~1530–1586) był nazywany Zawierski od tej miejscowości. Jego prawnuk Krzysztof Stetkiewicz sprzedał Zawierz w 1637 roku Sebastianowi Światopełk-Mirskiemu herbu Białynia, sędziemu ziemskiemu brasławskiemu. Od tej pory Zawierz stał się siedzibą tej rodziny przez ponad dwa wieki. Właścicielami majątku byli m.in. Cyprian Mirski (1756–1805), jego najmłodszy syn Stanisław Wojciech Mirski, syn Stanisława Napoleon Adam (1804–1861) (wszyscy trzej urodzili się i zmarli w Zawierzu). Napoleon Adam nie pozostawił potomstwa i po jego śmierci majątek przeszedł na jego siostrzeńców. Adam Chrapowicki (syn Eweliny, siostry Napoleona) spłacił pozostałych spadkobierców i stał się jedynym właścicielem dóbr. Po powstaniu styczniowym w związku z grożącą mu konfiskatą majątku, sprzedał go swojemu kuzynowi Adamowi Michałowi Platerowi, który z kolei w 1880 roku sprzedał Zawierz baronowi Roenne. Od niego zaś dobra o powierzchni 7046 dziesięcin za 84 tysiące rubli kupił baron Teodor Hahn (1821–1896), po którym odziedziczył je jego syn Edmund (1859–1921), a po nim – jego syn Joachim (1891–1982), który był ostatnim właścicielem majątku do 1939 roku.
Po III rozbiorze Polski w 1795 roku Zawierz, wcześniej należący do województwa brasławskiego Rzeczypospolitej (a przed 1793 rokiem – do województwa wileńskiego), znalazł się na terenie powiatu brasławskiego (ujezdu) guberni wileńskiej Imperium Rosyjskiego, a od 1843 roku – powiatu nowoaleksandrowskiego guberni kowieńskiej. Po ustabilizowaniu się granicy polsko-radzieckiej w 1921 roku Zawierz wrócił do Polski, znalazł się w gminie Słobódka w powiecie brasławskim województwa wileńskiego. 
Według Powszechnego Spisu Ludności z 1921 roku zamieszkiwały tu 183 osoby, 179 było wyznania rzymskokatolickiego, a 4 ewangelickiego. Jednocześnie 179 mieszkańców zadeklarowało polską przynależność narodową, 3 niemiecką, a 1 inną. Było tu 10 budynków mieszkalnych. W 1931 w 9 domach zamieszkiwało 117 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.
Od 1945 roku – w ZSRR, od 1991 roku – na terenie Republiki Białorusi. 
W 1806 roku Stanisław Mirski ze swą żoną Stanisławą ufundowali we wsi murowaną, dwukondygnacyjną kaplicę grobową pw. NMP, wewnątrz w stylu jeszcze barokowym.
W 2009 roku w Zawierzu było 251 mieszkańców.
Dawny pałac.
Rozebrany po II wojnie światowej pałac miał dwie elewacje: klasycystyczną (od strony pierwotnego podjazdu) i neogotycką (ogrodową). Został wzniesiony prawdopodobnie w latach 20. XIX wieku przez rozbudowę wcześniejszego dworu z drugiej połowy XVIII wieku. Składał się z trzech członów: głównego korpusu oraz bocznych skrzydeł. Parterowy korpus główny miał wymiary 40 x 15 m, był przykryty gładkim, czterospadowym dachem gontowym. Skrzydła boczne były czteroosiowe. Elewacja neogotycka została ukształtowana dopiero około 1840 roku przez Napoleona Adama. Wtedy dodano, na miejscu dawnego tarasu ogrodowego, na trzech środkowych osiach portyk arkadowy. Od tego momentu ta strona była stroną frontową. Ponieważ pałac stał nad wysoką skarpą, do wejścia prowadziło 15 schodów i dopiero niżej był podjazd.
Przed 1914 rozbudowano strychy, przebudowując je na pokoje i dodając nadbudówki okienne w dachu.
W czasie I wojny światowej pałac został obrabowany i zdemolowany, powyrywano również ramy okienne i drzwi. Spłonęła wtedy również południowa oficyna. 
Pałac był otoczony dużym parkiem. Do wejścia prowadziła wzdłuż jego osi aleja wysadzana lombardzkimi topolami białymi. Po obu stronach alei były stawy, na jednym z nich była wysepka, na której stała figura anioła, przywieziona ponoć z Włoch, poświęcona pamięci Ludwiki z Godlewskich Mirskiej (~1830–1859), żony Napoleona Adama. Po obu stronach pałacu, w odległości około 50 metrów stały dwie oficyny. Na miejscu starego gazonu (od strony wschodniej, klasycystycznej) rósł sad owocowy. Obok, za laskiem sosnowym, był stary spichlerz. Właściwy park, o powierzchni około 5 h, był od strony południowej, wiek niektórych rosnących w nim dębów oceniano na 300–500 lat, a jałowców – na 300–400 lat. W bardzo obszernej oranżerii hodowano winogrona, kaktusy i figi.
Cały folwark z dworem miał powierzchnię 22 ha.
Majątek Zawierz został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4141749" url="https://pl.wikipedia.org/wiki?curid=4141749" title="Małgorzata Krasowska">
Małgorzata Krasowska

Małgorzata „Viola” Krasowska (ur. 7 lipca 1985 w Lublinie) – polska altowiolistka, tancerka, kompozytorka.
Życiorys.
Absolwentka Akademii Muzycznej im. Karola Lipińskiego we Wrocławiu w klasie altówki prof. Zbigniewa Czarnoty. Na co dzień pracuje jako muzyk orkiestrowy w Lubelskiej Filharmonii. Jej twórczość muzyczna charakteryzuje się szeroką rozpiętością stylistyczną. Była członkiem zespołów muzyki klasycznej, jazzowej, eksperymentalnej, folkowej, filmowej, teatralnej oraz grup grających gatunki niszowe takich jak sludge, metal, doom, crust. Oprócz licznych projektów na stałe gra i tworzy muzykę w zespołach: The Feral Trees, który osadzony jest w stylistyce folk noir, alternative dark folk, a wokalistką zespołu jest pochodzącą z Kolorado – Moriah Woods. Ich płyta zajęła 6 miejsce w rankingu Najlepszych Płyt roku 2015 według Gazety Wyborczej. Występuje z kwartetami smyczkowymi OFFandBACH i KwartEMIA (który pod patronatem filharmonii lubelskiej zajmuje się muzyką kameralną). Współtworzy lubelsko-londyński zespół MithRAZ, który prezentuje przeróżne gatunki muzyczne min. mitologiczną operę, world music, jazz.
Grała koncerty ze znanymi artystami takimi jak: Stanisław Soyka, Krystyna Prońko, Chonabibe.
Jest tancerką Grupy Tańca Współczesnego Politechniki Lubelskiej i dzięki interdyscyplinarnym umiejętnościom łączy taniec z autorską muzyką graną na żywo.

</doc>
<doc id="4141756" url="https://pl.wikipedia.org/wiki?curid=4141756" title="Puchar Litwy w piłce siatkowej mężczyzn">
Puchar Litwy w piłce siatkowej mężczyzn

Puchar Litwy w piłce siatkowej mężczyzn – cykliczne krajowe rozgrywki sportowe organizowane przez Litewski Związek Piłki Siatkowej ("Lietuvos tinklinio federacija").
Od 1950 roku do uzyskania przez Litwę niepodległości w 1990 roku zawody odbywały się w ramach Litewskiej SRR.
Obecnie zespoły z niższych klas rozgrywkowych rywalizują w tzw. "Małym Pucharze" ("Mažoji taurė"), a drużyny z najwyższej klasy rozgrywkowej w tzw. "Dużym Pucharze" ("Didžioji taurė").

</doc>
<doc id="4141758" url="https://pl.wikipedia.org/wiki?curid=4141758" title="Aspley (Nottinghamshire)">
Aspley (Nottinghamshire)

Aspley – dzielnica miasta Nottingham w Anglii, w hrabstwie Nottinghamshire, w dystrykcie (unitary authority) Nottingham. Leży 4,5 km od centrum miasta Nottingham i 179,5 km od Londynu. W 2015 liczyła 18 377 mieszkańców.

</doc>
<doc id="4141760" url="https://pl.wikipedia.org/wiki?curid=4141760" title="Andrzej Torbus">
Andrzej Torbus

Andrzej Torbus – polski prawnik, radca prawny, mediator, doktor habilitowany nauk prawnych, profesor nadzwyczajny Uniwersytetu Śląskiego, specjalista w zakresie prawa postępowania cywilnego.
Życiorys.
W 1990 ukończył studia na kierunku historia w Instytucie Historii Wydziału Nauk Społecznych Uniwersytetu Śląskiego, a w 1991 został absolwentem prawa na Wydziale Prawa i Administracji Uniwersytetu Śląskiego. Na drugim z wydziałów 1999 na podstawie napisanej pod kierunkiem Kazimierza Korzana rozprawy pt. "Potrącenie wierzytelności zgłoszonej do postępowania upadłościowego" otrzymał stopień naukowy doktora nauk prawnych w zakresie prawa, specjalność: postępowanie cywilne. Tam też w 2013 na podstawie dorobku naukowego oraz rozprawy pt. "Umowa jurysdykcyjna w systemie międzynarodowego postępowania cywilnego" uzyskał stopień doktora habilitowanego nauk prawnych w zakresie prawa. Został profesorem nadzwyczajnym na Wydziale Prawa i Administracji Uniwersytetu Śląskiego w Katowicach i pełni tam funkcję kierownika Katedry Prawa Cywilnego. Kieruje Ośrodkiem Mediacji powołanym na Wydziale Prawa i Administracji Uniwersytetu Śląskiego. Został radcą prawnym.

</doc>
<doc id="4141763" url="https://pl.wikipedia.org/wiki?curid=4141763" title="West Ginge">
West Ginge

West Ginge – przysiółek w Anglii, w hrabstwie Oxfordshire. Leży 5,3 km od miasta Wantage, 20,5 km od miasta Oksfordu i 88,5 km od Londynu. W latach 1870–1872 miejscowość liczyła 55 mieszkańców. West Ginge jest wspomniana w Domesday Book (1086) jako "Gainz".

</doc>
<doc id="4141765" url="https://pl.wikipedia.org/wiki?curid=4141765" title="Bodenham Moor">
Bodenham Moor

Bodenham Moor – przysiółek w Anglii, w hrabstwie Herefordshire, w dystrykcie (unitary authority) Herefordshire. Leży 10,3 km od miasta Leominster, 10,4 km od miasta Hereford i 191,4 km od Londynu. W 2016 miejscowość liczyła 568 mieszkańców.

</doc>
<doc id="4141766" url="https://pl.wikipedia.org/wiki?curid=4141766" title="Gorsley Common">
Gorsley Common

Gorsley Common – przysiółek w Anglii, w hrabstwie Herefordshire, w dystrykcie (unitary authority) Herefordshire. Leży 7,1 km od miasta Ross-on-Wye, 21,9 km od miasta Hereford i 171,3 km od Londynu. W 2016 miejscowość liczyła 676 mieszkańców.

</doc>
<doc id="4141767" url="https://pl.wikipedia.org/wiki?curid=4141767" title="Jerzy Fedorowicz (fotograf)">
Jerzy Fedorowicz (fotograf)

Jerzy Fedorowicz (ur. w 1946 roku w Zambrowie, zm. 6 stycznia 2014 w Białymstoku) – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP).
Działalność.
Jerzy Fedorowicz mieszkał i pracował w Białymstoku. W 1965 roku został absolwentem I Studium Nauczycielskiego w Białymstoku. W 1973 roku ukończył Wyższą Szkołę Pedagogiczną w Rzeszowie, w 1977 roku Wyższą Szkołę Pedagogiczną w Bydgoszczy. 
Był współzałożycielem i późniejszym kierownikiem Ogniska Pracy Pozaszkolnej w Białymstoku, gdzie pracował jako nauczyciel fotografii. W latach 80. XX wieku był współorganizatorem i późniejszym dyrektorem Młodzieżowego Domu Kultury w Białymstoku. W tym samym czasie był pomysłodawcą, inicjatorem i twórcą Ogólnopolskiej Wystawy Dzieci i Młodzieży Szkolnej w Białymstoku, działającej do chwili obecnej. Od końca lat 90. XX wieku był nauczycielem fotografii w VII Liceum Ogólnokształcącym w Białymstoku, w klasach o profilu artystycznym. W 2001 roku został laureatem nagrody Nauczyciel Animator Kultury, którą otrzymał z rąk Przewodniczącej Rady Miasta Białegostoku. 
Jerzy Fedorowicz jest autorem i współautorem wielu wystaw fotograficznych; indywidualnych i zbiorowych. Jest twórcą licznych diaporam i ilustracji multimedialnych (m.in.) do koncertów muzycznych (poetyckich). Szczególne miejsce w twórczości Jerzego Fedorowicza zajmuje fotografia krajobrazowa, pejzażowa – w dużej części z pierwszoplanowym motywem wody oraz fotografia dokumentalna. Był uczestnikiem cyklicznych plenerów fotograficznych, organizowanych przez Fotoklub Rzeczypospolitej Polskiej w Janowie Podlaskim. 
W 2010 roku Jerzy Fedorowicz został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 289). Jego prace zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców, w 2017 roku.
Wybrane wystawy.
Źródło.
Wybrane diaporamy.
Źródło.
Ilustracje multimedialne.
Źródło.
Wydawnictwa (książki).
Źródło.

</doc>
<doc id="4141769" url="https://pl.wikipedia.org/wiki?curid=4141769" title="King’s Thorn">
King’s Thorn

King’s Thorn – przysiółek w Anglii, w hrabstwie Herefordshire, w dystrykcie (unitary authority) Herefordshire. Leży 9,1 km od miasta Hereford i 189,3 km od Londynu. W 2016 miejscowość liczyła 839 mieszkańców.

</doc>
<doc id="4141770" url="https://pl.wikipedia.org/wiki?curid=4141770" title="Pyłkij">
Pyłkij

„Pyłkij” – nazwa noszona na przestrzeni dziejów przez okręty rosyjskiej (radzieckiej) marynarki wojennej:

</doc>
<doc id="4141771" url="https://pl.wikipedia.org/wiki?curid=4141771" title="Kings Thorn">
Kings Thorn



</doc>
<doc id="4141774" url="https://pl.wikipedia.org/wiki?curid=4141774" title="Luddendenfoot">
Luddendenfoot



</doc>
<doc id="4141776" url="https://pl.wikipedia.org/wiki?curid=4141776" title="St. Lawrence, Ilketshall">
St. Lawrence, Ilketshall



</doc>
<doc id="4141777" url="https://pl.wikipedia.org/wiki?curid=4141777" title="St. Margaret, Ilketshall">
St. Margaret, Ilketshall



</doc>
<doc id="4141779" url="https://pl.wikipedia.org/wiki?curid=4141779" title="Czas kobiety">
Czas kobiety

Czas kobiety – spektakl teatralny w reżyserii Leszka Mądzika, którego premiera odbyła się w 26 września 2015 roku w Teatrze Starym w Lublinie. Muzykę do niego stworzyli Anna Maria Jopek i Robert Kubiszyn, którzy w 2017 nagrali również album ze ścieżką dźwiękową przedstawienia. Zamiast słów pojawiają się wokalizy wykonywane przez Jopek. Oprócz Jopek w spektaklu wystąpił Kubiszyn na kontrabasie.
Album muzyczny.
Czas kobiety – wspólny album Anny Marii Jopek i Roberta Kubiszyna z utworami pochodzącymi ze sztuki teatralnej Leszka Mądzika, wydany 15 października 2017 przez AMJ Music.

</doc>
<doc id="4141782" url="https://pl.wikipedia.org/wiki?curid=4141782" title="Allington (Kennet)">
Allington (Kennet)



</doc>
<doc id="4141786" url="https://pl.wikipedia.org/wiki?curid=4141786" title="Allington (Salisbury)">
Allington (Salisbury)



</doc>
<doc id="4141791" url="https://pl.wikipedia.org/wiki?curid=4141791" title="Carlton (Hambleton)">
Carlton (Hambleton)



</doc>
<doc id="4141792" url="https://pl.wikipedia.org/wiki?curid=4141792" title="Parafia św. Teresy w Wilnie">
Parafia św. Teresy w Wilnie

Parafia św. Teresy w Wilnie – rzymskokatolicka parafia znajdująca się w Wilnie, w archidiecezji wileńskiej w dekanacie wileńskim I.
Dawniej była to parafia karmelicka.
Kościoły i kaplice na terenie parafii:
Msze święte odprawiane są w językach: litewskim (wszędzie), polskim (wszędzie z wyjątkiem kościoła św. Kazimierza) i rosyjskim (kościół św. Kazimierza).

</doc>
<doc id="4141794" url="https://pl.wikipedia.org/wiki?curid=4141794" title="Kingston (hrabstwo Juneau)">
Kingston (hrabstwo Juneau)

Kingston – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141796" url="https://pl.wikipedia.org/wiki?curid=4141796" title="Stockton (Bridgnorth)">
Stockton (Bridgnorth)



</doc>
<doc id="4141797" url="https://pl.wikipedia.org/wiki?curid=4141797" title="New Lisbon (Wisconsin)">
New Lisbon (Wisconsin)

New Lisbon – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141798" url="https://pl.wikipedia.org/wiki?curid=4141798" title="S4">
S4



</doc>
<doc id="4141799" url="https://pl.wikipedia.org/wiki?curid=4141799" title="Bradley Snyder">
Bradley Snyder

Bradley (Brad) Snyder (ur. 8 stycznia 1976 w Windsor w prowincji Ontario) – kanadyjski lekkoatleta, kulomiot.
W Ottawie w 2001 zdobył złoty medal igrzysk frankofońskich. Do jego osiągnięć należą również dwa brązowe medale igrzysk panamerykańskich (Winnipeg 1999 oraz Santo Domingo 2003). Na mistrzostwach świata w Edmonton w 2001 zajął ósme miejsce, w Paryżu w 2003 był dziesiąty. Trzykrotnie startował na igrzyskach olimpijskich (Atlanta 1996, Sydney 2000, Sydney 2004), nigdy jednak nie zakwalifikował się do konkursu finałowego. Siedmiokrotnie był mistrzem Kanady (1996, 1998, 1999, 2001, 2002, 2003, 2004). 
Swój rekord życiowy (20,86 m) ustanowił 18 czerwca 2004 w Atlancie.

</doc>
<doc id="4141800" url="https://pl.wikipedia.org/wiki?curid=4141800" title="Franciszek Borzyszkowski">
Franciszek Borzyszkowski

Franciszek Borzyszkowski (ur. w 1892, zm. w 1981), ps. „Langiewicz” – rolnik, działacz społeczny, kierownik powiatowego wydziału organizacyjnego na pow. kościerski Tajnej Organizacji Wojskowej „Gryf Pomorski”.
Życiorys.
Urodził się 11 września 1892 r. w Jabłuszku w pow. kościerskim jako syn Pawła i Marianny z Rolbieckich.
Rodzice posiadali duże gospodarstwo rolne, na terenie którego znajdowała się 4-klasowa szkoła powszechna, do której uczęszczał Franciszek. Ukończył również kurs rybacki w Królewcu. Odbył służbę w armii niemieckiej. Po wybuchu pierwszej wojny światowej walczył w szeregach armii cesarskich Niemiec do 1918 r. na froncie wschodnim. Wspólnie z innymi mieszkańcami rodzinnej miejscowości doprowadził do tego, że Jabłuszko znalazło się w granicach Rzeczypospolitej. Był prezesem Polskiego Związku Zachodniego w Lipuszu oraz współpracował ze Związkiem Polaków w Niemczech. W czasie pobytu w Bytowie, który wówczas należał do Niemiec, został aresztowany i oskarżony o szpiegostwo. Dopiero interwencja władz polskich doprowadziła do jego uwolnienia. Był informatorem i współpracownikiem chojnickiej placówki Oddziału II Sztabu Generalnego WP.
Uczestniczył w walkach obronnych w ramach Obrony Narodowej we wrześniu 1939 r. Jego zniekształcone nazwisko znajduje się w księdze poszukiwanych Polaków przez okupacyjne władze niemieckie. W czasie okupacji wraz z całą rodziną udzielał pomocy ukrywającym się osobą m.in. ks. Józefowi Wyrczy czy Józefowi Gierszewskiemu. Od 1941 r. związał się z „Gryfem”. Został również kierownikiem wydziału organizacyjnego TOW „GP” na pow. kościerski. W pracy konspiracyjnej współpracował z bratem Pawłem.
Dnia 26 czerwca 1944 r. został aresztowany i osadzony w obozie Stutthof. Uczestniczył w ewakuacji obozu w trakcie której zbiegł pomimo tego, że był chory na tyfus.
Po wojnie nowe władze odebrały mu jego rodzinne gospodarstwo w ramach reformy rolnej. Dzięki wsparciu władz lokalnych za zasługi przetrwał jako dzierżawca części własnego gruntu. W latach sześćdziesiątych dzięki wsparciu życzliwych osób częściowo odzyskał własny majątek. Zmarł 10 lipca 1981 r. i pochowany został na cmentarzu w Lipuszu.

</doc>
<doc id="4141801" url="https://pl.wikipedia.org/wiki?curid=4141801" title="Necedah (Wisconsin)">
Necedah (Wisconsin)

Necedah – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141802" url="https://pl.wikipedia.org/wiki?curid=4141802" title="Brad Snyder">
Brad Snyder



</doc>
<doc id="4141803" url="https://pl.wikipedia.org/wiki?curid=4141803" title="Wonewoc (Wisconsin)">
Wonewoc (Wisconsin)

Wonewoc – miasto w Stanach Zjednoczonych, w stanie Wisconsin, w hrabstwie Juneau.

</doc>
<doc id="4141804" url="https://pl.wikipedia.org/wiki?curid=4141804" title="Albrighton (Shrewsbury)">
Albrighton (Shrewsbury)



</doc>
<doc id="4141805" url="https://pl.wikipedia.org/wiki?curid=4141805" title="Fumizuki">
Fumizuki

„Fumizuki” – nazwa noszona na przestrzeni dziejów przez japońskie okręty:

</doc>
<doc id="4141807" url="https://pl.wikipedia.org/wiki?curid=4141807" title="Parafia Wszystkich Świętych w Wilnie">
Parafia Wszystkich Świętych w Wilnie

Parafia Wszystkich Świętych w Wilnie – rzymskokatolicka parafia znajdująca się w Wilnie, w archidiecezji wileńskiej w dekanacie wileńskim I.
Nabożeństwa odprawiane są w językach polskim i litewskim.
Historia.
Kościół Wszystkich Świętych i klasztor karmelitów trzewiczkowych w Wilnie został wzniesiony w latach 1620-1631. Po pożarze podczas bitwy o Wilno w 1655 r. karmelici odbudowali kościół i klasztor. W latach 1733–1749 pod kierunkiem ks. Idziego Polkiewicza dobudowano z boku kościoła wieżę-dzwonnicę. W 1772 w klasztorze, stanowiącym ośrodek litewskiej prowincji zakonu karmelitów, żyło 54 zakonników. W 1810 przy kościele erygowano nową parafię. Karmelici przetrwali w klasztorze do roku 1885, kiedy ich zakon został zlikwidowany.
W 1908 r. wikariusz Petras Kraujalis zaczął głosić kazania w języku litewskim, czemu sprzeciwiało się polskie duchowieństwo. Kościół stoi na końcu ulicy Rudnickiej, przy której znajdowała się główna brama do żydowskiego getta. W czasie II wojny światowej proboszcz kanałami dostarczał do getta chleb. Ukrył też kilku Żydów przemyconych kanałami z getta. W przemycie żywności do getta pomagali także litewscy katolicy. 
Po 1945 kościół został zamknięty. Po remoncie w latach 1967-1975, urządzono w nim w latach 80. XX w. Muzeum Litewskiej Sztuki Ludowej.
We wrześniu 1991 świątynia została zwrócona katolikom.

</doc>
<doc id="4141810" url="https://pl.wikipedia.org/wiki?curid=4141810" title="Dalton (Castle Morpeth)">
Dalton (Castle Morpeth)



</doc>
<doc id="4141813" url="https://pl.wikipedia.org/wiki?curid=4141813" title="Ouston (Castle Morpeth)">
Ouston (Castle Morpeth)



</doc>
<doc id="4141815" url="https://pl.wikipedia.org/wiki?curid=4141815" title="Allcannings">
Allcannings



</doc>
<doc id="4141816" url="https://pl.wikipedia.org/wiki?curid=4141816" title="Aston By Budworth">
Aston By Budworth



</doc>
<doc id="4141817" url="https://pl.wikipedia.org/wiki?curid=4141817" title="Marton (South Shropshire)">
Marton (South Shropshire)



</doc>
<doc id="4141818" url="https://pl.wikipedia.org/wiki?curid=4141818" title="Marton (North Shropshire)">
Marton (North Shropshire)



</doc>
<doc id="4141821" url="https://pl.wikipedia.org/wiki?curid=4141821" title="Bishopstone (Salisbury)">
Bishopstone (Salisbury)



</doc>
<doc id="4141822" url="https://pl.wikipedia.org/wiki?curid=4141822" title="Ahnapee">
Ahnapee

Ahnapee – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141823" url="https://pl.wikipedia.org/wiki?curid=4141823" title="West Kewaunee">
West Kewaunee

West Kewaunee – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141826" url="https://pl.wikipedia.org/wiki?curid=4141826" title="Casco (Wisconsin)">
Casco (Wisconsin)

Casco – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141827" url="https://pl.wikipedia.org/wiki?curid=4141827" title="Dikirnis">
Dikirnis

Dikirnis (arab. دكرنس) – miasto w Egipcie, w muhafazie Ad-Dakahlijja. W 2006 roku liczyło 67 732 mieszkańców.

</doc>
<doc id="4141830" url="https://pl.wikipedia.org/wiki?curid=4141830" title="Pan Kwacki">
Pan Kwacki

Pan Kwacki (ang. "P. King Duckling", od 2016) – amerykańsko-chiński serial animowany stworzony przez Josha Seliga oraz wyprodukowany przez Uyoung Animation, Little Airplane Productions i Giggling Goose Productions.
Premiera serialu odbyła się w Stanach Zjednoczonych 7 listopada 2016 na amerykańskim Disney Junior. W Polsce premiera serialu odbyła się 20 listopada na antenie Disney Junior.
Opis fabuły.
Serial opisuje perypetie nieustraszonego, ale pechowego pomarańczowego młodego kaczorka – Pana Kwackiego Kaczorka, który mieszka w miasteczku Hilly Hole. Razem ze swoimi przyjaciółmi – Chrumpelem i Wombasiem przeżywają niesamowite przygody i podróżują po całym świecie, zwiedzając m.in. Paryż lub Chiny.
Wersja polska.
Wystąpili:
W pozostałych rolach:
i inni
Wykonanie piosenek:
i inni
Reżyseria: Marek Robaczewski
Dialogi: Marta Robaczewska
Kierownictwo muzyczne: Agnieszka Wilczyńska
Teksty piosenek: Tomasz Robaczewski
Wersja polska: SDI Media Polska
Lektor tytułów: Karol Osentowski

</doc>
<doc id="4141833" url="https://pl.wikipedia.org/wiki?curid=4141833" title="Kewaunee (Wisconsin)">
Kewaunee (Wisconsin)

Kewaunee – miasto w Stanach Zjednoczonych, w stanie Wisconsin, siedziba administracyjna hrabstwa Kewaunee.

</doc>
<doc id="4141835" url="https://pl.wikipedia.org/wiki?curid=4141835" title="Order Gwiazdy Oceanii">
Order Gwiazdy Oceanii

Order Gwiazdy Oceanii (ang. "Order of the Star of Oceania") – najwyższe odznaczenie Królestwa Hawajów nadawane w latach 1886–1898. Przyznawany był za wybitne zasługi we wprowadzaniu planu króla Kalākauy dotyczącego konfederacji narodów Polinezji oraz wysp Oceanu Spokojnego i Oceanu Indyjskiego. Order podzielono go na pięć standardowych klas oraz dwa medale.

</doc>
<doc id="4141836" url="https://pl.wikipedia.org/wiki?curid=4141836" title="Age Ain't Nothing but a Number">
Age Ain't Nothing but a Number



</doc>
<doc id="4141837" url="https://pl.wikipedia.org/wiki?curid=4141837" title="Lincoln (hrabstwo Kewaunee)">
Lincoln (hrabstwo Kewaunee)

Lincoln – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141838" url="https://pl.wikipedia.org/wiki?curid=4141838" title="Dajr Mawas">
Dajr Mawas

Dajr Mawas (arab. دير مواس) – miasto w Egipcie, w muhafazie Al-Minja. W 2006 roku liczyło 40 640 mieszkańców.

</doc>
<doc id="4141839" url="https://pl.wikipedia.org/wiki?curid=4141839" title="Luxemburg (Wisconsin)">
Luxemburg (Wisconsin)

Luxemburg – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141840" url="https://pl.wikipedia.org/wiki?curid=4141840" title="Age Ain't Nothing but a Number (singel)">
Age Ain't Nothing but a Number (singel)



</doc>
<doc id="4141841" url="https://pl.wikipedia.org/wiki?curid=4141841" title="Montpelier (Wisconsin)">
Montpelier (Wisconsin)

Montpelier – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141842" url="https://pl.wikipedia.org/wiki?curid=4141842" title="Yamashita Tomohisa">
Yamashita Tomohisa



</doc>
<doc id="4141844" url="https://pl.wikipedia.org/wiki?curid=4141844" title="Red River (Wisconsin)">
Red River (Wisconsin)

Red River – miasto w Stanach Zjednoczonych, w stanie Wisconsin, w hrabstwie Kewaunee.

</doc>
<doc id="4141845" url="https://pl.wikipedia.org/wiki?curid=4141845" title="More than a Woman">
More than a Woman



</doc>
<doc id="4141848" url="https://pl.wikipedia.org/wiki?curid=4141848" title="Darau">
Darau

Darau (arab. دراو) – miasto w Egipcie, w muhafazie Asuan. W 2006 roku liczyło 38 400 mieszkańców.

</doc>
<doc id="4141849" url="https://pl.wikipedia.org/wiki?curid=4141849" title="Don't Know What to Tell Ya">
Don't Know What to Tell Ya



</doc>
<doc id="4141851" url="https://pl.wikipedia.org/wiki?curid=4141851" title="Filmografia Lany Turner">
Filmografia Lany Turner

Filmografia Lany Turner (ur. 8 lutego 1921, zm. 29 czerwca 1995), amerykańskiej aktorki, będącej w latach 40. i 50. symbolem seksu. Ze względu na status w świecie filmu nazywana „Królową MGM”.

</doc>
<doc id="4141852" url="https://pl.wikipedia.org/wiki?curid=4141852" title="Mistrzostwa Polski w Boksie 1958">
Mistrzostwa Polski w Boksie 1958

29. Mistrzostwa Polski w boksie mężczyzn odbyły się od 24 marca do 30 marca 1958 roku w Łodzi.
Startowało 129 zawodników.

</doc>
<doc id="4141855" url="https://pl.wikipedia.org/wiki?curid=4141855" title="San Pawl Milqi">
San Pawl Milqi

San Pawl Milqi – ruiny rolniczej willi z okresu rzymskiego, najbardziej rozległe z kiedykolwiek odkrytych na Malcie.
Według tradycji chrześcijańskiej willa znajduje się w miejscu, gdzie św. Publiusz, rzymski gubernator i pierwszy biskup Malty, powitał św. Pawła z Tarsu, apostoła, po rozbiciu się jego statku w 60 roku. Nie ma jednak żadnych naukowych dowodów, które potwierdzałyby tę tradycję, i wydaje się, że legenda ta ma korzenie średniowieczne. I rzeczywiście, dowody na istnienie w tym miejscu chrześcijańskiego miejsca kultu sięgają jedynie budowy pierwszej kaplicy w XIV wieku. Wcześniej na tym miejscu istniała świątynia poświęcona greckiemu bogowi Apollowi oraz rzymska willa w pobliżu dzisiejszej kaplicy St. Paid el Milki (San Pawl Milqi).
Stanowisko jest zarządzane przez Heritage Malta, w ciągu roku jest zamknięte ze względu na konserwację. Dostępne jest jedynie raz w roku w „dzień otwarty”, przypadający z reguły w lutym.
Historia.
Miejsce to było używane od zamierzchłych czasów; odkryto tu kilka grobowców datowanych na okres Żebbuġ i prawdopodobnie okres Borġ in-Nadur maltańskiej epoki brązu.
Pierwszy budynek postawiony został w tym miejscu prawdopodobnie w czasach punickich, kiedy teren ten wykorzystywany był okresowo do celów rolniczych. Z okresu tego pozostały niewielkie ilości konstrukcji budowlanych oraz jeden pochówek z neo-punicką inskrypcją.
W okresie rzymskim usytuowanie tego miejsca na stoku urodzajnej doliny, i dostępność do rzymskiego portu Salina oznaczała, że było ono idealne do produkcji oleju z oliwek. Na centralnym dziedzińcu willi, zbudowanej na przełomie II i I wieku p.n.e., usytuowano zakład produkcyjny, wśród pozostałości którego znajduje się "trapetum" (młyn obrotowy do oddzielania pestek od owoców oliwek), punkty kotwiczenia oraz co najmniej dwie prasy, a także komplet zbiorników osadowych do oczyszczania oleju.
Chociaż budynek był wystarczająco duży, aby stanowić posiadłość bogatego arystokraty, willa nie zawiera żadnych śladów wykwintności. Cztery pokoje, które można by zidentyfikować jako służące celom mieszkaniowym, posiadały jedynie malowane tynki i zwyczajną podłogę "cocciopesto". Nie znaleziono śladów ozdobnych i drogich podłóg, takich jak w Domvs Romana w Rabacie.
Ostatecznie wielkość posiadłości została zredukowana, otoczono ją grubym murem obronnym. Stało się to prawdopodobnie w okresie arabskich rządów na Malcie. Te ufortyfikowane ściany, stały dostęp do wody oraz dogodne usytuowanie czyniły to miejsce idealnym do kontroli pobliskich dolin oraz portu. Na przełomie III i IV wieku willę zniszczył ogień, w wyniku czego została opuszczona.
W XIV wieku, na części posiadłości zbudowany został kościół, który po ponad stu latach przestał być używany. W 1616 roku został on zastąpiony przez nowy, poświęcony powitaniu św. Pawła. Kościół ten, stojący do dzisiaj, jest najstarszym ogniwem łączącym miejsce z tym tradycyjnym wydarzeniem.
Stanowisko archeologiczne.
Chociaż pozostałości willi znane były od bardzo dawna, naukowe wykopaliska, prowadzone przez Missione Archeologica Italiana a Malta, rozpoczęły się dopiero w 1963 roku. Mimo że zakończono je w 1970 roku, ostateczny raport na temat tych wykopalisk nie został jeszcze opublikowany.
Miejsce zostało wpisane na "Antiquities List of 1925". Jest też umieszczone na liście National Inventory of the Cultural Property of the Maltese Islands.

</doc>
<doc id="4141859" url="https://pl.wikipedia.org/wiki?curid=4141859" title="S-Bahn w Bremie">
S-Bahn w Bremie



</doc>
<doc id="4141863" url="https://pl.wikipedia.org/wiki?curid=4141863" title="Bańka cenowa">
Bańka cenowa



</doc>
<doc id="4141865" url="https://pl.wikipedia.org/wiki?curid=4141865" title="Parafia św. Mikołaja w Wilnie">
Parafia św. Mikołaja w Wilnie

Parafia św. Mikołaja w Wilnie – rzymskokatolicka parafia znajdująca się w Wilnie, w archidiecezji wileńskiej w dekanacie wileńskim I.
Kościoły i kaplice na terenie parafii:
Msze święte odprawiane są w językach: litewskim (wszędzie) i polskim (kościoły śś. Jakuba i Filipa oraz Wniebowzięcia Najświętszej Marii Panny).

</doc>
<doc id="4141869" url="https://pl.wikipedia.org/wiki?curid=4141869" title="My marzyciele (singel)">
My marzyciele (singel)

My marzyciele – jedyny singiel zespołu T.Love Alternative, który najpierw pojawił się na płytach "Chamy idą" i "Miejscowi – live". Zawiera 3 utwory.
Linki zewnętrzne.
Okładka

</doc>
<doc id="4141873" url="https://pl.wikipedia.org/wiki?curid=4141873" title="Fajd">
Fajd



</doc>
<doc id="4141874" url="https://pl.wikipedia.org/wiki?curid=4141874" title="Nuncjatura Apostolska w Jordanii">
Nuncjatura Apostolska w Jordanii

Nuncjatura Apostolska w Jordanii – misja dyplomatyczna Stolicy Apostolskiej w Jordańskim Królestwie Haszymidzkim. Siedziba nuncjusza apostolskiego mieści się w Ammanie.
Nuncjusz apostolski w Jordanii akredytowany jest również w Republice Iraku.
Historia.
6 kwietnia 1994 papież św. Jan Paweł II utworzył Nuncjaturę Apostolską w Jordanii. Każdy nuncjusz apostolski w Jordanii był także nuncjuszem apostolskim w Iraku.

</doc>
<doc id="4141876" url="https://pl.wikipedia.org/wiki?curid=4141876" title="Daraw">
Daraw



</doc>
<doc id="4141877" url="https://pl.wikipedia.org/wiki?curid=4141877" title="Dar as-Salam">
Dar as-Salam

Dar as-Salam (arab. دار السلام) – miasto w Egipcie, w muhafazie Sauhadż. W 2006 roku liczyło 31 736 mieszkańców.

</doc>
<doc id="4141878" url="https://pl.wikipedia.org/wiki?curid=4141878" title="Bijala">
Bijala

Bijala – miasto w Egipcie, w muhafazie Kafr asz-Szajch. W 2006 roku liczyło 66 663 mieszkańców.

</doc>
<doc id="4141879" url="https://pl.wikipedia.org/wiki?curid=4141879" title="Michał Chudecki">
Michał Chudecki

Michał Chudecki (ur. 9 kwietnia 1986 w Szamocinie) – polski bokser, mistrz Polski młodzików, mistrz Polski kadetów, mistrz Polski juniorów, 2-krotny młodzieżowy mistrz Polski, 3-krotny srebrny medalista Mistrzostw Polski, 2-krotny brązowy medalista Mistrzostw Unii Europejskiej, 4-krotny mistrz Polski.
Kariera amatorska.
W wieku 9 lat rozpoczął treningi bokserskie. Pierwsze kroki bokserskie stawiał w klubie Warta Śrem. Jego trenerem był już nieżyjący trener Florian Łuszczewski.
W barwach tego klubu zdobył swój pierwszy tytuł Mistrza Polski Młodzików (2001) oraz Mistrza Polski Kadetów (2003). W roku 2003 został zawodnikiem klubu Olimpia Poznań, dla którego wywalczył Mistrzostwo Polski Juniorów w roku 2004. W roku 2005 przeszedł do klubu PKB Poznań. Była to ostatnia drużyna w boksie amatorskim, do której należał Michał. Tam zdobył wiele tytułów mistrzowskich oraz wygrywał turnieje międzynarodowe, wygrywał walki w lidze polskiej, niemieckiej oraz czeskiej. W 2011 roku dołączył do włoskiej drużyny Dolce &amp; Gabbana Milano Thunder Italian Boxing Team biorącej udział w lidze światowej World Series of Boxing (WSB), która zdobyła drużynowego mistrza WSB. Należał do Olimpijskiej Kadry Narodowej przez całą swoją karierę amatorską. Dwukrotny zwycięzca Turnieju Bokserskiego im. Feliksa Stamma z wyróżnieniem „Najlepszy Zawodnik Turnieju” (2008, 2009).
Jest 4-krotnym Mistrzem Polski (2008 wyróżnienie „Najlepszy Zawodnik Turnieju o Mistrzostwo Polski”, 2009 wyróżnienie „Najlepszy Zawodnik Turnieju o Mistrzostwo Polski”, 2010 wyróżnienie „Najlepszy Technik Turnieju o Mistrzostwo Polski” , 2011 wyróżnienie „Najlepszy Technik Zawodnik o Mistrzostwo Polski”), 3-krotnym srebrnym medalistą Mistrzostw Polski (2006, 2007, 2012) oraz 2-krotnym brązowym medalistą Mistrzostw Unii Europejskiej (2008, 2009). Reprezentował Polskę podczas Kwalifikacji do Igrzysk Olimpijskich, Mistrzostw Świata, Mistrzostw Unii Europejskiej oraz Turniejów Międzynarodowych. 
Trenował z Mistrzami Świata takimi jak Floyd Mayweather Jr., Zab Judah, Danny Garcia, Rances Barthelemy, Jorge Linares, Yuriorkis Gamboa i wielu innych.
Kariera zawodowa.
W roku 2012 podpisał swój pierwszy zawodowy kontrakt, gdzie jego trenerami kolejno byli Juan De Leon, Terrific Gist oraz James Ali Bashir. Z tą grupa promotorską stoczył 8 walk.
Polak miał zadebiutować na gali Miguela Cotto w Portoryko jako zawodowiec, wielokrotny amatorski mistrz Polski w wadze lekkiej, niestety jego przeciwnik nie osiągnął wymaganego limitu wagowego i z tego powodu walka została odwołana. Miesiąc później – 29 września 2012 roku odbyła jego debiutancka walka na zawodowym ringu w Atlantic City, USA na gali Global Boxing. Pokonał wówczas Mosesa Molinę (1-1, 1 KO) poprzez TKO przed czasem w trzeciej rundzie.
Niedługo po debiucie Polaka odbyła się kolejna udana walka z jego udziałem, 13 września 2012 roku w Newark zmierzył się on z Joshuą Nievesem w wadze super piórkowej. Po czterech rundach wygrał z Amerykaninem na punkty.
10 listopada 2012 roku Chudecki miał wystąpić w jednej z przedwalk gali boksu zawodowego Kliczko-Wach w Hamburgu z Ryanem Peleguerem (waga superpiórkowa, 4 rundy) jednak nie doszła ona do skutku. Niecały tydzień później Polak wygrywa na gali Wojak Boxing Night w warszawskim hotelu Hilton z 21-letnim Białorusinem Andrei Hramyką.
8 grudnia 2012 roku na gali w Katowicach Chudecki całkowicie zdominował na dystansie czterech rund niepokonanego dotąd Rolanda Mohacsi (6-1, 3 KO), dopisując do swojego rekordu kolejną efektowną wygraną. Dysponujący lepszymi warunkami fizycznymi Węgier próbował utrzymać długi dystans, ale Michał kilka razy powtórzoną akcją prawy-lewy na dół nie tylko obniżył mu gardę, lecz również świetnie skracał odległość od przeciwnika. W końcówce drugiej odsłony mieliśmy już do czynienia z "ruchem jednostronnym", a zawodnik grupy Global Boxing nie dawał już Rolandowi chwili wytchnienia. W trzeciej rundzie Polak powrócił do obijania korpusu, ponieważ Mohacsi myślał już wyłącznie o wytrwaniu do końca i szczelnie się zasłaniał. Przewaga Polaka nie podlegała dyskusji i po czterech rundach sędziowie zgodnie punktowali na jego korzyść 40:36.
W styczniu 2013 roku Polak rozpoczął treningi pod okiem renomowanego Jamesa Alego Bashira. 8 marca 2013 roku miała odbyć się walka na gali z cyklu ESPN Friday Night Fights w Resorts Hotel &amp; Casino w Atlantic City, jednak nie doszła ona do skutku z powodu problemów z zakontraktowaniem przeciwnika. W tej sytuacji walka została przełożona na 15 marca na galę w Memphis, podczas której Polak wygrał z Carlosem Johnsonem przez K.O. Niewiele później, bo 13 kwietnia doszło do sześciorundowej walki na gali w North Bergen, New Jersey zakończonej remisem z Christianem Steelem (3-5-1, 1 KO).
29 czerwca podczas gali w Ostródzie zmierzył się z doświadczonym Krzysztofem Szotem (17-5-1, 5 KO) na dystansie ośmiu rund w limicie wagi lekkiej odnosząc zwycięstwo. Popularny "TNT" zaskoczył bardziej doświadczonego przeciwnika niesamowitą częstotliwością ciosów, dodatkowo złożonych w długie serie. Po zdecydowanej przewadze w pierwszej rundzie, od drugiej Szot próbował atakować, lecz nadziewał się na kontry rozluźnionego Chudeckiego. Pierwszy naprawdę mocny cios Krzysztof zadał dopiero w czwartym starciu, ale ten prawy sierpowy nie zrobił większej krzywdy oponentowi. Kumulacja uderzeń sprawiła, że w piątej rundzie Szotowi pękł prawy łuk brwiowy. Po przerwie Chudecki jeszcze bardziej podkręcił tempo i dwukrotnie złapał rywala serią 3-4 ciosów na głowę. Chudecki przeważał w każdym elemencie pięściarskiego rzemiosła, przede wszystkim będąc szybszym. Tylko ogromne doświadczenie oraz serce do walki sprawiły, że Szot dotrwał do końca. Sędziowie jednogłośnie ogłosili przewagę Chudeckiego w rozmiarach 80:72, 80:72 i 79:73.
Pięściarz grupy Global Boxing 18 sierpnia na gali Babilon Promotion w Międzyzdrojach zwyciężył w sześcio-rundowym pojedynku z Andrasem Vargą jednogłośną decyzją sędziów 60:54, 60:54, 60:53.
Kolejny pojedynek Polskiego pięściarza w limicie wagi lekkiej odbył się 18 grudnia na gali w Webster Hall w Nowym Jorku, USA. Pokonał wysoko na punkty Joshuę Nievesa (2-3, 2 KO) na dystansie sześciu rund. Po ostatnim gongu wszyscy sędziowie widzieli przewagę Polaka w stosunku 60-52. Był to pierwszy występ Chudeckiego po rozwiązaniu kontraktu z grupą Global Boxing, a nawiązaniu współpracy z popularnym reporterem i managerem Jeffem Wojciechowskim. Była to druga wygrana Polaka nad Nievesem – poprzednio wypunktował go na dystansie czterech rund.
27 lutego 2014 roku w Nowym Jorku miało dojść do walki z Edwardem Valdezem o mistrzostwo Nowego Jorku, jednak z powodu problemów z wizą był zmuszony wycofać się z walki. Po powrocie do Polski pomagał Danny'emu Garcii (27-0, 16 KO) Mistrzowi Świata kategorii junior półśredniej w przygotowaniach do jego kolejnej walki z Mauricio Herrerą (20-3, 7 KO).
W kwietniu Polak podpisał kontrakt z promotorem Tomaszem Babilońskim, debiut w barwach Babilon Promotion miał miejsce już 31 maja z Hiszpanem Santiago Bustosem (6-4-1) na gali „Wojak Boxing Night” organizowanej przez Babilon Promotion &amp; KnockOut Promotions 31 maja w Lublinie i zakończył się jednogłośną wygraną Chudeckiego na punkty.
16 sierpnia doszło do kolejnego starcia Polaka w Międzyzdrojach, tym razem na gali Seaside Boxing Show jego przeciwnikiem był Felix Lora (18-11-5, 9 KO), który w przeszłości stopował już karierę Krzyśka Cieślaka i Szota. Polak zaprezentował boks na zaskakująco wysokim poziomie i po bezwzględnie najlepszym występie w karierze pokonał groźnego Dominikańczyka. Już w pierwszej rundzie Polak rozciął przeciwnikowi łuk brwiowy. Świetnie tańczył na nogach, lepiej dystansował, a agresywnego oponenta co chwilę łapał na kontrę po uskoku czy uniku. W szóstej rundzie po lewym krzyżowym gość z Dominikany aż przysiadł, lecz przewrócić się nie chciał. Wyglądał jednak już na bardzo zmęczonego i obficie krwawił. W dziesiątej w wymianie Chudecki trafił w akcji prawy na prawy sierp i tak odporny Lora w końcu był liczony. W ostatnich sekundach Polak przymierzył jeszcze lewym krzyżowym na szczękę i niewiele brakowało, by posłał Felixa raz jeszcze na matę. Ostatecznie po gongu kończącym tą świetną walkę sędziowie nie mieli wątpliwości, typując przewagę Michała 98:92, 99:89 i 98:89.
8 listopada na gali Polsat Boxing Night w Krakowie Chudecki zmierzył się z Michałem Syrowatką. Podczas kariery amatorskiej "TNT" odniósł podwójne zwycięstwo nad Syrowatką, lecz walka w ringu zawodowym zakończyła się nokautem. Wydawałoby się w niegroźnej sytuacji w zwarciu Syrowatka zrobił mały krok w tył i huknął prawym sierpowym – wprost na szczękę rywala. Chudecki przewróciłby się, ale zawisł na linach. Zanim Grzegorz Molenda zdążył doskoczyć, podopieczny Andrzeja Gmitruka doskoczył i dobił zranioną ofiarę potwornym prawym hakiem. Bardzo ciężki nokaut i wyrównanie porachunków z czasów boksu olimpijskiego, gdy dwukrotnie przegrywał z "TNT".
 W 2015 roku został zaproszony na obóz sparingowy przez Team Floyda Maywethera Jr do Las Vegas wypowiadając równocześnie kontrakt z grupą Konspol Babilon Promotion. Przez 9 tygodni pomagał Floydowi w przygotowaniach do długo wyczekiwanej walki z Mannym Pacquiao. Możliwość trenowania z wieloma Mistrzami Świata dostarczyła mu bardzo dużo doświadczenia i nowych metod treningowych, które mógł wdrożyć w swój plan treningowy. Przebywał również w Filadelfii, gdzie pomagał w przygotowaniach Danny'emu Garcii (32-0, 18 KO) przed jego mistrzowskim starciem o pas WBC wagi półśredniej z Robertem Guerrero (33-4-1, 18 KO).
W 2016 roku po ponad rocznej przerwie Polak wrócił na ring podczas gali znanego promotora Lou DiBelli w Nowym Jorku. Jego rywalem na dystansie ośmiu rund był niepokonany Louis Cruz (11-0, 5 KO). Sędziowie jednogłośnie opowiedzieli się za Michałem, typując jego wygraną w stosunku 79:70 i dwukrotnie 77:72. Następna walka – tym razem w Kalifornii z Kevinem Wattsem zakończyła się przegraną przez kontuzję.

</doc>
<doc id="4141882" url="https://pl.wikipedia.org/wiki?curid=4141882" title="Biba (Egipt)">
Biba (Egipt)

Biba – miasto w Egipcie, w muhafazie Bani Suwajf. W 2006 roku liczyło 57 716 mieszkańców.

</doc>
<doc id="4141884" url="https://pl.wikipedia.org/wiki?curid=4141884" title="Basjun">
Basjun

Basjun (arab. بسيون) – miasto w Egipcie, w muhafazie Al-Gharbijja. W 2006 roku liczyło 53 226 mieszkańców.

</doc>
<doc id="4141886" url="https://pl.wikipedia.org/wiki?curid=4141886" title="Miloslav Bělonožník">
Miloslav Bělonožník

Miloslav Bělonožník (ur. 11 lipca 1918 w miejscowości Zlatá Olešnice, zm. 12 stycznia 2010 w Libercu) – czechosłowacki skoczek narciarski, reprezentant kraju, olimpijczyk z Sankt Moritz (1948), trener skoków narciarskich, działacz sportowy, inżynier, projektant skoczni narciarskich. Pierwszy czechosłowacki skoczek, który osiągnął ponadstumetrową odległość.
Życiorys.
Pierwszy skok w karierze oddał w 1924 w rodzinnej miejscowości Zlatá Olešnice.
W jedynym w karierze starcie olimpijskim, na igrzyskach w 1948, zajął 16. miejsce w konkursie skoków, uzyskując 61 i 60 metrów na obiekcie 68-metrowym. W lutym 1950 był piąty w Pucharze Tatr w Szczyrbskim Jeziorze. W marcu 1953 w Zakopanem zajął trzynaste, a rok później ósme miejsce w memoriale Bronisława Czecha i Heleny Marusarzówny.
W lutym 1955 wystąpił w Oberstdorfie w zawodach rozgrywanych w ramach Tygodnia Lotów Narciarskich. W konkursach plasował się kolejno na 18., 15., 15. i 19. miejscu, co dało mu 16. pozycję w klasyfikacji łącznej. 26 lutego 1955 oddał skok na odległość 107 metrów i tym samym został pierwszym czechosłowackim zawodnikiem, który przekroczył 100 metrów.
W lutym 1956 wystartował w Turnieju Czeskim i zajął w nim szóste miejsce z dorobkiem 587 punktów.
Od 1953 do 1988 był działaczem Międzynarodowej Federacji Narciarskiej. W 1969 został przewodniczącym podkomisji FIS ds. konstrukcji skoczni narciarskich i pełnił tę funkcję do 1988. Za jego sprawą wprowadzono homologację i certyfikację skoczni narciarskich. Po zakończeniu działalności został honorowym członkiem komitetu FIS ds. skoków narciarskich.
Jako inżynier, wspólnie ze Szwajcarem Grasserem, zaprojektował szóstą na świecie skocznię do lotów narciarskich, którą był Čerťák w Harrachovie. Obiekt wybudowany został w latach 1979–1980. Ponadto zaprojektował m.in. skocznie narciarskie w Falun, Frenštácie pod Radhoštěm oraz Ještěd w Libercu. W latach 60. XX wieku był członkiem komitetu turystyki w Libercu, za sprawą czego przeprowadził zbiórkę pieniędzy na budowę skoczni narciarskiej. Jego celem było przeprowadzenie na tej skoczni zawodów o mistrzostwo świata w narciarstwie klasycznym, co nastąpiło dopiero w 2009 roku.
Agent kontrwywiadu wojskowego „Marta“. Znał sześć języków.
Zmarł 12 stycznia 2010 roku w Libercu, w wieku 91 lat. Jego pogrzeb odbył się 20 stycznia.

</doc>
<doc id="4141888" url="https://pl.wikipedia.org/wiki?curid=4141888" title="Miloslav Belonoznik">
Miloslav Belonoznik



</doc>
<doc id="4141890" url="https://pl.wikipedia.org/wiki?curid=4141890" title="Bandżwin">
Bandżwin

Bandżwin (arab. بنجوين) – miasto w Iraku, w muhafazie As-Sulajmanijja. W 2009 roku liczyło 19 738 mieszkańców.

</doc>
<doc id="4141895" url="https://pl.wikipedia.org/wiki?curid=4141895" title="Bardarasz">
Bardarasz

Bardarasz (arab. بردرش) – miasto w Iraku, w muhafazie Niniwa. W 2009 roku liczyło 22 010 mieszkańców.

</doc>
<doc id="4141901" url="https://pl.wikipedia.org/wiki?curid=4141901" title="Sama as-Sirhan">
Sama as-Sirhan

Sama as-Sirhan (arab. سما السرحان) – miasto w Jordanii, w muhafazie Al-Mafrak. W 2015 roku liczyło 7018 mieszkańców.

</doc>
<doc id="4141903" url="https://pl.wikipedia.org/wiki?curid=4141903" title="Nuncjatura Apostolska w Niemczech">
Nuncjatura Apostolska w Niemczech

Nuncjatura Apostolska w Niemczech – misja dyplomatyczna Stolicy Apostolskiej w Republice Federalnej Niemiec. Siedziba nuncjusza apostolskiego mieści się w Berlinie.
Nuncjusz apostolski pełni tradycyjnie godność dziekana korpusu dyplomatycznego akredytowanego w Niemczech od momentu przedstawienia listów uwierzytelniających.
Historia.
Stali przedstawiciele papiescy w Świętym Cesarstwie Rzymskim Narodu Niemieckiego mianowani byli od XVI w. przy dworze wiedeńskim. Pierwszy nuncjusz apostolski na terenie dzisiejszych Niemiec został mianowany przez papieża Grzegorza XIII w 1584 lub 1585 i rezydował w Kolonii. Od XVIII w. istniała również osobna Nuncjatura Apostolska w Bawarii.
W 1920 powołano Nuncjaturę Apostolską w Niemczech (przy rządzie centralnym w Berlinie). Do 1925 nuncjusz rezydował w Monachium, następnie w Berlinie. Jednocześnie istniały Nuncjatura Apostolska w Bawarii (do 1934) z osobnym nuncjuszem i Nuncjatura Apostolska w Prusach (1926–1934), którą kierował nuncjusz apostolski w Niemczech.
W 1943 pod naciskiem rządu Rzeszy Niemieckiej nuncjusz apostolski musiał wyjechać z Berlina i przenieść się do Schloss Prötzel w Przecieniu, a pod koniec stycznia 1945 z powodu postępów Armii Czerwonej do Nedlitz pod Poczdamem. W lutym 1945 wyjechał do Eichstätt w Bawarii, gdzie pozostał do śmierci w 1946.
Jego następcą został biskup Fargo i biskup Armii Amerykańskiej w Niemczech Aloisius Muench (do 1951 wizytator apostolski, następnie nuncjusz apostolski). Od 1951 nuncjatura apostolska mieściła się w Bonn. Stolica Apostolska utrzymywała stosunki dyplomatyczne wyłącznie z Republiką Federalną Niemiec. Nigdy nie nawiązano stosunków z Niemiecką Republiką Demokratyczną.
W grudniu 1995 przeniesiono siedzibę nuncjatury do Berlina.

</doc>
<doc id="4141909" url="https://pl.wikipedia.org/wiki?curid=4141909" title="Endoperydium">
Endoperydium

Endoperydium lub okrywa wewnętrzna – wewnętrzna warstwa okrywy (perydium) w owocnikach niektórych grup grzybów i śluzowców. Występuje u grzybów dawniej zaliczanych do wnętrzniaków (np. u purchawek, tęgoskórów).
Endoperydium stanowi ważną cechę diagnostyczną przy oznaczaniu gatunków. Może mieć różną barwę i różną grubość, być matowe lub połyskliwe. U purchawek jest cienkie, papierowate lub pergaminowate. Podczas dojrzewania zarodników zazwyczaj najpierw łuszczy się i odpada okrywa zewnętrzna (egzoperydium), potem dopiero endoperydium, które pękając odsłania znajdującą się w nim glebę. Sposób pękania endoperydium jest również ważną cecha diagnostyczną przy oznaczaniu gatunków. U licznych gatunków endoperydium pęka na szczycie owocnika w ten sposób, że powstaje otwór o postrzępionych brzegach i kształcie okrągłym, szczelinowatym lub nieregularnym. U nielicznych gatunków otwór taki tworzy się u podstawy owocnika wskutek jego oderwania się od sznura grzybniowego. Czasami endoperydium pęka wieloma szczelinami, całkowicie odsłaniając glebę. U tęgoskórów endoperydium pozostaje złączone z egzoperydium, cała ich okrywa pęka i rozpada się płatami.

</doc>
<doc id="4141910" url="https://pl.wikipedia.org/wiki?curid=4141910" title="Piotr S.">
Piotr S.



</doc>
<doc id="4141913" url="https://pl.wikipedia.org/wiki?curid=4141913" title="God's Son">
God's Son



</doc>
<doc id="4141914" url="https://pl.wikipedia.org/wiki?curid=4141914" title="Street's Disciple">
Street's Disciple



</doc>
<doc id="4141916" url="https://pl.wikipedia.org/wiki?curid=4141916" title="Songs of Experience">
Songs of Experience

Songs of Experience – czternasty studyjny album grupy U2, który oficjalnie został wydany 1 grudnia 2017 roku.
Album ten jest towarzyszem poprzedniego albumu U2 – „Songs of Innocence”.
Podczas gdy jego poprzednik badał dorastanie członków grupy w Irlandii w latach 70., Songs of Experience tematycznie będzie zbiorem listów pisanych przez wiodącego wokalistę Bono do ludzi i miejsc najbliżej jego serca. Osobista natura tekstów odzwierciedla „pędzel ze śmiertelnością”, który miał podczas nagrywania albumu.
Prace nad „Songs Of Experience” rozpoczęły się tuż po zakończeniu nagrań na poprzednią płytę, ale tak naprawdę przybrały na sile, kiedy wokalista U2 uległ wypadkowi rowerowemu i poturbowany musiał zrezygnować z występów.
Grupa planowała wydać ten album w czwartym kwartale zeszłego roku, ale po zmianie polityki globalnej w konserwatywnym kierunku, podkreślonym przez brytyjskie referendum, Brexit i wybory prezydenckie w USA, zdecydowali się zawiesić wydanie płyty. W związku z tym Bono przerobił swoje teksty na bardziej polityczne. Z dodatkowym czasem zespół skupił się na znajdowaniu aranżacji utworów.
W utworze „Get Out of Your Own Way” gościnnie pojawił się Kendrick Lamar, a w utworze „Summer of Love” w chórkach pojawiła się Lady Gaga.
Album w Polsce uzyskał certyfikat złotej płyty.

</doc>
<doc id="4141920" url="https://pl.wikipedia.org/wiki?curid=4141920" title="Gora Qabristan">
Gora Qabristan



</doc>
<doc id="4141924" url="https://pl.wikipedia.org/wiki?curid=4141924" title="Czasznica miskowata">
Czasznica miskowata

Czasznica miskowata ("Calvatia cyathiformis" (Bosc) Morgan) – gatunek grzybów należący do rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji: "Calvatia, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w roku 1811 Louis Augustin Guillaume Bosc, nadając mu nazwę "Lycoperdon cyathiforme". Obecną, uznaną przez Index Fungorum nazwę nadał mu w roku 1890 Andrew Price Morgan przenosząc go do rodzaju "Calvatia".
Synonimy łacińskie:
Nazwę polską nadała Wanda Rudnicka-Jezierska w 1991 r.
Morfologia.
Duże, o średnicy 6–12 cm i wysokości do 10 cm, mniej więcej kulisty, lub odwrotnie gruszkowaty. Posiada szeroką podstawę, z której wyrasta gruby sznur grzybniowy. U młodych owocników egzoperydium białe, omszone lub szorstkie. Podczas dojrzewania owocnika pęka dużymi, nieregularnymi i odpadającymi płatami odsłaniając cienkie endoperydium. Początkowo jest ono białawe, potem ciemnieje, i podczas pękania egzoperydium jest już szarobrązowe z purpurowym odcieniem. Rozpada się aż do podglebia odsłaniając glebę.
Gleba u młodych owocników biała, u dojrzałych brązowofioletowa, pylista. Od zwartego i jaśniejszego podglebia oddzielona jest cienką diafragmą.
Zarodniki kuliste, o rozmiarach 3–6 μm, pokryte kolcami o długości 0,5–1 μm, hialinowe, w KOH hialinowe, w odczynniku Melzera brązowe. Włośnia o średnicy 2,5 μm i ścianie grubości około 0,5 μm, gładka lub bardzo drobno chropowata, słabo rozgałęziona,
septowana.
Występowanie.
Poza Antarktydą czasznica miskowata występuje na wszystkich kontynentach. W Ameryce Północnej jest częsta (poza zachodnim wybrzeżem), w Europie znana jest w niektórych tylko krajach. W Polsce do 2003 r. podano tylko dwa jej stanowiska. Znajduje się na "Czerwonej liście roślin i grzybów Polski". Ma status E – gatunek wymierający.
Saprotrof. Owocniki pojawiają się na otwartych, suchych i nasłonecznionych terenach, wśród roślinności kserotermicznej.

</doc>
<doc id="4141925" url="https://pl.wikipedia.org/wiki?curid=4141925" title="Markus Holgersson">
Markus Holgersson

Markus Holgersson (ur. 16 kwietnia 1985 w Landskronie) – szwedzki piłkarz występujący na pozycji obrońcy.

</doc>
<doc id="4141926" url="https://pl.wikipedia.org/wiki?curid=4141926" title="Calvatia cyathiformis">
Calvatia cyathiformis



</doc>
<doc id="4141927" url="https://pl.wikipedia.org/wiki?curid=4141927" title="Lincoln (motoryzacja)">
Lincoln (motoryzacja)



</doc>
<doc id="4141930" url="https://pl.wikipedia.org/wiki?curid=4141930" title="Samma as-Sirhan">
Samma as-Sirhan



</doc>
<doc id="4141931" url="https://pl.wikipedia.org/wiki?curid=4141931" title="Niemieckie Stowarzyszenie Schronisk Młodzieżowych">
Niemieckie Stowarzyszenie Schronisk Młodzieżowych



</doc>
<doc id="4141932" url="https://pl.wikipedia.org/wiki?curid=4141932" title="Barre (Wisconsin)">
Barre (Wisconsin)

Barre – miasto w Stanach Zjednoczonych, w stanie Wisconsin, w hrabstwie La Crosse.

</doc>
<doc id="4141933" url="https://pl.wikipedia.org/wiki?curid=4141933" title="Washington (hrabstwo La Crosse)">
Washington (hrabstwo La Crosse)

Washington – miasto w Stanach Zjednoczonych, w stanie Wisconsin, w hrabstwie La Crosse.

</doc>
<doc id="4141936" url="https://pl.wikipedia.org/wiki?curid=4141936" title="Onalaska (Wisconsin)">
Onalaska (Wisconsin)

Onalaska – miasto w Stanach Zjednoczonych, w stanie Wisconsin, w hrabstwie La Crosse.

</doc>
<doc id="4141937" url="https://pl.wikipedia.org/wiki?curid=4141937" title="Onalaska (hrabstwo La Crosse)">
Onalaska (hrabstwo La Crosse)

Onalaska – miejscowość w Stanach Zjednoczonych, w stanie Wisconsin, w hrabstwie La Crosse.

</doc>
<doc id="4141938" url="https://pl.wikipedia.org/wiki?curid=4141938" title="Terra Lliure">
Terra Lliure

Terra Lliure (pol. "Wolna Ziemia") – katalońska organizacja terrorystyczna.
Historia.
Organizacja została założona w 1978 roku. Pod nazwą Terra Lliure działała od 1980 roku. Członkowie Terra Lliure mieli na koncie zamachy bombowe (głównie na zagraniczne banki i biura podróży). Największym zamachem Terra Lliure był atak bombowy na konsulat Stanów Zjednoczonych w Barcelonie w 1987 roku. Działalność grupy nie wykraczała poza terytorium Hiszpanii. W lipcu 1991 roku formacja wyrzekła się stosowania przemocy i zakończyła działalność.
Relacje z innymi grupami terrorystycznymi.
Terra Lliure współpracowała z baskijską grupą ETA.
Ideologia.
Grupa głosiła poglądy separatystyczne i lewicowe. Celem formacji było utworzenie niepodległej i marksistowskiej Katalonii. W skład państwa wchodzić miały hiszpańskie prowincje Katalonia i Walencja.

</doc>
<doc id="4141943" url="https://pl.wikipedia.org/wiki?curid=4141943" title="Kościół Przemienienia Pańskiego i Najświętszej Maryi Panny w Radomyślu Wielkim">
Kościół Przemienienia Pańskiego i Najświętszej Maryi Panny w Radomyślu Wielkim

Kościół Przemienienia Pańskiego i Najświętszej Maryi Panny – rzymskokatolicki kościół pomocniczy należący do parafii Przemienienia Pańskiego w Radomyślu Wielkim.
Historia.
Świątynia została wzniesiona w 1873 roku, dzięki staraniom Piotra Kosturkiewicza, jako wotum dziękczynne za ustanie zarazy. Budowla została zniszczona w 1944 roku podczas działań wojennych, następnie została odbudowana w 1955 roku. 
Architektura.
Kościół jest niewielkich rozmiarów, został wzniesiony w stylu neogotyckim; jest to budowla murowana, wybudowana z cegły i kamienia. Świątynia posiada jedną nawę oraz niewyodrębnione prezbiterium, zamknięte trójbocznie. Budowla nakryta jest dachem dwuspadowym, na dachu jest umieszczona neogotycka wieżyczka na sygnaturkę. Ściany zewnętrzne kościoła są opięte przyporami, między którymi znajdują się ostrołukowe okna. Fasada frontowa jest zwieńczona uskokowym szczytem z lancetowatym ostrołukowym oknem w środkowej części ujętym w tożsame ostrołukowe blendy.

</doc>
<doc id="4141946" url="https://pl.wikipedia.org/wiki?curid=4141946" title="Portret markizy Santa Cruz">
Portret markizy Santa Cruz

Portret markizy Santa Cruz (hiszp. "La marquesa de Santa Cruz") – obraz olejny z 1805 roku namalowany przez Francisca Goyę. Portret przedstawia hiszpańską arystokratkę Joaquinę Téllez-Girón y Pimentel. Jest uważany za jeden z najbardziej zmysłowych portretów w dorobku malarza.
Joaquina Téllez-Girón y Pimentel.
Joaquina Téllez-Girón y Alfonso-Pimentel, hrabina Osilo (1784–1851) była hiszpańską arystokratką. W 1801 poślubiła José Gabriela de Silva Bazána y Waldsteina, przyszłego X markiza Santa Cruz i pierwszego dyrektora Prado. Była damą podziwianą ze względu na urodę, a także wzorowe oświeceniowe wychowanie właściwe dla arystokratki. Była utalentowana muzycznie; do jej zainteresowań należała literatura, zwłaszcza liryka, pasjonowała się także korridą. Jako dojrzała kobieta i dama Orderu Królowej Marii Ludwiki w latach 1834–1841 zajmowała dworskie stanowisko "camarera mayor", damy najbliższej królowej, odpowiedzialnej za jej osobę i pokoje. Była także guwernantką dzieci Ferdynanda VII: Izabeli II i infantki Ludwiki Ferdynandy. Zmarła w Madrycie w 1851.
Okoliczności powstania.
Rodzice Joaquiny, księstwo Osuny Pedro i María Josefa Pimentel y Téllez-Girón, należeli do czołowych przedstawicieli hiszpańskiego oświecenia. Roztaczali mecenat nad naukowcami i artystami epoki, do których należał Francisco Goya. W latach 1785–1817 Goya namalował dla nich około 30 dzieł – portrety patronów i ich dzieci, sceny religijne, a także serię obrazów gabinetowych, których tematem były czarownice i gusła. Na rodzinnym portrecie "Książę i księżna Osuny z dziećmi" z 1788 czteroletnia Joaquina stoi w centrum kompozycji, otoczona ramieniem matki. W 1805 Goya sportretował markizę jako młodą mężatkę, w wieku 21 lat.
Opis obrazu.
Portret utrzymany jest w stylu neoklasycznym. Markiza leży na otomanie obitej czerwonym atłasem, swobodnie opierając się na prawym łokciu. Ma na sobie elegancką, białą suknię w stylu empire, z wysokim stanem i głębokim dekoltem oraz jasnoróżowe pantofelki. Jej głowę zdobi wieniec ze złotych liści dębu i żołędzi, według ówczesnej mody na ozdoby z owoców. Wieniec symbolizuje cnotę, stałość i siłę młodej damy oraz podkreśla alegoryczny charakter przedstawienia portretowanej. W prawej ręce trzyma białą chustkę, podczas gdy lewe ramię opiera na lirze, modnym instrumencie epoki. Krzyż lauburu widoczny na lirze jest symbolem rodziny Santa Cruz. Atrybuty muzyczne były często wykorzystywane w portretach kobiecych – Goya namalował siostrę Joaquiny, księżną Abrantes z partyturą.
Przedstawiona w ten sposób młoda kobieta przypomina grecką muzę. Trudno wskazać na konkretną z nich, lira jest atrybutem Terpsychory, muzy tańca, poezji i śpiewu chóralnego. Również Erato, muzę poezji miłosnej przedstawiano z lirą lub kitarą. Możliwe, że Goya chciał przedstawić markizę jako muzę uniwersalną, nawiązując do jej licznych talentów i zainteresowań. Możliwe również, że sama portretowana chciała zostać uwieczniona jako bogini. Zmysłowo spogląda na widza, wyrażając spokój, czułość, elegancję i inteligencję. Nie wiadomo jednak dlaczego markiza wybrała tak odważny strój – biała suknia, przesadnie jak na normy epoki, przylega do ciała. Strój i poza przywołują frywolny portret Goi z tego samego okresu pt. "Maja ubrana". Goya może także prowadzić dialog z obrazem swojego mistrza Velázqueza pt. "Wenus z lustrem".
W lewym dolnym rogu znajduje się inskrypcja „D.a Joaquina Giron Marquesa de Santa Cruz / Por Goya 1805” (Doña Joaquina Giron markiza Santa Cruz / Goya 1805).
Proweniencja.
Obraz należał do kolekcji książąt Santa Cruz i ich spadkobierców. W latach 1941–1983 należał do kolekcji Félixa Fernándeza Valdésa. W 1983 został zakupiony od jego spadkobierców i nielegalnie wywieziony z Hiszpanii. W 1985 nowy właściciel, lord Winborne, próbował sprzedać go na aukcji. W 1986 zapadła decyzja sądu na rzecz państwa Hiszpanii, a aukcja została przerwana. W 1986 obraz został odkupiony przez państwo i włączony do zbiorów Muzeum Prado.

</doc>
<doc id="4141951" url="https://pl.wikipedia.org/wiki?curid=4141951" title="New Diggings">
New Diggings

New Diggings – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141953" url="https://pl.wikipedia.org/wiki?curid=4141953" title="White Oak Springs">
White Oak Springs

White Oak Springs – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141955" url="https://pl.wikipedia.org/wiki?curid=4141955" title="Front Wyzwolenia Katalonii">
Front Wyzwolenia Katalonii

Front Wyzwolenia Katalonii (katal. "Front d'Alliberament Català", FAC) – katalońska organizacja terrorystyczna.
Historia.
Założony w 1969 roku przez rozłamowców z Socjalistycznej Partii Wyzwolenia Narodowego (PSAN). Działał w Barcelonie. Do 1971 roku grupa miała na koncie ponad 100 aktów przemocy. Ataki FAC obejmowały zamachy bombowe (w tym na budynki telewizji i radiostacji), jak i zabójstwa (w styczniu 1979 roku formacja przyznała się do zabójstw dwóch barcelońskich policjantów). Działalność grupy zanikła pod koniec lat 70.
Relacje z innymi grupami terrorystycznymi.
FAC współpracował z hiszpańskim Frontem Rewolucyjnym Antyfaszystowskim i Patriotycznym oraz baskijską ETA.
Ideologia.
Celem Frontu było utworzenie niepodległej Katalonii. Doktryna FAC była mieszaniną wątków nacjonalistycznych, marksistowsko–leninowskich i maoistowskich.

</doc>
<doc id="4141956" url="https://pl.wikipedia.org/wiki?curid=4141956" title="Belmont (miasto)">
Belmont (miasto)

Belmont – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141958" url="https://pl.wikipedia.org/wiki?curid=4141958" title="Blanchard (Wisconsin)">
Blanchard (Wisconsin)

Blanchard – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141959" url="https://pl.wikipedia.org/wiki?curid=4141959" title="Jody">
Jody

Jody (; ) – agromiasteczko na Białorusi, w rejonie szarkowszczyńskim obwodu witebskiego, około 18 km na północny zachód od Szarkowszczyzny; siedziba sielsowietu.
W miejscowości znajdują się parafialna cerkiew prawosławna pw. św. Proroka Eliasza i kościół rzymskokatolicki pw. Matki Bożej Szkaplerznej.
Historia.
W XVII wieku dobra te były własnością rodziny Sapiehów herbu Lis. W 1701 roku zostały oddane w zastaw Dionizemu Massalskiemu, a w 1742 roku kupił je Mikołaj Tadeusz Łopaciński, który wkrótce odstąpił je swemu młodszemu bratu Ignacemu Błażejowi. Ignacy podzielił w 1794 roku swój liczący 24 tysiące dziesięcin majątek między swoich synów. Miasteczko Jody, dwór i cerkiew (wzniesioną przez Ignacego i jego żonę Judytę w 1754 roku) otrzymał Marcin Tadeusz Łopaciński (1760–1850). Po nim Jody w spadku dostał jego syn Aleksander (1791–1831). Po śmierci Aleksandra (poległ w powstaniu listopadowym) dobra te przeszły na jego syna Henryka Dominika (1823–1910). Kolejnym właścicielem majątku był najstarszy syn Henryka Aleksander (1848–1917), a ostatnim właścicielem Jodów był najmłodszy syn Aleksandra – Henryk Józef Otto (1864–1941).
Po III rozbiorze Polski w 1795 roku Jody, wcześniej należące do województwa wileńskiego Rzeczypospolitej, znalazły się na terenie powiatu dziśnieńskiego (ujezdu) guberni mińskiej, a od 1843 roku wileńskiej Imperium Rosyjskiego. Po ustabilizowaniu się granicy polsko-radzieckiej w 1921 roku Jody wróciły do Polski, stały się siedzibą gminy Jody w powiecie dzisieńskim województwa nowogródzkiego. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w województwie wileńskim. Od 1945 roku – w ZSRR, od 1991 roku – na terenie Republiki Białorusi. 
XVIII-wieczna cerkiew pw. proroka Eliasza nie przetrwała II wojny światowej. W dwudziestoleciu międzywojennym istniała tu duża synagoga. Żydowskie dzieci uczyły się hebrajskiego i Talmudu w polskiej szkole po godzinach.
17 grudnia 1941 roku Niemcy zamordowali we wsi około 500 Żydów, co upamiętnia stojący tu kamień pamiątkowy.
W 1945 roku wzniesiono nową cerkiew pw. proroka Eliasza.
W 2000 roku wieś uzyskała status agromiasteczka. Działają tu: szkoła średnia, ambulatorium, dom kultury, biblioteka, apteka, poczta, siedziba leśnictwa, kaplica katolicka i cerkiew.
Liczba ludności miejscowości kształtowała się następująco:
Dwór i park.
Ignacy Błażej Łopaciński wybudował w Jodach około 1748 roku dwór, który przetrwał w posiadaniu jego potomków do 1939 roku. Dwór w Jodach został wzniesiony na niewielkim wzgórzu. Był to parterowy, na planie prostokąta i wysokich piwnicach zbudowany budynek. Jego frontowa elewacja była trzynastoosiowa z wejściem zwieńczonym skromnym trójkątnym przyczółkiem łączącym dwa pilastry. Pięcioosiowa część środkowa zwieńczona była szerokim trójkątnym frontonem dekorowanym wielką, wykonaną w sztukaterii płaskorzeźbą przedstawiającą kartusz z herbami właścicieli. Dwór był nakryty stosunkowo płaskim, łamanym dachem gontowym. W dworze były przetrzymywane cenne dokumenty, w tym akta Konfederacji barskiej. Nota bene akta te zostały utracone już w latach 80. XIX wieku: wypożyczone przez historyka Włodzimierza Broel-Platera w celu ich opublikowania, zostały zagubione przez niego w wyniku roztargnienia w czasie podróży.
Dom był otoczony niezbyt dużym parkiem. Przed dworem znajdował się kolisty gazon obsadzony dekoracyjnymi krzewami. Podobny kolisty trawnik był od tylnej strony domu, opadał łagodnie w kierunku pól.
Dwór został ogołocony w czasie I wojny światowej. W dwudziestoleciu międzywojennym świecił pustkami.
Według Powszechnego Spisu Ludności z 1921 roku zamieszkiwało tu 42 osoby, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 2 domach zamieszkiwało 8 osób. Przed wojną funkcjonowała również osada Jody. W 1931 w 1 domu zamieszkiwało 5 osób.
Majątek Jody został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4141960" url="https://pl.wikipedia.org/wiki?curid=4141960" title="Elk Grove (Wisconsin)">
Elk Grove (Wisconsin)

Elk Grove – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141962" url="https://pl.wikipedia.org/wiki?curid=4141962" title="Rajd Wybrzeża Kości Słoniowej 1981">
Rajd Wybrzeża Kości Słoniowej 1981

Rezultaty Rajdu Wybrzeża Kości Słoniowej ("13. Rallye Côte d'Ivoire"), eliminacji Rajdowych Mistrzostw Świata w 1981 roku, który odbył się w dniach 26–31 października. Była to jedenasta runda czempionatu w tamtym roku. Bazą rajdu było miasto Abidjan.

</doc>
<doc id="4141963" url="https://pl.wikipedia.org/wiki?curid=4141963" title="Gratiot (Wisconsin)">
Gratiot (Wisconsin)

Gratiot – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141966" url="https://pl.wikipedia.org/wiki?curid=4141966" title="Kendall (Wisconsin)">
Kendall (Wisconsin)

Kendall – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141971" url="https://pl.wikipedia.org/wiki?curid=4141971" title="Lamont (Wisconsin)">
Lamont (Wisconsin)

Lamont – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141972" url="https://pl.wikipedia.org/wiki?curid=4141972" title="Wayne (hrabstwo Lafayette)">
Wayne (hrabstwo Lafayette)

Wayne – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141974" url="https://pl.wikipedia.org/wiki?curid=4141974" title="Benn">
Benn

Benn, właśc. Bencjon Rabinowicz (ur. 19 kwietnia 1905 w Białymstoku, zm. 1989 we Francji) – francuski artysta malarz pochodzenia żydowskiego, związany z École de Paris. Większa część jego twórczości jest inspirowana tematyką biblijną, a zwłaszcza Księgą Psalmów.
Życiorys.
Dziadek Bencjona był rabinem w Nowogródku, a ojciec Samuel J. Rabinowicz architektem, który zaprojektował Wielką Synagogę w Białymstoku. Od wczesnego dzieciństwa wykazywał talent plastyczny, od 1917 pobierał prywatne lekcje rysunku u Mikołaja Dadyjasa. W 1922 zorganizował warsztaty artystyczne, w których sam przez dwa lata pracował. 
W 1926 został scenografem teatralnym, rok później w Wilnie miała miejsce pierwsza wystawa jego rysunków. W 1928 wstąpił do Związku Polskich Artystów Plastyków, w tym samym roku wystawił swoje prace w warszawskiej Zachęcie i podczas Salonu Zimowego w Białymstoku. Ok. 1929 był współtwórcą Grupy Plastyków Białostockich Forma – Farba – Faktura, do której należeli również: Nachum Edelman, Czesław Sadowski, Michał Duniec i Ichiel Tynowicki. W 1929 lub w 1930 otrzymał z białostockiego magistratu stypendium, które umożliwiło mu wyjazd na trzy lata do Paryża, gdzie uczęszczał do Académie Fernand Léger. Po przybyciu do Francji zaczął używać pseudonimu „Benn”, które z czasem stało się jego oficjalnym nazwiskiem, którym posługiwał się do końca życia. 
Podczas studiów w akademii, Benn tworzył formy geometryczne, ale nigdy nie został twórcą surrealistycznym, abstrakcyjnym malarzem. W 1932 Benn poznał tancerkę i aktorkę Gherę, którą poślubił w 1938, równocześnie zostając obywatelem francuskim. Po wybuchu II wojny światowej został zmobilizowany i przebywał w Bretanii, po rozpoczęciu niemieckiej okupacji przebywał w Rennes, skąd przesłał swoje prace do Salon d’Automne, zainteresował się wówczas rzeźbiarstwem. W 1941 Benn i jego żona zostali uwięzieni w obozie przejściowym w Beaune-la-Rolande, uwolniono ich dzięki wstawiennictwu profesora Marcela Brulé i krytyka sztuki Lo Duca. Następnie ukrywali się przez dwadzieścia sześć miesięcy z pomocą Jeana Paulhana; z osób poznanych wówczas przez Benna byli m.in. Paul Éluard, Marc Vaux, Frédéric Joliot-Curie i Robert Debré. W tym okresie Benn stworzył cykl 62 utworów inspirowanych motywami biblijnymi. Po zakończeniu działań wojennych w 1944 powrócił na stałe do Paryża i kontynuował pracę artystyczną. Prawdopodobnie w 1945 lub w 1946 po raz ostatni odwiedził Białystok, poszukując swoich bliskich, spośród których wszyscy zginęli podczas wojny. 
Prace Benna były wystawiane w galeriach i muzeach w całej Europie. W 1949 nawiązał współpracę z artystą Markiem Chagallem w celu stworzenia firmy malarskiej i rzeźbiarskiej. W 1966 powstało towarzystwo „Przyjaciele Dzieł Malarza Benna”. Pod koniec życia przekazał kolekcję dzieł francuskiemu miastu Rueil-Malmaison, w 1987 ofiarował sto dziewięćdziesiąt obrazów Musée d’art sacré du Gard. Żona Benna, Ghera zmarła w 1994. Po jej śmierci Musée d’art sacré du Gard otrzymało kolejną część kolekcji litografii, obrazów i przedmioty prywatne Benna; muzeum to posiada największą liczbę eksponatów dotyczących życia i twórczości artysty.
Kariera.
Mając piętnaście lat portretował bliskich, w 1926 namalował cykl portretów aktorów słynnego teatru „Habima”, który odwiedził wówczas Białystok. Ostatni raz w Polsce swoje prace wystawił w październiku 1931 podczas Salonu Jesiennego zorganizowanego w Pałacu Branickich w Białymstoku. 
Po przyjeździe do Paryża zainteresował się rosyjskim konstruktywizmem oraz sztuką kinetyczną, a następnie kubizmem. Styl Benna ewoluował z czasem, najpierw przeszedł przez okres geometryczny, na który wpływ miała twórczość Wassily’ego Kandinsky’ego, a następnie zaczął tworzyć w stylu symbolizmu, aby ostatecznie przejść w poetycki realizm. W 1930 został przyjęty do paryskiego Stowarzyszenia Artystów Profesjonalnych, rok później w Galerie L’Époque miała miejsce jego pierwsza wystawa indywidualna. Pomiędzy 1932, a 1939 wystawiał swoje prace w prywatnych galeriach i wystawach zbiorowych we Francji, w tym w Salonie Jesiennym i Salonie Niezależnych. W 1940 prace Benna zostały, podobnie jak prace wszystkich artystów żydowskich, odrzucone przez komisję kwalifikacyjną Salonu Jesiennego. 
W 1956 otrzymał Złoty Medal przyznany przez Salon Artystów Francuskich, rok później został laureatem Prix de L’Institut de France. W 1960 wydawnictwo Lefort opublikowało album przedstawiający kolekcję 62 obrazów o tematyce zaczerpniętej z psalmów i fragmentów Biblii, które powstały na podstawie szkiców, które stworzył ukrywając się podczas II wojny światowej. W 1962 otrzymał Grand Médaille de Vermeil de la Ville de Paris. W tym samym roku Fox w Paryżu wyprodukował film o życiu i twórczości Benna. W 1969 Benn powrócił do współpracy z teatrem poprzez stworzenie scenografii i kostiumów do spektaklu Hiob, wystawianego w Teatrze Narodowym w Amsterdamie. W 1970 Benn otrzymał nagrodę miast Petach Tikwa, Levallois-Perret, Île-de-France i Bordeaux. W 1974 otrzymał nagrodę Académie des Beaux-Arts za cykl "Le Cantique des cantiques" (Pieśń nad pieśniami) stanowiący ilustracje do publikacji książkowej Pieśni nad Pieśniami. W tym samym roku Benn otrzymał również Legię Honorową. W 1975 z okazji 70. urodzin przyjął Médaille du Jubilé z Musée de la Monnaie de Paris i honorowe obywatelstwo miasta Paryża.
W 1986 Benn otrzymał międzynarodową nagrodę za ofiarowanie UNESCO swojego plakatu symbolizującego pokój i prawa człowieka. Powstałe w 1985 malowidło Benna, zatytułowane „Miłość i Pokój”, zostało w 1987 przekazane do UNESCO, i znajduje się w siedzibie organizacji w Paryżu. W 1988 otrzymał nagrodę grand prix d’honneur i médaille de l’Académie des beaux-arts w Lyonie.

</doc>
<doc id="4141975" url="https://pl.wikipedia.org/wiki?curid=4141975" title="Vibrissea">
Vibrissea

Vibrissea Fr. (włosóweczka) – rodzaj grzybów z rodziny włosóweczkowatych ("Vibrisseaceae"). 
Systematyka i nazewnictwo.
Pozycja w klasyfikacji według Index Fungorum: "Vibrisseaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Synonimy: "Apostemidium "(P. Karst.) P. Karst., "Apostemium "P. Karst., "Leptosporium" Bonord., "Ophiogloea "Clem., "Peziza" sect. "Apostemidium "P. Karst:

</doc>
<doc id="4141976" url="https://pl.wikipedia.org/wiki?curid=4141976" title="Willow Springs (Wisconsin)">
Willow Springs (Wisconsin)

Willow Springs – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141979" url="https://pl.wikipedia.org/wiki?curid=4141979" title="Wiota (Wisconsin)">
Wiota (Wisconsin)

Wiota – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141982" url="https://pl.wikipedia.org/wiki?curid=4141982" title="Darlington (hrabstwo Lafayette)">
Darlington (hrabstwo Lafayette)

Darlington – miejscowość w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141987" url="https://pl.wikipedia.org/wiki?curid=4141987" title="Shullsburg (Wisconsin)">
Shullsburg (Wisconsin)

Shullsburg – miasto w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141988" url="https://pl.wikipedia.org/wiki?curid=4141988" title="Shullsburg (hrabstwo Lafayette)">
Shullsburg (hrabstwo Lafayette)

Shullsburg – miejscowość w Stanach Zjednoczonych, w stanie Wisconsin, w hrabstwie Lafayette.

</doc>
<doc id="4141989" url="https://pl.wikipedia.org/wiki?curid=4141989" title="Arachnopeziza">
Arachnopeziza

Arachnopeziza Fuckel – rodzaj grzybów z typu workowców ("Ascomycota").
Systematyka i nazewnictwo.
Pozycja w klasyfikacji według Index Fungorum: "Arachnopezizaceae", "Helotiales", "Leotiomycetidae", "Leotiomycetes", "Pezizomycotina", "Ascomycota", "Fungi".
Synonimy: "Arachnopezizella" Kirschst., "Arachnoscypha" Boud.
Charakterystyka.
Subikulum białawe lub w odcieniu od pomarańczowego do płowożółtego, obfite lub skąpe. Owocniki typu apotecjum (miseczka) od małej do średniej wielkości, o kształcie od kubkowatego do talerzykowatego, siedzące, o barwie od białej do pomarańczowej lub płowożółtej. Ekscypulum szkliste, zbudowane z jednej lub kilku warstw wielokątnych komórek, niżej przechodzących w grubościenne, nieregularne. Włoski różnego rodzaju, od bezbarwnych do pomarańczowych. Worki 8-zarodnikowe, małe do dość dużych, maczugowate do cylindrycznych, wyrastające z pastorałek, o wierzchołkach zmieniających barwę na niebieską pod działaniem jodu. Askospory szkliste, elipsoidalne, wrzecionowate lub nitkowate, z 1–7 przegrodami, na których zwykle zwężają się. Parafizy szkliste, proste lub rozgałęzione, nitkowate, zwykle septowane. Grzyby saprotroficzne.

</doc>
<doc id="4141990" url="https://pl.wikipedia.org/wiki?curid=4141990" title="Adam Szafrański">
Adam Szafrański

Adam Włodzimierz Szafrański (ur. 1978) – polski prawnik, doktor habilitowany nauk prawnych, nauczyciel akademicki
Uniwersytetu Warszawskiego, specjalista w zakresie prawa gospodarczego.
Życiorys.
Absolwent Wydziału Prawa i Administracji Uniwersytetu Warszawskiego. W 2007 na podstawie napisanej pod kierunkiem Mirosława Wyrzykowskiego rozprawy pt. "Ograniczenie wolności gospodarczej przedsiębiorcy publicznego" otrzymał na Wydziale Prawa i Administracji Uniwersytetu Warszawskiego stopień naukowy doktora nauk prawnych w zakresie prawa, specjalność: prawo gospodarcze publiczne. Tam też w 2017 na podstawie dorobku naukowego oraz rozprawy pt. "Prawo energetyczne. Wartości i instrumenty ich realizacji" uzyskał stopień doktora habilitowanego nauk prawnych w zakresie prawa, specjalność: prawo gospodarcze publiczne. Został adiunktem Uniwersytetu Warszawskiego.
Pracował na Uniwersytecie Warszawskim jako kierownik Szkoły Prawa Niemieckiego w ramach współpracy Uniwersytetu Warszawskiego oraz Uniwersytetu Fryderyka Wilhelma w Bonn. Pełnił również funkcje w administracji publicznej jako Prezes Urzędu Regulacji Energetyki (1 sierpnia–13 listopada 2007) oraz ekspert w Biurze Analiz Sejmowych Kancelarii Sejmu. W 2011 był research fellow w Institute of World Politics w Waszyngtonie. 
Członek rady wydawniczej magazynu „Forum Prawnicze”.

</doc>
<doc id="4141992" url="https://pl.wikipedia.org/wiki?curid=4141992" title="Joanna Czeczott">
Joanna Czeczott

Joanna Agnieszka Woźniczko-Czeczott (ur. 30 lipca 1979 w Warszawie) – polska reporterka.
Życiorys.
Ukończyła w 2004 stosunki międzynarodowe na Uniwersytecie Warszawskim. Studiowała także na Petersburskim Uniwersytecie Państwowym i w Warszawskiej Szkole Filmowej. Pracowała w „Gazecie Wyborczej”, a od 2006 w „Przekroju”. Swoje teksty publikowała również na łamach „Zwierciadła” i „Newsweeka”. Jest stypendystką Ministerstwa Kultury i Dziedzictwa Narodowego.
Współtwórczyni i redaktorka naczelna pisma reporterskiego dla dzieci "Kosmos dla dziewczynek".

</doc>
<doc id="4142011" url="https://pl.wikipedia.org/wiki?curid=4142011" title="Małgorzata Czyńska">
Małgorzata Czyńska

Małgorzata Czyńska (ur. 1975) – polska dziennikarka, historyk sztuki, kuratorka wystaw. Absolwentka historii sztuki na UJ. Publikuje w „Wysokich Obcasach”, współpracuje z magazynami o wnętrzach, projektowaniu i modzie. Stypendystka Ministerstwa Kultury i Dziedzictwa Narodowego. Laureatka Górnośląskiej Nagrody Literackiej „Juliusz” 2016 za książkę "Kobro. Skok w przestrzeń".

</doc>
<doc id="4142012" url="https://pl.wikipedia.org/wiki?curid=4142012" title="Colin Falkland Gray">
Colin Falkland Gray

Colin Falkland Gray (ur. 9 listopada 1914 w Christchurch, zm. 1 sierpnia 1995 w Porirua) – nowozelandzki lotnik, czołowy nowozelandzki as myśliwski okresu II wojny światowej.
Życiorys.
Młodość.
Colin Falkland Gray urodził się 9 listopada 1914 w Christchurch w Nowej Zelandii jako syn inżyniera elektryka. Do szkoły uczęszczał na Wyspie Północnej jak i w rodzimym Christchurch. w 1933 zatrudnił się jako magazynier w spółce "Dalgety and Company". W 1937 wraz ze swoim bliźniakiem Kenem próbował wstąpić do Royal Air Force. Ken został przyjęty, Colina odrzucono z powodów zdrowotnych. Drugie podejście również zakończyło się niepowodzeniem z tego samego powodu. Aby poprawić kondycję fizyczną zajął się wypasaniem owiec. W końcu, za trzecim razem, na początku 1939 został przyjęty do RAF i wysłany do Anglii. Początkowe szkolenie odbył w Hatfiled, następnie został skierowany do No. 11 Flying Training School. W październiku 1939 został mianowany podporucznikiem ("pilot officer").
II wojna światowa.
W listopadzie 1939 otrzymał przydział do 54 dywizjonu wyposażonego w myśliwce Spitfire, stacjonującego w Hornchurch. Podczas dziwnej wojny brał udział w patrolach nad kanałem La Manche. Śmierć jego brata, Kena, 1 maja 1940 wpłynęła na jego morale. 24 maja w swoim pierwszym starciu z wrogiem zgłosił 2 prawdopodobne zestrzelenia, następnego dnia odniósł wspólne zwycięstwo nad Bf 109 niedaleko Gravelines, lecz Niemcy zdołali uszkodzić jego Spitfira. Z wielkim trudem opanował nurkowanie spowodowane uszkodzeniem lotki, zniszczone zostały również: wskaźnik prędkości, klapy, karabiny maszynowe oraz klapy. Mimo tak rozległych uszkodzeń, Gray bezpiecznie wylądował w Hornchurch. 13 lipca, po długim pościgu na niskim pułapie, strącił Bf 109 nad Calais. 54 dywizjon brał udział w bitwie o Anglię z zadaniem obrony Londynu. 24 lipca Gray zestrzelił Bf 109 którego pilot ratował się skokiem ze spadochronem, Gray podał przez radio jego pozycję lecz niemiecki lotnik nie przeżył. 15 sierpnia otrzymał Distinguished Flying Cross, następnego dnia powiększył swoje konto o dwa kolejne messerschmitty. 24 sierpnia jego eskadra została zaatakowana niedaleko Manston przez myśliwce z I./JG 54, Gray zestrzelił oberleutnanta Heinricha Helda. Tydzień później jego ofiarą padł Bf 109 z 6./JG 3 lub 9./JG 26. We wrześniu Gray zgłosił 14 zwycięstw a jego dywizjon został przeniesiony na północ na odpoczynek i uzupełnić straty. 23 października otrzymał awans na porucznika ("flying officer)". Służył krótko w 43 dywizjonie, następnie powrócił do swojej jednostki. Jego kolejnym przydziałem był 1 dywizjon. W sierpniu 1941 został awansowany do stopnia kapitana ("flight lieutenant"), po czym pełnił funkcję dowódcy w 616 dywizjonie. W lutym 1942 otrzymał skierowanie do sztabu 9 Grupy Lotniczej. Do latania bojowego wrócił we wrześniu 1942, otrzymał awans na majora ("squadron leader") i objął dowództwo nad 64 dywizjonem. Pod koniec roku został wysłany na śródziemnomorski teatr działań, najpierw do 333 Grupy a w styczniu 1943 do dowództwa 81 dywizjonu stacjonującego w Algierii, który jako pierwszy w Afryce otrzymał Spitfiry Mk. IX. Podczas służby w osiemdziesiątym pierwszym, Gray zestrzelił 8 samolotów i został odznaczony Distinguished Service Order. 1 czerwca 1943 otrzymał promocję na stopień podpułkownika ("wing commander") i został dowódcą 322 skrzydła na Malcie. W swojej nowej jednostce strącił pięć wrogich maszyn, a dwa ostatnie zwycięstwa uzyskał 25 lipca 1943 nad Ju 52. Pod koniec września 1943 powrócił do Anglii na odpoczynek od lotów bojowych. Następnie wrócił do 9 Grupy, w sierpniu 1944 został mianowany dowódcą skrzydła w Lympne z którym wykonywał misje nad Francją i Holandią.
Po wojnie.
Po zakończeniu działań wojennych Gray wrócił do Nowej Zelandii gdzie, od lipca 1945 do marca 1946, służył w Royal New Zealand Air Force. Odwołany do Anglii, pracował w ministerstwie lotnictwa ("Air Ministry") do 1949, później został przeniesiony do Waszyngtonu gdzie służył jako oficer łącznikowy z Połączonymi Siłami Stanów Zjednoczonych (Joint Services Mission United States). W 1954, po przeszkoleniu na odrzutowcach Gloster Meteor, objął na dwa lata, dowództwo bazy RAF w Church Fenton. 1 stycznia 1955 został awansowany do stopnia pułkownika ("group captain"), jego kolejnym stanowiskiem była służba w sztabie RAF na Dalekim Wschodzie w Singapurze. W 1959 otrzymał swój ostatni przydział, wrócił do pracy w ministerstwie lotnictwa, a w 1961 zakończył służbę w RAF.
Gray wrócił do Nowej Zelandii i podjął pracę jako dyrektor personalny w firmie Unilever w której pracował do 1979. Spisał swoje wspomnienia w książce "Spitfire Patrol" wydanej w 1990.
Colin Gray zmarł 1 sierpnia 1995 w Porirua.

</doc>
<doc id="4142013" url="https://pl.wikipedia.org/wiki?curid=4142013" title="Biotransformacje">
Biotransformacje



</doc>
<doc id="4142065" url="https://pl.wikipedia.org/wiki?curid=4142065" title="1½ rubla–10 złotych 1835–1836">
1½ rubla–10 złotych 1835–1836



</doc>
<doc id="4142068" url="https://pl.wikipedia.org/wiki?curid=4142068" title="Brianna Hildebrand">
Brianna Hildebrand

Brianna Caitlin Hildebrand (ur. 14 sierpnia 1996 w College Station) – amerykańska aktorka, która wystąpiła m.in. w filmie "Deadpool" i jego kontynuacji.

</doc>
<doc id="4142070" url="https://pl.wikipedia.org/wiki?curid=4142070" title="3 grosze polskie 1817–1818">
3 grosze polskie 1817–1818



</doc>
<doc id="4142072" url="https://pl.wikipedia.org/wiki?curid=4142072" title="3 grosze polskie 1819–1835">
3 grosze polskie 1819–1835



</doc>
<doc id="4142074" url="https://pl.wikipedia.org/wiki?curid=4142074" title="3 grosze polskie 1826–1827">
3 grosze polskie 1826–1827



</doc>
<doc id="4142079" url="https://pl.wikipedia.org/wiki?curid=4142079" title="Lotte World Tower">
Lotte World Tower

Lotte World Tower () – wieżowiec w Seulu, w Korei Południowej o wysokości 555 m. Został otwarty 3 kwietnia 2017 i jest najwyższym budynkiem w kraju. Jest obecnie najwyższym budynkiem w Korei Południowej i 6. najwyższym budynkiem na świecie.

</doc>
<doc id="4142080" url="https://pl.wikipedia.org/wiki?curid=4142080" title="Jan Paweł II (moneta kolekcjonerska 5 000 złotych 1989)">
Jan Paweł II (moneta kolekcjonerska 5 000 złotych 1989)



</doc>
<doc id="4142082" url="https://pl.wikipedia.org/wiki?curid=4142082" title="Jan Paweł II (moneta kolekcjonerska 5 000 złotych 1988)">
Jan Paweł II (moneta kolekcjonerska 5 000 złotych 1988)



</doc>
<doc id="4142084" url="https://pl.wikipedia.org/wiki?curid=4142084" title="Jan Paweł II (moneta kolekcjonerska 2 000 złotych 1989)">
Jan Paweł II (moneta kolekcjonerska 2 000 złotych 1989)



</doc>
<doc id="4142085" url="https://pl.wikipedia.org/wiki?curid=4142085" title="Jan Paweł II (moneta kolekcjonerska 2 000 złotych 1988)">
Jan Paweł II (moneta kolekcjonerska 2 000 złotych 1988)



</doc>
<doc id="4142087" url="https://pl.wikipedia.org/wiki?curid=4142087" title="Jan Paweł II (moneta kolekcjonerska 2 000 złotych wzór 1982)">
Jan Paweł II (moneta kolekcjonerska 2 000 złotych wzór 1982)



</doc>
<doc id="4142088" url="https://pl.wikipedia.org/wiki?curid=4142088" title="Fryderyk Chopin (moneta kolekcjonerska 2 000 złotych)">
Fryderyk Chopin (moneta kolekcjonerska 2 000 złotych)



</doc>
<doc id="4142089" url="https://pl.wikipedia.org/wiki?curid=4142089" title="Jan Paweł II (moneta kolekcjonerska 1 000 złotych 1989)">
Jan Paweł II (moneta kolekcjonerska 1 000 złotych 1989)



</doc>
<doc id="4142090" url="https://pl.wikipedia.org/wiki?curid=4142090" title="Jan Paweł II (moneta kolekcjonerska 1 000 złotych 1988)">
Jan Paweł II (moneta kolekcjonerska 1 000 złotych 1988)



</doc>
<doc id="4142091" url="https://pl.wikipedia.org/wiki?curid=4142091" title="Jan Paweł II (moneta kolekcjonerska 1 000 złotych 1987)">
Jan Paweł II (moneta kolekcjonerska 1 000 złotych 1987)



</doc>
<doc id="4142092" url="https://pl.wikipedia.org/wiki?curid=4142092" title="Jan Paweł II (moneta kolekcjonerska 1 000 złotych 1983)">
Jan Paweł II (moneta kolekcjonerska 1 000 złotych 1983)



</doc>
<doc id="4142093" url="https://pl.wikipedia.org/wiki?curid=4142093" title="Jan Paweł II (moneta kolekcjonerska 1 000 złotych wzór 1982)">
Jan Paweł II (moneta kolekcjonerska 1 000 złotych wzór 1982)



</doc>
<doc id="4142097" url="https://pl.wikipedia.org/wiki?curid=4142097" title="HB Reavis">
HB Reavis

HB Reavis – spółka developerska założona w 1993 roku w Bratysławie, głównie aktywna na Słowacji, Polsce, Wielkiej Brytanii, Czechach i Węgrzech. Ostatnio także rozwija działalność w Niemczech i Turcji. Firma jest aktywna zarówno w zakresie rozwoju nowych projektów, jak i zarządzania istniejących nieruchomości.
Spółka dominująca grupy HB Reavis ma siedzibę w Luksemburgu. Słowacki biznesmen Ivan Chrenko jest większościowym właścicielem, współzałożycielem i byłym dyrektorem generalnym (CEO) w latach 1994–2013. Obecnym CEO jest Marian Herman.
W 2016 roku dochód operacyjny netto HB Reavis wyniósł 235,5 milionów euro.
W Polsce HB Reavis posiada m.in. nieruchomości Varso, West Station I-II, Gdański business center I i II. Poza Polską HB Reavis posiada m.in. nieruchomości 1 Waterloo (Londyn, Wielka Brytania) i Agora Budapest (Budapeszt, Węgry).

</doc>
<doc id="4142098" url="https://pl.wikipedia.org/wiki?curid=4142098" title="Witold Werner">
Witold Werner

Witold Andrzej Werner – polski architekt, profesor nauk technicznych, nauczyciel akademicki, profesor zwyczajny Wydziału Architektury Politechniki Warszawskiej i Wyższej Szkoły Ekologii i Zarządzania w Warszawie.
Życiorys.
W 1995 prezydent RP nadał mu tytuł naukowy profesora nauk technicznych. Został profesorem zwyczajnym Politechniki Warszawskiej, gdzie na Wydziale Architektury pełnił funkcję kierownika Zakładu Podstaw Technicznych i Ekonomicznych Projektowania. Objął stanowisko profesora zwyczajnego Wydziału Architektury Wyższej Szkoły Ekologii i Zarządzania w Warszawie. Był członkiem Komitetu Naukoznawstwa Polskiej Akademii Nauk.
Pod jego kierunkiem w 1993 stopień naukowy doktora uzyskała Elżbieta Ryńska.

</doc>
<doc id="4142103" url="https://pl.wikipedia.org/wiki?curid=4142103" title="Rose Namajunas">
Rose Namajunas

Rose Namajunas (ur. 29 czerwca 1992 w Milwaukee) – amerykańska zawodniczka mieszanych sztuk walki (MMA), litewskiego pochodzenia, mistrzyni świata UFC w kategorii słomkowej w latach 2017-2019 oraz od 2021-2022.
Wczesne życie i edukacja.
Urodziła się w Milwaukee w stanie Wisconsin 29 czerwca 1992 r. Jej rodzice z Litwy przeprowadzili się do Stanów Zjednoczonych we wrześniu 1991 r. Została nazwana Rose (lit. Rožė) na cześć swojej prababki Rožė Gotšalkaitė Namajūnienė, której mąż Juozas był oficerem wojskowym Niepodległej Litwy. W 1933 r. zaciągnął się do wojska litewskiego, w 1936 r. awansował na porucznika. Podczas sowieckiej inwazji na Litwę w 1939 r. walczył w ruchu oporu. Po zajęciu kraju przez Sowietów Juozas został zmuszony do zaciągnięcia się do Armii Czerwonej. Po wypowiedzeniu wojny przez Niemców Związkowi Radzieckiemu i późniejszym wycofaniu się sowietów z krajów bałtyckich, Juozas opuścił Armię Czerwoną i przeszedł do życia cywilnego. Kiedy Sowieci ponownie zajęli Litwę, Juozas został aresztowany przez NKWD i wysłany do obozu jenieckiego. Został zabity przez sowieckich agentów KGB w pobliżu swojego domu w 1968 roku. Dziadek Namajunas – Algimantas Andriukonis, był odnoszącym sukcesy zapaśnikiem, wygrywał krajowe mistrzostwa na Litwie i zawody w ZSRR. Rose regularnie odwiedza Litwę i komunikuje się w języku litewskim z dziadkami.
Ojciec Namajunas – Arturas, cierpiący na schizofrenię, opuścił rodzinę, gdy Rose była jeszcze młoda i zmarł na zapalenie płuc w Niemczech w 2008 roku, kiedy Rose miała 16 lat. Jej matka była pianistką, kształciła się w Litewskiej Akademii Muzyki i Teatru. Dorastała w Milwaukee w trudnej okolicy, gdzie od najmłodszych lat była świadkiem przemocy. Jej matka dużo pracowała, a brat rzadko bywał w domu. Jej koledzy z sąsiedztwa nazywali ją „Zbirem Różą”, ponieważ była jedyną białą dziewczyną wśród nich i najmniejszą, a jednocześnie najtwardszą w ich grupie przyjaciół. Przyznała się do bycia ofiarą wykorzystywania seksualnego dzieci, jednocześnie podkreślając, że nie chce mówić o konkretnych szczegółach. Ukończyła Liceum Sztuk Pięknych w Milwaukee, gdzie była znakomitą biegaczką przełajową.
Początki w sztukach walki.
Zaczęła ćwiczyć taekwondo w wieku 5 lat. Zdobyła pas poom (czarny pas juniorów) w wieku 9 lat. Następnie zaczęła trenować zarówno karate, jak i brazylijskie jiu-jitsu. W liceum zaczęła trenować kickboxing i mieszane sztuki walki z Duke'm Roufusem w , a także była zapaśniczką ostatniego roku w .
Kariera MMA.
Wczesna kariera.
Namajunas zaczęła rywalizować w MMA jako amatorka w 2010 roku. Trenowała pod okiem Grega Nelsona w . Ustanowiła doskonały amatorski rekord 4-0 z 2 zwycięstwami przez TKO i 2 decyzją. Oba rezultaty miały miejsce w pierwszej rundzie.
Invicta Fighting Championship.
Zawodowo zadebiutowała przeciwko Emily Kagan w Invicta FC 4: Esparza vs. Hyatt 5 stycznia 2013 roku. Po dwóch rundach w tę i z powrotem, Namajunas był w stanie zapewnić sobie zwycięstwo przez poddanie z powodu duszenia z tyłu w rundzie. trzy. Zwycięstwo w jej profesjonalnym debiucie przyniosło jej również premię Poddanie nocy.
W swoim drugim zawodowym występie Namajunas zmierzyła się z Kathiną Catron w Invicta FC 5: Penne vs. Waterson 5 kwietnia 2013 roku. Wygrała walkę przez poddanie się dzięki latającemu ramieniu zaledwie 12 sekund po pierwszej rundzie. Ten występ przyniósł Namajunas drugą nagrodę Invicta Submission of the Night.
Namajunas walczył z innym niepokonanym kandydatem Tecią Torres na Invicta FC 6: Coenen vs. Cyborg 13 lipca 2013 roku. Namajunas przegrała walkę przez jednogłośną decyzję.
"The Ultimate Fighter".
11 grudnia 2013 r. ogłoszono, że Namajunas został podpisany przez Ultimate Fighting Championship (UFC) wraz z 10 innymi zawodnikami wagi słomkowej, aby rywalizować w 20. sezonie The Ultimate Fighter, który miał zostać pierwszym w historii mistrzem wagi słomkowej UFC.
Namajunas był czwartym wyborem trenera Gilberta Melendeza. Pokonała Alex Chambersa przez poddanie z powodu duszenia z tyłu w rundzie wstępnej turnieju.
W ćwierćfinale Namajunas zmierzył się z Joanne Calderwood. Wygrała walkę przez kimurę w drugiej rundzie.
W półfinale Namajunas zmierzył się z Randą Markos. Ponownie wygrała walkę przez kimurę w pierwszej rundzie.
W finale turnieju walczyła z Carlą Esparza 12 grudnia 2014 roku na The Ultimate Fighter: A Champion Will Be Crowned Finale o inauguracyjne mistrzostwa wagi słomkowej kobiet UFC. Przegrała walkę przez duszenie z tyłu w trzeciej rundzie.
UFC.
Pomimo przegranej w finale The Ultimate Fighter, Namajunas otrzymała dwa bonusy sezonu w wysokości 25 000 dolarów za Występ Sezonu i Walkę Sezonu za walkę z Joanne Calderwood.
Namajunas miała zmierzyć się z Niną Nunes 23 maja 2015 roku w walce w karcie wstępnej na UFC 187. Przed walką Ansaroff nie zrobiła wagi i została ukarana grzywną w wysokości 20 procent swojej gaży za walkę. Walka została odwołana na kilka godzin przed wydarzeniem, ponieważ Ansaroff została uznana za niezdolną do walki z powodu choroby. Według obozu Ansaroff, zachorowała ona na grypę tydzień wcześniej, a redukcja wagi nasiliła chorobę, zmuszając Ansaroff do przedwczesnego przerwania redukcji wagi i ostatecznego wycofania się z walki. Mimo że walka nie mogła się odbyć, Namajunas otrzymała pełne wynagrodzenie za walkę (pieniądze za występ i wygraną).
Namajunas walczyła z Angelą Hill 3 października 2015 roku na gali UFC 192. Po kilku kopnięciach, Namajunas powaliła Hill na deski przez potknięcie po ciosie. Gdy Hill wstała, Namajunas poddała Hill w pierwszej rundzie przez duszenie zza pleców.
Namajunas zmierzyła się z Paige VanZant w głównym wydarzeniu gali UFC Fight Night 80 10 grudnia 2015 roku, zastępując kontuzjowaną Joanne Calderwood. Namajunas wygrała walkę w połowie piątej rundy przez poddanie przez duszenie zza pleców. Wygrana zapewniła Namajunas jej pierwszą nagrodę w postaci bonusu za występ wieczoru.
16 kwietnia 2016 roku Namajunas zmierzyła się z niepokonaną Tecią Torres na gali UFC on Fox 19 w rewanżu ich walki z 2013 roku na Invicta FC 6. Namajunas wygrała walkę przez jednogłośną decyzję.
30 lipca 2016 roku Namajunas zmierzyła się z Karoliną Kowalkiewicz na UFC 201. Kowalkiewicz pokonała Namajunas przez niejednogłośną decyzję. Obie zawodnicczki za swój występ otrzymały bonus za walkę wieczoru.
Namajunas zmierzyła się z Michelle Waterson15 kwietnia 2017 roku na gali UFC on Fox 24. Wygrała przez poddanie przez duszenie zza pleców w 2. rundzie.
Namajunas zmierzyła się z mistrzynią wagi słomkowej Joanną Jędrzejczyk na UFC 217 w Madison Square Garden w Nowym Jorku 4 listopada 2017 roku. Stawiała się w roli faworytki przeciwko niepokonanej mistrzyni. Namajunas wygrała przez nokaut w pierwszej rundzie i została nową mistrzynią UFC w wadze słomkowej kobiet. Wygrana przyniosła Namajunas jej drugi bonus za występ wieczoru. Było to pierwsze zwycięstwo Namajunas przez nokaut w zawodowej karierze. Na konferencji prasowej po gali UFC 217, Namajunas stwierdziła, że zamierza wykorzystać swój status mistrzyni jako platformę do szerzenia świadomości na temat chorób psychicznych.
7 kwietnia 2018 podczas UFC 223 w rewanżu pokonała ponownie Jędrzejczyk, tym razem jednogłośnie na punkty.
W swojej drugiej obronie tytułu, Namajunas zmierzyła się z Jéssicą Andrade w głównym wydarzeniu na UFC 237 11 maja 2019 r., w rodzinnej Brazylii Andrade, w tym, co byłoby pierwszą walką Namajunas w MMA poza Stanami Zjednoczonymi. Namajunas przegrała walkę przez nokaut w drugiej rundzie. Walka ta przyniosła jej nagrodę w postaci bonusu za walkę wieczoru.
Namajunas miała zmierzyć się z Jéssicą Andrade w rewanżu 18 kwietnia 2020 roku na UFC 249. 8 kwietnia 2020 roku Namajunas wycofała się z walki, a jej menedżer jako przyczynę wskazał parę zgonów w rodzinie związanych z pandemią COVID-19. Zamiast tego walka została przełożona i ostatecznie odbyła się 12 lipca 2020 roku na UFC 251. Namajunas wygrała walkę przez niejednogłośną decyzję. Walka przyniosła jej nagrodę w postaci bonusu za walkę wieczoru.
24 kwietnia 2021 na gali UFC 261 zawalczyła ponownie o mistrzowski pas wagi słomkowej, przeciwniczką Namajunas została ówczesna mistrzyni Zhang Weili. Pojedynek w pierwszej rundzie zwyciężyła Rose Namajunas, która trafiła rywalkę wysokim kopnięciem na głowę oraz zdobyła utracone mistrzostwo.
W pierwszej obronie mistrzowskiego pasa po raz kolejny pokonała Zhang Weili. Po 25 minutach wyrównanego starcia sędziowie nie byli jednogłośni. Dwóch z nich przyznało wygraną Namajunas (49-46, 48-47), jeden Zhang (48-47).
Styl walki.
Namajunas porusza się do przodu, naciskając na przeciwniczkę ciosami i wysokimi kopnięciami. Jest znana z zaawansowanych technicznie uderzeń i pracy nóg, używając różnych kątów i kilku kreatywnych ustawień. Podczas swojej walki na Invicta FC 6 wyprowadziła serię kopnięć sierpowych, kopnięć frontalnych i kopnięć okrężnych na głowę przeciwniczki. Po skróceniu dystansu, czasami próbuje chwytać i poddawać rywalki.
Życie prywatne.
Jest chrześcijanką i jest antykomunistką. Przed walką z Zhang Weili, mówiła o historii komunistycznego ucisku w jej rodzinnej Litwie i wspomniała o filmie dokumentalnym "The Other Dream Team" jako inspiracji. Powiedziała, że: ,"dokument daje dobre pojęcie o tym, przez co musiała przejść moja rodzina, dlaczego jestem dzisiaj w Stanach Zjednoczonych, dlaczego uprawiam mieszane sztuki walki, wszystko to”". Powiedziała, że postrzega swoją walkę z Zhang jako symbol walki między komunizmem a wolnością, mówiąc, że jest ,czerwona” reprezentuje komunizm, odnosząc to do historii jej rodziny pod byłym reżimem ZSRR na Litwie. W kolejnym wywiadzie stwierdziła, że jej komentarze nie były skierowane osobiście do Zhang, i powiedziała, że chodziło bardziej o jej własne „wewnętrzne bitwy”, a także o „pokoleniowe PTSD”. Zhang powiedziała później, że zignorowała komentarze Namajunas, stwierdzając: „"Uważam, że jako sportowiec musisz skupić się na sobie”". Opisując swoje pochodzenie i motywację do walki, Namajunas stwierdziła: "„Mam świadomość Chrystusową, mam litewską krew i mam amerykański sen”".
Dawniej nosiła przydomek „Riveter”, co było nawiązaniem do amerykańskiej ikony kultury Rosie the Niveter. Jej obecny pseudonim, „Thug Rose”, został nadany przez przyjaciół, gdy była młoda, z powodu jej zastraszającego spojrzenia.
",Dostałam to od znajomych z sąsiedztwa. Kiedy byłam mała, byłam jedyną białą dziewczynką, byłam mniejsza od wszystkich innych iz jakiegoś powodu po prostu zachowywałam się ciężej niż wszyscy inni – po prostu nieustraszona, wiesz? Tak więc nazwali mnie tak z powodu onieśmielającego spojrzenia, które zawsze miałam na twarzy"' – powiedziała Rose."
Rodzina.
Jest narzeczoną i partnerką treningową byłego zawodnika Glory i wagi ciężkiej UFC Pata Barry, który jest od niej starszy o 13 lat. Pierwszy raz spotkali się na siłowni, gdy Rose zaczęła tam trenować w szkole średniej. Para zaręczyła się w 2014 roku.
Ma brata o imieniu Nojus, który kiedyś prowadził prywatne studio fortepianowe. Sama Rose gra na pianinie od piątego roku życia. Nolus jest również zawodnikiem mieszanych sztuk walki i zadebiutował zawodowo w marcu 2021 roku.

</doc>
<doc id="4142116" url="https://pl.wikipedia.org/wiki?curid=4142116" title="Adolphus Warburton Moore">
Adolphus Warburton Moore

Adolphus Warburton Moore, A.W. Moore (ur. 12 lipca 1841, zm. 2 lutego 1887) – brytyjski alpinista, pracownik służby cywilnej. 
Jeden z najsłynniejszych alpinistów brytyjskich z czasów „złotego wieku alpinizmu” w drugiej połowie XIX wieku.
Jego rodzicami byli major John Arthur Moore i Sophia Stewart Yates. W latach 1858-1887 był urzędnikiem India Office, gdzie w latach 1875-1885 był sekretarzem w departamencie politycznym, a także osobistym sekretarzem Randolpha S. Churchilla.
Ważniejsze pierwsze wejścia w Alpach:
Ostatnie z wymienionych wejść – trudna droga Ostrogą Brenva na Mont Blanc – oceniana jest dziś jako jedno z najpiękniejszych przejść skalno-lodowych w Alpach. Dokonane zaledwie rok po zdobyciu Matterhornu, wieńczącym erę alpinizmu zdobywczego, rozpoczęło ono epokę alpinizmu sportowego, w którym drogi oceniane są według kategorii ich piękna i trudności, stawianych wspinaczowi.
W roku 1868 A.W. Moore wraz z D.A. Freshfieldem, Ch.C. Tuckerem oraz francuskim przewodnikiem F. Devouassoud wyjechali w Kaukaz, gdzie 1 lipca dokonali pierwszego wejścia na Kazbek (5034 m n.p.m.), a kilka tygodni później w tym samym składzie, uzupełnionym o bałkarskich przewodników-tragarzy Achiję Sottajewa i Dżaczi Dżapojewa, stanęli (jako pierwsi Europejczycy) na niższym, wschodnim szczycie Elbrusa (5621 m n.p.m.).
Postać A.W. Moore’a upamiętniają dziś w masywie Mont Blanc nazwy: przełęczy (Col Moore, 3525 m n.p.m.) i wznoszącego się w grani tuż za nią niewielkiego szczyciku (Pic Moore, 3557 m n.p.m.), położonych u podnóży Ostrogi Brenva. Nazwy te nadali alpiniści F.S. Smythe i Thomas Graham Brown podczas pierwszego wejścia drogą przez Sentinelle Rouge w 1927 r.

</doc>
<doc id="4142132" url="https://pl.wikipedia.org/wiki?curid=4142132" title="Artur Pillar">
Artur Pillar

Artur Pillar (ur. 15 marca 1915 w Tymawie, zm. 19 maja 1945) ps. "Rak" – komendant powiatowy Tajnej Organizacji Wojskowej "Gryf Pomorski" w Starogardzie.
Życiorys.
Urodził się jako syn Jana i Marii z d. Hesse. Po ukończeniu Państwowego Gimnazjum w Tczewie rozpoczął studia na politechnice gdańskiej gdzie naukę przerwał wybuch wojny. Po wkroczeniu Niemców do Starogardu wraz z rodzicami został eksmitowany z zajmowanego domu.
Wstąpił do organizacji konspiracyjnych w nieznanych okolicznościach. Pod ps. "Rak" został komendantem powiatowym "Gryfa" w Starogardzie. Rozbudowywał struktury TOW "Gryf" w Starogardzie i powiecie starogardzkim. Organizował pomoc rodzinom więźniów obozów koncentracyjnych, jeńców wojennych oraz pomordowanych polaków. Utrzymywał kontakty z organizacją "Związek Jaszczurczy" oraz doprowadził w 1942 r. do jej częściowego połączenia z "Gryfem". Doprowadził do włączenia w struktury "Gryfa" oddziału partyzanckiego dowodzonego przez Alfonsa Kwiczora ps. "Czarny". Wprowadził do TOW "Gryf" Jana Maziakowskiego oraz Andrzeja Deskura.
W październiku 1943 r. Artur Pillar został aresztowany przez gestapo. Początkowo przesłuchiwany był w areszcie w Starogardzie, a następnie w Gdańsku. W maju 1944 r. znalazł się w obozie Stutthof z numerem 35742. W obozie przebywał do jego ewakuacji pod koniec stycznia 1945 r. Ewakuowany drogą morską przez Bałtyk został uratowany przez Szwedów mimo opieki ciężko chory zmarł 19 maja 1945 r. Został pochowany na cmentarzu w Malmö. Jego symboliczny grób oraz jego ojca znajduje się w Starogardzie Gdańskim.

</doc>
<doc id="4142133" url="https://pl.wikipedia.org/wiki?curid=4142133" title="Israel Becker">
Israel Becker

Israel Becker (ur. 13 czerwca 1917 w Białymstoku, zm. 30 maja 2003 w Tel Awiwie, Izrael) – izraelski aktor teatralny, reżyser oraz malarz, pochodzący z rodziny białostockich Żydów.
Życiorys.
Urodził się jako Izrael Beker w rodzinie kantora Wielkiej Synagogi w Białymstoku, jego rodzina mieszkała w czteropiętrowej kamienicy przy ulicy Suraskiej. Od najmłodszych lat interesował się teatrem, po przeżyciu hitlerowskiej obławy na Żydów jadących pociągiem z Lublina do Białegostoku i aresztowaniu w obozie przejściowym przedostał się do Związku Radzieckiego. Studiował aktorstwo w Moskwie, w 1945 powrócił do Białegostoku, ale okazało się, że cała rodzina zginęła w getcie. Postanowił wówczas wyjechać do Monachium, w 1947 wyreżyserował film „Lang ist der Weg”, w którym zagrał główną rolę. Był to pierwszy film pełnometrażowy przedstawiający Holocaust z żydowskiej perspektywy i jedyny film wyprodukowany w Niemczech w języku jidysz. Od 1947 przez rok grał w Teatrze Żydowskim w Monachium, a następnie podjął decyzję o wyjeździe do nowo powstałego Izraela, gdzie występował w teatrze „Habimah”. Walczył w I wojnie izraelsko-arabskiej. Wyreżyserował musical „Two Connie Lemel” oraz zrealizowany na jego podstawie film. Podczas swojej kariery wyreżyserował ponad dziesięć przedstawień w Izraelu i Stanach Zjednoczonych. Israel Becker został uhonorowany nagrodą Bet Szalom Alechem za grę aktorską oraz nagrodą Meir Margalit dla sztuki teatralnej i tytułem yakiera miasta Tel Awiw. W przedmowie do wydanego w 1980 albumu przedstawiającego jego twórczość malarską napisał, że mimo iż od jego wyjazdu z rodzinnego miasta minęło trzydzieści pięć lat, to nadal czuje się Białostoczaninem, a w swoich obrazach chce pokazać miasto, którego już nie ma.

</doc>
<doc id="4142134" url="https://pl.wikipedia.org/wiki?curid=4142134" title="Zespół Szkół Elektrycznych w Białymstoku">
Zespół Szkół Elektrycznych w Białymstoku

Zespół Szkół Elektrycznych w Białymstoku – zespół szkół znajdujący się przy al. 1000-lecia Państwa Polskiego 14, na który składają się Technikum Elektryczne, Branżowa Szkoła I Stopnia Nr 1 i Szkoła Policealna. Centrum Kształcenia Praktycznego mieści się przy ul. Dobrej 1.
Historia.
16 czerwca 1948 r. dekretem Ministerstwa Oświaty otwarto Państwowe Liceum Elektryczne o specjalności elektromechanika ogólna. 1 września naukę rozpoczęło 47 uczniów posiadających ukończone przynajmniej 2 klasy gimnazjalne. Inż. Wolfke, pełniąc obowiązki dyrektora, tym razem Liceum Elektrycznego, umieścił szkołę, jak tyle już innych, obok Liceum Budowlanego we wspomnianym już gmachu przy ul. Warszawskiej 63. Po półroczu, 1 lutego 1949 r. funkcję dyrektora Liceum z rąk J. Wolfkego przyjął Kazimierz Rytel, przenosząc jednocześnie szkole z dniem 1 marca do budynku przy ul. Warszawskiej 85, gdzie zadomowiło się także Liceum Budowlane. Budynek ten latem 1947 r. opuściło Państwowe Gimnazjum i Liceum Spółdzielcze przenosząc się do Supraśla, gdzie dzięki spółdzielczemu sponsorowi dyr. H. Smaczny, w drodze przetargu, dokonał kapitalnego remontu pałacu Bucholców, po opuszczeniu go przez Sztab Armii Czerwonej. Przy okazji tych przenosin warto zaznaczyć, że w ten oto sposób na terenie Białostoczyzny zaistniał obiekt szkolny o niezwykłych walorach dydaktycznych i wychowawczych, z internatem na 120 uczniów, z mieszkaniami służbowymi dla nauczycieli i budynkami gospodarczymi, które umożliwiły eksperymentalnie zamienić te dwie szkoły typu ekonomicznego w jedno, rozbudowane przedsiębiorstwo handlowo-usługowe z własnym nawet bankiem.
Dramatyczna sytuacja lokalowa, w jakiej znalazło się zarówno LE jak i Liceum Budowlane zmusiło obu dyrektorów do szukania nowych rozwiązań. Po kilku miesiącach pierwsze ustąpiło LE przenosząc się 1 września 1949 r. do budynku przy ul. Sosnowej 64. LE zostało następnie przeniesione do budynku dawnego Żydowskiego Gimnazjum Hebrajskiego przy ul. Lipowej 35/37, gdzie musiało dzielić ten lokal z Liceum Chemicznym. 1 marca 1952 r. LE dzięki powiązaniom Dyrekcji Okręgowych Szkoleń Zawodowych z wieczorową Szkołą Inżynierską uzyskuje w miarę znośne warunki w budynku przy ul. Białej 1; obok klas można było zorganizować pracownie przedmiotowe.
1 września 1955 r. szkoła zmieniła nazwę na Technikum Elektryczne Centralnego Związku Spoleczności Pracy w Białymstoku. Rok później w budynkach należących do Technikum Budowlanego zostały zorganizowane warsztaty szkolne pozostające w gestii TE, a jej kierownikiem zostaje jej absolwent – Kazimierz Piotrowski. Dalsze powiększenie bazy szkoleniowej następuje 1września 1958 r., kiedy to udaje się uzyskać od przemysłu włókienniczego budynek przy ul. Konopnickiej 3/2.
Ostatecznie w 1960 r. przeniesiono obie szkoły na stałe do przydzielonego budynku przy ul. Sosnowej 64. Nowe warunki lokalowe umożliwiły z kolei piątemu dyrektorowi – inż. Mieczysławowi Jackowiakowi – zorganizowanie Państwowej Szkoły Technicznej o specjalności radiotechnik.
Nowy przełom związany z bazą lokalową nastąpił 1 kwietnia 1966 r., kiedy nowo wzniesiony gmach szkolny przy ul. Grottgera 9, uprzednio przeznaczony na potrzeby szkolnictwa podstawowego, Kuratorium OSB postanowiło przekazać Szkołom Elektrycznym.
We wrześniu 1977 r. warsztaty szkolne zostały przeniesione na ul. Dobrą 1, gdzie przydzielono im na własność budynek o powierzchni zapewniającej nie tylko szkolenie, ale jednocześnie wykonywanie coraz bogatszej oferty usługowej o charakterze produkcyjnym.
We wrześniu 1985 r. w ramach Zespołu powstaje Policealne Studium Elektroniczne dla Pracujących o specjalności radiotechnika i telewizja. 1 września 1986 r. oddano do użytku pracownię informatyczną. Począwszy od końca lat siedemdziesiątych Zespół całkowicie przeszedł na system pracowniany. W czasie obchodów czterdziestolecia położony został kamień węgielny pod budowę nowego gmachu szkolnego przy ul. 1000-lecia Państwa Polskiego 14. 1 września 1995r. Zespół Szkół Elektrycznych opuścił budynek przy ul. Grottgera 9 i objął w posiadanie swoją nową siedzibę, która zamknęła definitywnie aż 47-letnia wędrówkę niemal po całym Białymstoku.
Technikum.
Technikum oferuje pięć zawodów: technik informatyk, technik teleinformatyk, technik programista, technik elektronik, technik elektryk, technik grafiki i poligrafii cyfrowej.
Technik informatyk.
Technik informatyk powinien być przygotowany do wykonywania następujących zadań zawodowych:
1) montowania oraz eksploatacji systemów komputerowych i urządzeń peryferyjnych;
2) wykonywania i eksploatacji lokalnych sieci komputerowych;
3) projektowania, tworzenia, administracji i użytkowania baz danych;
4) programowania aplikacji desktopowych, internetowych oraz mobilnych;
5) projektowania, tworzenia i administracji stronami WWW i systemami zarządzania treścią.
Technik teleinformatyk.
Technik teleinformatyk powinien być przygotowany do wykonywania następujących zadań zawodowych:
1) instalowania, uruchamiania i utrzymania terminali i sieci dostępowych;
2) wykonywania i utrzymania sieci komputerowych;
3) montowania i eksploatacji cyfrowych systemów transmisji danych;
4) instalowania i eksploatacji systemów głosowej transmisji danych;
5) administrowania sieciami i systemami teleinformatycznymi.
Technik elektronik.
Technik elektronik powinien być przygotowany do wykonywania następujących zadań zawodowych:
1) montowania i uruchamiania elementów, układów i urządzeń elektronicznych;
2) wykonywania instalacji i instalowania urządzeń elektronicznych;
3) użytkowania instalacji elektronicznych i urządzeń elektronicznych;
4) konserwowania i naprawy instalacji elektronicznych i urządzeń elektronicznych.
Technik elektryk.
Technik elektryk powinien być przygotowany do wykonywania następujących zadań zawodowych:
1) wykonywania i uruchamiania instalacji elektrycznych na podstawie dokumentacji technicznej;
2) montowania i uruchamiania maszyn i urządzeń elektrycznych na podstawie dokumentacji technicznej;
3) wykonywania konserwacji instalacji, maszyn i urządzeń elektrycznych;
4) eksploatowania instalacji elektrycznych;
5) eksploatowania maszyn i urządzeń elektrycznych.
Technik grafiki i poligrafii cyfrowej.
Technik grafiki i poligrafii cyfrowej powinien być przygotowany do wykonywania następujących zadań zawodowych:
1) przygotowania publikacji i prac graficznych do druku oraz publikacji elektronicznej;
2) prowadzenia procesów drukowania cyfrowego;
3) przygotowania materiałów cyfrowych do wykonania projektów graficznych;
4) obróbki druków cyfrowych;
5) prowadzenia procesów drukowania 3D;
6) obróbki druków 3D.
Branżowa Szkoła I Stopnia Nr 1.
Branżowa Szkoła I Stopnia Nr 1 oferuje dwa zawody: elektryk i elektronik.
Elektryk.
Elektryk powinien być przygotowany do wykonywania następujących zadań zawodowych:
1) wykonywania i uruchamiania instalacji elektrycznych na podstawie dokumentacji technicznej;
2) montowania i uruchamiania maszyn i urządzeń elektrycznych na podstawie dokumentacji technicznej;
3) wykonywania konserwacji instalacji, maszyn i urządzeń elektrycznych.
Elektronik.
Elektronik powinien być przygotowany do wykonywania następujących zadań zawodowych:
1) montowania elementów oraz układów elektronicznych na płytkach drukowanych w urządzeniach;
2) wykonywania instalacji i instalowania urządzeń elektronicznych;
3) uruchamiania układów i instalacji na podstawie dokumentacji;
4) demontowania i przygotowania do recyklingu elementów, urządzeń i instalacji elektronicznych.
Szkoła Policealna.
Szkoła policealna oferuje dwa zawody: technik bezpieczeństwa i higieny pracy oraz technik informatyk.
Technik bezpieczeństwa i higieny.
Technik bezpieczeństwa i higieny pracy powinien być przygotowany do wykonywania następujących zadań zawodowych:
1) oceniania stopnia zagrożeń i ryzyka zawodowego powodowanego przez czynniki chemiczne, fizyczne i biologiczne występujące w środowisku pracy;
2) rozwiązywania bieżących problemów technicznych i organizacyjnych związanych z bezpieczeństwem i ergonomią w skali zakładu pracy i w odniesieniu do stanowisk pracy;
3) współuczestniczenia w ustalaniu okoliczności, przyczyn wypadków i chorób zawodowych;
4) organizowania i prowadzenia szkoleń z zakresu bezpieczeństwa i higieny pracy.
Technik informatyk.
Technik informatyk powinien być przygotowany do wykonywania następujących zadań zawodowych:
1) montowania oraz eksploatacji systemów komputerowych i urządzeń peryferyjnych;
2) wykonywania i eksploatacji lokalnych sieci komputerowych;
3) projektowania, tworzenia, administracji i użytkowania baz danych;
4) programowania aplikacji desktopowych, internetowych oraz mobilnych;
5) projektowania, tworzenia i administracji stronami WWW i systemami zarządzania treścią.
Hymn szkoły.
Szkoła posiada swój władny hymn opowiadający o codziennym życiu w szkole. Kompozytorem jest Marek Seyfried razem ze współpracą z Januszem Grzywaczem.
Tekst:
Mijają dni i lata,
przemija dzień za dniem.
Historia jest bogata,
o czym przekonasz się.
Iść naprzód i zwyciężać,
zadaniem naszym jest.
W świat elektronów zdążać,
ludzkości światło nieść.
Ref.
Więc głośno razem śpiewaj dziś,
by w świat pomknęła pieśni myśl,
że młodzi elektrycy
z postępem idą w świat.
Więc połącz dziś mierników rząd,
niech przez nie równo płynie prąd,
by w każdej stronie świata
ciemności zginął ślad.
Mijają dni i lata,
przemija dzień za dniem.
Historia jest bogata,
o czym przekonasz się.
Młodzieży naszej szkoły
naprzeciw życiu wyjdź.
Trudnościom stawiaj czoło,
na medal spisz się dziś.
Ref.
Więc głośno razem śpiewaj dziś,
by w świat pomknęła pieśni myśl,
że młodzi elektrycy
z postępem idą w świat.
Więc połącz dziś mierników rząd,
niech przez nie równo płynie prąd,
by w każdej stronie świata
ciemności zginął ślad.

</doc>
<doc id="4142139" url="https://pl.wikipedia.org/wiki?curid=4142139" title="Ras il-Wardija">
Ras il-Wardija

Ras il-Wardija – przylądek w granicach San Lawrenz, na południowo-zachodnim wybrzeżu Gozo, Malta. Znajdują się tam pozostałości punicko-rzymskiego sanktuarium, odkrytego przez włoskich archeologów w latach sześćdziesiątych XX wieku. Teren ma prywatnego właściciela, jest w stanie podupadłym.
Stanowisko.
Ras il-Wardija było prawdopodobnie zamieszkałe po raz pierwszy w epoce brązu, około roku 1500 p.n.e. Około III wieku p.n.e., podczas okresu punickiego powstał na tym terenie kompleks religijny, prawdopodobnie nimfeum. Ponieważ miejsce jest dobrze widoczne z morza, mogło też pełnić rolę latarni morskiej dla statków pływających pomiędzy wyspami maltańskimi a północną Afryką.
Miejsce pozostawało w użytkowaniu przez cały okres rzymski. Wydrapane krzyże na ścianach mogą sugerować, że ostatecznie zostało chrześcijańskim miejscem odprawiania obrządków religijnych. Tak było do około IV wieku. W okresie średniowiecznym mogła tutaj istnieć pustelnia.
Głównymi elementami strukturalnymi tego miejsca są:
Wspomniana kamienna struktura ma pewne podobieństwa do pozostałości punicko-rzymskiego sanktuarium w Tas-Silġ w Marsaxlokk.
Wykopaliska i historia współczesna.
Teren wokół Ras il-Wardija podczas II wojny światowej był wykorzystywany w celach obronnych. Po raz pierwszy miejsce to było przeszukiwane pod względem archeologicznym przez "Missione Archaeologica Italiana a Malta" w latach 1964–67. Do czasów wykopalisk świątynia była dobrze zachowana, lecz od tamtego czasu popada w ruinę.
30 marca 1988 roku odkryto, że skaradzione zostało antyczne "graffito" wyryte na jednej ze ścian świątyni. Przedstawia ono ludzką postać z ramionami wyciągniętymi w kształcie krzyża. Sugerowano, że postać ta symbolizuje punicką boginię Tanit, lecz może to być również średniowieczne przedstawienie chrześcijańskiego krzyża. Skradzione "graffito" zostało odzyskane w czerwcu 2011 roku, jest teraz wystawiane w Muzeum Archeologii Gozo w Cittadelli.
Teren, na którym znajduje się sanktuarium, jest w rękach prywatnego właściciela, George'a Spiteri, i może być potrzebne jego zezwolenie na wejście na ten teren.
Sanktuarium umieszczone jest na liście National Inventory of the Cultural Property of the Maltese Islands.

</doc>
<doc id="4142145" url="https://pl.wikipedia.org/wiki?curid=4142145" title="Pływanie na Letnich Igrzyskach Olimpijskich 1972 – 100 m stylem grzbietowym kobiet">
Pływanie na Letnich Igrzyskach Olimpijskich 1972 – 100 m stylem grzbietowym kobiet

100 m stylem grzbietowym kobiet – jedna z konkurencji pływackich rozgrywanych podczas XX Igrzysk Olimpijskich w Monachium. Eliminacje i półfinały odbyły się 1 września, a finał 2 września 1972 roku.
Mistrzynią olimpijską została Amerykanka Melissa Belote, czasem 1:05,78 poprawiając własny rekord olimpijski ustanowiony w półfinale. Srebrny medal wywalczyła reprezentantka Węgier Andrea Gyarmati, która ustanowiła nowy rekord Europy (1:06,26) i 0,08 s wyprzedziła Susie Atwood ze Stanów Zjednoczonych (1:06,34).
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="4142150" url="https://pl.wikipedia.org/wiki?curid=4142150" title="Bani Ubajd">
Bani Ubajd

Bani Ubajd (arab. بني عبيد) – miasto w Egipcie, w muhafazie Ad-Dakahlijja. W 2006 roku liczyło 30 048 mieszkańców.

</doc>
<doc id="4142151" url="https://pl.wikipedia.org/wiki?curid=4142151" title="Rajd Włoch 1981">
Rajd Włoch 1981



</doc>
<doc id="4142152" url="https://pl.wikipedia.org/wiki?curid=4142152" title="Dzikie serce">
Dzikie serce



</doc>
<doc id="4142157" url="https://pl.wikipedia.org/wiki?curid=4142157" title="Bani Suwajf al-Dżadida">
Bani Suwajf al-Dżadida

Bani Suwajf al-Dżadida – miasto w Egipcie, w muhafazie Bani Suwajf. W 2006 roku liczyło 17 921 mieszkańców.

</doc>
<doc id="4142158" url="https://pl.wikipedia.org/wiki?curid=4142158" title="Johannes Vincke">
Johannes Vincke

Johannes Vincke (ur. 11 maja 1892 w Gretesch koło Osnabrücku, zm. 3 marca 1975 w Wallenhorst) – niemiecki teolog katolicki. Głównymi kierunkami jego działalności naukowej było prawo kościelne i historia Kościoła, w szczególności historia Kościoła Hiszpanii.
Biografia.
Johannes Vincke urodził się w Gretesch koło Osnabrücku, jako trzecie z dziewięciorga rodzeństwa. Po edukacji podstawowej w Belm i ukończeniu szkoły średniej z maturą w 1912 roku w gimnazjum Carolinum w Osnabrücku studiował w latach 1912–1916 teologię w Münster i Fryburgu Bryzgowijskim. W 1912 został członkiem katolickiego bractwa studenckiego Unitas Winfridia. W 1917 otrzymał święcenia kapłańskie. Przez następne lata posługiwał jako duszpasterz. W latach 1926–1928 kontynuuje studia z zakresu teologii, historii i nauk politycznych we Fryburgu. W 1927 uzyskuje stopień doktora z zakresu teologii i filozofii, a w 1928 zostaje doktorem prawa i nauk politycznych. W latach 1928–1930 pracuje w królewskim archiwum w Barcelonie. Po powrocie do Fryburga uzyskuje habilitację w 1930 z zakresu prawa kościelnego oraz stosunków państwo–Kościół. W latach 1932 do 1934 przebywał na Papieskim Uniwersytecie Gregoriańskim w Rzymie. W 1937 został profesorem nadzwyczajnym prawa kanonicznego we Fryburgu, a następnie w latach 1939 do 1944 objął katedrę prawa kościelnego w Państwowej Akademii w Braniewie w Prusach Wschodnich. Od semestru letniego w 1944 obejmuje katedrę historii kościoła na Uniwersytecie we Fryburgu Bryzgowijskim, gdzie w 1946 roku został mianowany profesorem i gdzie wykładał do swego przejścia na emeryturę w 1960. W roku akademickim 1951/1952 był rektorem tego uniwersytetu. Od 1952 jest członkiem zarządu towarzystwa naukowego „Görres-Gesellschaft zur Pflege der Wissenschaft”.

</doc>
<doc id="4142160" url="https://pl.wikipedia.org/wiki?curid=4142160" title="Bani Mazar">
Bani Mazar

Bani Mazar (arab. بنى مزار) – miasto w Egipcie, w muhafazie Al-Minja. W 2006 roku liczyło 79 553 mieszkańców.

</doc>
<doc id="4142161" url="https://pl.wikipedia.org/wiki?curid=4142161" title="Baltim">
Baltim

Baltim (arab. بلطيم) – miasto w Egipcie, w muhafazie Kafr asz-Szajch. W 2006 roku liczyło 40 199 mieszkańców.

</doc>
<doc id="4142163" url="https://pl.wikipedia.org/wiki?curid=4142163" title="Kapliczka w Ujsołach">
Kapliczka w Ujsołach

Kapliczka w Ujsołach – murowana rzymskokatolicka kapliczka przydrożna z I połowy XVIII wieku w Ujsołach w powiecie żywieckim, wpisana do rejestru zabytków nieruchomych województwa śląskiego.
Parterowa kapliczka pod wezwaniem Serca Pana Jezusa, nazywana również „U Koconia”, jeden z dwóch zabytków Ujsoł (poza cmentarzem), powstała w I połowie XVIII wieku, a w 1866 roku została rozbudowana. Obiekt jest położony przy ul. księdza prałata Józefa Piotrowskiego (dawna droga wojewódzka), w pobliżu remizy. 31 sierpnia 1913 roku odbyła się w kaplicy msza święta, uznawana za pierwszą na terenie Ujsoł, którą odprawił ks. dziekan Józef Pułka, proboszcz parafii św. Józefa w Ujsołach.
Wewnątrz kapliczki znajdowała się drewniana klasycystyczna wieczna lampka, wysoka na 49 cm, ze zdobieniami w postaci umieszczonych na obwodzie czterech aniołów, trzymających lichtarze oraz naczyniem przypominającym wazon, udekorowanym rzeźbionymi płomieniami.

</doc>
<doc id="4142173" url="https://pl.wikipedia.org/wiki?curid=4142173" title="Placówka Straży Celnej „Niechłoda”">
Placówka Straży Celnej „Niechłoda”



</doc>
<doc id="4142175" url="https://pl.wikipedia.org/wiki?curid=4142175" title="Rajd Wielkiej Brytanii 1981">
Rajd Wielkiej Brytanii 1981

Rezultaty Rajdu Wielkiej Brytanii ("30. Lombard RAC Rally"), eliminacji Rajdowych Mistrzostw Świata w 1981 roku, który odbył się w dniach 22–25 listopada. Była to dwunasta runda czempionatu w tamtym roku. Bazą rajdu było miasto Chester. 

</doc>
<doc id="4142180" url="https://pl.wikipedia.org/wiki?curid=4142180" title="Ping An Finance Center">
Ping An Finance Center

Ping An Finance Center (chiń.: 平安金融中心; pinyin: Píng’ān jīnróng zhōngxīn) – wieżowiec w Shenzhen, w prowincji Guangdong, w Chińskiej Republice Ludowej. Wysokość całkowita budynku wynosi 599 m co czyni go najwyższym wieżowcem w Shenzhen i drugim co do wielkości w Chinach, został otwarty w 2017 roku. Stał się najwyższym wieżowcem biurowym na świecie.
Koszt budynku to ok. 5,49 miliarda złotych ($ 1,5 miliarda) co przy 385 918 metrach kwadratowych powierzchni użytkowej daje ok. 14225,81 złotych za metr kwadratowy. 

</doc>
<doc id="4142188" url="https://pl.wikipedia.org/wiki?curid=4142188" title="Dytryk (biskup Merseburga)">
Dytryk (biskup Merseburga)

Dytryk z Wettinu (ur. ok. 1150, zm. 12 października 1215) – biskup Merseburga od 1204 z rodu Wettinów.
Życiorys.
Dytryk był synem margrabiego Łużyc Dytryka II z nieślubnego łoża (matką była Kunegunda, wdowa po hrabim Plötzkau Bernardzie). Po śmierci ojca otrzymał Groitzsch. Był kanonikiem w Merseburgu. W 1202 odbył podróż do Rzymu. W 1203 został legitymizowany. We wrześniu 1204 został wyświęcony na biskupa Merseburga.

</doc>
<doc id="4142192" url="https://pl.wikipedia.org/wiki?curid=4142192" title="Puchar Świata w Zapasach 2003 – styl wolny mężczyzn">
Puchar Świata w Zapasach 2003 – styl wolny mężczyzn

Zawody Pucharu Świata w 2003 roku w stylu wolnym mężczyzn odbyły się w dniach 4-6 kwietnia w Boise we USA.

</doc>
<doc id="4142196" url="https://pl.wikipedia.org/wiki?curid=4142196" title="Roger K. Furse">
Roger K. Furse

Roger K. Furse (ur. 11 września 1903 w Ightham; zm. 19 sierpnia 1972 w Korfu) – brytyjski scenograf i kostiumograf filmowy i teatralny. Zdobywca Oscara za najlepsze kostiumy i scenografię do filmu "Hamlet" (1948).
Życiorys.
Jego ojcem był generał porucznik sir William Furse, a siostrą - aktorka Judith Furse. Kształcił się w elitarnej szkole Eton College, po czym studiował w londyńskiej Slade School of Fine Arts.
Stały współpracownik legendarnego aktora i reżysera Laurence’a Oliviera, z którym nakręcił filmy "Henryk V" (1944), "Hamlet" (1948), "Ryszard III" (1955) oraz "Książę i aktoreczka" (1957). Furse pracował również na planie tak głośnych filmów, jak "Niepotrzebni mogą odejść" (1947) Carola Reeda, "Pod znakiem Koziorożca" (1949) Alfreda Hitchcocka, "Witaj, smutku" (1958) Otto Premingera czy "Spartakus" (1960) Stanleya Kubricka.
Poza pracą w filmie, Furse projektował też scenografię i kostiumy do przedstawień teatralnych i spektakli baletowych. Za dekoracje do broadwayowskiego hitu "Duel of Angels" otrzymał w 1961 r. nominację do prestiżowej Nagrody Tony.
Jego pierwszą żoną była nagrodzona Oscarem kostiumolożka Margaret Furse.

</doc>
<doc id="4142198" url="https://pl.wikipedia.org/wiki?curid=4142198" title="Puchar Świata w Zapasach 2003 – styl klasyczny mężczyzn">
Puchar Świata w Zapasach 2003 – styl klasyczny mężczyzn

Zawody Pucharu Świata w 2003 roku w stylu klasycznym mężczyzn odbyły się w dniach 25-26 października w Ałmaty w Kazachstanie.

</doc>
<doc id="4142202" url="https://pl.wikipedia.org/wiki?curid=4142202" title="Rajdowe samochodowe mistrzostwa świata">
Rajdowe samochodowe mistrzostwa świata



</doc>
<doc id="4142203" url="https://pl.wikipedia.org/wiki?curid=4142203" title="Gwiazda spadająca za dnia">
Gwiazda spadająca za dnia

 – shōjo-manga napisana i zilustrowana przez Mikę Yamamori. Manga ukazywała się w magazynie "Margaret" od 2011 do 2014 roku. 
Na podstawie mangi powstał w 2017 roku film live-action. 
Stworzona została także limitowana seria ubrań inspirowana ubraniami noszonymi przez postaci z mangi.
W Polsce seria została zlicencjonowana przez wydawnictwo Waneko.
Manga.
Manga została napisana i zilustrowana przez Mikę Yamamori i wydawana w czasopiśmie "Margaret" wydawnictwa Shūeisha. Pierwszy rozdział pojawił się w tym czasopiśmie 20 maja 2011 roku. Ostatni rozdział pojawił się w tym magazynie w 2014 roku.
Seria została sprzedana w 1,93 miliona kopii papierowych oraz pół miliona kopii cyfrowych.
Film live-action.
19 września 2016 w czasopiśmie "Margaret" ogłoszono powstawanie adaptacji mangi w formie filmu live-action. Reżyserem filmu został Takehiko Shinjō, za scenariusz odpowiedzialna jest Naoko Adachi.
Premiera filmu odbyła się 24 marca 2017 w Japonii. Shohei Miura został obsadzony w roli Satsukiego Shishio, Mei Nagano w roli Suzume Yosano, a Alan Shirahama w roli Daikiego Mamury. Maika Yamamoto została obsadzona w roli Yuyuki Nekoty.
Film zarobił w Japonii ponad 9,4 miliona dolarów.

</doc>
<doc id="4142206" url="https://pl.wikipedia.org/wiki?curid=4142206" title="Chaim Chalef">
Chaim Chalef

Chaim Chalef (ur. 1921 w Grodnie, zm. ok. 1979 w Jerozolimie w Izraelu) – polski artysta malarz pochodzenia żydowskiego.
Życiorys.
Urodził się w rodzinie Barucha i Elki Chalefów, jego ojciec był rytualnym rzeźnikiem przygotowującym koszerne mięso i wędliny, a także snycerzem. Pochodził z rodziny artystów, którzy m.in. stworzyli płaskorzeźby w Wielkiej Synagodze w Białymstoku. Od dzieciństwa wykazywał talent plastyczny, mając szesnaście lat po raz pierwszy wystawił swoje prace na dwóch wystawach w Białymstoku. W 1937 poślubił Jaffę Waynick, której rodzina pochodziła z Leeds, para zamieszkała w Białymstoku w domu przy ulicy Jurowieckiej 5. Po wybuchu II wojny światowej Chaim Chalef walczył podczas kampanii wrześniowej, aresztowany przez hitlerowców został uwięziony w obozie przejściowym w Lublinie przy ulicy Lipowej, a następnie uwięziony w obozie Auschwitz-Birkenau. Po dwóch latach Jaffa przekonana, że mąż zginął wyjechała do Kowna, gdzie ponownie wyszła za mąż i urodziła syna, któremu nadała imię Chaim, na cześć pierwszego męża. Chaim w obozie poznał kobietę, z którą miał syna Beniamina, oboje nie przeżyli warunków obozowych. Chalefa uratował talent plastyczny, tworzył rytowane portrety hitlerowców, którzy wysyłali je bliskim. Jako zapłatę otrzymywał żywność, równocześnie planował ucieczkę, która miała miejsce pod koniec 1941. Po ucieczce dołączył do grupy partyzanckiej Judyty Nowogrodzkiej, a w 1942 przedostał się do Białegostoku. Powierzono mu zadanie do agitowania Żydów do ucieczki z getta i przyłączania się do partyzantów ukrywających się pod Supraślem. Uznając wojskowe doświadczenie mianowano go zastępcą komendanta Szymona Datnera. Po zakończeniu działań wojennych Chaim Chalef wyjechał do Lublina, gdzie poszukiwał swojej żony. Znalazł ją przez przypadek, była wdową, razem wyjechali do obozu przejściowego w Rzymie. Przez trzy lata pracował jako nauczyciel plastyki w organizacji żydowskich uchodźców, w 1948 wyemigrowali do Australii. Początkowo mieszkali w East Brunswick, a następnie w Elwood. Na początku lat 70. razem z żoną przenieśli się do Jerozolimy, gdzie mieszkał ich syn Abe.

</doc>
<doc id="4142207" url="https://pl.wikipedia.org/wiki?curid=4142207" title="Rzymskie łaźnie w Għajn Tuffieħa">
Rzymskie łaźnie w Għajn Tuffieħa

Rzymskie łaźnie w Għajn Tuffieħa zostały odkryte w roku 1929 podczas rządowych prac, mających na celu zabezpieczenie źródła świeżej wody na tym terenie. To właśnie źródło, lub jemu podobne, może być wyjaśnieniem, dlaczego łaźnie, potrzebujące stałego przepływu dużej ilości wody, zostały zbudowane w Għajn Tuffieħa.
Stanowisko.
Stanowisko archeologiczne, jedno z wielu odkrywanych pod nadzorem sir Temistoklesa Zammita, składa się z kilku pomieszczeń. Reprezentują one pełny skład, spotykany w innych rzymskich łaźniach, w tym "tepidarium", "frigidarium" oraz "caldarium". 
Jest tam również latryna oraz korytarz łączący małe pokoje, które są zazwyczaj interpretowane jako przebieralnie lub sypialnie. Jest rzeczą możliwą, że pomieszczenia te służyły jako sypialnie dla osób odwiedzających łaźnie, gdyż nie mogą one być łączone z żadnymi pozostałościami mieszkalnymi z tego okresu.
Wszystkie pokoje dekorowane są misternymi mozaikami z kolorowego marmuru i kamieni, ułożonymi w geometryczne wzory. Dla odmiany, korytarz i latryny wyłożone są ceramicznymi płytkami w kształcie rombów o długości mniejszej niż 10 centymetrów.
Działania zachowawcze.
W roku 1961 mozaiki poddane zostały odnowieniu, sponsorowanemu przez UNESCO, oraz zbudowane zostały pomieszczenia w celu osłaniania i ochrony pozostałości. Stanowisko również w minionych latach otrzymało pomoc od UNESCO, w ramach "Malta Mosaic Project", w sporządzeniu map mozaik i chodników w Għajn Tuffieha oraz Domvs Romana. Analizy tych map zaowocowały sporządzeniem dokładnego planu konserwatorskiego, który zostanie wprowadzony w życie w nadchodzących latach.
Europejski Fundusz Rolny na rzecz Rozwoju Obszarów Wiejskich przekazał fundusze na opracowanie planów oraz konserwację stanowiska, jako część "2007 Rural Development Programme for Malta". Fundusze te pomogą zbudować zaplecze dla gości i otworzyć stanowisko do zwiedzania.
Pozostałości wpisane są na listę National Inventory of the Cultural Property of the Maltese Islands.

</doc>
<doc id="4142211" url="https://pl.wikipedia.org/wiki?curid=4142211" title="Nuncjatura Apostolska na Litwie">
Nuncjatura Apostolska na Litwie

Nuncjatura Apostolska na Litwie – misja dyplomatyczna Stolicy Apostolskiej w Republice Litewskiej. Siedziba nuncjusza apostolskiego mieści się w Wilnie.
Nuncjusz apostolski na Litwie akredytowany jest również w Republice Estońskiej i Republice Łotewskiej.
Nuncjusz apostolski pełni tradycyjnie godność dziekana korpusu dyplomatycznego akredytowanego na Litwie od momentu przedstawienia listów uwierzytelniających.
Historia.
W 1920 papież Benedykt XV powołał Delegaturę Apostolską na Litwie, Łotwie i Estonii. W 1924 zmieniła ona nazwę na "Delegatura Apostolska na Litwie i w Krajach Bałtyckich", a w 1926 na "Delegatura Apostolska na Litwie". Od 1927 stosunki z Łotwą i Estonią należały do osobnej Nuncjatury Apostolskiej na Łotwie. 10 marca 1927, po podpisaniu przez rząd litewski konkordatu, Delegatura Apostolska na Litwie została podniesiona do rangi internuncjatury apostolskiej, a 9 grudnia 1928 do rangi nuncjatury apostolskiej. Ostatni nuncjusz apostolski został wydalony z Litwy po wkroczeniu Armii Czerwonej w 1940. Zachował tytuł do 1941. Stolica Apostolska nigdy nie uznała włączenia Litwy do ZSRS, a stosunki dyplomatyczne z tym krajem uważano na Watykanie za zawieszone, ale nie zakończone.
Kolejny nuncjusz apostolski na Litwie został mianowany w 1991, po oswobodzeniu się tego kraju z pod panowania sowieckiego. Wszyscy nuncjusze apostolscy na Litwie od 1991 akredytowani są również w Estonii i na Łotwie.
W latach 1924 – 1927 oraz 1992 – 2005 nuncjusze apostolscy na Litwie pełnili także urząd administratora apostolskiego Estonii.

</doc>
<doc id="4142214" url="https://pl.wikipedia.org/wiki?curid=4142214" title="Badr (Al-Buhajra)">
Badr (Al-Buhajra)

Badr (arab. بدر) – miasto w Egipcie, w muhafazie Al-Buhajra. W 2006 roku liczyło 20 971 mieszkańców.

</doc>
<doc id="4142215" url="https://pl.wikipedia.org/wiki?curid=4142215" title="Rajdowe mistrzostwa świata WRC-2">
Rajdowe mistrzostwa świata WRC-2

Rajdowe samochodowe mistrzostwa świata WRC-2 (World Rally Championship-2) (skr. WRC-2) – to towarzysząca seria Rajdowym samochodowym mistrzostwom świata klasy WRC, druga najwyższa kategoria rywalizacji w rajdach samochodowych, wcześniej znane jako RSMŚ Super 2000 (SWRC – ang. Super 2000 World Rally Championship). Rajdy w tej klasie odbywają się na tych samych etapach co WRC. WRC-2 jest ograniczony do samochodów produkowanych na podstawie homologacji zgodnie z zasadami grup: Super 2000, N4 i R5. Seria rozpoczęła się w 2010 roku (w latach 2010-2012 jako SWRC).
Mistrzostwa WRC2 od 2019 roku zostały podzielone na dwie serie:
Samochody startujące w tej klasie (2019 r.):
Samochody startujące w tej klasie (2017 r.):
we wcześniejszych latach:

</doc>
<doc id="4142217" url="https://pl.wikipedia.org/wiki?curid=4142217" title="WRC 2">
WRC 2



</doc>
<doc id="4142218" url="https://pl.wikipedia.org/wiki?curid=4142218" title="WRC-2">
WRC-2



</doc>
<doc id="4142219" url="https://pl.wikipedia.org/wiki?curid=4142219" title="Rajdowe samochodowe mistrzostwa świata WRC-2">
Rajdowe samochodowe mistrzostwa świata WRC-2



</doc>
<doc id="4142220" url="https://pl.wikipedia.org/wiki?curid=4142220" title="Ausim">
Ausim

Ausim – miasto w Egipcie, w muhafazie Giza. W 2006 roku liczyło 67 485 mieszkańców.

</doc>
<doc id="4142231" url="https://pl.wikipedia.org/wiki?curid=4142231" title="Autonomiczne Oddziały Antykapitalistyczne">
Autonomiczne Oddziały Antykapitalistyczne

Autonomiczne Oddziały Antykapitalistyczne (bask. "Komando Autonomo Antikapitalistak") – baskijska organizacja terrorystyczna.
Historia.
Zostały założone w 1976 roku przez rozłamowców z ETA. Działalność bojową rozpoczęły w 1978 roku. Aktywność formacji obejmowała zamachy bombowe i porwania dla okupu. Celem zamachów byli funkcjonariusze policji i wojska, obiekty korporacji i banków oraz politycy. Najgłośniejszą akcją członków grupy było morderstwo socjalistycznego senatora Enrique Casasa w lutym 1984 roku. W 1985 roku organizacja została rozbita przez policję
Ideologia.
Wyznawały doktrynę anarchistyczną.

</doc>
<doc id="4142232" url="https://pl.wikipedia.org/wiki?curid=4142232" title="Aulad Sakr">
Aulad Sakr

Aulad Sakr (arab. أولاد صقر) – miasto w Egipcie, w muhafazie Asz-Szarkijja. W 2006 roku liczyło 21 370 mieszkańców.

</doc>
<doc id="4142233" url="https://pl.wikipedia.org/wiki?curid=4142233" title="Puchar Świata w Zapasach 2003 - styl klasyczny mężczyzn">
Puchar Świata w Zapasach 2003 - styl klasyczny mężczyzn



</doc>
<doc id="4142234" url="https://pl.wikipedia.org/wiki?curid=4142234" title="Puchar Świata w Zapasach 2003 - styl wolny kobiet">
Puchar Świata w Zapasach 2003 - styl wolny kobiet



</doc>
<doc id="4142235" url="https://pl.wikipedia.org/wiki?curid=4142235" title="Siegfried Krug">
Siegfried Krug

Siegfried Krug (ur. 22 lipca 1939 w Szczecinie; zm. 6 lipca 1968 w Berlinie) – obywatel RFN zastrzelony przez żołnierzy wojsk granicznych NRD i zaliczany tym samym do ofiar śmiertelnych przy Murze Berlińskim. 
Życiorys i okoliczności śmierci.
Urodzony w Szczecinie jako drugie dziecko swoich rodziców Krug zmuszony został pod koniec lutego 1945 r. wraz z rodziną do opuszczenia miasta. W 1961 r. osiedlił się w Erfurcie, pracując tam w zawodzie elektryka, jeszcze przed budową Muru opuścił jednak NRD udając się przez Berlin Zachodni do Marburga, gdzie zamieszkały także przybyłe z NRD matka i siostra. Ostatecznie przeniósł się do Frankfurtu nad Menem, gdzie podjął pracę w branży wydawniczej oraz zaręczył się. 
5 lipca 1968 r., krótko przed swoim ślubem, udał się w podróż do Berlina Zachodniego, podając swojej narzeczonej jako powód załatwienie spraw osobistych bez możliwości dokładniejszego określenia dnia powrotu. W rozmowie z siostrą wyznał z kolei jakoby nie miał zamiaru się żenić, lecz pragnął jedynie na dłuższy czas zniknąć. 
Przybywając do Berlina Zachodniego udał się dzień później kolejką miejską S-Bahn do wschodniej części miasta, gdzie po godzinnym pobycie na dworcu granicznym Berlin Friedrichstraße pojechał taksówką na oddalony o dziesięć minut drogi Pariser Platz. Mając przy sobie aktówkę z sumą 1100 marek RFN w banknotach o dużych nominałach podążył (zdaniem świadka w osobie żołnierza wojsk granicznych) w zaryglowany dla przechodniów obszar, chcąc dostać się do niedostępnej dla zwiedzających Bramy Brandenburskiej. Nie zważając na wcześniejsze napomnienia wartowników, a potem strzały ostrzegawcze, wciąż nieprzerwanie poruszał się pomiędzy posterunkami do momentu, kiedy znalazł się w zasięgu ognia kolejnego z żołnierzy, który nawoływał mężczyznę do pozostania w miejscu. Wobec zignorowania i tego polecenia, żołnierz otworzył ogień. Trafiony w brzuch, klatkę piersiową i ramię Krug zabrany został około godziny 19:40 do szpitala Krankenhaus der Volkspolizei, gdzie o godzinie 20:55 zmarł. 
Następstwa.
Zauważone po stronie Berlina Zachodniego zdarzenie sklasyfikowane zostało początkowo jako kolejne postrzelenie uciekiniera z NRD, w związku z czym jeszcze w tym samym miesiącu z inicjatywy protestującego berlińskiego Senatu oraz rządu RFN pojawił się na granicy transparent z adresowanym do żołnierzy wojsk granicznych napisem „Ci, którzy Cię dziś chwalą, jutro będą się Ciebie wypierać“. Postępowanie nagrodzonego przez przełożonych strzelającego skrytykowali także niektórzy z pojedynczych żołnierzy. Zwłoki Siegfrieda Kruga zostały anonimowo pochowane na jednym z cmentarzy wschodnioberlinskiego okręgu Treptow, w związku z niepoinformowaniem rodziny, uznany został przez nią za zaginionego. O jego losie dowiedziano się dopiero w 1991 r. Oskarżony w 1992 r. pod zarzutem umyślnego zabójstwa żołnierz skazany został rok później na karę dwóch lat pozbawienia wolności w zawieszeniu.

</doc>
<doc id="4142236" url="https://pl.wikipedia.org/wiki?curid=4142236" title="Puchar Świata w Zapasach 2003 - styl wolny mężczyzn">
Puchar Świata w Zapasach 2003 - styl wolny mężczyzn



</doc>
<doc id="4142237" url="https://pl.wikipedia.org/wiki?curid=4142237" title="As-Sinbillawajn">
As-Sinbillawajn

As-Sinbillawajn (arab. السنبلاوين) – miasto w Egipcie, w muhafazie Ad-Dakahlijja. W 2006 roku liczyło 86 786 mieszkańców.

</doc>
<doc id="4142239" url="https://pl.wikipedia.org/wiki?curid=4142239" title="1997 w polityce">
1997 w polityce



</doc>
<doc id="4142240" url="https://pl.wikipedia.org/wiki?curid=4142240" title="As-Santa">
As-Santa

As-Santa – miasto w Egipcie, w muhafazie Al-Gharbijja. W 2006 roku liczyło 32 033 mieszkańców.

</doc>
<doc id="4142243" url="https://pl.wikipedia.org/wiki?curid=4142243" title="Uniwersytet Fryburski">
Uniwersytet Fryburski



</doc>
<doc id="4142244" url="https://pl.wikipedia.org/wiki?curid=4142244" title="Wojna persko-turecka (1532-1555)">
Wojna persko-turecka (1532-1555)



</doc>
<doc id="4142245" url="https://pl.wikipedia.org/wiki?curid=4142245" title="Wojna duńsko-hanzeatycka (1367-1370)">
Wojna duńsko-hanzeatycka (1367-1370)



</doc>
<doc id="4142247" url="https://pl.wikipedia.org/wiki?curid=4142247" title="Wojna w Somalii (2006-2009)">
Wojna w Somalii (2006-2009)



</doc>
<doc id="4142249" url="https://pl.wikipedia.org/wiki?curid=4142249" title="Wojna podwodna na Pacyfiku 1941–1945">
Wojna podwodna na Pacyfiku 1941–1945



</doc>
<doc id="4142251" url="https://pl.wikipedia.org/wiki?curid=4142251" title="Wojna polsko-turecka 1672–1676">
Wojna polsko-turecka 1672–1676



</doc>
<doc id="4142253" url="https://pl.wikipedia.org/wiki?curid=4142253" title="Order Kamehameha'y I">
Order Kamehameha'y I



</doc>
<doc id="4142256" url="https://pl.wikipedia.org/wiki?curid=4142256" title="Wojna polsko-turecka 1620–1621">
Wojna polsko-turecka 1620–1621



</doc>
<doc id="4142257" url="https://pl.wikipedia.org/wiki?curid=4142257" title="Wojna polsko-turecka 1633–1634">
Wojna polsko-turecka 1633–1634



</doc>
<doc id="4142263" url="https://pl.wikipedia.org/wiki?curid=4142263" title="Wojna persko-turecka (1603-1618)">
Wojna persko-turecka (1603-1618)



</doc>
<doc id="4142266" url="https://pl.wikipedia.org/wiki?curid=4142266" title="Stanisław Sorokin">
Stanisław Sorokin

Stanisław Nikołajewicz Sorokin (ros. Станислав Николаевич Сорокин, ur. 17 lutego 1941 w Moskwie, zm. 6 lutego 1991 w Nogińsku]) – radziecki bokser, medalista olimpijski z 1964.
Walczył w wadze muszej (do 51 kg). Zdobył w niej brązowy medal na igrzyskach olimpijskich w 1964 w Tokio. Po pokonaniu trzech rywali przegrał walkowerem w półfinale z Arturem Olechem. Zwyciężył w Mistrzostwach Armii Zaprzyjaźnionych w 1963 w Łodzi
Był mistrzem ZSRR w wadze muszej w 1963, 1964 i 1965 oraz brązowym medalistą w 1961 i 1962.
Zakończył karierę w 1969. Jest pochowany na cmentarzu w Nogińsku.

</doc>
<doc id="4142268" url="https://pl.wikipedia.org/wiki?curid=4142268" title="Czernidłak gnojolubny">
Czernidłak gnojolubny

Czernidłak gnojolubny ("Narcissea patouillardii" (Quél.) D. Wächt. &amp; A. Melzer) – gatunek grzybów należący do rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Narcissea, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1884 r. Lucien Quélet nadając mu nazwę "patouillardii". Obecną, uznaną przez Index Fungorum nazwę nadali mu D. Wächt. i A. Melzer w 2020 r.
Synonimy:
Nazwę polską zaproponował Władysław Wojewoda w 2003 r. Wówczas gatunek ten zaliczany był do rodzaju "Coprinus". Po przeniesieniu go do rodzaju "Narcissea" nazwa polska stała się niespójna z nazwą naukową.
Morfologia.
Początkowo ma wysokość 5–8 mm, średnicę 4 mm i pokryty jest bladobrunatną osłoną. Dojrzały ma średnicę 15–22 mm, początkowo jest stożkowy, potem wypukły, w końcu płaski. Powierzchnia białoszara, pokryta drobnymi kłaczkowatymi resztkami osłony. Prześwitują blaszki.
Wolne, o szerokości do 1,5 mm, w liczbie 16–22. Początkowo są białe, potem od zarodników szaroczarne.
Wysokość do 5 cm, grubość 0,5–1 mm. Podstawa o średnicy do 1,5 mm, często z resztkami osłony. Powierzchnia gładka, biała, tylko podstawa trzonu brązowawa.
Wysyp zarodników czarny. Zarodniki ciemno czerwonobrązowe o rozmiarach 6–8,9 × 5,8–7,8 µm, cytrynowate lub soczewkowate z centralnym porem rostkowym. Podstawki o rozmiarach 15–30 × 7–8 μm, z 4 sterygmami, otoczone przez 3–6 nibywstawki. Pleurocystydy o rozmiarach 30–50 × 35–40 μm, prawie kuliste lub elipsoidalne. Cheilocystydy o rozmiarach 20–45 × 15–35 μm, prawie kuliste lub elipsoidalne. Skórka zbudowana z kulistych lub elipsoidalnych, gładkich lub ziarnistych komórek o średnicy do 50 μm. Na strzępkach brak sprzążek.
Występowanie i siedlisko.
Znane jest występowanie tego gatunku w Ameryce Północnej, Europie, Maroku i Australii. W Polsce do 2003 r. podano 9 stanowisk.
Grzyb saprotroficzny i koprofilny. Występuje w lasach, ogrodach, przy domach. Rozwija się na kompoście, różnych gnijących resztkach roślinnych i odchodach zwierząt roślinożernych. Owocniki pojawiają się pojedynczo lub zbiorowo od maja do października.

</doc>
<doc id="4142269" url="https://pl.wikipedia.org/wiki?curid=4142269" title="Coprinus patouillardii">
Coprinus patouillardii



</doc>
<doc id="4142270" url="https://pl.wikipedia.org/wiki?curid=4142270" title="Coprinopsis patouillardii">
Coprinopsis patouillardii



</doc>
<doc id="4142271" url="https://pl.wikipedia.org/wiki?curid=4142271" title="Władimir Musalimow">
Władimir Musalimow

Władimir Andriejewicz Musalimow (ros. Владимир Андреевич Мусалимов, ur. 31 grudnia 1944 w Moskwie, zm. 3 listopada 2013 w Ługańsku) – radzieck] bokser, medalista olimpijski z 1968, podpułkownik Armii Radzieckiej.
Urodził się w Moskwie, jednak jego rodzina podlegała represjom stalinowskim i wychował się w domu dziecka w Karagandzie. Tam ukończył szkołę podstawową i technikum oraz rozpoczął treningi bokserskie. W 1960 przeniósł się wraz ze swym trenerem do Kijowa. W 1967 ukończył szkołę wojskową.
Jako bokser walczył w wadze półśredniej (do 67 kg). Zdobył w niej brązowy medal na igrzyskach olimpijskich w 1968 w Meksyku. Po pokonaniu trzech rywali (w tym przyszłego mistrza olimpijskiego z 1972 Dietera Kottyscha z RFN) przegrał w półfinale z Manfredem Wolke z NRD. Zdobył również brązowy medal na mistrzostwach Europy w 1969 w Bukareszcie, gdzie po wygraniu dwóch walk przegrał w półfinale z późniejszym mistrzem Güntherem Meierem z RFN. Zajął 2. miejsce w Mistrzostwach Armii Zaprzyjaźnionych w 1971 w Miszkolcu po porażce w finale z reprezentantem gospodarzy Jánosem Kajdim
Był mistrzem ZSRR w wadze półśredniej w 1967, 1968 i 1969 oraz brązowym medalistą w wadze lekkopółśredniej (do 63,5 kg) w 1966 i w wadze półśredniej w 1970. Zakończył karierę bokserską w 1973.
Był oficerem Armii Radzieckiej. W latach 1973-1978 dowodził batalionem na Sachalinie, później wziął udział w radzieckiej interwencji w Afganistanie, walcząc m.in. pod Kandaharem. Został udekorowany medalem „Za zasługi bojowe”. Następnie stacjonował w Magdeburgu w NRD, a od 1986 w Ługańsku, gdzie w 1990 odszedł do rezerwy w stopniu podpułkownika. W latach 1991-2005 pracował jako trener boksu w Ługańsku i tam zmarł w 2013.

</doc>
<doc id="4142274" url="https://pl.wikipedia.org/wiki?curid=4142274" title="Αlfa-fetoproteina">
Αlfa-fetoproteina



</doc>
<doc id="4142276" url="https://pl.wikipedia.org/wiki?curid=4142276" title="Czernidłak szorstkozarodnikowy">
Czernidłak szorstkozarodnikowy

Czernidłak szorstkozarodnikowy ("Coprinellus silvaticus" (Peck) Gminder) – gatunek grzybów należący do rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Coprinus, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1872 r. Peck nadając mu nazwę "Coprinus silvaticus". Obecną, uznaną przez Index Fungorum nazwę nadał mu Andreas Gminder w 2010 r.
Synonimy:
Nazwę polską zaproponował Władysław Wojewoda w 2003 r. Wówczas gatunek ten zaliczany był do rodzaju "Coprinus". Po przeniesieniu do rodzaju "Coprinellus" nazwa polska jest niespójna z nazwą naukową.
Morfologia.
Średnica do 4 cm, początkowo dzwonkowaty, potem wypukły, w końcu płaski. Silnie karbowany. Powierzchnia o barwie ochrowobrązowej z ciemnoczerwono brązowym środkiem. Początkowo osłonięty brunatnobrązową osłona, z której potem pozostają na kapeluszu kłaczkowate strzępki.
Wąsko przyrośnięte, początkowo białawe, potem od zarodników ciemnobrązowe do czarnych.
Wysokość 4-8 cm, grubość do 1,5 mm. Powierzchnia biaława, delikatnie owłosiona.
Wysyp zarodników czarny. Zarodniki ciemno czerwonobrązowe o rozmiarach 10,2-15× 7,2-10 µm, w widoku z przodu jajowate, z boku migdałowate. Powierzchnia pokryta rzędami małych brodawek, lub pojedynczymi, ale większymi brodawkami o średnicy do 2,2 μm i ściętych czubkach. Podstawki o rozmiarach 20-60 × 8-11 μm, z 4 sterygmami, otoczone przez 4-6 nibywstawek. Pleurocystydy o rozmiarach 30-50 × 35-40 μm, prawie kuliste lub elipsoidalne. Cheilocystydy o rozmiarach 45-90 × 16-30 μm, wrzecionowate, ze zwężającą się szyjką o szerokości 5-8 μm na wierzchołku. Pleurocystyd brak. Pilocystydy o rozmiarach 60-150 × 20-35 μm, ze zwężającą się szyjką o szerokości 6-8,5 μm na wierzchołku. W komórkach skórki występują sferocyty o kształcie od kulistego do jajowatego. Sprzążek brak.
Występowanie i siedlisko.
Znane jest występowanie tego gatunku głównie w Europie i Ameryce Północnej, poza tym na pojedynczych stanowiskach w Argentynie (na Ziemi Ognistej), Japonii i na Nowej Zelandii. W Polsce do 2003 r. podano 9 stanowisk. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Saprotrof. Występuje w lasach, ogrodach, trawiastych drogach. Rozwija się na zakopanym w ziemi drewnie lub liściach. Owocniki pojawiają się pojedynczo lub zbiorowo od maja do października.

</doc>
<doc id="4142277" url="https://pl.wikipedia.org/wiki?curid=4142277" title="Coprinellus silvaticus">
Coprinellus silvaticus



</doc>
<doc id="4142278" url="https://pl.wikipedia.org/wiki?curid=4142278" title="Coprinus silvaticus">
Coprinus silvaticus



</doc>
<doc id="4142280" url="https://pl.wikipedia.org/wiki?curid=4142280" title="Sferocyt">
Sferocyt



</doc>
<doc id="4142281" url="https://pl.wikipedia.org/wiki?curid=4142281" title="Sferocyt (grzyby)">
Sferocyt (grzyby)

Sferocyt (, , l. mn. "sphaerocysts") – kulisty człon strzępki występujący u niektórych grzybów, zwłaszcza należących do rodzajów mleczaj ("Lactarius") i gołąbek ("Russula"), ale spotykany także w strzępkach innych grzybów np. u podziemki gwiaździstozarodnikowej ("Octaviania asterospermum"). Występowanie sferocytów i ich budowa mają znaczenie przy oznaczaniu niektórych gatunków tych grzybów. Sferocyty czasami nieprawidłowo nazywany bywają sferocystami.

</doc>
<doc id="4142282" url="https://pl.wikipedia.org/wiki?curid=4142282" title="Ngorongoro">
Ngorongoro

Ngorongoro ("Ngorongoro Conservation Area", NCA) – obszar chroniony i obiekt z listy światowego dziedzictwa UNESCO położony 180 km na zachód od Aruszy na obszarze Crater Highlands w Tanzanii. Obszar bierze swą nazwę od krateru Ngorongoro, dużej wulkanicznej kaldery mieszczącej się w jego obrębie. Obszarem chronionym zarządza Ngorongoro Conservation Area Authority z ramienia tanzańskiego rządu, a jego granice odzwierciedlają granice dystryktu Ngorongoro w regionie Arusza.
Za pomocą Ngorogoro Wildlife Conservation Act z 2009 nałożono nowe ograniczenia na osadnictwo ludzkie i rolnictwo w kraterze, zastępując pasterstwo masajskie, które w większości przeniesiono do Ngorongoro z macierzystych terenów na północ, kiedy kolonialny rząd brytyjski założył Park Narodowy Serengeti w 1959. Wedle prospektu rządowego budowa luksusowych hoteli turystycznych w obszarze chronionym pozwoliła ludziom na dostęp do niezrównanego piękna jednego z najmniej zmienionych rezerwatów świata, jednak tysiące Masajów ucierpiało przez przymusowe wysiedlenia i odebranie im dostępu do wody dla ich zwierząt.
Historia i geografia.
Nazwa krateru stanowi wyraz dźwiękonaśladowczy. Nadali ją masajscy pasterze od dźwięków wydawanych przez dzwonek pasterski ("ngoro ngoro"). Dzięki skamielinom z Olduvai Gorge wiadomo, że obszar ten zajmowały różne gatunki człowiekowatych przez ostatnie 3 miliony lat.
Łowcy-zbieracze zostali zastąpieni pasterzami kilka tysięcy lat temu. Mbulu zjawili się na tym obszarze jakieś 2000 lat temu i połączyli się z Datooga około roku 1700. Obie grupy zostały wypchnięte z tego obszaru przez Masajów na początku XIX wieku
Masywne drzewa figowców na północnym zachodzie lasu Lerai Forest uznawane są przez Massajów i Datooga za święte. Niektóre z nich zasadzono na grobie wodza Datago, poległego w bitwie z Massajami około 1840.
Żaden znany Europejczyk nie postawił stopy w kraterze Ngorongoro do 1892, kiedy dotarł tam Oscar Baumann. Dwóch braci z Niemiec (Adolph i Friedrich Siedentopf) uprawiali ziemię w kraterze do wybuchu I wojny światowej, po wydzierżawieniu ziemi od administracji Niemieckiej Afryki Wschodniej. Bracia regularnie organizowali polowania dla swych przyjaciół z Niemiec. Próbowali również wyprowadzić stada gnu z krateru.
W 1921 przeszło pierwsze zarządzenie dotyczące ochrony zwierząt. Ograniczało polowania, do posiadaczy pozwolenia w Tanzanii. W 1928 polowań zakazano na całym obszarze w obrębie krateru z wyjątkiem dawniejszych farm Siedentopf. National Park Ordinance z 1948 (wdrożony w 1951) stworzył Park Narodowy Serengeti (Serengeti National Park, SNP). Stworzyło to jednak problemy dla Masajów i innych plemion, w efekcie czego akt prawny Ngorongoro Conservation Area (NCA) Ordinance (1959) oddzielił NCA od SNP. Pasterze masajscy żyjący w Parku Narodowym Serengeti były systematycznie przesiedlani do Ngorongoro, zwiększając populację Masajów i trzody zamieszkującą krater. Ngorongoro Conservation Area Authority założono poprzez akt prawny Game Park Laws z różnymi poprawkami z 1976, posiada większość ziemi NCA, w tym krater. Obszar ten trafił na Listę światowego dziedzictwa UNESCO w 1979. Wildlife Conservation Act z 2009 dalej jeszcze ograniczył działalność ludzką w Kraterze Ngorongoro i stworzył legalne ramy umożliwiające pozbawianie praw obywatelskich i siłowe przesiedlenia tradycyjnie żyjących pasterzy.
Krater Ngorongoro.
Głównym elementem Ngorongoro Conservation Authority jest Krater Ngorongoro, największa na świecie nieaktywna, nieuszkodzona i niewypełniona kaldera. Krater został uformowany, kiedy wielki wulkan eksplodował i zapadł się 2-3 miliony lat temu. Ma 610 m głębokości, a powierzchnia dna wgłębienia wynosi 260 km². Szacunkowe wysokości pierwotnego wulkanu sięgają od 4500 do 5800 m. Dno krateru leży na wysokości 1800 m n.p.m. Krater uznano za jeden z Siedmiu Naturalnych Cudów Afryki
Poza dwoma współczesnymi wulkanami leżącymi na północny wschód kaldery Empakaai, Kerimasi i Ol Doinyo Lengai, Doinyo Lengai jest wciąż aktywny. Ostatnie większe erupcje wydarzyły się w 2007 i 2008. Mniejsze wybuchy i wypływy lawy powoli wypełniały obecny krater. Wulkan ten znany jest wśród Masajów jako „Góra Boga”.
Wzgórza krateru po stronie skierowanej ku wschodowi, gdzie wieją pasaty, przyjmują rocznie od 800 do 1200 mm deszczu. Porasta je w większości las górski. Niższa ściana zachodnia cechuje się opadami tylko od 400 do 600 mm. Porastają ją trawy i busz przetykany drzewami "Euphorbia bussei". Dno krateru to w większości otwarte tereny trawiaste z dwoma niewielkimi obszarami leśnymi zdominowanymi przez "Vachellia xanthophloea".
Strumień Munge Stream spływa z krateru Olmoti na północ i stanowi główne źródło wody w tym rejonie. Wpada on do sezonowego, słonego jeziora w środku krateru. Funkcjonują 2 nazwy tegoż jeziora: "Makat", jak je zwą Masajowie, co znaczny sól, i "Magadi". Strumień Lerai płynie przez wilgotny las na północ od krateru, użyźniając las Lerai na dnie krateru – kiedy spada wystarczająco dużo deszczu, Lerai również wpada do Magadi. Użytkowanie wody przez myśliwych i siedzibę NCA zmniejszyło ilość wody płynącą Lerai o około 25%.
Zgodnie z rekomendacjami komisji naukowców, powołanej "ad hoc" po suszy w 2000 r., wdrożono w kraterze program ekologiczny, polegający na rokrocznym, bądź w odstępie dwóch lat, kontrolowanym wypalaniu do 20% traw. Masajom obecnie pozwala się wypasać bydło w kraterze, muszą jednak każdego dnia wchodzić tam i następnie wychodzić.
Wąwóz Oldupai.
W Ngorongoro Conservation Area leży także Wąwóz Olduvai (Oldupai).
Wąwóz Oldupai o stromych zboczach leży w Wielkim Rowie Wschodnim, rozpościerającym się we wschodniej Afryce. Oldupai znajduje się na wschodzie równin Serengeti w północnej Tanzanii. Mierzy około 50 km. Leży na obszarze cienia opadowego wzgórz Ngorongoro w najsuchszej części Afryki.
Zwierzęta.
W obrębie krateru żyje szacunkowo 25000 dużych zwierząt, w większości kopytnych. Zaliczają się do nich: nosorożec czarny ("Diceros bicornis"), lokalna populacja, która z około 108 sztuk w latach 1964–1966 spadła do zaledwie 11-14 w 1995, bawół afrykański ("Syncerus caffer"), hipopotam nilowy ("Hippopotamus amphibius"), ponadto żyje tam wiele innych kopytnych: gnu pręgowane ("Connochaetes taurinus") (około 7000 w 1994), zebra równikowa ("Equus quagga boehmi") (4000), eland ("Taurotragus oryx"), gazelka masajska ("Nanger granti") i gazelopka sawannowa ("Eudorcas thomsonii") (3000). Kob śniady ("Kobus ellipsiprymnus") pojawia się głównie w okolicy lasu Lerai. Nie występuje sasebi właściwy ("Damaliscus lunatus"), oribi smukłonogi ("Ourebia oribi") ani też krokodyl nilowy ("Crocodylus niloticus"). Impala zwyczajna ("Aepyceros melampus") jest nieobecna z powodu braku otwartych terenów porosłych drzewami, które preferuje. Nie spotyka się również żyrafy, być może z powodu braku wysokich roślinożerców. Gepard tanzański ("Acinonyx jubatus raineyi"), likaon pstry "Lycaon pictus lupinus" i lampart afrykański ("Panthera pardus pardus") widywane są rzadko.
Choć uważany za miejsce naturalnego zamknięcia różnych zwierząt, 20% gnu i połowa zebr opuszcza krater w porze deszczowej. Bawół afrykański i eland postępują odwrotnie, najliczniejsze są właśnie w czasie deszczów.
Od 1986 populacja gnu w kraterze spadła z 14 677 do 7250 w latach 2003–2005. Ilość elandów i gazelopek sawannowych także spadła. Wzrosła natomiast znacznie liczebność bawołów afrykańskich, prawdopodobnie w związku z długotrwałym zapobieganiom pożarom, co faworyzuje bardziej włókniste trawy nad krótszymi, mniej włóknistymi.
Serwal sawannowy ("Leptailurus serval") powszechnie występuje w obrębie krateru.
Na południowym zachodzie krateru leży duże jezioro Magadi, zamieszkiwane często przez tysiące głównie flamingów małych
Lwy.
Krater zamieszkuje najgęstsza znana populacja lwa masajskiego, w 2001 licząca 62 sztuki.
Efektem ubocznym naturalnego obszaru zamkniętego jest znaczący chów wsobny populacji lwów, powodowany bardzo małą liczbą nowych linii wchodzących do lokalnej puli genowej, gdyż bardzo niewiele migrujących samców lwów dostaje się do krateru z zewnątrz. Te, którym uda się wejść, często nie mają szans dostąpić rozrodu: są wyganiane przez samce z krateru, stanowią bowiem konkurencję rozrodczą.
Dane długoterminowe wskazują, że populację lwów w kraterze czterokrotnie dotknęła choroba między 1962 a 2002. Susza w 1961 i deszcze w porze suchej 1962 wywołały masywny rozwój "Stomoxys calcitrans" w maju 1962. Owady wypijały krew i wywoływały bolesne zmiany skórne, ulegające infekcjom, które zredukowały pogłowie lwów z 75-100 do 12. Populacja odbudowała się do około 100 do 1975 i pozostawała stabilna do 1983, kiedy rozpoczął się utrzymujący się spadek. Liczebność nie przekraczała 60 sztuk od 1993, osiągając tylko 29 w 1998. W 2001 34% populacji lwów zmarło między styczniem a kwietniem na skutek choroby przenoszonej przez kleszcze i nosówki.
Na populację lwów wpływa też w pewnym stopniu zabijanie kociąt przez samce po zdobyciu nowych grup. Największy wpływ wydają się jednak wywierać choroby, zwłaszcza nosówka.
Poza kraterem.
Ngorongoro Conservation Area (NCA) posiada zdrową populację większości gatunków występujących na tych terenach. Okolice jeziora Ndutu na zachód od NCA goszczą szczególnie mocną populację gepardów i lwów. Popularnie występuje w NCA bawolec krowi ("Alcelaphus buselaphus"), krokuta cętkowana ("Crocuta crocuta") i szakale. Populacja likaona pstrego mogła niedawno spaść. Serwal sawannowy spotykany jest szeroko na równinach na zachód od krateru.
Coroczne migracje kopytnych przebiegają przez NCA, 1,7 miliona gnu, 260000 zebr i 470000 gazeli przemieszcza się na południe w kierunku NCA w grudniu, a wraca na północ w czerwcu. Ruchy te zmieniają się sezonowo z deszczem, ale migracje przechodzą przez prawie całe równiny w poszukiwaniu pokarmu.

</doc>
<doc id="4142284" url="https://pl.wikipedia.org/wiki?curid=4142284" title="Andrzej Grajewski (zm. 1573)">
Andrzej Grajewski (zm. 1573)

Andrzej Grajewski herbu Olawa (zm. w 1573 roku) – archidiakon krakowski, kanonik poznański, mistrz obojga praw, sekretarz króla Zygmunta II Augusta.

</doc>
<doc id="4142285" url="https://pl.wikipedia.org/wiki?curid=4142285" title="Neva">
Neva

Neva – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142287" url="https://pl.wikipedia.org/wiki?curid=4142287" title="Elcho">
Elcho

Elcho – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142288" url="https://pl.wikipedia.org/wiki?curid=4142288" title="Ackley (Wisconsin)">
Ackley (Wisconsin)

Ackley – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142289" url="https://pl.wikipedia.org/wiki?curid=4142289" title="Szpital im. Stanisława Leszczyńskiego w Katowicach">
Szpital im. Stanisława Leszczyńskiego w Katowicach



</doc>
<doc id="4142290" url="https://pl.wikipedia.org/wiki?curid=4142290" title="Langlade (Wisconsin)">
Langlade (Wisconsin)

Langlade – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142291" url="https://pl.wikipedia.org/wiki?curid=4142291" title="Polar (Wisconsin)">
Polar (Wisconsin)

Polar – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142294" url="https://pl.wikipedia.org/wiki?curid=4142294" title="Wolf River (hrabstwo Langlade)">
Wolf River (hrabstwo Langlade)

Wolf River – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142295" url="https://pl.wikipedia.org/wiki?curid=4142295" title="Rolling (Wisconsin)">
Rolling (Wisconsin)

Rolling – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142297" url="https://pl.wikipedia.org/wiki?curid=4142297" title="Aurel Dumitrescu">
Aurel Dumitrescu

Aurel Dumitrescu (ur. 10 sierpnia 1949) – były rumuński bokser, dwukrotny medalista mistrzostw Europy. 
Zwyciężył w wadze koguciej (do 54 kg) na mistrzostwach Europy w 1969 w Bukareszcie po pokonaniu w finale Francuza Aldo Cosentino. Zdobył w niej brązowy medal na kolejnych mistrzostwach Europy w 1971 w Madrycie, gdzie pokonał Stefana Panajotowa z Bułgarii i Romana Gotfryda, a w półfinale przegrał z późniejszym mistrzem Tiborem Badarim z Węgier.
Aurel Dumitrescu był mistrzem Rumunii w boksie w wadze koguciej w 1969,1970, 1971 i 1975 oraz brązowym medalistą w wadze piórkowej (do 57 kg) w 1972.

</doc>
<doc id="4142299" url="https://pl.wikipedia.org/wiki?curid=4142299" title="Price (Wisconsin)">
Price (Wisconsin)

Price – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142300" url="https://pl.wikipedia.org/wiki?curid=4142300" title="Lance McCullers Jr.">
Lance McCullers Jr.

Lance McCullers Jr. (ur. 2 października 1993) – amerykański baseballista występujący na pozycji miotacza w Houston Astros.
Przebieg kariery.
Po ukończeniu szkoły średniej, w czerwcu 2012 został wybrany w pierwszej rundzie draftu z numerem 41. przez Houston Astros. Zawodową karierę rozpoczął od występów w GCL Astros (poziom Rookie) oraz Greeneville Astros (Rookie). W sezonie 2013 grał w Quad Cities River Bandits (Class A), z którym sięgnął po mistrzostwo Midwest League. W 2014 jako zawodnik Lancaster JetHawks zdobył mistrzostwo California League.
Sezon 2015 rozpoczął od występów w Corpus Christi Hooks (Double-A). 14 maja został zawodnikiem Fresno Grizzlies (Triple-A). 18 maja został powołany do 40-osobowego składu Houston Astros i tego samego dnia zadebiutował w Major League Baseball w meczu przeciwko Oakland Athletics, notując no-decision. 3 czerwca 2015 w spotkaniu z Baltimore Orioles rozegrał swój pierwszy pełny mecz w MLB.
W 2017 po raz pierwszy w karierze otrzymał powołanie do AL All-Star Team. 21 października 2017 w meczu numer 7 American League Championship Series przeciwko New York Yankees rozegrał cztery zmiany jako reliever i zaliczył pierwszy w save w MLB. W World Series zanotował dwa występy, z jednym zwycięstwem (w meczu numer 3) i z jednym RBI (w meczu numer 7).

</doc>
<doc id="4142301" url="https://pl.wikipedia.org/wiki?curid=4142301" title="Antigo (hrabstwo Langlade)">
Antigo (hrabstwo Langlade)

Antigo – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142303" url="https://pl.wikipedia.org/wiki?curid=4142303" title="Antigo (Wisconsin)">
Antigo (Wisconsin)

Antigo – miasto w Stanach Zjednoczonych, w stanie Wisconsin, w hrabstwie Langlade.

</doc>
<doc id="4142304" url="https://pl.wikipedia.org/wiki?curid=4142304" title="Strajk dokerów w Porcie Gdańskim">
Strajk dokerów w Porcie Gdańskim



</doc>
<doc id="4142309" url="https://pl.wikipedia.org/wiki?curid=4142309" title="Teodor Granowski">
Teodor Granowski

Teodor Granowski herbu Leliwa – proboszcz infułat krzemieniecki, kanonik łowicki, kanonik krakowski w 1760 roku.
Syn Franciszka Hieronima i Marianny Lipskiej.
Po śmierci żony został księdzem. W 1762 roku był deputatem na Trybunał Główny Koronny, w 1770 roku odsądzony od kanonii krakowskiej przez sąd biskupi.

</doc>
<doc id="4142310" url="https://pl.wikipedia.org/wiki?curid=4142310" title="Jan Pillar">
Jan Pillar

Jan Pillar ps. "Beton" (ur. 1882 w Starogardzie, zm. 1944 w KL Stutthof) – polski przedsiębiorca budowlany, działacz społeczny, komendant Tajnej Organizacji Wojskowej "Gryf Pomorski" miasta Starogard.
Życiorys.
Urodził się 10 lutego 1882 w Starogardzie jako syn Michała i Marii z d. Klein. Ojciec był przedsiębiorcą budowlanym i działaczem społecznym. Dosyć szybko zmuszony był do przejęcia budowlanej firmy rodzinnej po przedwczesnej śmierci ojca. Po uzupełnieniu wykształcenia w zakresie architektury i budownictwa rozszerzył działalność przejętej firmy. Kierował wznoszeniem kościołów, budynków publicznych oraz fabrycznych jak również domów mieszkalnych. Do najbardziej znanych wzniesionych przez niego budynków należą m.in. kościoły: w Rytlu, Pińczynie oraz św. Wojciecha w Starogardzie, gmach starostwa w Gniewie czy nadmorska willa gen. Hallera. W czasie zaborów był działaczem społecznym i narodowym. W czasie przejmowania Pomorza przez Polskę kierował Strażą Obywatelską w Starogardzie. W okresie międzywojennym działał społecznie w mieście, był m.in. komisarzem Pomorskiej Izby Rzemieślniczej, prezesem Związku Pracodawców, członkiem Rady Nadzorczej Banku Ludowego. Od 1921 był "królem kurkowym" Zarządu Bractwa Strzeleckiego jak również wiceprezesem, a od lutego 1922 prezesem Ochotniczej Straży Pożarnej.
W dniach 1-2 września 1939 należał do Straży Obywatelskiej, która w tych dniach pełniła dyżury w mieści. Po wkroczeniu Niemców do miasta przejściowo aresztowany i wysiedlony, jednak po wyjściu na wolność zdołał wrócić do miasta. Włączył się w działalność konspiracyjną. Początkowo w TOW "Gryf" był mężem zaufania, a od 1942 do wiosny 1944 pełnił funkcję komendanta miasta Starogard. W trakcie pobytu w szpitalu po operacji dwunastnicy 15 czerwca 1944 został aresztowany przez gestapo i skierowany do obozu Stutthof, gdzie był więziony jego syn Artur. W obozie otrzymał numer 37184. Zmarł 10 grudnia 1944 w obozie. Symboliczny grób jego i syna znajduje się na cmentarzu w Starogardzie Gdańskim.
Rodzina.
Z małżeństwa z Marią z d. Heese miał pięcioro dzieci: Franciszka, Artura, Zygmunta, Halinę i Marię. Synowie Artur i Zygmunt należeli do TOW "Gryf Pomorski".

</doc>
<doc id="4142315" url="https://pl.wikipedia.org/wiki?curid=4142315" title="Jerzy Grochowski">
Jerzy Grochowski

Jerzy Grochowski herbu Junosza (zm. w 1659 roku) – kanonik krakowski w 1625 roku, kanonik gnieźnieńskiej kapituły katedralnej od 1622 roku, proboszcz łucki, dziekan przemyski, sekretarz królewski w 1633 roku.
Syn Wacława i Zuzanny Słusznogórskiej.
Pochowany w kaplicy Gamrata katedry wawelskiej, którą sam restaurował.

</doc>
<doc id="4142319" url="https://pl.wikipedia.org/wiki?curid=4142319" title="As-Salihijja al-Dżadida">
As-Salihijja al-Dżadida

As-Salihijja al-Dżadida (arab. الصالحية الجديدة) – miasto w Egipcie, w muhafazie Asz-Szarkijja. W 2006 roku liczyło 18 957 mieszkańców.

</doc>
<doc id="4142326" url="https://pl.wikipedia.org/wiki?curid=4142326" title="Ciecierki">
Ciecierki

Ciecierki (; ) – wieś na Białorusi, w rejonie brasławskim obwodu witebskiego, około 17 km na południowy wschód od Brasławia; siedziba sielsowietu.
Historia.
Po III rozbiorze Polski w 1795 roku Ciecierki, wcześniej należące do województwa wileńskiego Rzeczypospolitej, znalazły się na terenie powiatu dziśnieńskiego (ujezdu) guberni mińskiej, a od 1843 roku – guberni wileńskiej Imperium Rosyjskiego (w gminie Ikaźń). Po ustabilizowaniu się granicy polsko-radzieckiej w 1921 roku Ciecierki wróciły do Polski, znalazły się w gminie Jody w powiecie dziśnieńskim województwa nowogródzkiego. 1 stycznia 1926 roku gminę wyłączono z powiatu dziśnieńskiego i przyłączono do powiatu brasławskiego w województwie wileńskim. Od 1945 roku – w ZSRR, od 1991 roku – na terenie Republiki Białorusi.
Liczba ludności miejscowości kształtowała się następująco:
Dawny dwór Zajnów.
Kilkaset metrów na zachód od Ciecierek do II wojny światowej istniała siedziba majątku Zajnów (zwanego też Zajnowo, ; ) zaznaczona jeszcze na mapie WIG z 1932 roku.
W 1597 roku była to własność Bohusza Kopcia, od co najmniej 1605 roku władała majątkiem rodzina Wołłowiczów, kiedy dziedzicem był Andrzej Wołłowicz, w 1608 – Piotr Wołłowicz, a w 1646 – Mikołaj Wołłowicz. Następnie Zajnów został wniesiony w posagu jego bratanicy Ludwiki (córki Władysława) mężowi Danielowi Gotardowi Broel-Platerowi. Po jego śmierci majątek odziedziczył syn Daniela z drugiego małżeństwa Jan Wilhelm Plater (1676–1757), a po nim – jego syn Wilhelm Jan (1715–1769), który przekazał go swej córce Rozalii (~1750–1814). Rozalia sprzedała tę schedę około 1788 roku Tomaszowi Światopełk-Mirskiemu (1738–?), który wkrótce odsprzedał nowo nabyte dobra swemu szwagrowi Tadeuszowi Mirskiemu (~1720–?). Dziś nie wiadomo, w jaki sposób następnym właścicielem majątku stał się Aleksander Paulin Mirski (1745–?). Po nim dobra odziedziczył jego syn Ignacy Fabian (1781–1853), a po nim – jego syn Kornel Mirski, który jednak wstąpił do zakonu i swój majątek oddał swemu młodszemu bratu, Piotrowi (1822–?). Czworo dzieci Piotra było prawdopodobnie ostatnimi właścicielami Zajnowa do I wojny światowej, później majątek prawdopodobnie został rozparcelowany.
Na początku XIX wieku, a być może wcześniej, wzniesiono w Zajnowie drewniany, parterowy dwór na niewysokiej, tynkowanej podmurówce. Na osi frontowej budynku był portyk z dwiema parami toskańskich, masywnych kolumn. Ich kwadratowe bazy stały na tarasie, do którego prowadziło 6 stopni. Kolumny były zwieńczone trójkątnym szczytem. Dom był szalowany poziomymi deskami w naturalnym kolorze. Elewacja ogrodowa była znacznie dłuższa niż frontowa (o 4 osie) i była urozmaicona w części centralnej głębokim podcieniem, w którym dach wspierało osiem grubych kolumn. Wewnętrzna elewacja galerii podcieniowej miała dekorację neogotycką. Obie części domu były przykryte kombinacją gładkich czterospadowych dachów pobitych gontami z dwiema lukarnami i czterema symetrycznymi kominami.
Dom wraz z wielkim dziedzińcem od strony podjazdu stał na niewielkim wzgórzu. Na dziedzińcu był gazon, po jego prawej stronie była oficyna z wysokim dachem. Dwór był otoczony parkiem, w którym rosły stare drzewa iglaste i liściaste.
Majątek Zajnów został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4142328" url="https://pl.wikipedia.org/wiki?curid=4142328" title="Pirały Älijew">
Pirały Älijew

Pirały Chanäliuły Älijew (kaz. Пиралы Ханәлиұлы Әлиев, ros. Пиралы Ханалиевич Алиев; ur. 13 stycznia 1984 w Ałma-Acie) – kazachski piłkarz grający na pozycji obrońcy i pomocnika, reprezentant kraju.
Kariera piłkarska.
Kariera klubowa.
Älijew rozpoczął karierę w Kajracie Ałmaty. Występował także w FK Atyrau, FK Astanie-1964, Żetysu Tałdykorgan, FK Astanie, Tobole Kustanaj, Ordabasy Szymkent, a obecnie gra w Irtyszu Pawłodar.
Kariera reprezentacyjna.
W reprezentacji Kazachstanu zadebiutował 29 stycznia 2005 roku w meczu towarzyskim przeciwko Japonii. Rozegrał 5 spotkań.

</doc>
<doc id="4142335" url="https://pl.wikipedia.org/wiki?curid=4142335" title="As-Saff">
As-Saff

As-Saff – miasto w Egipcie, w muhafazie Giza. W 2006 roku liczyło 45 131 mieszkańców.

</doc>
<doc id="4142340" url="https://pl.wikipedia.org/wiki?curid=4142340" title="Asz-Szuruk">
Asz-Szuruk

Asz-Szuruk (arab. الشروق) – miasto w Egipcie, w muhafazie Kair. W 2006 roku liczyło 22 570 mieszkańców.

</doc>
<doc id="4142344" url="https://pl.wikipedia.org/wiki?curid=4142344" title="Madinat asz-Szajch Zajid">
Madinat asz-Szajch Zajid

Madinat asz-Szajch Zajid – miasto w Egipcie, w muhafazie Giza. W 2006 roku liczyło 29 422 mieszkańców.

</doc>
<doc id="4142345" url="https://pl.wikipedia.org/wiki?curid=4142345" title="Ar-Rijad (Egipt)">
Ar-Rijad (Egipt)

Ar-Rijad – miasto w Egipcie, w muhafazie Kafr asz-Szajch. W 2006 roku liczyło 18 263 mieszkańców.

</doc>
<doc id="4142346" url="https://pl.wikipedia.org/wiki?curid=4142346" title="Gustaw Zygadłowicz">
Gustaw Zygadłowicz



</doc>
<doc id="4142347" url="https://pl.wikipedia.org/wiki?curid=4142347" title="Lajos Som">
Lajos Som

Lajos Som (ur. 1 października 1947 w Budapeszcie, zm. 30 października 2017 tamże) – węgierski muzyk i gitarzysta basowy. W latach 1977–1987 był mężem wokalistki Beáty Kardy. Grał w zespołach Tűzkerék, Neoton i Taurus. W 1974 r. utworzył zespół Piramis, którego, obok Sándora Révésza, był dominującym członkiem. W 1985 r. utworzył zespół Senator, który działał przez dwa lata i wydał jedną dużą płytę.
Działalność.
Zaczął grać w 1964 r. w wieku 17 lat, a w 1965 r. założył zespół "Dogbeaters", następnie był Fekete-Fehér, a potem w latach 1968–1969 grał w zespole Record, który swój klub miał w sali domu kultury przedsiębiorstwa Gyapjúforgalmi Vállalat na ulicy Révay. Po okresie grania w Recordzie przeszedł do Neotonu, w którym wokalistką była w tym czasie jego przyszła żona Beáta Karda. Następnym kamieniem milowym jego życia był Taurus, pierwszy węgierski zespół hardrockowy, powstały na początku lat 70. XX wieku, w którym grał razem z Bélą Radicsem, Fecó Balazsem i Győző Brunnerem, który przyszedł z zespołu Metro.
Z Miklósem Kövesem utworzyli zespół Piramis. Na początku wokalistą był Tibor Lévay, zastąpiony później przez Sándora Révésza, który przyszedł z Generálu.
Po rozwiązaniu Piramisu w 1985 r. został gitarzystą basowym równie popularnego zespołu Senator, w którym grał wspólnie z Takátsem, Tamásem Szekeresem, Károlyem Gigerem i László Vargą.
W 1992 r. Piramis się zreaktywował i ze względu na duże zainteresowanie, dał pięć koncertów w klasycznym składzie. W 1997 r. wraz z Jánosem Závodim świętowali swoje pięćdziesiąte urodziny i z tej okazji przygotowali wspólny album pod tytułem "Száz év zene" z nowymi nagraniami starych przebojów. W 2006 r. Piramis znowu uległ reaktywacji, ale z powodu pogarszającego się stanu zdrowia Lajos Som mógł wchodzić na scenę tylko na początku i na końcu koncertów, ale wtedy też tylko z towarzyszeniem dodatkowego gitarzysty. W reaktywacji z 2009 r. nie wziął już udziału.
W 2009 r. stworzył wraz z Istvánem Slamowitsem nowy zespół pod nazwą "StOrM", jednak nowa formacja wystąpiła wspólnie tylko na jednej konferencji prasowej, a faktyczna współpraca nigdy się nie rozpoczęła.
Latem 2015 r. w wywiadzie dla prasy wyznał, że latach 70. XX w. został zwerbowany przez służby państwa pod pseudonimem "Professzor".
Pod koniec października 2017 r. w wieku 70 lat zmarł w wyniku ciężkiej, przewlekłej choroby.
Dyskografia.
Piramis.
Patrz Piramis w Wikipedii, rozdział Dyskografia.

</doc>
<doc id="4142350" url="https://pl.wikipedia.org/wiki?curid=4142350" title="Historia wrestlingu">
Historia wrestlingu

Rozrywka sportowa, którą jest wrestling, wyewoluowała z zapasów organizowanych w europejskich i amerykańskich cyrkach oraz na amerykańskich festynach w XIX wieku. Choć organizowane zapasy opierały się na różnych zasadach w zależności od upodobań zawodników, widowni i promotora, przeważały style grecko-rzymski (klasyczny) i wolnoamerykański lub połączenie obu tych stylów. Zapaśnicy rzucali publiczności wyzwania i oferowali nagrody pieniężne tym, którzy ich pokonają. Czasami osoba wyłoniona z publiczności była podstawiona. Wraz z rosnącą popularnością widowiska powstały pierwsze trupy organizujące wyłącznie zapasy, a także zaczęto organizować turnieje zapaśników. Początkowo walki były w większości autentyczne, ale z czasem promotorzy, chcąc uatrakcyjnić przedstawienie dla publiki, zaczęli dodawać do widowiska coraz więcej elementów teatru (główną inspirację stanowiły wodewile) oraz wymyślać imiona, narodowości i historie dla zawodników, a walki zaczęto w coraz większym stopniu reżyserować. Świadomość elementów fikcji w wrestlingu stała się powszechna po 1900 roku. W 1908 roku amerykańskie media przestały traktować wrestling jako sport, a w czasach wielkiego kryzysu ludzie coraz rzadziej kupowali bilety na widowiska, jednak dzięki nowatorskim rozwiązaniom kolejnych promotorów, w szczególności Tootsa Mondta, wrestling przetrwał ten okres i cały czas się rozwijał. W latach 40. zaczął być emitowany w programach telewizyjnych; powstały też liczne organizacje wrestlingowe. W 1948 powstała National Wrestling Alliance (NWA), liga zrzeszająca największe organizacje wrestlingowe w Stanach Zjednoczonych. Także w latach 40. wrestling zyskał ogólnokrajową popularność w Meksyku za sprawą promotora Salvadora Lutterotha Gonzáleza i jego organizacji Empresa Mexicana de Lucha Libre (EMLL), a także popularnego wrestlera El Santo. W latach 50. Rikidōzan spopularyzował wrestling w Japonii. W latach 80. pozycja NWA ustąpiła ekspansji World Wrestling Federation (WWF) i World Championship Wrestling (WCW). W 1989 promotor WWF, Vince McMahon, oświadczył przed senatem stanowym New Jersey, że wrestling nie jest sportem, aby uniknąć regulacji, którymi obejmowano gale sportowe. 10 lutego ustawa deregulująca wrestling została przegłosowana przez senat. W latach 1995–2001 WWF i WCW rywalizowały ze sobą i transmitowały swoje programy w tym samym czasie. W 2001 WCW upadło, a WWF, przemianowane w 2002 na World Wrestling Entertainment (WWE), jest od 2001 monopolistą w Stanach Zjednoczonych.
Choć w języku angielskim wrestling oznacza także olimpijskie zapasy, w języku polskim przyjęło się nazywać w ten sposób wyłącznie widowiska, w których elementy wyreżyserowane przeważają nad autentycznością.
Geneza (XIX wiek i wczesny początek XX wieku).
Cyrki w Europie.
Jedne z pierwszych udokumentowanych prób połączenia zapasów i spektaklu miały miejsce we Francji około 1830. Zapaśnicy posługujący się takimi pseudonimami ringowymi, jak „Edward, pożeracz stali”, „Gustave z Awinionu, niszczyciel kości”, czy „Bonnet, wół z Alp Południowych”, podróżowali z trupami cyrkowymi i rzucali wyzwania publiczności. Tym, którzy dadzą radę pokonać cyrkowego zawodnika oferowano 500 franków. W 1848 Jean Broyassei, weteran Wojen napoleońskich posługujący się pseudonimem Jean Exbroyat, stworzył pierwszą wrestlingową trupę cyrkową i ustanowił zasadę aby nie zakładać chwytów poniżej talii. Nazwał ten styl "lutte à mains plates". Po śmierci Exbroyata w 1872 jego trupę przejął prawnik z Lyonu, Rossignol-Rollin, któremu przypisuje się aranżowanie walk. Francuski styl z czasem stał się popularny w Imperium Austro-Węgierskim, Włoszech, Danii oraz Imperium Rosyjskim i był nazywany grecko-rzymską odmianą zapasów, zwaną także klasyczną. Termin "grecko-rzymski styl" wprowadził włoski zapaśnik Basilio Bartoletti. W grecko-rzymskich zapasach ciosy poniżej pasa były zakazane, ale zezwalano się na takie ruchy jak ciągnięcie za ramię, bear hug (duszenie przeciwnika przez ściskanie jego tułowia), headlock (ściskanie głowy przeciwnika wewnętrzną częścią ramienia), suples (podniesienie przeciwnika i obalenie go na matę przerzucając go za siebie), body slam (podniesienie przeciwnika i obalenie go na matę rzucając go przed siebie), chokehold (duszenie chwytem zakładanym na szyję) i uderzenia głową. Takie walki trwały zwykle około 2-3 godzin.
W 1871 promotor John Graham Chambers zaprezentował w londyńskim ośrodku sportowym Lillie Bridge Grounds styl catch-as-catch-can, znany również jako "styl wolny" (a w języku polskim jako "Wolnoamerykanka" ze względu na jego późniejszą popularność w Stanach Zjednoczonych). Catch-as-catch-can łączył ze sobą między innymi styl grecko-rzymski, irlandzki collar-and-elbow, angielski Cumberland and Westmorland, ludowe style z Kornwalii, Devon i Lancashire, oraz japońskie judo i ju-jitsu. W przeciwieństwie do stylu grecko-rzymskiego, w stylu wolnym chwyty poniżej pasa były dozwolone. Wolnoamerykanka jest uważana za bezpośredniego prekursora wrestlingu oraz mieszanych sztuk walki.
Profesjonalne walki zapaśnicze były organizowane w całej Europie i miewały różne dodatkowe zasady w zależności od upodobań zawodników, promotorów i publiczności. Najczęściej były oparte na klasycznym stylu grecko-rzymskim, ale z elementami stylu wolnego. Kończyły się powaleniem przeciwnika na łopatki lub osiągnięciem wyraźnej przewagi technicznej przez jednego z zawodników. Zdarzały się dyskwalifikacje za brutalność i niedozwolone chwyty. Niekiedy sędziowie orzekali remis, co było sposobem na pobudzenie emocji publiczności i zachęcenie jej do powrotu na walkę rewanżową.
W 1873 w Paryżu wystąpił pierwszy zapaśnik w masce – posługiwał się on pseudonimem Zamaskowany Zapaśnik. 27 grudnia 1898 Francuz Paul Pons zwany Kolosem został pierwszym światowym mistrzem zapasów na turnieju organizowanym w Paryżu. Kolejnymi mistrzami byli między innymi Polak Władysław Pytlasiński, Turek Kara Ahmed alias "Wschodni Potwór" lub "Straszliwy Turek", Bułgar Nikola Petrov alias "Lew Bałkanów", Ukrainiec Iwan Poddubny alias "Ukraiński Olbrzym" lub "Mistrz Mistrzów" oraz Estończycy Georg Lurich i Georg Hackenschmidt. Pod koniec XIX wieku zapasy były jedną z najbardziej popularnych rozrywek w Europie, jednak po 1900 nastąpiła ich degradacja z powodu coraz powszechniejszej świadomości częstych praktyk aranżowania walk, ustawiania zwycięstw oraz zmyślania narodowości i przeszłości zawodników.
Festyny w Stanach Zjednoczonych.
W latach 30. XIX wieku irlandzcy imigranci spopularyzowali wolnoamerykankę w Stanach Zjednoczonych w formie powszechnie wówczas nazywanej collar-and-elbow (pl. "Kołnierz i łokieć"), w której zawodnicy zaczynali walki w pozycji z jedną ręką na ramieniu przeciwnika i drugą ręką tuż nad łokciem przeciwnika. Do popularności wolnoamerykanki przyczyniła się także kampania prezydencka Abrahama Lincolna w 1860 roku, ponieważ często podkreślano przeszłość zapaśniczą kandydata W 1831 w New Salem w stanie Illinois Lincoln miał pokonać lokalnego awanturnika, Jacka Armstronga. Po wojnie secesyjnej wolnoamerykanka była organizowana na festynach. Zawodnicy nosili kolorowe stroje, często zmyślali swoje imiona i ubarwiali swoją przeszłość oraz dokonania. Oferowali nagrody pieniężne dla dowolnej osoby z widowni, która albo będzie w stanie ich powalić i przytrzymać leżących na łopatkach na czas odliczania do trzech, albo wytrzyma w ringu niepokonana przez 15 minut. Czasem osoba wyłoniona z publiczności była podstawiona, a walka ustawiona. 29 stycznia 1858, w nowojorskim miejscu zgromadzeń Chinese Assembly Rooms, miała miejsce pierwsza sfilmowana walka – Louis Ainsworth pokonał Johna Farleya. W 1874 były niewolnik z Beaufort w Karolinie Północnej, Viro Small, stał się pierwszym słynnym afroamerykańskim zapaśnikiem. W 1875 Francuz Thiebaud Bauer zaczął organizować w Stanach Zjednoczonych pierwsze walki w stylu grecko-rzymskim.
Niektórzy uważają Williama Muldoona za "ojca amerykańskiego wrestlingu" (na przykład autorzy książek o historii wrestlingu Scott Beekman i Keith Elliot Greenberg). Był on policjantem aktywnym zawodowo w Nowym Jorku w XIX wieku. Praktykował boks i zapasy zarówno w stylu grecko-rzymskim, jak i wolnoamerykańskim. Często występował w stroju rzymskiego gladiatora. 26 stycznia 1880 walczył z Profesorem Williamem Millerem przez 9 godzin i 35 minut, aż ich starcie zakończyło się remisem. W 1881 zmierzył się z Clarencem Whistlerem, ich pojedynek trwał 7 godzin, aż do godziny czwartej rano. Promotor zdecydował się zakończyć walkę wyłączając światła, po tym jak większość publiczności opuściła widowisko.
Na początku XX wieku na festynach zaczęto wystawiać także walki kobiet. Niektóre z nich, na przykład Cora Livingstone, walczyły zarówno z kobietami, jak i mężczyznami. W 1901 w San Francisco miała miejsce pierwsza walka tag teamów.
Powstawanie amerykańskiego stylu (I połowa XX wieku).
Frank Gotch kontra Georg Hackenschmidt (1905–1911).
4 maja 1905 w Nowym Jorku Georg Hackenschmidt pokonał posiadacza pasa American Heavyweight Championship, Toma Jenkinsa, w turnieju o nowo utworzone mistrzostwo World Heavyweight Wrestling Championship, które był w użyciu przez wiele lat w różnych organizacjach, aż do 24 lipca 1954, kiedy zostało przejęte przez National Wrestling Alliance.
Pierwsza walka, która została okrzyknięta walką stulecia miała miejsce w pawilonie Dexter Park w Chicago 3 kwietnia 1908. Frank Gotch stoczył pojedynek z George’em „The Russian Lion” Hackenschmidtem w walce o należące do Hackenshmista mistrzostwo World Heavyweight Championship. Wcześniej tego dnia Gotch zwakował swój pas American Heavyweight Championship, ponieważ nie mógł walczyć o mistrzostwo świata posiadając w tym czasie mistrzostwo Ameryki. Gotch i Hackenschmidt rywalizowali ze sobą na oczach widowni od 1905. Wielu dziennikarzy sportowych typowało Hackenschmidta na zwycięzcę, jednak po dwóch godzinach pojedynku, gdy Gotch był gotowy przypiąć przeciwnika, Hackenschmidt wycofał się i przegrał walkowerem. Gotch został nowym mistrzem. Później przegrany oskarżał mistrza o posmarowanie ciała śliskim olejem i używanie nielegalnych ruchów, takich jak uderzenia głową i ciosy zaciśniętymi pięściami. 4 września 1911 obaj zawodnicy mieli się zmierzyć na stadionie Comiskey Park w Chicago. Przed walką jednak wrestler Ad Santel miał na polecenie Gotcha uszkodzić Hackenschmidtowi kolano w czasie sparingu. Kontuzjowany Hackenschmidt prosił promotorów o odroczenie pojedynku z Gotchem, ale zamiast tego wypracowano kompromis − walka miała się odbyć, jednak na zasadach Two out of Three Falls match (zwycięstwo wymaga przypięcia przeciwnika dwa razy). Gotch natomiast miał obiecać Hackenschmidtowi, że pozwoli mu się raz przypiąć, jeśli ten utrzyma swoją kontuzję w tajemnicy. Mistrz jednak nie dotrzymał słowa i wygrał walkę 2 do 0 w 20 minut. Gdy dziennikarze dowiedzieli się o okolicznościach pojedynku, zaczęli podważać autentyczność rywalizacji zawodników i przestali traktować wrestling jak dyscyplinę sportu. Po tych wydarzeniach, które przyczyniły się do popularyzacji, ale także zdemaskowania wrestlingu, wielu promotorów zaczęło stosować techniki wykorzystywane w wodewilach aby utrzymać zainteresowanie publiczności.
27 stycznia 1916 wrestler Mort Henderson po raz pierwszy wystąpił w masce, która zakrywała całą jego twarz. Tego dnia przegrał walkę o pas World Heavyweight Wrestling Championship przeciwko mistrzowi Joemu Stecherowi. Wielu historyków uważa go za pierwszego zamaskowanego wrestlera.
Gold Dust Trio (lata 20. XX wieku).
Przełomowe dla wrestlingu okazały się walki objazdowe organizowane przez Tootsa Mondta, które odbywały się według ustalonego wcześniej programu. Jego trupa odtwarzała ten sam program w różnych miastach, co było wówczas nowatorskim podejściem. Mondt wprowadził też limit czasowy, aby walki nie trwały kilka godzin i zachęcał zawodników żeby zamiast tylko wymieniać chwyty stosowali też ruchy wymagające podniesienia się z maty, na przykład dropkick. Ruchy stosowane przez wrestlerów stawały się coraz bardziej widowiskowe, ale też wymagające współpracy obu zawodników. Dla lepszego efektu atakowani zawodnicy krzyczeli i trzęśli się udając ból.
Dominującym wrestlerem lat 20. XX wieku był pochodzący z Wisconsin Robert Herman Julius Fredlich, posługujący się pseudonimem ringowym Ed „Strangler” Lewis. Jego przybrane imię było hołdem dla Evana „Stranglera” Lewisa, zapaśnika aktywnego w II połowie XIX wieku. Charakterystycznym ruchem Eda Lewisa był headlock (ściskanie głowy przeciwnika oplatając ją ramieniem). Lewis mówił dziennikarzom, że często praktykuje ten chwyt na drewnianej głowie, wewnątrz której znajdują się mocne stalowe sprężyny, i teoretycznie mógłby headlockiem rozłupać przeciwnikowi czaszkę. Lewis, jego manager Billy Sandow oraz promotor walk Toots Mondt często są wyróżniani przez analityków jako osoby, które zdominowały amerykański wrestling w tym okresie, a oni sami nazywali siebie Gold Dust Trio. Lewis zdobył pas World Heavyweight Wrestling Championship cztery razy. Przegrywał tylko wtedy kiedy uznawał, że jest to korzystne korzystne z biznesowego punktu widzenia, a jeśli jego przeciwnik odmawiał przegrania w ustawionym pojedynku, zwykle był w stanie pokonać sabotażystę autentycznie. Aby przyciągnąć liczniejszą publikę, promotorzy wrestlingu rekrutowali także gwiazdy futbolu amerykańskiego. W 1925 Wayne Munn znany z gry w reprezentacji uniwersytetu University of Nebraska–Lincoln pokonał Stranglera Lewisa w walce o tytuł. Gus Sonnenberg grający dla Dartmouth College i University of Detroit Mercy przejął pas w 1929. Bronko Nagurski, profesjonalny futbolista drużyny Chicago Bears, porzucił karierę sportową, aby zostać wrestlerem w latach 30.
Moda na oryginalność (lata 30. XX wieku).
W latach 30. XX wieku publika była coraz mniej przychylna Lewisowi, a w czasie Wielkiego kryzysu coraz mniej Amerykanów kupowało bilety na wrestling. W związku z tym promotorzy musieli wymyślać nowe sposoby aby uatrakcyjnić rozrywkę. Choć pierwsza walka dwuosobowych zespołów wrestlerskich, zwanych tag teamami, miała miejsce w 1901 w San Francisco, te walki stały się popularne dopiero w 1937, kiedy promotor Morris Sigel wystawił walkę, którą nazwał "Texas Tornado" – Milo Steinborn i Whiskers Savage stoczyli pojedynek z Tiger Daula i Fazulem Mohammedem. Później zasady zostały zmienione tak aby w tego typu starciach mogli walczyć tylko dwaj wrestlerzy naraz. Drugi członek tag teamu czekał w rogu, a kiedy jego partner chciał się zamienić miejscami, musieli się dotknąć. Inni promotorzy organizowali walki w lodach, w błocie, w jagodach, w melasie, z użyciem kastetów, w stalowej klatce (dziś znane jako Steel Cage match) lub takie, w których obaj zawodnicy byli połączeni ze sobą łańcuchem. Jednymi z bardziej popularnych wrestlerów w tym okresie byli Jim Londos i Lou Thesz.
W czasach wielkiego kryzysu promotorzy spopularyzowali także walki kobiet, do czego w znacznej mierze przyczyniła się wrestlerka Mildred Burke i wrestler oraz promotor Billy Wolfe, któremu Burke zaimponowała na siłowni pokonując w zapasach mężczyznę. Wolfe w czasie festynów oferował 25 dolarów każdemu mężczyźnie, który da radę przypiąć Burke lub zmusić ją do poddania się. Burke stoczyła około 200 walk przeciwko mężczyznom i tylko jedną z nich przegrała, co nastąpiło, jak sama twierdzi, przez nokaut. Posiadała pas Women’s World Championship przez kilkanaście lat. W czasie ich współpracy Wolfe i Burke zostali małżeństwem.
W 1937 nowojorski dziennikarz sportowy Marcus Griffin wydał książkę "Fall Guy", która dokumentowała zakulisowe techniki stosowane przez promotorów i wrestlerów oraz jest pierwszym udokumentowanym opisem terminologii, którą posługiwali się ludzie związani z wrestlingiem. Ta terminologia w znacznej mierze przetrwała do czasów współczesnych. Początkowo posługiwali się nią tylko wrestlerzy i promotorzy, obecnie robią to także dziennikarze, analitycy, felietoniści i fani. Słowo "work" (pl. "praca") według Griffina oznacza walkę, która jest bardziej występem scenicznym, a nie prawdziwą potyczką, oraz wszystkie elementy wrestlingu, które są z góry zaplanowane. "Shoot" to prawdziwa, niewyreżyserowana walka – dziś odnosi się także do wypowiedzi wrestlerów, którzy dzielą się swoimi prawdziwymi przemyśleniami i nie odgrywają w danym momencie postaci. "Face" jest w wrestlingu odpowiednikiem dobrego bohatera, a "heel", czarnego charakteru. Ludzie zajmujący się decydowaniem o przebiegu zdarzeń i o tym kto będzie wygrywał to "bookerzy", a wykonywana przez nich praca to "booking". "Gimmick" był opisywany jako postać odgrywana przez wrestlera, nielegalny obiekt używany w walce przez heela lub dowolny element merchandisingu. Natomiast "kayfabe" określa koncept, zgodnie z którym ludzie związani z wrestlingiem nie wtajemniczali osób z zewnątrz w funkcjonowanie rozrywki – zawsze odgrywali swoje postacie i kłamali traktując work, jak i shoot tak jakby były równie autentyczne.
Początek emisji walk w telewizji (lata 40. XX wieku).
Po II wojnie światowej nastąpił rozwój telewizji, co wykorzystywali promotorzy współpracując z lokalnymi stacjami. Przesyłali operatorom taśmy z nagranymi walkami, które następnie były emitowane w telewizji w celu wypromowania kolejnych wydarzeń. Postacie odgrywane przez zawodników oraz podział na face’ów i heelów stawały się coraz bardziej wyraziste. W celu budowania napięcia wrestlerzy zaczęli udzielać w telewizji wywiadów i wygłaszać promo.
Gorgeous George uważany jest za człowieka, który radykalnie zmienił podejście wrestlerów i promotorów wrestlingu wobec gimmicków w latach 40. i 50. XX wieku. Jego gimmick był bardziej barwny i showmański od innych, dotąd znanych. Gorgeous George był pierwszym wrestlerem, któremu przy wejściu na ring towarzyszyła muzyka. Spopularyzował też funkcję managera (osoby towarzyszącej wrestlerowi, niebiorącej udziału w pojedynkach). Jego wejścia na ring przypominały ceremonie. Był narcyzem z obsesją na punkcie swoich włosów. Za zadanie postawił sobie wzbudzanie niechęci widowni, aby jego przegrana była w oczach publiczności bardziej satysfakcjonująca. Często też oszukiwał i kłócił się z sędzią. Od tej pory barwne gimmicki, narcystyczni heelowie wzbudzający niechęć publiczności, managerowie i ceremonialne wejścia na ring z muzyką w tle stały się powszechne w wrestlingu.
Wrestling w Stanach Zjednoczonych po 1948.
Okres terytoriów (1948–lata 80. XX wieku).
14 lipca 1948 promotor z Saint Louis, Sam Muchnick, zwołał spotkanie promotorów wrestlingu w hotelu prezydenckim w Waterloo, w stanie Iowa. Wzięli w nim udział między innymi Tony Stecher z Minneapolis, Minnesota; Al Haft z Columbus, Ohio; Max Clayton z Omaha, Nebraska; Pinky George z Des Moines, Iowa i Orville Brown z Kansas City, Missouri. Uczestnicy ustalili między sobą, że każdy promotor będzie miał wyłączność na organizowanie walk w swoim rejonie. Zgodzili się też pomagać sobie nawzajem wymieniając się zawodnikami i wspólnie bojkotując wrestlerów, którzy sprawiają problemy dowolnemu z promotorów. Tak zaczął się okres terytoriów. Ukształtowały się regionalne organizacje wrestlerskie, które posługiwały się różnymi nazwami, posiadały własne tytuły mistrzowskie i miały unikatowe rostery, wątki fabularne oraz rywalizacje. Promotorzy, którzy brali udział w spotkaniu w Waterloo, utworzyli ligę o nazwie National Wrestling Alliance (NWA), do której z czasem dołączały też inne organizacje. Pierwszym prezesem ligi został Paul „Pinkie” George. Najważniejszym mistrzostwem w lidze było NWA World Heavyweight Championship, którego inauguracyjnym posiadaczem był Orville Brown.
Z czasem liga NWA stała się największą organizacją wrestlingu na świecie i była monopolistą w Stanach Zjednoczonych, a do lat 70. XX wieku miała swoich przedstawicieli między innymi także w Japonii, Meksyku, Australii, Nowej Zelandii, Korei, Kanadzie, Santo Domingo i Singapurze. Jedyną istniejącą wiele lat dużą organizacją, która nigdy nie dołączyła do NWA było American Wrestling Association Verna Gagne, jednak i on uczestniczył w spotkaniach ligi i był traktowany jak honorowy członek. Każda organizacja należąca do ligi kontrolowała inny obszar, zwykle stan. Wszelkie próby rozwinięcia się nowych organizacji na obszarach kontrolowanych przez NWA były zwalczane. Zgodnie z ustalonymi zasadami, jedynym mistrzostwem w lidze, które mogło używać w nazwie słowa "World" (pl. "Światowe") było NWA World Heavyweight Championship kreowane na najwyższy tytuł wrestlerski na świecie. Zwykle starcia o NWA World Heavyweight Championship przyciągały większą widownię, niż inne walki.
18 września 1956 w Baltimore odbyła się walka promowana jako "Wrestle-Royal" (dziś tego typu walka nazywa się Battle Royal), w której miała zostać wyłoniona kolejna posiadaczka zawieszonego w tym czasie tytułu Women’s World. W walce wzięło udział 13 kobiet. Zwyciężyła The Fabulous Moolah, a ostatnią wyeliminowaną z Wrestle-Royal zawodniczką była Judy Grable. Moolah była mistrzynią nieprzerwanie przez 29 lat. W tym czasie obroniła tytuł w starciach między innymi z Donną Christiantello, Toni Rose, Penny Banner i Sandy Parker. Kiedy Moolah uznała, że się zestarzała, zaczęła odgrywać rolę heela. Wytrenowała też przyszłe gwiazdy żeńskiego wrestlingu, takie jak Lelian Kai, Judy Martin, Wenoma Littler Heart oraz pierwsza osoba, której udało się pokonać Moolah w walce o tytuł, Wendi Richter. W ciągu kolejnych lat Moolah kilkukrotnie traciła i odzyskiwała tytuł, a jej ostatnie panowanie mistrzowskie przypada na rok 1999, gdy miała 75 lat.
W latach 80. XX wieku wrestling rozsławił komik Andy Kaufman. Wyzywał kobiety na pojedynki wrestlerskie w klubach nocnych i starał się upokorzyć przeciwniczki. W 1982 ogłosił się między-płciowym mistrzem świata. Wrestler i promotor Jerry Lawler oburzony takim zachowaniem zaprosił Kaufmana na swoje terytorium, do Memphis, Tennessee. Kaufman występując na arenie Mid-South Coliseum, a także w materiałach promocyjnych, obrażał publiczność oraz miasto i robił wszystko aby publiczność go nienawidziła. Gdy pierwszy raz zmierzył się z Lawlerem w ringu, ku uciesze widzów przegrał w upokarzającej walce. Obaj zawodnicy wystąpili później w popularnym talk-show Davida Lettermana "Late Night with David Letterman". Kaufman miał na szyi kołnierz ortopedyczny. W pewnym momencie Lawler uderzył swojego rywala w twarz, powalając go na ziemię. Kaufman wpadł w szał, wygłosił tyradę i zagroził wrestlerowi pozwem sądowym. Rywalizacja trwała przez kolejne lata. Kaufman specjalnie odgrywał nieznośną postać, aby publiczność czuła większą satysfakcję jego porażkami. Nigdy nie złamał kayfabe. Lawler natomiast wspominał współpracę z Kaufmanem po jego śmierci i wystąpił w poświęconym mu filmie fabularnym Miloša Formana "Człowiek z księżyca", gdzie również złamał kayfabe. Reporter CNN, Wayne Drash, stwierdził w swojej publikacji, że nawet niektórzy dziennikarze za życia Kaufmana traktowali jego rywalizację i walki jakby były autentyczne.
W latach 1986–1992 XX wieku przez krótki czas istniała organizacja Gorgeous Ladies of Wrestling (GLOW), w której występowały wyłącznie kobiety.
Ekspansja WWF (lata 80. XX wieku po 1982).
Do National Wrestling Alliance (NWA) należała między innymi organizacja Capitol Wrestling Corporation (CWC), założona w 1952 przez Jessa McMahona i Tootsa Mondta. CWC dołączyło do NWA w 1953. Organizacja stała się niezależna w 1963, w wyniku sporu o to czy Buddy Rogers powinien mieć główne mistrzostwo ligowe, i zmieniła nazwę na World Wide Wrestling Federation (WWWF). W 1971 WWWF ponownie weszło w skład ligi National Wrestling Alliance. W 1979 organizacja została przemianowana na World Wrestling Federation (WWF).
Organizacja osiągnęła regionalny sukces na północno-wschodnim wybrzeżu. W latach 60. i 70. XX wieku dominującym wrestlerem organizacji był Bruno Sammartino, posiadacz głównego mistrzostwa w latach 1963–1971 i 1973–1977.
6 czerwca 1982 Vince McMahon odkupił od ojca federację World Wrestling Federation i rozpoczął jej ekspansję. Jego celem od samego początku było zmonopolizowanie rynku, mimo woli ojca. W 1983 organizacja World Wrestling Federation opuściła ligę NWA. W 1983 organizacja World Wrestling Federation zaczęła proponować swoje widowiska stacjom telewizyjnym w całej Ameryce, a także rozpoczęła sprzedaż kaset z galami poza swoim terytorium. Pieniądze z dochodów McMahon przeznaczył na wykupienie popularnych zawodników z rywalizujących organizacji. Wkrótce w WWF zaczęły występować jedni z najsłynniejszych zawodników tej epoki, tacy jak André the Giant, Hulk Hogan i „Rowdy” Roddy Piper. Do sukcesu firmy przyczyniła się także współpraca z branżą muzyczną. 23 lipca 1984 w telewizji MTV po raz pierwszy wyemitowano walkę wrestlerską na żywo – Wendi Richter wspierana w narożniku przez piosenkarkę Cyndi Lauper pokonała mistrzynię The Fabulous Moolah w walce o pas WWF Women’s Championship. 30 marca 1985 Hulk Hogan jako pierwszy wrestler w historii wystąpił w popularnym talk-show "Saturday Night Live". Przełomowy moment dla WWF miał miejsce 31 marca 1985, kiedy firma miała wyemitować swoją pierwszą telewizyjną galę pay-per-view, "WrestleMania". Brali w niej udział tacy zawodnicy jak Hulk Hogan, Roddy Piper i Paul Ondorff, a także celebryci tacy jak Cyndi Lauper, Mr. T i Muhammad Ali. Gala okazała się wielkim sukcesem, w związku z czym stacja NBC zgodziła się co miesiąc emitować galę WWF "Saturday Night’s Main Event". 24 stycznia 1988 w Copps Coliseum w Hamilton w stanie Ontario miała miejsce pierwsza walka Royal Rumble – wzięło w niej udział 20 wrestlerów, którzy wchodzili na ring w przypadkowej (w kayfabe) kolejności co 2 minuty. Gala, w której głównym wydarzeniem jest walka Royal Rumble odbywa się od tej pory co roku, a udział w niej bierze zwykle 30 zawodników.
W 1989 Vince McMahon wystąpił przed stanowym senatem w New Jersey oświadczając, że wrestling nie jest sportem. Chciał w ten sposób przekonać komisję, aby wykreśliła wrestling z listy sportów objętych regulacjami, w wyniku których WWF musiałoby płacić podatki od organizowanych gal. McMahon oświadczył, że wrestling powinno się definiować jako "działalność, w której uczestnicy zmagają się współpracując ze sobą, przede wszystkim w celu zapewnienia rozrywki widzom, a nie zmierzenia się w uczciwych zawodach atletycznych". WWF zaczęło określać swoją działalność mianem "rozrywki sportowej". Ustawa deregulująca wrestling przeszła 10 lutego, stosunkiem głosów 37 do 1. Wielu analityków i mediów (na przykład "The Independent") określają to wydarzenie jako "śmierć kayfabe".
2 czerwca 1992 Vince McMahon wyprodukował swój pierwszy film, "Wszystkie chwyty dozwolone" z Hulkiem Hoganem w roli głównej.
Następnie uwagę mainstreamu przyciągnął występ gwiazdy futbolu amerykańskiego, Lawrence’a Taylora, 2 kwietnia 1995 na gali "WrestleMania XI". Futbolista który pokonał zawodowego wrestlera, Bam Bama Bigelow.
Skandal sterydowy (1991–1994).
W 1991 miał miejsce początek tak zwanego skandalu sterydowego. 5 lutego lekarz pracujący dla WWF, doktor George T. Zahorian III, usłyszał zarzut nielegalnej dystrybucji kontrolowanych substancji. Wrestlerzy Brian Blair, Rick Martel, Rowdy Roddy Piper i Daniel Stivey zeznali 25 czerwca, że zamówili sterydy u doktora Zahoriana telefonicznie i otrzymali je za pośrednictwem kuriera Federal Express. 29 grudnia doktor został skazany na 12 700 dolarów grzywny i trzy lata więzienia począwszy od 3 lutego 1992. Po odbyciu kary doktor miał zostać objęty dwuletnim okresem próbnym.
18 listopada 1993 Vince’owi McMahonowi postawiono zarzut współudziału w dystrybucji sterydów anabolicznych. Proces w tej sprawie rozpoczął się 7 lipca 1994. 11 lipca Nailz zeznał, że Vince McMahon osobiście zalecił mu używanie sterydów. 14 lipca Hulk Hogan zeznał, że w latach 80. XX wieku używanie sterydów przez wrestlerów było powszechne, a on sam stosował je prawie 14 lat. Przyznał, że w czasie tras World Wrestling Federation kontaktował się z ówczesną sekretarz wykonawczą Vince’a McMahona, Emily Feinberg, za pośrednictwem której składał zamówienia u doktora Zahoriana. Zamówienia miał odbierać regularnie w siedzibie WWF razem z listami od fanów i wypłatą. Przyznał, że zażywał sterydy anaboliczne nie tylko po to by zwiększyć masę ciała, ale także po to by leczyć rany i podtrzymywać kondycję. Sam Vince McMahon miał jednak nigdy nie nakazywać, ani nie zachęcać go stosowania sterydów. Jedenastu wrestlerów wezwanych przez prokuraturę odmówiło składania zeznań przeciwko McMahonowi. 22 lipca sąd oczyścił McMahona ze wszystkich postawionych mu zarzutów.
Ekspansja WCW (1988–początek lat 90. XX wieku).
21 listopada 1988 promotor Jim Crockett sprzedał swoją organizację, Jim Crockett Promotions (JCP), producentowi Tedowi Turnerowi, który zmienił jej nazwę na World Championship Wrestling (WCW) i zaczął emitować walki na posiadanej przez siebie stacji telewizyjnej "TBS". NWA było nieprzychylne zmianom w organizacji, ponieważ Ted Turner formalnie nie należał do ligi. Organizacja ustanowiła mistrzostwo WCW World Heavyweight Championship, które 11 stycznia 1991 zdobył Ric Flair pokonując Stinga. Do organizacji zostali sprowadzeni tacy zawodnicy, jak The Great Muta, Ricky Steamboat i Terry Funk. W 1992 Ron Simmons zdobył pas WCW World Heavyweight Championship pokonując Vadera – WWE uznaje go za pierwszego czarnoskórego mistrza świata w wrestlingu. 14 lutego 1993 Eric Bischoff został wiceprezesem WCW, a 18 lipca nastąpiło oficjalne odłączenie się organizacji od NWA. W latach 90. XX wieku do organizacji zostali sprowadzeni Hulk Hogan, Randy Savage, Kevin Nash oraz Scott Hall.
Poniedziałkowe wojny (1995–2001).
11 stycznia 1993 WWF zaczęło emisję cotygodniowej gali "Monday Night Raw" w każdy poniedziałek, a 4 września 1995 WCW rozpoczęło produkcję "Monday Nitro", nadawany również w poniedziałek, w tych samych godzinach co "Raw". Był to początek rywalizacji o oglądalność między WWF i WCW, która przeszła do historii jako Monday Night Wars (Poniedziałkowe wojny). WWF zaczęło przeciągać na swoją stronę wrestlerów z organizacji Extreme Championship Wrestling (ECW), którzy cieszyli się wówczas dużą popularnością. Byli wśród nich między innymi przyszli mistrzowie i główne gwiazdy WWF: Stone Cold Steve Austin, Mick Foley, Rick Rude i Triple H.
18 grudnia 1995 mistrzyni kobiet WWF Madusa przeszła do WCW i debiutując wygłosiła przemówienie, w którym potępiła swoją dotychczasową organizację oraz jej właściciela, a następnie publicznie wyrzuciła pas WWF Women’s Championship do kosza na śmieci.
W 1996 roku w WCW powstała stajnia heelów New World Order (nWo, założona przez Kevina Nasha, Scotta Halla i Hulka Hogana), która była kreowana na grupę najeźdźców z konkurencyjnej firmy WWF. Mieli oni chcieć zniszczyć WCW od środka. WWF próbowało powtórzyć sukces nWo tworząc 13 października 1997 podobną stajnię, D-Generation X, której założycielami byli Shawn Michaels, Triple H, Rick Rude i debiutująca Chyna. Grupie nWo przypisuje się przyczynienie się do uzyskania przewagi WCW nad WWF na kilka lat. Do sukcesu miał przyczynić się także wrestler Bill Goldberg, który zasłyną z bycia niepokonanym w latach 1997–1998 oraz latynoscy wrestlerzy, tacy jak Eddie Guerrero i Rey Mysterio, którzy rozsławili w Stanach Zjednoczonych styl lucha libre.
W 1997, gdy główny mistrz WWF, Bret Hart, miał po wygaśnięciu kontraktu przejść do WCW, Vince McMahon obawiał się, że może postąpić podobnie jak Madusa, która w 1995 wyrzuciła pas WWF Women’s Championship do kosza na śmieci w programie "Monday Nitro". Aby do tego nie doszło, właściciel WWF poprosił Harta, aby przegrał mistrzostwo w walce z Shawnem Michaelsem na gali "Survivor Series" w Montrealu. Hart nie zgodził się, ponieważ miał zatarg z Michaelsem, a Kanada była jego ojczyzną. Zaproponował jednak, że odroczy swoją umowę z WCW i przegra tytuł po gali z kimś innym albo zrzeknie się tytułu. McMahon jednak nie ufał Hartowi. Przed galą "Survivor Series" scenarzysta Vince Russo dostarczył Bretowi Hartowi scenariusz, zgodnie z którym Michaels miał założyć Hartowi chwyt Sharpshooter i przytrzymać go kilka sekund, po czym mistrz miałby odzyskać kontrolę, wygrać i zatrzymać pas. Michaels dostał jednak z zupełnie inny scenariusz, w którym było napisane, że Hart podda się po Sharpshooterze. WWF zdecydowało się na przeprowadzenie scenariusza wręczonego Michaelsowi bez mówienia tego Hartowi. Gdy w czasie gali 9 listopada Michaels założył Hartowi Sharpshooter, mistrz nie poddał się, ale McMahon podbiegł do ringu i krzycząc nakazał sędziemu przerwać walkę. Michaels bardzo szybko opuścił ring z pasem, bez tradycyjnego świętowania po pojedynku. Hart splunął przy wszystkich McMahonowi w twarz i uderzył go na zapleczu po gali. To wydarzenie przeszło do historii jako Montreal Screwjob i było szeroko opisywane przez prawie każdego felietonistę zajmującego się wrestlingiem. 
Od 1998 główną atrakcją oferowaną przez WWF była rywalizacja Steve’a Austina z właścicielem organizacji, Vince’em McMahonem. W kayfabe McMahon nie mogąc liczyć na uległość Austina, starał się utrudnić mu karierę. Austin kilkukrotnie przejął mistrzostwo WWF Championship i kilkukrotnie zmierzył się ze swoim przełożonym w ringu. Do popularyzacji wrestlingu w mainstreamie przyczyniły się występy koszykarzy NBA, Dennisa Rodmana i Karla Malone, w roli wrestlerów w WCW, w 1998 oraz liczne sesje zdjęciowe do różnych magazynów wrestlerki WWF Sable w 1999.
Popularność WCW zaczęła słabnąć w 1999. 4 stycznia publiczność była rozczarowana pojedynkiem o mistrzostwo WCW World Heavyweight Championship pomiędzy powracającym po przerwie Hulkiem Hoganem, a mistrzem Kevinem Nashem. Obaj zawodnicy zakpili z publiczności – zamiast walczyć, pretendent do tytułu dotknął lekko palcem mistrza, który natychmiast padł i pozwolił się przypiąć. Następnie konferansjer Tony Schiavone, próbując przekonać widzów, by nie przełączali programu, nieopatrznie zdradził, że w "Monday Night Raw" Mick Foley właśnie zdobył główne mistrzostwo. "Monday Nitro" straciło w tym momencie setki tysięcy widzów, na rzecz programu WWF. 10 września zarząd podjął decyzję o odebraniu stanowiska Ericowi Bischoffowi i przekazanie go Billowi Buschowi. Do organizacji zatrudniono także byłych pracowników WWF, Vince’a Russo i Eda Ferrara, w roli organizatorów.
Dążąc do odzyskania popularności WCW, nowi organizatorzy postanowili 10 kwietnia 2000 odebrać tytuły wszystkim mistrzom organizacji i rozpocząć serię turniejów wyłaniających nowych posiadaczy pasów. Wyprodukowano też film komediowy o nazwie "Kibice do dzieła!" z udziałem wrestlerów WCW. W ramach promocji filmu akcja w "Monday Nitro" została tak poprowadzona, że aktor odgrywający główną rolę w "Kibice do dzieła!," David Arquette, zdobył pas WCW World Heavyweight Championship 26 kwietnia. W oczach wielu fanów i analityków przejęcie pasa przez Arquetta zostało odbierane jako ośmieszenie wrestlingu.
23 maja 1999 na gali "WWF Over the Edge" doszło do głośnej kontrowersji. Wrestler Owen Hart opuszczał się po linie wkraczając na arenę, ale mechanizm zabezpieczający wyłączył się zbyt wcześnie i zawodnik spadł z ponad dwudziestu metrów ginąc tragicznie na oczach publiczności. Telewidzowie nie zobaczyli tego zdarzenia. Po tym zdarzeniu komentator Jim Ross poinformował widzów, że Owen Hart nie żyje i nie jest to część zaplanowanej rozrywki. Kontrowersje wzbudzał fakt, że mimo to zdecydowano się kontynuować galę.
9 lipca 2000 na gali "Bash at the Beach" Hulk Hogan, uważany przez wielu za największą gwiazdę WCW, miał walczyć z ówczesnym mistrzem wagi ciężkiej, Jeffem Jarrettem. Mistrz jednak położył się na ringu i pozwolił się łatwo przypiąć, a Vince Russo rzucił na ring pas mistrzowski i powiedział Hulkowi Hoganowi żeby go sobie wziął. Jeszcze tego samego dnia Russo wygłosił improwizowaną przemowę, w której oskarżył Hogana o nadużywanie swojego statusu gwiazdy i wywierania nacisków na organizację. Hogan już więcej nie pojawił się w WCW i pozwał organizację do sądu, ale przegrał proces. Od 25 września 2000 przez pewien czas posiadaczem WCW World Heavyweight Championship był sam Vince Russo. 26 marca 2001 wyemitowano ostatni odcinek "Monday Nitro". Wystąpił w nim syn właściciela WWF, Shane McMahon, który ogłosił, że WCW zostało wykupione i przejęte przez jego organizację.
Okres dominacji WWE (od 2001).
WWE.
Od 2001 World Wrestling Federation jest bezkonkurencyjnym monopolistą wśród organizacji wrestlerskich. Po upadku WCW i ECW, WWF przejęło większość wrestlerów byłej organizacji. W kayfabe dawne WCW miałoby przeprowadzać "Inwazję" na WWF. Przez pewien czas często prowadzono walki pomiędzy zawodnikami wiernymi WWF, a „najeźdźcami” z WCW i ECW. Czasem WWF próbowało też odtworzyć wątki, które cieszyły się popularnością w WCW, jak reaktywowane 16 lutego 2002 nWo, czy wątek niepokonanego Goldberga prowadzony ponownie od 31 marca 2003.
W 2002, w związku z powiększeniem personelu WWF, firma zdecydowała się dokonać podziału na brandy, czyli dwie podległe franczyzy posiadające własne programy telewizyjne. 25 marca miał miejsce pierwszy "Draft", w trakcie którego każdy zawodnik został przypisany do Smackdown lub Raw.
6 maja 2002 World Wrestling Federation z powodu przegranego procesu, jaki został wytoczony przez używające tego samego skrótu (WWF) World Wide Fund for Nature, musiało zrezygnować z dotychczasowej nazwy i loga. Od tego momentu organizacja nazywa się World Wrestling Entertainment (WWE).
13 czerwca 2006 powstał kolejny brand WWE, Extreme Championship Wrestling (ECW), który miał być w założeniu odrodzoną wersją byłej organizacji Toda Gordona i Paula Heymana, specjalizującej się w ekstremalnym wrestlingu (hardcore wrestling). W lutym 2010 ECW zostało zastąpione przez NXT, które dodatkowo pełniło funkcję klubu farmerskiego.
25 czerwca 2007 doszło do tragedii, kiedy popularny wrestler Chris Benoit zamordował swoją żonę, Nancy Benoit, i syna, Daniela Benoit, a potem popełnił samobójstwo. Istniały podejrzenia, że Benoit dopuścił się morderstwa pod wpływem narkotyków, sterydów lub częstych urazów w głowę. Chirurdzy przeprowadzający sekcję potwierdzili, że Benoit miał uszkodzony mózg. WWE odcięło się od zmarłego wrestlera i od tego czasu stara się o nim nie wspominać w swoich materiałach. Głośna tragedia przyczyniła się jednak do wielu zmian w organizacji. Z czasem budowa ciał zawodników zatrudnianych przez WWE stała się bardziej stonowana. Personel zaczęto poddawać regularnym testom medycznym. Ograniczono sytuacje, w których wrestlerzy mogli doznać urazu głowy, w tym częste i charakterystyczne dla WWE ciosy składanym krzesłem. Starano się też aby w czasie walk nie dochodziło do krwawienia. Od lipca 2008 programy WWE posiadają kategorię PG, czyli zalecany nadzór rodzicielski.
W 2011 porzucono podział na Smackdown i Raw. Główne programy telewizyjne dawnych brandów nadal istniały, ale porzucono podział na unikatowe składy personelu. Podział na brandy przywrócono w 2016, a na ich czele stali potomkowie Vince’a McMahona: Shane McMahon i Stephanie McMahon.
Dominującymi wrestlerami WWE w XXI wieku byli między innymi John Cena, Randy Orton i Triple H, którzy pobili rekordy w liczbie posiadań głównego tytułu mistrzowskiego, Trish Stratus, która była mistrzynią kobiet ponad 400 dni, tag team The New Day (Kofi Kingston, Xavier Woods i Big E), który pobił rekord długości czasu posiadania dowolnego mistrzostwa drużynowego organizacji, oraz Asuka, która posiadała pas NXT Women’s Championship ponad 500 dni.
TNA i drugie Poniedziałkowe Wojny.
W 2002 powstała organizacja Total Nonstop Action Wrestling (TNA) założona przez byłego zawodnika WCW, Jeffa Jarretta, i jego ojca, Jerry’ego Jarretta. Do 2004 organizacja należała do National Wrestling Alliance. Była pierwszą amerykańską organizacją, która używała heksagonalnego ringu zamiast tradycyjnego czterokrotnego. Ponieważ TNA okazało się niedochodowym interesem, w październiku 2002 Jerry Jarrett sprzedał pakiet kontrolny nad spółką prywatnemu inwestorowi Panda Energy International. Jeff Jarrett został wiceprezesem TNA, a Dixie Carter, córka prezesa zarządu Panda Energy (Robert W. Carter), objęła stanowisko prezesa. W 2009 do organizacji zostali sprowadzeni Hulk Hogan i Eric Bischoff, a Carter zapowiedziała, że chce aby TNA stało się największą organizacją wrestlingową na świecie. 4 stycznia 2010 czas emisji głównego programu telewizyjnego organizacji, "Impact!", został przesunięty na poniedziałek, w tym samym czasie kiedy emitowano "WWE Raw". Miał być to Monday Night Wars II – powrót do poniedziałkowych wojen, jakie toczyły ze sobą WWF i WCW. TNA jednak nigdy nie wyprzedziło WWE pod względem oglądalności i pod koniec roku przesunęło emisję swojego programu na czwartki.
AEW i Środowe Wojny.
W 2019, na bazie sukcesu niezależnej gali All In z 2018, powstała organizacja wrestlingu All Elite Wrestling (AEW), której sponsorem był multimiliarder Shahid Khan. Za sprawą dużego rozgłosu i między innymi dlatego, że Khan dysponował większymi środkami finansowymi, niż właściciel WWE, Vince McMahon, pojawiły się sugestie, że AEW może być w stanie skutecznie rywalizować z WWE, jak dawniej WCW. 24 lipca 2019 organizacja All Elite Wrestling ogłosiła, że od środy 2 października rozpocznie dwugodzinny program na żywo o nazwie "AEW: Dynamite" w telewizji TNT. Niedługo potem, w sierpniu, firma WWE ogłosiła, że jeden z jej programów, "NXT", zostanie przeniesiony na środę, na kanał USA Network, i od tej pory również będzie nadawany w formacie dwugodzinnym i na żywo. Wkrótce media zaczęły nazywać nową rywalizację Wednesday Night Wars (pl. "Wojny Środowych Nocy").
Inne organizacje.
Ponieważ WWE z czasem przeszło na familijny format i nie oferowało krwawych walk oraz nie stawiało nacisku na styl japoński, czy lucha libre, powstały nowe organizacje, których celem było wypełnienie niszy rynkowej, na przykład Lucha Underground, Ring of Honor, EVOLVE, Pro Wrestling Guerrilla, Shimmer Women Athletes, Global Force Wrestling, Dragon Gate USA i Chikara.
Rozwój wrestlingu poza Stanami Zjednoczonymi.
Japonia.
Za pierwszego japońskiego wrestlera uważany jest Matsuda Sorakichi, były zapaśnik sumo, który debiutował w Stanach Zjednoczonych w 1883. Wraz z Hamada Shōkichi – również wrestlerem i byłym zapaśnikiem sumo – urządzili pierwszy w historii Japonii pokaz wrestlingu w amerykańskim stylu. Miało to miejsce w 1887 w Ginzie, w Tokio. Widowisko cieszyło się jednak znikomym zainteresowaniem. Kolejne próby zainteresowania Japończyków wrestlingiem miały miejsce w marcu 1921, kiedy wrestler z San Francisco Ad Santel rozpoczął występy w Japonii wraz z trupą amerykańskich zawodników europejskiego i japońskiego pochodzenia. Trupa również nie osiągnęła upragnionego sukcesu, a Santel zapowiedział, że nigdy więcej nie wystąpi w Japonii bez gwarantowanego wynagrodzenia od japońskich promotorów. W 1948 powstała pierwsza japońska organizacja wrestlerska organizująca wyłącznie walki kobiet, jednak stawiała duży nacisk na seksualizację zawodniczek, przez co również nie cieszyła się dużym zainteresowaniem i szybko upadła.
Wrestling w Japonii, zwany także "puroresu", zaczął zyskiwać popularność w 1951, za sprawą debiutującego wrestlera Rikidōzana, który postanowił wykorzystać antyamerykańskie nastroje społeczeństwa po II wojnie światowej. Rikidōzan grał antyamerykańskiego nacjonalistę i często pokonywał w walce amerykańskich wrestlerów. Charakterystycznym dla niego atakiem był cios karate. W 1953 założył organizację wrestlingu Japan Pro Wrestling Alliance (JWA). Organizacja cieszyła się dużą popularnością aż do śmierci jej założyciela w 1963. Jednak wraz ze wzrostem popularności wrestlingu w Japonii, JWA doczekało się konkurencji w postaci Tokyo Pro Wrestling (TPW) i International Wrestling Enterprise (IWE). Następnie Antonio Inoki i Giant Baba odeszli z JWA i założyli kolejno New Japan Pro-Wrestling (NJPW) oraz All Japan Pro Wrestling (AJP). W 1968 Takashi Matsunaga założył organizację All Japan Women’s Pro-Wrestling Corporation (AJWPW), organizującą wyłącznie walki kobiece, zwane w japonii "joshi puroresu". AJWPW przyczyniło się do spopularyzowania wrestlingu kobiet i pierwszej transmisji joshi w telewizji.
W 1973 JWA zostało rozwiązane. W latach 70. Antonio Inoki spopularyzował tak zwany "styl silny", posiadający aspekty wschodnich sztuk walki. Do popularności wrestlingu przyczyniły się także autentyczne pojedynki Inoki z legendami różnych sportów walki, jak bokser Muhammad Ali, czy olimpijski judoka Willem Ruska. Baba natomiast preferował styl oparty na grapplingu i wykorzystywał swoje znajomości z amerykańską ligą National Wrestling Alliance, aby wypożyczać do swojej organizacji słynnych amerykańskich zawodników. Z kolei IWE sprowadzało do swojej organizacji europejskich wrestlerów preferujących różne style walki. W latach 80. najpopularniejszymi wrestlerami byli Jumbo Tsuruta, Genichiro Tenryu, Tatsumi Fujinami, Riki Choshu oraz Satoru Sayama, który jako pierwszy odgrywał popularną przez wiele lat i odgrywaną przez różnych zawodników postać zwaną Tiger Mask.
W latach 90. XX wieku Antonio Inoki i Giant Baba wycofali się z życia publicznego, a popularność wrestlingu w Japonii zaczęła słabnąć. Telewizje, które do tej pory transmitowały puroresu w godzinach największej oglądalności, przesunęły transmisję na późną noc. W 1989 uczeń Baby, Atsushi Onita, założył organizację Frontier Martial-Arts Wrestling (FMAW). Coraz częstsze transmisje amerykańskich programów wrestlingowych sprawiły, że amerykańscy wrestlerzy rzadziej dołączali do japońskich organizacji, a japońskie organizacje odchodziły od zwyczajowego obsadzania Amerykanów w roli heelów. W 1997 Plum Mariko była pierwszą spośród japońskich wrestlerów, która zmarła w wyniku wypadku w ringu. W latach 90. najpopularniejszymi wrestlerami byli Masahiro Chono, Keiji Mutoh i Shinya Hashimoto z NJPW oraz Mitsuharu Misawa, Toshiaki Kawada, Kenta Kobashi i Akira Taue z AJP. 4 listopada 1992 NJPW zorganizowało swoją pierwszą galę z serii "Starrcade", która później zmieniła nazwę na "January 4 Tokyo Dome Show" i w swoim założeniu miała być japońskim odpowiednikiem "WrestleManii".
W pierwszej dekadzie XXI wieku po śmierci Giant Baby AJP zostało przejęte przez Mitsuharu Misawę, który jednak z powodu braku porozumienia z wdową po Babie odszedł wraz z większością zawodników organizacji i założył Pro Wrestling Noah (PWN). AJP jednak przetrwało dzięki organizowaniu walk wspólnie z NJPW. Nowym prezesem AJP w 2002 roku został Keiji Mutoh. Po odejściu z NJPW, Shinya Hashimoto założył organizację Pro Wrestling Zero1. Zachęcone sukcesami AJP i NJPW, inne organizacje też zaczęły coraz częściej organizować wspólne wydarzenia i do dziś jest to standardowa praktyka w Japonii. W 2006 roku Misawa podjął próbę zjednoczenia niezależnych japońskich organizacji pod przywództwem ligi Global Professional Wrestling Alliance, jednak nigdy nie udało mu się tego dokonać, a liga została rozwiązana wraz z jego śmiercią w 2009 roku.
Meksyk.
Pierwsze zapasy były urządzane na terenie Meksyku przez Francuzów w 1863 roku, w trakcie francuskiej interwencji. Na początku XX wieku, w trakcie rewolucji meksykańskiej, dwóch włoskich biznesmenów, Giovanni Reselevich i Antonio Fournier, zaczęli organizować pojedynki, w których uczestnicy walczyli bez broni i ochraniaczy. Te walki słynęły z brak zasad oraz brutalności i były znane jako "lucha libre" (pl. "Wolne walki"), a ich uczestnicy byli zwani "luchadorami". W 1929 roku Meksykanin Salvador Lutteroth González zaczął pracę jako inspektor nieruchomości dla urzędu podatkowego w El Paso w Teksasie. Tam zafascynowały go wystawiane walki amerykańskich wrestlierów i postanowił zapoczątkować takie wydarzenia w swoim ojczystym kraju. W 1933 roku razem z Francisco Ahumada założył organizację Empresa Mexicana de Lucha Libre (EMLL) w mieście Meksyk. Pierwszą galę EMLL wystawiło na arenie Modelo, która miała zostać przeznaczona do wyburzenia. EMLL osiągnęło sukces i zaczęło regularnie wystawiać kolejne gale. Od 1991 roku ta organizacja jest znana jako Consejo Mundial de Lucha Libre (CMLL) i jest najdłużej istniejącą organizacją wrestlingową na świecie. Należąca do CMLL arena Modelo, która później została przemianowana na arenę México nazywana jest "Mekką wrestlingu w Meksyku".
W 1942 roku debiutował zamaskowany wrestler El Santo, który przykuwał uwagę szerokiej publiczności swoimi umiejętnościami wrestlerskimi i zagadkową tożsamością. Choć maski były częścią lucha libre już wcześniej, Santo przyczynił się do ich spopularyzowania. Szybko stał się ikoną, występował w wielu filmach i został bohaterem komiksów. Nigdy nie pokazywał się bez maski, aż do 1984 roku, kiedy na chwilę podwinął przednią część maski w meksykańskim talk-show "Contrapunto". Santo powiedział, że chciał w ten sposób pożegnać się z fanami, a kilka dni później, 5 lutego, zmarł na atak serca. Do innych znanych luchadorów lat 40-80 XX wieku zaliczają się między innymi Blue Demon, Dr. Wagner, El Solitario, Mil Máscaras, Rolando Vera, Aníbal, Ray Mendoza i Rayo de Jalisco.
Polska.
Wśród zapaśników biorących udział w europejskich turniejach pod koniec XIX wieku byli także Polacy. Ci należący do europejskiej czołówki to między innymi bracia Stanisław „Zbyszko” Cyganiewicz i Władysław Cyganiewicz, Piotr Jankowski, Leon Pinecki, Herkules Teodor Sztekker, a atakże dwukrotny mistrz świata nazywany "ojcem polskich zapasów", Władysław Pytlasiński.
Zapasy w stylu grecko-rzymskim z elementami spektaklu zaczęły być organizowane w Polsce pod koniec XIX wieku przez cyrki objazdowe. Jan Stanisław Cyganiewicz jako gimnazjalista pokonał rzucającego wyzwanie publiczności siłacza z jednego z takich cyrków, Austriaka Adolfa Spechta. Cyganiewicz zdecydował się wtedy na karierę zapaśniczą. Na początku XX wieku przyjął pseudonim ringowy "Zbyszko" na cześć Zbyszka z Bogdańca, postaci literackiej z powieści "Krzyżacy" Henryka Sienkiewicza. Później na cześć Cyganiewicza ten sam pseudonim ringowy przyjął amerykański wrestler i obecnie członek WWE Hall of Fame Larry Zbyszko. W okresie dwudziestolecia międzywojennego walki zapaśników organizowano w Cyrku Braci Staniewskich. U szczytu popularności pojedynki te przypominały reżyserowane spektakle parateatralne. Niemal tak samo jak walka znaczenie miała oprawa i atmosfera tajemniczości. W cyrku występował między innymi zamaskowany zapaśnik o pseudonimie "Czarna Maska". Organizatorzy obiecywali, że atleta zdejmie maskę, jeśli przegra walkę, co jednak nigdy nie nastąpiło. Pokazy te zostały upamiętnione w piosence "Cyrk na Ordynackiej" ze słowami Henryka Kotarskiego i muzyką Stefana Rembowskiego:
W latach 80 XX wieku wielokrotny medalista mistrzostw świata i Europy w zapasach oraz wicemistrz olimpijski z 1980 roku, Andrzej Supron, z pomocą kolegi pracującego w Zjednoczonym Przedsiębiorstwie Rozrywkowym, stworzył pierwszą polską grupę organizującą pokazy profesjonalnego wrestlingu. Należeli do niej kulturyści i atleci – między innymi Władysław Komar, którego częścią gimmicku było śpiewanie po każdej walce. Grupa występowała między innymi w Warszawie, w Poznaniu, a także w ZSRR: w Tbilisi w Gruzji, w Kazachstanie, w Armenii, w Azerbejdżanie, na Łotwie i na Litwie. Trzykrotnie wystąpili też w parku Gorkiego w Moskwie. Urządzili między innymi turniej, w którym zgodnie z założeniami rosyjscy wrestlerzy pokonywali niemieckich.
14 grudnia 1993, w warszawskiej Hali Torwar, miała miejsce pierwsza w Polsce gala wrestlingu zawodowego zorganizowana przez zagraniczną grupę. Gala ta nazywała się "American Wrestling World`s Superstars". Wystąpili na niej między innymi Sunny Beach, tag team Demolition, Doink the Clown, Jim Duggan, Rick Martel, Max Moon, The Iron Sheik, Tito Santana, Special Delivery Jones i Greg Valentine. Galę poprowadził Andrzej Supron. Na widowni było około 600 osób, a bilety kosztowały po 180 tysięcy złotych (przed denominacją). Grupa początkowo nie planowała występu w Polsce, ale za namową Suprona zgodzili się na występ w przerwie tournee po Niemczech i Austrii. Choć "Gazeta Wyborcza" i "Rzeczpospolita" promowały wydarzenie, Supron skrytykował zachowanie innych mediów, które w swoich relacjach wychodziły z założenia, że przeciętny widz nie wie, że widowisko jest wyreżyserowane. Zadeklarował też chęć zorganizowania podobnych gali w kwietniu 1994 roku i w kolejnych latach, ale nie udało mu się zrealizować planów.
W 2009, w Gdańsku, powstała pierwsza polska federacja wrestlingu, Do Or Die Wrestling (DDW). Była to pierwsza firma, która sprowadziła ring wrestlingowy z USA i organizowała gale na żywo. Prowadziła także pierwszą i wówczas jedyną w Polsce szkołę wrestlingu. Założycielem, właścicielem i promotorem federacji oraz głównym trenerem w szkole był Amerykanin Daniel Austin, znany lepiej pod swoim pseudonimem ringowym jako Don Roid. Przy powstawaniu przedsięwzięcia pomagali także Andrzej Supron i Paweł Borkowski. Pierwszym uczniem szkoły, a wkrótce promotorem DDW, został Pan Pawłowski. Do federacji należeli też tacy zawodnicy jak Kamil Aleksander, Jędruś Bułecka, Klarys, czy Rider. Inauguracyjny pokaz odbył się 8 sierpnia 2009. W 2013 reprezentacja DDW wystąpiła w programie "Mam talent!", gdzie urządzili pokazową walkę wrestlingową. Nie przeszli pomyślnie rundy eliminacyjnej, ponieważ jurorzy zgodnie zagłosowali przeciw. Agnieszka Chylińska skrytykowała selling, Małgorzata Foremniak grę aktorską, a Agustin Egurrola choreografię. Oficjalnie federacja nie funkcjonuje od 2015.
W 2009 Andrzej Supron i Paweł Borkowski założyli własną organizację wrestlingu o nazwie Total Blast Wrestling (TBW). Współpracowali przy tym z francuską organizacją Eurostars, która funkcjonowała w tym czasie od 25 lat. Dzięki tym kontaktom, Total Blast Wrestling mogło zatrudnić zagranicznych wrestlerów z wieloletnim doświadczeniem, takich jak Bambikiller, Erik Isaksen, Cybernic Machine, Starbuck i Bernard Vandamme. Patronat nad TBW posiadały takie media jak Rock Megastacja, Radio Rekord FM oraz Super Express. W 2011 organizacja zakończyła działalność. W 2017 Paweł Borkowski powiedział w wywiadzie, że powodem zaprzestania funkcjonowania był brak środków finansowych, ale jest gotowy na przywrócenie organizacji jeśli udałoby się znaleźć sponsorów.
W 2014 polski wrestler Shadow założył organizację o nazwie Maniac Zone Wrestling. Następnie w 2015, w Gdańsku, powstał Kombat Pro Wrestling (KPW). W tym samym roku otwarto też należącą do KPW szkołę wrestlingu w Gdyni, gdzie za treningi odpowiadają dwaj wrestlerzy: Greg i pierwszy posiadacz pasa KPW Championship, Piękny Kawaler.
31 maja 2015 miał miejsce pierwszy śmiertelny wypadek związany z wrestlingiem w Polsce. Na gali organizowanej przez MZW szesnastoletnia Kinga Leszczyk, posługująca się pseudonimem Akira, doznała urazu po walce z jej przeciwniczką, Hexią. Zawody zostały natychmiast przerwane, a Akira odwieziona do szpitala w Nysie, gdzie podjęto nieudaną próbę ratowania jej życia. Zmarła 3 czerwca. Media pisały, że Akira doznała urazu kręgosłupa po tym jak Hexia wykonała na niej manewr chokeslam, jednak MZW poinformowało, że przyczyną zgonu była ukryta choroba.

</doc>
<doc id="4142352" url="https://pl.wikipedia.org/wiki?curid=4142352" title="Ar-Rahmanijja">
Ar-Rahmanijja

Ar-Rahmanijja (arab. الرحمانية) – miasto w Egipcie, w muhafazie Al-Buhajra. W 2006 roku liczyło 29 393 mieszkańców.

</doc>
<doc id="4142354" url="https://pl.wikipedia.org/wiki?curid=4142354" title="Armant">
Armant

Armant (arab. أرمنت) – miasto w Egipcie, w muhafazie Luksor. W 2006 roku liczyło 76 457 mieszkańców.

</doc>
<doc id="4142356" url="https://pl.wikipedia.org/wiki?curid=4142356" title="1934 w polityce">
1934 w polityce



</doc>
<doc id="4142359" url="https://pl.wikipedia.org/wiki?curid=4142359" title="Al-Faszn">
Al-Faszn

Al-Faszn – miasto w Egipcie, w muhafazie Bani Suwajf. W 2006 roku liczyło 65 621 mieszkańców.

</doc>
<doc id="4142369" url="https://pl.wikipedia.org/wiki?curid=4142369" title="Heng Shan">
Heng Shan



</doc>
<doc id="4142370" url="https://pl.wikipedia.org/wiki?curid=4142370" title="Miloslav Mansfeld">
Miloslav Mansfeld

Miloslav Jan Mansfeld (ur. 14 grudnia 1912, zm. 22 października 1991) – czeski lotnik, as myśliwski okresu II wojny światowej.
Życiorys.
Urodził się w 1912 w Dalovicach w powiecie Mladá Boleslav jako syn żołnierza. Wyuczył się zawodu automechanika lecz w 1930 wstąpił do szkoły Sił Powietrznych w Prościejowie, po jej ukończeniu otrzymał przydział do eskadry rozpoznawczej. W 1934 przekwalifikował się na pilota myśliwskiego. W 1939 uciekł z Protektoratu Czech i Moraw do Polski skąd odpłynął do Francji, gdzie służył w Legii Cudzoziemskiej. Po wybuchu wojny Mansfeld wstąpił do Francuskich Sił Powietrznych, przeszedł przeszkolenie na bombowcach Bloch MB.200 i Bloch MB.210 w Châteauroux i w Afryce Północnej. Po upadku Francji przedostał się do Anglii. 25 lipca 1940 został przyjęty do Royal Air Force w stopniu sierżanta a 21 września zaczął szkolenie na myśliwcach Hawker Hurricane w 6. OTU v Sutton Bridge. Podczas bitwy o Anglię służył w 111 dywizjonie. 22 kwietnia 1941 przeniósł się do 54. OTU w Church Fenton, gdzie przeszkolił się na nocnego myśliwca. 18 lipca otrzymał przydział do 68 nocnego dywizjonu, w którym stanowił załogę dwumiejscowych Bristol Beaufighter i De Havilland Mosquito z sierżantem Slavomilem Janáčkem. Od 1943 był dowódcą eskadry A ("flight" A) złożonej z Czechosłowaków. Wojnę zakończył w stopniu majora ("squadron leader"), spędził w powietrzu 489 godzin z czego 386 w nocy.
Po zakończeniu działań wojennych wrócił do Czechosłowacji, pracował w Ministerstwie Obrony Narodowej następnie objął dowództwo 24 pułku lekkich bombowców. Na skutek komunistycznych prześladowań wrócił do Wielkiej Brytanii. Przyjęty ponownie do RAF latał na Moskitach a po przeszkoleniu na odrzutowcach Gloster Meteor. W 1958 odszedł do cywila, pracował na stanowiskach kierowniczych w grupie prasowej do 1970. W 1991 został awansowany do stopnia generała brygady.
Miroslav Mansfeld zmarł na raka 22 października 1991 w Londynie. Pochowany został na Brookwood Cemetery w hrabstwie Surrey.

</doc>
<doc id="4142371" url="https://pl.wikipedia.org/wiki?curid=4142371" title="Hengshan">
Hengshan



</doc>
<doc id="4142373" url="https://pl.wikipedia.org/wiki?curid=4142373" title="Sala Królestwa">
Sala Królestwa



</doc>
<doc id="4142374" url="https://pl.wikipedia.org/wiki?curid=4142374" title="Jaskinia Pienińska">
Jaskinia Pienińska

Jaskinia Pienińska (Jaskinia w Dolinie Pienińskiego Potoku) – druga pod względem długości jaskinia polskich Pienin. Ma cztery otwory wejściowe położone w Masywie Trzech Koron, powyżej Pienińskiego Potoku, na wysokości około 560 m n.p.m. Długość jaskini wynosi 101 metrów, a jej deniwelacja 18 metrów.  Znajduje się na obszarze Pienińskiego Parku Narodowego, poza szlakami turystycznymi.
Opis jaskini.
Główną częścią jaskini jest szczelinowy korytarz zaczynający się w głównym otworze wejściowym (znajdującym się 20 metrów powyżej Pienińskiego Potoku) i prowadzący do dużego otworu w kształcie szczeliny. Od korytarza odchodzą niewielkie, szczelinowe korytarzyki prowadzące do pozostałych otworów.
Przyroda.
W jaskini można spotkać nacieki grzybkowe i mleko wapienne. Zamieszkują ją nietoperze. Ściany są wilgotne, brak jest na nich roślinności. 
Historia odkryć.
Jaskinia była znana od dawna. Jej pierwsze opisy sporządzili Kazimierz Kowalski w 1953 roku i Stefan Zwoliński w 1954 roku.

</doc>
<doc id="4142375" url="https://pl.wikipedia.org/wiki?curid=4142375" title="Karol Podgórski (prawnik)">
Karol Podgórski (prawnik)

Karol Podgórski (ur. 1917, zm. 26 stycznia 2008) – polski prawnik, doktor habilitowany nauk prawnych, nauczyciel akademicki Uniwersytetu Śląskiego, specjalista w zakresie prawa administracyjnego, w latach 1984–1987 prodziekan Wydziału Prawa i Administracji Uniwersytetu Śląskiego.
Życiorys.
Był żołnierzem Armii Krajowej. Ukończył studia na Wydziale Prawa i Administracji Uniwersytetu Jagiellońskiego. W latach 1973–1989 był zatrudniony na Wydziale Prawa i Administracji Uniwersytetu Śląskiego. Przez wiele lat zajmował stanowisko kierownika Katedry Prawa Administracyjnego na tym wydziale. Uzyskał stopień naukowy doktora habilitowanego.
W latach 1984–1987 pełnił funkcję prodziekana Wydziału Prawa i Administracji UŚl. Zajmował także stanowisko kierownika Studiów Podyplomowych w zakresie prawa administracyjnego.
Pod jego kierunkiem stopień naukowy doktora nauk prawnych uzyskali m.in. Bogdan Dolnicki, Czesław Martysz, Jadwiga Glumińska-Pawlic.
Został pochowany na cmentarzu przy ulicy Wróblewskiego w Katowicach.
Odznaczenia.
Został odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi.

</doc>
<doc id="4142383" url="https://pl.wikipedia.org/wiki?curid=4142383" title="Wojna duńsko-szwedzka 1675–1679">
Wojna duńsko-szwedzka 1675–1679



</doc>
<doc id="4142384" url="https://pl.wikipedia.org/wiki?curid=4142384" title="Rajdowe mistrzostwa świata WRC-3">
Rajdowe mistrzostwa świata WRC-3

Rajdowe samochodowe mistrzostwa świata WRC-3 (World Rally Championship-3), (skr. WRC-3) – to towarzysząca seria Rajdowym samochodowe mistrzostwom świata klasy WRC, trzecia najwyższa kategoria rywalizacji w rajdach samochodowych, wcześniej znane jako Mistrzostwa Świata dla kierowców samochodów produkcyjnych (PWRC – ang. Production World Rally Championship). Rajdy w tej klasie odbywają się na tych samych etapach co WRC. WRC-3 jest ograniczony do samochodów produkowanych na podstawie homologacji zgodnie z zasadami grup: R1, R2 i R3. Seria rozpoczęła się w 2002 zastępując "FIA Group N Rally Championship", która była przeznaczona dla samochodów z grupy N, która jeszcze wcześniej zastąpiła serię "FIA Cup for Production Rally Drivers".
Samochody startujące w tej klasie (2017 r.):

</doc>
<doc id="4142385" url="https://pl.wikipedia.org/wiki?curid=4142385" title="Wojna w Osetii Południowej 2008">
Wojna w Osetii Południowej 2008



</doc>
<doc id="4142387" url="https://pl.wikipedia.org/wiki?curid=4142387" title="Wojna ukraińsko-radziecka 1917–1921">
Wojna ukraińsko-radziecka 1917–1921



</doc>
<doc id="4142389" url="https://pl.wikipedia.org/wiki?curid=4142389" title="Wojna polsko-szwedzka 1600–1611">
Wojna polsko-szwedzka 1600–1611



</doc>
<doc id="4142391" url="https://pl.wikipedia.org/wiki?curid=4142391" title="WRC-3">
WRC-3



</doc>
<doc id="4142392" url="https://pl.wikipedia.org/wiki?curid=4142392" title="Wojna o panowanie w Ameryce Północnej 1754–1763">
Wojna o panowanie w Ameryce Północnej 1754–1763



</doc>
<doc id="4142394" url="https://pl.wikipedia.org/wiki?curid=4142394" title="Rajdowe samochodowe mistrzostwa świata WRC-3">
Rajdowe samochodowe mistrzostwa świata WRC-3



</doc>
<doc id="4142396" url="https://pl.wikipedia.org/wiki?curid=4142396" title="Franciszek Jan Kmietowicz">
Franciszek Jan Kmietowicz

Franciszek Jan Kmietowicz (ur. 11 maja 1863 w Nowym Sączu, zm. 4 stycznia 1939 w Krynicy-Zdroju) – polski lekarz, balneolog, burmistrz Krynicy.
Życiorys.
Ukończył gimnazjum w Nowym Sączu. Następnie odbył studia medyczne na Uniwersytecie Jagiellońskim w Krakowie, uzyskując dyplom doktora medycyny w 1890. Objął stanowisko asystenta na wydziale lekarskim, po czym spędził krótki okres na Uniwersytecie w Wiedniu. W 1891 osiadł na stałe w Krynicy, gdzie został lekarzem gminnym. W latach 1914–1927 pełnił funkcje burmistrza miasta i prezesa Komisji Zdrojowej w Krynicy. Był pomysłodawcą stworzenia Kopca Pułaskiego. Według stanu z 1914 był członkiem rady nadzorczej Własnego Galicyjskiego Zakładu Kredytowego Krajowego Związku Zdrojowisk i Uzdrowisk we Lwowie. Czynny członek Stronnictwa Narodowego.
3 maja 1928 został odznaczony Krzyżem Oficerskim Orderu Odrodzenia Polski.
Był żonaty z Kazimierą z Rzaskich (1869–1937), z którą miał synów: Franciszka Ksawerego, Karola - architekta, Kazimierza - doktora medycyny, lekarza zdrojowego w Krynicy, Stanisława - kupca, oraz Tadeusza - agronoma.

</doc>
<doc id="4142407" url="https://pl.wikipedia.org/wiki?curid=4142407" title="Jaskinia w Facimiechu">
Jaskinia w Facimiechu

Jaskinia w Facimiechu – jaskinia w polskich Pieninach. Wejście do niej znajduje się w skałach Facimiecha, około 120 metrów nad Dunajcem, na wysokości około 560 m n.p.m. Długość jaskini wynosi 20 metrów, a jej deniwelacja 7 metrów. Znajduje się na obszarze Pienińskiego Parku Narodowego, poza szlakami turystycznymi.
Opis jaskini.
Jaskinią jest idący w dół, prosty korytarz zaczynający się w małym otworze wejściowym, a kończący namuliskiem. Mniej więcej w połowie jego długości znajduje się niewielki, 1,5-metrowy próg. W jaskini można spotkać mleko wapienne. Ściany są wilgotne, rosną na nich mchy, porosty i wątrobowce.
Jaskinia była prawdopodobnie znana od dawna. Jej pierwszy plan i opis sporządził Kazimierz Kowalski w 1953 roku.

</doc>
<doc id="4142418" url="https://pl.wikipedia.org/wiki?curid=4142418" title="Natan Kozłowski">
Natan Kozłowski

Natan (Nota) Kozłowski (ang. "Nathan Kosslovsky") (ur. 20 kwietnia 1906 w Porozowie, zm. 25 marca 1972 w Stanach Zjednoczonych) – polski i amerykański malarz i ilustrator pochodzenia żydowskiego.
Życiorys.
Wychowywał się w Krynkach. Ukończył seminarium nauczycielskie rzemiosła i sztuki w Warszawie, a następnie studiował w Szkole Sztuk Pięknych. Następnie zamieszkał w Białymstoku, gdzie pracował jako nauczyciel sztuki w gimnazjum żydowskim, nie jest znana jego twórczość z tego okresu. Wiadomo, że interesował się teatrem oraz tworzył pejzaże i portrety. W 1926 razem z matką Hodel Leah Wiszniacką-Kozłowską opuścił Polskę i wyjechał do Stanów Zjednoczonych, zamieszkał w Nowym Jorku przy 41 Union Square. Należał do założycieli Krinker Memorial Foundation, którą powołano w celu upamiętnienia zamordowanych Żydów z Krynek. Należał do Rockport Art Association i American Artists Professional League. Poślubił poetkę Idę Glasser (ang. Eda Glasser), z którą miał jedynego syna Leona (zm. 2003). W 1959 para się rozwiodła, drugą żoną Natana Kozłowskiego była jego młodzieńcza miłość Rachel Zelikowitz, którą poznał mieszkając w Krynkach. 
Twórczość.
Natan Kozłowski tworzył portrety i sceny rodzajowe, wielokrotnie wyjeżdżał do Izraela, gdzie malował pejzaże. Na początku lat 70. XX wieku rozpoczął tworzenie ogromnej pracy ściennej, która przedstawia życie kobiet podczas II wojny światowej, pracy tej nigdy nie ukończył. Plakieta umieszczona obok zawiera informację "This painting is thelast work of the world-renowned artist Nota Koslowsky who died March 25, 1972 in the process ofcompleting it". Prace Natana Kozłowskiego znajdują się w zbiorach muzealnych w Izraelu, Stanach Zjednoczonych, Hiszpanii i Francji.

</doc>
<doc id="4142420" url="https://pl.wikipedia.org/wiki?curid=4142420" title="Andrzej Wiernicki">
Andrzej Wiernicki

Andrzej Wiernicki (ur. 15 lipca 1931 w Warszawie, zm. 26 lipca 2019 w Warszawie) – polski artysta fotograf, fotoreporter. Członek Okręgu Warszawskiego Związku Polskich Artystów Fotografików. Fotograf Polskiej Agencji Fotografów „Forum”. Fotograf agencji fotograficznej „East News Poland”.
Życiorys.
Andrzej Wiernicki urodził się i mieszkał w Warszawie do upadku powstania warszawskiego. Po wojnie wraz z rodziną zamieszkał w Łodzi, gdzie był uczniem III Państwowego Gimnazjum oraz Liceum im. Stefana Żeromskiego w Łodzi. Przeprowadził się do Warszawy, gdzie był uczniem Liceum im. Tadeusza Reytana. W Warszawie pracował m.in. jako sprzedawca i kierownik sklepu z artykułami fotograficznymi „Foto-Optyka”. 
Od 1957 roku pracował w „Expressie Wieczornym” – początkowo jako laborant, w czasie późniejszym jako fotoreporter. Szczególne miejsce w twórczości Andrzeja Wiernickiego zajmowała fotografia mody, fotografia gwiazd filmowych i gwiazd estrady, którą uprawiał od początku lat 50. XX wieku. W latach 1958–1996 pracował jako fotoreporter w redakcji „Kobiety i Życie” oraz współpracował z innymi czasopismami, takimi jak „Filipinka”, „Przyjaciółka”, „Uroda”, „Zwierciadło”. W 1963 roku został przyjęty w poczet członków Okręgu Warszawskiego Związku Polskich Artystów Fotografików (legitymacja nr 302), w którym w latach 1981–1987 pełnił funkcję prezesa Zarządu. 
Andrzej Wiernicki był autorem i współautorem wielu wystaw fotograficznych; między innymi pokonkursowych, takich jak World Press Photo, na których został wyróżniony w 1965 oraz 1967 roku. W 1997 roku przeszedł na emeryturę. 

</doc>
<doc id="4142421" url="https://pl.wikipedia.org/wiki?curid=4142421" title="Burleska (ujednoznacznienie)">
Burleska (ujednoznacznienie)



</doc>
<doc id="4142424" url="https://pl.wikipedia.org/wiki?curid=4142424" title="Leonardo D’Ascenzo">
Leonardo D’Ascenzo

Leonardo D'Ascenzo (ur. 31 sierpnia 1961 w Valmontone) – włoski duchowny katolicki, arcybiskup Trani-Barletta-Bisceglie od 2018.
Życiorys.
Prezbiterat.
Święcenia kapłańskie przyjął 5 lipca 1986 roku i został inkardynowany do diecezji Velletri-Segni. Pełnił funkcje m.in. diecezjalnego asystenta Akcji Katolickiej chłopców oraz rektora Papieskiego Kolegium Leoniańskiego w Anagni (w latach 2015-2017).
Episkopat.
4 listopada 2017 roku został mianowany biskupem archidiecezji Trani-Barletta-Bisceglie. Sakry biskupiej udzielił mu 14 stycznia 2018 biskup Vincenzo Apicella.

</doc>
<doc id="4142426" url="https://pl.wikipedia.org/wiki?curid=4142426" title="Thomas Strakosha">
Thomas Strakosha

Thomas Strakosha (ur. 19 marca 1995 w Atenach) – albański piłkarz występujący na pozycji bramkarza.
Jest synem byłego piłkarza Foto Strakoshy i bratem Dhimitriego Strakoshy, również piłkarza.
Kariera klubowa.
Strakosha jest wychowankiem greckiego klubu Panionios GSS. W 2012 roku trafił do rzymskiego S.S. Lazio. Rok później dołączył do pierwszej drużyny klubu. W 2015 r. odszedł na roczne wypożyczenie do drugoligowej Salernitany. Po powrocie z wypożyczenia wygrał rywalizację o miejsce w bramce Lazio Rzym i zaczął regularnie występować w pierwszej drużynie. Z S.S. Lazio wygrał Superpuchar Włoch w 2017 roku oraz Puchar Włoch w sezonie 2018/2019.
Kariera reprezentacyjna.
Strakosha grał w juniorskich reprezentacjach Albanii na szczeblach U-17, U-19 i U-21. 24 marca 2017 r. zadebiutował w dorosłej reprezentacji w przegranym 0:2 meczu z Włochami.

</doc>
<doc id="4142430" url="https://pl.wikipedia.org/wiki?curid=4142430" title="Liga Mistrzów w piłce siatkowej (2016/2017) – kwalifikacje">
Liga Mistrzów w piłce siatkowej (2016/2017) – kwalifikacje

Liga Mistrzów (2016/2017) – kwalifikacje (oficjalna nazwa: 2017 CEV DenizBank Volleyball Champions League) – 24 drużyny walczą w 2 rundach, aby uzyskać awans do fazy grupowej.
System rozgrywek.
Kwalifikacje Ligi Mistrzów w sezonie 2016/2017 składa się z dwóch rund: kwalifikacji play-off
Drużyny uczestniczące.
Podział miejsc w rozgrywkach.
W sezonie 2016/2017 w kwalifikacjach do Ligi Mistrzów wzięło udział 24 zespołów z 24 federacji siatkarskich zrzeszonych w CEV. Liczba drużyn uczestniczących w Lidze Mistrzów ustalona została na podstawie rankingu CEV dla europejskich rozgrywek klubowych.

</doc>
<doc id="4142433" url="https://pl.wikipedia.org/wiki?curid=4142433" title="Stanisław Grotkowski">
Stanisław Grotkowski

Stanisław Grotkowski herbu Ogończyk odmienny (ur. w 1510 roku – zm. w 1573 roku) – kanonik kapituły katedralnej gnieźnieńskiej w 1562 roku, kanonik krakowski i sandomierski w 1560 roku, oficjał krakowski.
Syn Zacheusza i Doroty Dziebakowskiej.
Pochowany w katedrze wawelskiej.

</doc>
<doc id="4142436" url="https://pl.wikipedia.org/wiki?curid=4142436" title="Nuncjatura Apostolska na Łotwie">
Nuncjatura Apostolska na Łotwie

Nuncjatura Apostolska na Łotwie – misja dyplomatyczna Stolicy Apostolskiej w Republice Łotewskiej. Obecnie siedziba nuncjusza apostolskiego mieści się w Wilnie. W latach 1927–1940 nuncjusz apostolski rezydował w Rydze
Historia.
Pierwszym legatem papieskim na Łotwie był przybyły do Rygi 20 marca 1920 nuncjusz apostolski w Polsce abp Achille Ratti.
W 1920 papież Benedykt XV powołał Delegaturę Apostolską na Litwie, Łotwie i Estonii. W 1924 zmieniła ona nazwę na "Delegatura Apostolska na Litwie i w Krajach Bałtyckich". 
14 kwietnia 1926 papież Pius XI powołał Internuncjaturę Apostolską na Łotwie. Internuncjusz początkowo rezydował w Kownie, a od 1927 w Rydze. Dyplomaci papiescy na Łotwie akredytowani byli również w Republice Estońskiej oraz do 1931 pełnili także urząd administratora apostolskiego Estonii. 11 lipca 1935 Internuncjatura Apostolska na Łotwie została podniesiona do rangi nuncjatury apostolskiej. Po wkroczeniu na Łotwę Armii Czerwonej i aneksji tego kraju przez ZSRS, nuncjusz apostolski został wydalony latem 1940. Jednak Stolica Apostolska oficjalnie nie zlikwidowała nuncjatury.
Kolejny nuncjusz apostolski na Łotwie został mianowany w 1991, po oswobodzeniu się tego kraju z pod panowania sowieckiego. Nuncjatura apostolska nie powróciła jednak do Rygi, a na Łotwie akredytowany jest nuncjusz apostolski na Litwie.
Przedstawiciele papiescy na Łotwie.
"pogrubieniem oznaczano dyplomatów rezydujących w Rydze"

</doc>
<doc id="4142467" url="https://pl.wikipedia.org/wiki?curid=4142467" title="Al-Ghanajim">
Al-Ghanajim

Al-Ghanajim (arab. الغنايم) – miasto w Egipcie, w muhafazie Asjut. W 2006 roku liczyło 48 144 mieszkańców.

</doc>
<doc id="4142469" url="https://pl.wikipedia.org/wiki?curid=4142469" title="Birch (Wisconsin)">
Birch (Wisconsin)

Birch – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142472" url="https://pl.wikipedia.org/wiki?curid=4142472" title="Piotr Szczęsny">
Piotr Szczęsny

Piotr Paweł Szczęsny (ur. 6 lipca 1963 w Krakowie, zm. 29 października 2017 w Warszawie) – polski chemik i szkoleniowiec, który dokonał aktu demonstracyjnego samopodpalenia się w proteście przeciwko polityce Prawa i Sprawiedliwości oraz inspirowanej politycznie dyskryminacji (rasizmowi, homofobii i innym jej formom) w polskim życiu społecznym.
Życiorys.
Urodził się 6 lipca 1963 w Krakowie, a dzieciństwo spędził w Białymstoku. Jako licealista założył opozycyjne stowarzyszenie uczniowskie. W latach osiemdziesiątych był członkiem Niezależnego Zrzeszenia Studentów, działał w Solidarności.
Ukończył studia chemiczne na Uniwersytecie Jagiellońskim. Po studiach został asystentem na Wydziale Chemii UJ, rozpoczął także studia doktoranckie. Po 1989 odszedł z uczelni i był współzałożycielem wydawnictwa publikującego książki m.in. z dziedziny chemii. Następnie pracował jako specjalista IT i DTP w międzynarodowym projekcie "Local Enviromental Managment Project" realizowanym przez USAID. Od 1994 zajmował się szkoleniami, zwłaszcza w sektorze pozarządowym. W latach 2000–2016 był prezesem zarządu spółki "LEM Projekt" z branży edukacyjnej. Ukończył studia podyplomowe na Uniwersytecie Warszawskim i Wyższej Szkole Europejskiej w Krakowie oraz kursy i szkolenia związane z doradztwem zawodowym. Pracował jako trener, doradca i konsultant biznesu, samorządów oraz organizacji pozarządowych. Był autorem publikacji na temat zarządzania relacjami z klientem urzędu, budowania zespołu czy motywowania. W 2016 zamknął swoją firmę.
Był członkiem stowarzyszenia Mensa Polska oraz dwóch stowarzyszeń branżowych.
Samopodpalenie.
19 października 2017 pojawił się na warszawskim placu Defilad, puścił z głośnika piosenkę "Kocham wolność" zespołu Chłopcy z Placu Broni, rozsypał wokół siebie ulotki ze swoim manifestem, przez megafon informował, że protestuje przeciwko łamaniu przez rząd wolności obywatelskich. Następnie oblał się substancją łatwopalną i podpalił się krzycząc: „Protestuję!”. Został ugaszony przez przechodniów i zabrany do szpitala. Początkowo w mediach był określany jako Piotr S. lub "Szary Człowiek".
Manifest.
Prace nad swoim manifestem rozpoczął w marcu 2017. Krytycznie odniósł się w nim do rządów Prawa i Sprawiedliwości, protestował m.in. przeciwko ograniczaniu wolności obywatelskich, łamaniu konstytucji i zasad demokracji, niszczeniu przyrody, a także dyskryminacji mniejszości, marginalizacji roli Polski na arenie międzynarodowej oraz używaniu w debacie publicznej języka nienawiści. Określił siebie jako „szary człowiek”, podobnie jak w swym ostatnim liście filozof Ryszard Siwiec, który podpalił się podczas uroczystości dożynek na Stadionie Dziesięciolecia w Warszawie w proteście przeciwko inwazji wojsk Układu Warszawskiego na Czechosłowację w 1968. Zostawił również „list do mediów”, który po samopodpaleniu jego rodzina przekazała redaktorom portalu oko.press.
Śmierć i pogrzeb.
W wyniku samopodpalenia znalazł się w stanie krytycznym w szpitalu Dzieciątka Jezus w Warszawie. Miał poparzone 60% powierzchni ciała. Zmarł po południu 29 października, nie odzyskawszy przytomności. Został pochowany 14 listopada na Cmentarzu Salwatorskim w Krakowie, mszę świętą koncelebrowali bp Tadeusz Pieronek i ks. Adam Boniecki, a ks. Wojciech Lemański odczytał fragment Ewangelii. W pogrzebie wzięło udział kilka tysięcy osób.
Życie prywatne.
Miał dwóch braci: Artura oraz Mariusza. Od studiów mieszkał w Krakowie, następnie w Niepołomicach. W 1985 ożenił się z koleżanką ze studiów Ewą, z domu Negrusz, wnuczką Romana Negrusza. Mieli dwoje dzieci: Krzysztofa i Zofię (ur. 1989). Od ok. 2009 chorował na depresję, jednak w swoich listach prosił, aby nie łączyć jego czynu z tą chorobą.
Oddźwięk i upamiętnienie.
Czyn Piotra Szczęsnego i jego manifest były szeroko komentowane w mediach polskich i międzynarodowych przez polityków, dziennikarzy, duchownych i inne osoby życia publicznego.
19 października wieczorem odbyła się na placu Defilad spontaniczna manifestacja, na której odczytano list Piotra Szczęsnego.
Wkrótce po samopodpaleniu, w różnych miejscach Warszawy (m.in. na placu Defilad, przed siedzibą PiS na ul. Nowogrodzkiej oraz przed domem Jarosława Kaczyńskiego) pojawiały się na murach i chodnikach cytaty z listu Piotra Szczęsnego bądź napisy "19 X 2017. Pamiętamy". 2 listopada, w Zaduszki, na placu Defilad odbyło się spotkanie upamiętniające Piotra Szczęsnego, na które zapraszali m.in. Maja Komorowska, prof. Maria Janion oraz ks. Wojciech Lemański, zaś fragmenty jego listu odczytał Bartłomiej Topa. W tym samym dniu pamięć zmarłego uczczono we Wrocławiu. Marsze milczenia przeszły ulicami Warszawy i Torunia.
8 listopada, na wniosek Marka Sowy, Sejm Rzeczypospolitej Polskiej VIII kadencji uczcił pamięć Piotra Szczęsnego minutą ciszy. 15 listopada, decyzją władz samorządowych Warszawy, na placu Defilad została zamontowana tablica z napisem „ja zwykły szary człowiek. 19 X 2017”. Tego samego dnia Janusz Lewandowski przywołał słowa Szczęsnego podczas debaty w Parlamencie Europejskim na temat praworządności w Polsce.
Dawny działacz opozycji Wiesław Zabłocki przekazał rodzinie Piotra Szczęsnego swój Krzyż Kawalerski Orderu Odrodzenia Polski. Od października 2017 list Piotra Szczęsnego był codziennie odczytywany podczas protestów na rynku w Cieszynie, a na jego grobie i w miejscu, gdzie się podpalił, cały czas pojawiały się znicze. 29 czerwca 2018, w dniu imienin Piotra, przy studzience Badylaka w Krakowie odbyła się uroczystość go upamiętniająca.
Rodzina zmarłego planowała założenie fundacji, która będzie uczyła, czym jest społeczeństwo obywatelskie.
19 października 2018 o godz. 16:30 na placu Defilad zebrali się ludzie, by uczcić pamięć Piotra Szczęsnego, wśród nich Agnieszka Holland, Krystyna Janda, Rafał Trzaskowski, Adam Michnik, ks. Wojciech Lemański i Hanna Gronkiewicz-Waltz. Odśpiewano kilka utworów Jacka Kaczmarskiego.
2 czerwca 2019 na Placu Wolności w Poznaniu oraz 14 listopada 2019 w Katowicach odsłonięto pamiątkowe tablice poświęcone mu.
21 grudnia 2019 odbyło się na placu Defilad spotkanie wigilijne, podczas którego wspominano Szczęsnego. Przemawiał m.in. Igor Tuleya.
23 kwietnia 2021, z inicjatywy małopolskiego Komitetu Obrony Demokracji przy ul. Karola Olszewskiego w Krakowie zasadzono Dąb Pamięci Piotra Szczęsnego.
Upamiętnienie w kulturze.
Już 20 października poeta Jarosław Mikołajewski opublikował w „Gazecie Wyborczej” wiersz "Do człowieka, który podpalił się pod Pałacem Kultury w czwartek 19 października 2017". Piotr Bukartyk poświęcił Szczęsnemu utwór "W środku miasta". W listopadzie bard Jacek Kleyff nagrał piosenkę "Piotr S.". Oparty o rumuńską melodię ludową utwór został opublikowany w serwisie YouTube.
W lutym 2018 na scenie monachijskiego teatru Münchner Kammerspiele zaprezentowany został spektakl „1968. Okupacja Kammerspiele”, stworzony przez reżyserów z wielu krajów; w projekt zaangażowana była noblistka Elfriede Jelinek. Polska część przedstawienia wyreżyserowana przez Wojtka Klemma oparta została na przesłaniu Piotra Szczęsnego. W postać Szczęsnego wcielił się Stefan Merki, szwajcarski aktor teatralny i filmowy.

</doc>
<doc id="4142473" url="https://pl.wikipedia.org/wiki?curid=4142473" title="Al-Hamul">
Al-Hamul

Al-Hamul (arab. الحامول) – miasto w Egipcie, w muhafazie Kafr asz-Szajch. W 2006 roku liczyło 51 209 mieszkańców.

</doc>
<doc id="4142478" url="https://pl.wikipedia.org/wiki?curid=4142478" title="Harrison (hrabstwo Lincoln)">
Harrison (hrabstwo Lincoln)

Harrison – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142480" url="https://pl.wikipedia.org/wiki?curid=4142480" title="Abdur Rahman Biswas">
Abdur Rahman Biswas

Abdur Rahman Biswas (ur. 1926, zm. 3 listopada 2017 w Dhace) – banglijski polityk, w latach 1991–1996 prezydent Bangladeszu.
Życiorys.
Urodził się w 1926 roku.
W czasie kiedy obecny Bangladesz, pod nazwą Pakistan Wschodni, był częścią Pakistanu zasiadał w lokalnym parlamencie w latach 1962–1969.
Swoją karierę polityczną związał z Nacjonalistyczną Partią Bangladeszu. W niepodległym Bangladeszu po raz pierwszy został wybrany posłem w 1979. W latach 1979–1980 był ministrem ds. juty, zaś w latach 1981–1982 ministrem zdrowia. W 1991 ponownie został parlamentarzystą, a w kwietniu tego roku został przewodniczącym parlamentu.
10 października 1991 objął urząd Prezydenta Bangladeszu, zastępując na stanowisku Shahabuddina Ahmeda, bezpartyjnego tymczasowego prezydenta. Obowiązki pełnił do 9 października 1996, kiedy nowym prezydentem został ponownie Shahabuddin Ahmed.
Zmarł 3 listopada 2017 w Dhace.
Życie prywatne.
Miał pięciu synów i dwie córki.

</doc>
<doc id="4142483" url="https://pl.wikipedia.org/wiki?curid=4142483" title="Sanderus">
Sanderus

Sanderus – fikcyjna postać z powieści "Krzyżacy" Henryka Sienkiewicza (1887–1900); wędrowny handlarz i manipulator.
Życiorys.
Przedstawiał się jako Niemiec, znający język polski, z racji pochodzenia z Torunia. Spryciarz i krętacz, jako wędrowiec handlował relikwiami, wśród których były m.in.: kopyto osiołka, na którym „odbyła się ucieczka do Egiptu, które znalezione było koło piramid”, „pióro ze skrzydeł archanioła Gabriela, które podczas Zwiastowania uronił”, „dwie głowy przepiórek zesłanych Izraelitom na puszczy”, „olej, w którym poganie św. Jana chcieli usmażyć”, szczebel z drabiny, która przyśniła się Jakubowi, łzy Marii Egipcjanki, rdza z kluczy św. Piotra, krople potu św. Jerzego, które wylał w walce ze smokiem.
Sprzedawał również odpusty: całkowite, na 500 lat, 300, 200 i mniej, za grzechy przeszłe i przyszłe. Oferował je w różnych cenach w zależności od ich znaczenia oraz możliwości finansowych skruszonych grzeszników, „aby i ubodzy ludzie mogli je nabywać i tym sposobem czyśćcowe męki sobie skracać”. Bywał w różnych miejscach, m.in. na zamku w Malborku. Został ocalony przez Zbyszka z Bogdańca od śmierci; nie tylko z wdzięczności, ale również dla pieniędzy zaoferował pomoc w odszukaniu i uwolnieniu Danusi Jurandówny. Wyprawił się do Szczytna, gdzie ją odnalazł, po czym pomógł Zbyszkowi i Maćkowi odbić dziewczynę.
Dzięki wstawiennictwu biskupa płockiego był posłańcem do Malborka. Sanderus zaniósł również mistrzowi Ulrykowi von Jungingen wypowiedzenie służby zakonowi przez Fulka de Lorche. Służył też przy kościele w Długolesie, jednak znudzony tym zajęciem, wstąpił na służbę u Fulka i jego zbrojnych.
Recepcja postaci.
Według rocznika „Teologia Polityczna” Henryk Sienkiewicz, obrazując stosunek do relikwii, oddawał również ducha epoki, w której zgodnie z podaniami Johana Huizingi zdarzało się, że ciała niedawno zmarłych świątobliwych mężczyzn i kobiet bywały rozczłonkowywane przez wiernych pożądających bliskiego kontaktu ze świętymi.
W odniesieniu do filmu Aleksandra Forda czasopismo filozoficzne następująco opisało postać Sanderusa:
Kreując postać Sanderusa w "Krzyżakach", Sienkiewicz wyśmiewał handel relikwiami. Motyw wędrownego handlarza znalazł odniesienia w wielu publikacjach m.in. na początku XXI wieku – np. w 2010 roku, w obliczu renesansu kultu pozostałości po świętych w Polsce, Andrzej Siciński na łamach „Znaków Czasu” (6/2010) podkreślił wieczność bohatera, twierdząc, że „niestety, wielu nadal wierzy w cudowną moc relikwii”.
Sanderus w adaptacji filmowej.
W filmie, w reżyserii Aleksandra Forda (1960), rolę wędrownego handlarza zagrał Włodzimierz Skoczylas. W porównaniu do powieści, w dziele filmowym wątek relikwii ograniczony został do krótkiej sceny sprezentowania jednej z nich księżnej Annie Danucie i nawet w scenach z Sanderusem pojawił się bardzo pobieżnie.

</doc>
<doc id="4142484" url="https://pl.wikipedia.org/wiki?curid=4142484" title="Lee Rocker">
Lee Rocker

Lee Rocker (ur. 6 sierpnia 1961 na Long Island jako Leon Drucker) – amerykański kontrabasista i kompozytor, najbardziej znany jako członek zespołu Stray Cats, grającego w stylu rockabilly.
Życiorys i kariera artystyczna.
Leon Drucker urodził się jako syn Naomi i Stanleya Druckerów. Wychowywał się w atmosferze muzycznej. Jego ojciec był głównym klarnecistą Filharmonii Nowojorskiej, a starsza siostra, Rosanne – śpiewaczką, dzielącą swój czas między Nashville i Nowy Jork. Jako nastolatek Leon zaczął grać na wiolonczeli, ale nie podjął systematycznej nauki gry na tym instrumencie. Wkrótce, dzięki dyskretnej zachęcie ze strony rodziców, przestawił się na kontrabas. Zaczął grać amatorsko razem ze szkolnym kolegą, perkusistą Jamesem McDonnellem ćwicząc sekcję rytmiczną w garażu swoich rodziców. W szkole średniej obaj z zetknęli się z Brianem Setzerem, którego obaj znali jeszcze ze szkoły podstawowej. W 1979 roku wszyscy trzej zainteresowali się stylem i brzmieniem rockabilly a zwłaszcza takimi wykonawcami jak: Carl Perkins, Eddie Cochran i Buddy Holly.
Postanowili założyć zespół, Stray Cats, który postawił sobie za cel odnowę stylu rockabilly. Zespół zadebiutował w klubach Nowego Jorku i okolic wykonując utwory rock and rollowe oraz własne kompozycje (głównie autorstwa Setzera), wzorowane na utworach takich wykonawców jak: Eddie Cochran, Carl Perkins, Gene Vincent i Buddy Holly. Zniechęcony chłodnym przyjęciem przeprowadził się w 1980 roku do Londynu. Tam klimat dla odradzającego się rockabilly był bardziej sprzyjający. Zespół dał serię koncertów w Londynie, a w 1981 roku wydał debiutancki album, "Stray Cats". Spotkał się on z pozytywnym przyjęciem, co skłoniło muzyków do nagrania kolejnego albumu. Ten jednak został przyjęty chłodniej, wskutek czego zespół zdecydował się na powrót do Stanów Zjednoczonych. Tu 1982 roku nagrał swój debiutancki album, "Built for Speed". W zespole jednak zaczęły narastać konflikty, które w 1984 roku doprowadziły do rozwiązania go przez lidera, Briana Setzera.
Lee Rocker i Slim Jim Phantom założyli, wspólnie z gitarzystą Earlem Slickiem (znanym ze współpracy z Davidem Bowiem i Johnem Lennonem) zespół Phantom, Rocker &amp; Slick, który nagrał dwa albumy: "Phantom, Rocker &amp; Slick" (1985) i "Cover Girl" (1986). Debiutancki album pozostawał na amerykańskich listach przebojów przez sześć miesięcy, a singiel „Men Without Shame” trafił do pierwszej dziesiątki przebojów w rockowym radiu. Dobrze został przyjęty kolejny album tria, "Cover Girl". W 1986 roku byli członkowie Stray Cats doszli do porozumienia i reaktywowali zespół. Wydali album "Rock Therapy", który jednak sprzedawał się słabo. Zespół nagrał kilka kolejnych albumów, dawał też koncerty. Po wydaniu w 1993 roku albumu "Original Cool" rozwiązał się. W późniejszym okresie jeszcze kilkakrotnie wznawiał działalność by dawać koncerty, po czym przerywał ją. Lee Rocker rozpoczął karierę solową, wydając w 1994 roku album "Big Blue", a po nim następne: "Atomic Boogie Hour" (1995), "No Cats" (1998) i "Lee Rocker Live" (1999).
Pod koniec dekady Lee Rocker razem ze Slimem Jimem Phantomem i gitarzystą Dannym B. Harveyem utworzyli zespół Swing Cats. W latach 1999– 2002 wydali cztery albumy, z których najlepszy był "Swing Cats", zawierający takie przeboje jak: „Tall Skinny Mama” i „Little Pig”.
W 2003 roku Lee Rocker wydał kolejny album solowy, "Bulletproof", za którym ukazały się kolejne: "Racin' the Devil" (2006), "Black Cat Bone" (2007) i "Rock This World" (2009). W marcu 2011 roku wydał EP-kę "The Cover Sessions", zawierającą jego wersje takich przebojów jak: „Come Together” The Beatles, „Drivin' My Life Away” Eddiego Rabbitta, „Honky Cat” Eltona Johna czy „Come Dancing” The Kinks.
Życie prywatne.
Lee Rocker mieszka w Laguna Beach razem z żoną Deborah i dwojgiem dzieci (2006).

</doc>
<doc id="4142502" url="https://pl.wikipedia.org/wiki?curid=4142502" title="Wybory prezydenckie w Timorze Wschodnim w 2017 roku">
Wybory prezydenckie w Timorze Wschodnim w 2017 roku

Wybory prezydenckie w Timorze Wschodnim w 2017 roku odbyły się 20 marca 2017. Kandydaci ubiegali się o urząd prezydenta na 5-letnią kadencję. Już w pierwszej turze zwyciężył lewicowy kandydat Rewolucyjnego Frontu na rzecz Niepodległości Timory Wschodniego (FRETILIN) – Francisco Guterres, uzyskując 57,1% ważnie oddanych głosów..

</doc>
<doc id="4142504" url="https://pl.wikipedia.org/wiki?curid=4142504" title="King (Wisconsin)">
King (Wisconsin)

King – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142507" url="https://pl.wikipedia.org/wiki?curid=4142507" title="Schley (Wisconsin)">
Schley (Wisconsin)

Schley – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142509" url="https://pl.wikipedia.org/wiki?curid=4142509" title="Palace pier">
Palace pier



</doc>
<doc id="4142513" url="https://pl.wikipedia.org/wiki?curid=4142513" title="Stowarzyszenie Integracji Stołecznej Komunikacji">
Stowarzyszenie Integracji Stołecznej Komunikacji



</doc>
<doc id="4142516" url="https://pl.wikipedia.org/wiki?curid=4142516" title="Scott (hrabstwo Lincoln)">
Scott (hrabstwo Lincoln)

Scott – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142517" url="https://pl.wikipedia.org/wiki?curid=4142517" title="Paweł Rosak">
Paweł Rosak

Paweł Rosak (ur. w Warszawie) – polski muzyk, wokalista, kompozytor, autor tekstów oraz producent muzyczny.
Życiorys.
Urodził się w Warszawie, mieszkał także w Cambrige i Londynie. W dorosłym życiu zamieszkał w Hiszpanii.
Wydał cztery solowe autorskie albumy. W trakcie kariery zawodowej współpracował z gwiazdami muzyki popularnej, jazzu, soulu i bossa novy, m.in. z Benem E. Kingiem, Gerrym Rafferty, , Chrisem Farlowem, Davidem Soulem i Leigh Blondem, jak też z polskimi artystami i muzykami, m.in. Anną Marią Jopek, Michałem Dąbrówką, Robertem Kubiszynem i Natalią Kukulską. Koncertował w Wielkiej Brytanii, Holandii, Hiszpanii, Szwajcarii, Niemczech, Belgii i Portugalii.
Jego album pt. "Who Knows" z 2016 inspirował Monikę A. Oleksę do napisania powieści „Spacer nad rzeką”, która ukazała się w 2017 nakładem wydawnictwa Filia.
Dyskografia.
Wybrana dyskografia z innymi artystami.
Z Gerrym Raffertym:
Z Benem E Kingiem:
Z Chrisem Farlowem ft. Van Morrison:
Z Hugh Burnsem:
Z Leigh Blondem ft. Chris Farlowe:
Z Davidem Soulem:
Z Taxi:

</doc>
<doc id="4142520" url="https://pl.wikipedia.org/wiki?curid=4142520" title="Skanawan">
Skanawan

Skanawan – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142527" url="https://pl.wikipedia.org/wiki?curid=4142527" title="Deflacjonizm">
Deflacjonizm

Deflacjonizm – stanowisko w epistemologii, domagające się "spuszczenia powietrza" ze zbyt bogatych (wedle zwolenników deflacjonizmu) w treść teorii prawdy aż do kryterium Tarskiego. 
Zagadnienie prawdy należy do kluczowych w epistemologii. Pomimo tego nie istnieje jedna powszechnie akceptowana definicja, która mówiłaby, czym właściwie jest prawda. Istnieje więc klasyczna koncepcja prawdy (wyrażana jako zgodność myśli z rzeczywistością, "adequatio rei et intellectus") i rozmaite koncepcje nieklasyczne, z których wymienia się głównie koncepcje koherencyjne (zgodność z systemem, mniejsza lub większa) i pragmatyczne (prawdziwa myśl prowadząca do skutecznego działania czy też prawda jako idealna granica badania), prowadzące niekiedy do rozwiązań konsensualnych (prawda jako wynik idealnej dyskusji). W dzisiejszej filozofii dyskusja zagadnienia prawdy przebiega głównie między poglądami realistycznymi (realizm aletyczny, obejmujący też klasyczną definicję prawdy) a antyrealistycznymi (koncepcje nieklasyczne), dzielonymi obecnie na wspomniane już koncepcje pragmatyczne oraz epistemiczne, dzielone z kolei na koherencyjne, ewidencyjne (oparte na pojęciu oczywistości) i weryfikacjonistyczne (związane z antyrealizmem semantycznym).
Deflacjonizm wyraża sprzeciw wobec przedstawionej wyżej sytuacji wielkiej mnogości najróżniejszych definicji prawdy. Krytykuje tak koncepcje realistyczne, jak i antyrealistyczne, uznając je wszystkie za inflacyjne bądź inaczej treściwe teorie prawdy. Deflacjoniści zauważają, że wszystkie te koncepcje spełniają warunek trafności teorii prawdy Alfreda Tarskiego (Tarski wyróżnia język przedmiotowy i metajęzyk, dzięki czemu dochodzi do zdania (T): "zdanie języka przedmiotowego X jest prawdziwe wtedy i tylko wtedy, gdy s", gdzie "s" jest przekładem X na metajęzyk i twierdzeniem rozpatrywanej teorii). Pomimo spełniania tego warunku wymieniane wyżej koncepcje różnią się między sobą. A skoro tak, to różnią się one szczegółami, które nie należą już do samego pojęcia prawdy, a raczej są dodatkiem do tego pojęcia, różnym w różnych teoriach, treścią nadmiarową. Wobec tego zwolennicy deflacjonizmu uważają za stosowne spuścić z rzeczonych rozdmuchanych teorii powietrze, tak by dojść do samego kryterium Tarskiego. W języku angielskim określają to słowem "deflate".
Deflacjonizm również podlega krytyce. Nie uwzględnia on aspektu normatywnego pojęcia prawdy.

</doc>
<doc id="4142532" url="https://pl.wikipedia.org/wiki?curid=4142532" title="Liga Mistrzów w piłce siatkowej (2016/2017) - kwalifikacje">
Liga Mistrzów w piłce siatkowej (2016/2017) - kwalifikacje



</doc>
<doc id="4142534" url="https://pl.wikipedia.org/wiki?curid=4142534" title="Hirsz Lejbowicz">
Hirsz Lejbowicz

Hirsz Lejbowicz (ur. ok. 1700, zm. po 1785 w Nieświeżu) – polski grafik i rytownik pochodzenia żydowskiego.
Życiorys.
Hirsz Lejbowicz (Leybowicz) był samoukiem, prawdopodobnie doświadczenie zdobył pracując z ojcem Lejbą Zyskielowiczem. Przebywał w Sokalu, gdy jego ojciec 16 października 1747 podpisał z księciem Michałem Kazimierzem Radziwiłłem Rybeńką na zamku Mir kontrakt na wykonanie dziewięćdziesięciu miedziorytów portretowych do dzieła "Icones Familiae Ducalis Radivilianae" (galeria przodków nieświeskiej linii Radziwiłłów). Równocześnie w 1747 wykonał rytowane castrum doloris Anny Katarzyny z Sanguszków Radziwiłłowej w nieświeskim kościele Bożego Ciała, tworzył również ekslibrisy do biblioteki nieświeskiej i herb Radziwiłłów oraz mapę litewskiej prowincji bernardynów, która zawierała widoki klasztorów. W 1756 zawarł umowę na wykonanie kolejnych piętnastu portretów, ostatnią pracą było wykonanie dekoracji sarkofagów Radziwiłłów w krypcie kościoła jezuitów w Nieświeżu. Drewniane trumny zostały pokryte grawerowanymi mosiężnymi tablicami z napisami i ornamentami.

</doc>
<doc id="4142535" url="https://pl.wikipedia.org/wiki?curid=4142535" title="Al-Husajnijja (Egipt)">
Al-Husajnijja (Egipt)

Al-Husajnijja (arab. الحسينية) – miasto w Egipcie, w muhafazie Asz-Szarkijja. W 2006 roku liczyło 30 825 mieszkańców.

</doc>
<doc id="4142539" url="https://pl.wikipedia.org/wiki?curid=4142539" title="Somo">
Somo

Somo – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142540" url="https://pl.wikipedia.org/wiki?curid=4142540" title="Harry J. Lennix">
Harry J. Lennix



</doc>
<doc id="4142542" url="https://pl.wikipedia.org/wiki?curid=4142542" title="Cmentarz wojenny pod Włocławkiem">
Cmentarz wojenny pod Włocławkiem

Cmentarz wojenny pod Włocławkiem – cmentarz z okresu I wojny światowej, położony w gminie Lubanie, przy jednym z zakrętów drogi wojewódzkiej nr 252, prowadzącej z Inowrocławia do Włocławka, tuż przy granicy administracyjnej z Włocławkiem.
Tło historyczne.
W dniach od 11 do 13 listopada 1914 roku miała miejsce Bitwa pod Włocławkiem pomiędzy wojskami Cesarstwa Niemieckiego a armią Imperium Rosyjskiego. Skutkiem bitwy było ostateczne wyparcie z miasta Rosjan, rozpoczynające okres 4-letniej niemieckiej okupacji miasta. Bitwa była częścią Operacji Łódzkiej.
Poległych w bitwie chowano w kilku cmentarzach, m.in. na terenie niemieckiej kwatery na cmentarzu komunalnym, czego pozostałością jest istniejące do dziś Mauzoleum Żołnierzy Niemieckich; na cmentarzu na Dziadowie i innych, nieoznaczonych miejscach.
Cmentarz przy drodze prowadzącej z Włocławka do Inowrocławia powstał już 19 listopada, w sześć dni po zakończeniu bitwy.
Lokalizacja i charakterystyka.
Cmentarz położony jest w gminie Lubanie, przy drodze wojewódzkiej nr 252, we Włocławku nazywającej się ulicą Inowrocławską, tuż pod granicą administracyjną miasta Włocławka. Zlokalizowany jest przy samej jezdni, stąd jest widoczny z drogi. Cmentarz leży na niedużym wzniesieniu, dlatego prowadzą do niego schody. Niegdyś prowadziły one do bramy, po której zostały dziś dwa grube filary. Cmentarz jest otoczony przez filary, które są pozostałością istniejącego niegdyś ogrodzenia.
Od drugiej strony cmentarz stoi nieopodal wąwozu, będącego pozostałością po wąskotorowej linii kolejowej, łączącej niegdyś podwłocławską stację przeładunkową z pobliskimi folwarkami i małymi miejscowościami.
Poległych pochowano w sześciu dużych, zbiorowych grobach, rozłożonych po trzy po dwóch stronach krótkiej ścieżki. Ofiary obu stron były chowane razem, bez podziału na narodowości i armię w których służyli. Wpisywało się to w żywą ówcześnie tradycję, motywowaną przekonaniem, że śmierć łączy poległych wszystkich stron. Mogiły są oznaczone przez niski podest oraz krzyże usypane z kamieni polnych.
U szczytu cmentarza stoi kamienny obelisk, na którym można odczytać datę: 19 Nov 1914 (19 listopada 1914 roku). Pod obeliskiem składane są znicze i kwiaty.

</doc>
<doc id="4142547" url="https://pl.wikipedia.org/wiki?curid=4142547" title="Tomahawk (Wisconsin)">
Tomahawk (Wisconsin)

Tomahawk – miasto w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142548" url="https://pl.wikipedia.org/wiki?curid=4142548" title="Tomahawk (hrabstwo Lincoln)">
Tomahawk (hrabstwo Lincoln)

Tomahawk – miejscowość w Stanach Zjednoczonych, w stanie Wisconsin, w hrabstwie Lincoln.

</doc>
<doc id="4142555" url="https://pl.wikipedia.org/wiki?curid=4142555" title="Diego Klattenhoff">
Diego Klattenhoff

Diego Klattenhoff (ur. 30 listopada 1979 we French River) – kanadyjski aktor filmowy i telewizyjny. Występował w serialach "Szpital Miłosierdzia", "Homeland" i "Czarna lista".
Życiorys.
Urodził się 30 listopada 1979 we French River w Nowej Szkocji.
Występował w takich filmach jak: "Wredne dziewczyny" (2003), "Księżniczka na lodzie" (2005), "Ognisty przybysz" (2007), "1000 lat po Ziemi" (2013) i "Pacific Rim" (2013), pojawił się w rolach gościnnych w serialach "Tajemnice Smallville" (2005), "Ostry dyżur" (2009) i "24 godziny" (2009).
W latach 2009–2010 wcielał się w rolę Mike’a Callahana w "Szpital Miłosierdzia", w latach 2011–2013 występował w serialu "Homeland" jako Mike Faber, od 2013 wciela się w rolę agenta FBI Donalda Resslera w nagradzanym serialu "Czarna lista".

</doc>
<doc id="4142556" url="https://pl.wikipedia.org/wiki?curid=4142556" title="Uniwersytecki Szpital Kliniczny nr 2 im. WAM w Łodzi - Centralny Szpital Weteranów">
Uniwersytecki Szpital Kliniczny nr 2 im. WAM w Łodzi - Centralny Szpital Weteranów



</doc>
<doc id="4142560" url="https://pl.wikipedia.org/wiki?curid=4142560" title="Parafia Wniebowstąpienia Pańskiego w Ejszyszkach">
Parafia Wniebowstąpienia Pańskiego w Ejszyszkach

Parafia Wniebowstąpienia Pańskiego w Ejszyszkach – rzymskokatolicka parafia znajdująca się w Ejszyszkach, w archidiecezji wileńskiej w dekanacie Soleczniki.
Kościoły i kaplice na terenie parafii:
Msze święte odprawiane są w językach polskim i litewskim.
Historia.
Według legendy parafia w Ejszyszkach powstała jako 16 na Litwie z rozkazu Witolda Kiejstutowicza. W końcu XIV w. wybudowano tu kościół pod wezwaniem Bożego Ciała lub Matki Bożej, spalony w 1432 przez wojska Świdrygiełły. Nowy kościół ufundował w 1443 wielki książę litewski Kazimierz Jagiellończyk, który również uposażył parafię ziemią. Parafię uposażali jeszcze królowie Aleksander Jagiellończyk w 1502 i Zygmunt I Stary w 1522.
W latach 1846–1852 wybudowany obecny kościół. Po wybuchu powstania styczniowego tutejszy wikary ks. Józef Horbaczewski odczytał manifest rządu narodowego i został kapelan powstania. Z spisu parafian z 25 kwietnia 1911 wynikało, że z 10 385 wiernych 79 żądało kazań w języku litewskim, a 807 mówiło, lecz nie żądało kazania po litewsku. W 1919 podczas krótkotrwałej władzy bolszewików aresztowano i wywieziono wikariusza ks. Jana Naruszysa.
W okresie międzywojennym proboszczem w Ejszyszkach był ks. Bolesław Moczulski. W 1939 parafia liczyła 10540 wiernych, co czyniło ją jedną z największych w archidiecezji wileńskiej. Przy parafii funkcjonował sierociniec. W czasach komunizmu parafia funkcjonowała.
Z parafii wywodzili się bp Jerzy Talat – biskup żmudzki i kijowski i bp Aleksander Kaszkiewicz – biskup grodzieński.

</doc>
<doc id="4142570" url="https://pl.wikipedia.org/wiki?curid=4142570" title="Manitowoc Rapids">
Manitowoc Rapids

Manitowoc Rapids – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142571" url="https://pl.wikipedia.org/wiki?curid=4142571" title="Two Creeks">
Two Creeks

Two Creeks – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142572" url="https://pl.wikipedia.org/wiki?curid=4142572" title="Li Chunfeng">
Li Chunfeng

Li Chunfeng (ur. 602, zm. 670) – chiński matematyk i astronom z czasów dynastii Tang.
Życiorys.
Pochodził z prowincji Shaanxi, pełnił urząd nadwornego astronoma. Brał udział w pracach nad wprowadzonym oficjalnie w 655 roku zreformowanym kalendarzem "Linde". Kalendarz ten wprowadzał do rachuby czasu co 3–4 lata dodatkowy miesiąc, dzięki czemu można było precyzyjnie wyznaczać zjawiska astronomiczne i ruchy ciał niebieskich. Skonstruował także sferę armilarną, złożoną z trzech pierścieni.
Li był autorem licznych podręczników z zakresu matematyki, astronomii, meteorologii i muzyki, używanych zarówno w Chinach, jak i w Korei oraz Japonii. Zajmował się również dziejopisarstwem, jest autorem wpisów na temat kalendarza i omenów niebieskich w oficjalnych historiach "Jin shu" i "Sui shu".

</doc>
<doc id="4142575" url="https://pl.wikipedia.org/wiki?curid=4142575" title="Schleswig (Wisconsin)">
Schleswig (Wisconsin)

Schleswig – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142576" url="https://pl.wikipedia.org/wiki?curid=4142576" title="Mishicot (Wisconsin)">
Mishicot (Wisconsin)

Mishicot – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142578" url="https://pl.wikipedia.org/wiki?curid=4142578" title="Cato (Wisconsin)">
Cato (Wisconsin)

Cato – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142579" url="https://pl.wikipedia.org/wiki?curid=4142579" title="Kościół Świętego Michała Archanioła w Ropczycach">
Kościół Świętego Michała Archanioła w Ropczycach

Kościół Świętego Michała Archanioła – rzymskokatolicki kościół parafialny należący do dekanatu Ropczyce diecezji rzeszowskiej. Znajduje się w dzielnicy Witkowice.
Drewniana świątynia została wzniesiona przez kasztelana sandomierskiego Michała Aleksandra Sołtyka. Kościół został poświęcony przez biskupa krakowskiego 8 września 1761 roku. Budowla została odnowiona w 1812 roku, i następnie w latach 1962–1964. We wnętrzu znajduje się polichromia secesyjna wykonana w 1925 roku. W 1966 roku zostały zbudowane nowe organy. W latach 1972–1974 dzięki staraniom księdza prałata Józefa Wójcika świątynia została rozbudowana przez przedłużenie jej w kierunku zachodnim o 14 metrów. Projekt rozbudowy został opracowany przez inżyniera architekta Gerarda Pająka z Rzeszowa. 23 czerwca 1974 roku rozbudowana świątynia została poświęcona przez biskupa Jerzego Ablewicza. Nowa część świątyni została wzniesiona z cegły i żelbetonu. Projekt polichromii i witraży do nowej części budynku został opracowany przez plastyka magistra inżyniera Macieja Kauczyńskiego z Krakowa. Wystrój nowej części świątyni został poświęcony 5 grudnia 1976 roku przez biskupa Józefa Gucwę.

</doc>
<doc id="4142582" url="https://pl.wikipedia.org/wiki?curid=4142582" title="Marsha Thomason">
Marsha Thomason

Marsha Thomason (ur. 19 stycznia 1976 w Manchesterze) – angielska aktorka filmowa i telewizyjna.

</doc>
<doc id="4142587" url="https://pl.wikipedia.org/wiki?curid=4142587" title="Centerville (Wisconsin)">
Centerville (Wisconsin)

Centerville – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142590" url="https://pl.wikipedia.org/wiki?curid=4142590" title="Kossuth (Wisconsin)">
Kossuth (Wisconsin)

Kossuth – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142591" url="https://pl.wikipedia.org/wiki?curid=4142591" title="Kiel (Wisconsin)">
Kiel (Wisconsin)

Kiel – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142593" url="https://pl.wikipedia.org/wiki?curid=4142593" title="Rajdowe mistrzostwa świata Junior WRC">
Rajdowe mistrzostwa świata Junior WRC

Rajdowe samochodowe mistrzostwa świata Junior WRC (Junior World Rally Championship), (skr. Junior WRC) – to seria uzupełniająca Rajdowym samochodowe mistrzostwom świata klasy WRC, i ma na celu zaoferowanie młodym kierowcom szansy na zdobycie doświadczenia rajdowego. Seria Junior WRC wyłoniła się w roku 2001 z kategorii Super 1600. Junior WRC jest ograniczony do samochodów produkowanych na podstawie homologacji zgodnie z zasadami grup: R3T i S1600. Wszystkie rajdy odbywają się w ramach Rajdowych Mistrzostw Świata, ograniczony jest jednak wiek uczestników, którzy mogą mieć maksymalnie 29 lat od daty granicznej 1 stycznia. Ta kategoria była kamieniem milowym w karierze wielu obecnych kierowców WRC, w tym Sébastiena Loeba, Daniego Sordo, Sébastiena Ogiera, Jari-Matti Latvali i Thierry'ego Neuville'a.
Samochody startujące w tej klasie (2017 r.):
we wcześniejszych latach:

</doc>
<doc id="4142594" url="https://pl.wikipedia.org/wiki?curid=4142594" title="Manitowoc (hrabstwo Manitowoc)">
Manitowoc (hrabstwo Manitowoc)

Manitowoc – miejscowość w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142597" url="https://pl.wikipedia.org/wiki?curid=4142597" title="Hong Shan">
Hong Shan

Hong Shan (, ujg. قىزىلتاغ, "Kiziltag") – wzgórze w Chinach, w obrębie miasta Urumczi w regionie autonomicznym Sinciang. 
Teren ten objęty jest parkiem miejskim "Hongshan Gongyuan" (红山公园), a sama góra stanowi punkt orientacyjny miasta. Na szczycie znajduje się XVIII-wieczna pagoda.

</doc>
<doc id="4142598" url="https://pl.wikipedia.org/wiki?curid=4142598" title="Maple Grove (hrabstwo Manitowoc)">
Maple Grove (hrabstwo Manitowoc)

Maple Grove – miasto w Stanach Zjednoczonych, w stanie Wisconsin, w hrabstwie Manitowoc.

</doc>
<doc id="4142599" url="https://pl.wikipedia.org/wiki?curid=4142599" title="Rajdowe samochodowe mistrzostwa świata Junior WRC">
Rajdowe samochodowe mistrzostwa świata Junior WRC



</doc>
<doc id="4142600" url="https://pl.wikipedia.org/wiki?curid=4142600" title="Junior WRC">
Junior WRC



</doc>
<doc id="4142601" url="https://pl.wikipedia.org/wiki?curid=4142601" title="Hongshan">
Hongshan



</doc>
<doc id="4142602" url="https://pl.wikipedia.org/wiki?curid=4142602" title="Lekkoatletyka na Letnich Igrzyskach Olimpijskich 2016 – bieg na 400 m przez płotki kobiet">
Lekkoatletyka na Letnich Igrzyskach Olimpijskich 2016 – bieg na 400 m przez płotki kobiet

Bieg na 400 m przez płotki kobiet był jedną z konkurencji lekkoatletycznych rozgrywanych podczas igrzysk olimpijskich w Rio de Janeiro.
Wystartowało 48 zawodniczek z 33 krajów.
Terminarz.
Godziny rozpoczęcia podane są w czasie brazylijskim.
Rekordy.
Runda 1.
Rozegrano 6 biegów eliminacyjnych. Do półfinału awansowały 3 pierwsze zawodniczki z każdego biegu oraz 6 z najlepszymi czasami.
Półfinały.
Do finału awansowały dwie pierwsze zawodniczki z każdego biegu oraz dwie z najlepszymi czasami.

</doc>
<doc id="4142604" url="https://pl.wikipedia.org/wiki?curid=4142604" title="Grigorij Nikitin">
Grigorij Nikitin

Grigorij Michajłowicz Nikitin (ros. Григорий Михайлович Никитин, ur. , poległ w 1917 w I wojnie światowej) – rosyjski piłkarz czasów przedrewolucyjnych, grał na pozycji lewego napastnika.
Zawodnik petersburskich drużyn Nacjonały () i Sport (). Wystąpił w dwóch meczach reprezentacji Imperium Rosyjskiego, w tym w jednym na Igrzyskach Olimpijskich 1912.

</doc>
<doc id="4142605" url="https://pl.wikipedia.org/wiki?curid=4142605" title="Nowe Czerwone Brygady">
Nowe Czerwone Brygady

Nowe Czerwony Brygady () – włoska organizacja terrorystyczna.
Nazwa.
Organizacja posługiwały się także nazwą Czerwone Brygady na rzecz Budowy Walczącej Partii Komunistycznej.
Historia.
Utworzone w 1999 roku. Odwoływały się do tradycji Czerwonych Brygad z lat 70. i 80. Pomiędzy oryginalną formacją a Nowymi Czerwonymi Brygadami nie występowała ciągłość struktur. Ponadto członkowie pierwszej generacji Czerwonych Brygad dystansowali się od działalności ich naśladowców. W 2003 roku włoska policja aresztowała przywódców Nowych Czerwonych Brygad, co doprowadziło do rozbicia organizacji.
Liczebność.
Szacuje się, że organizacja nie liczyła więcej niż 30 członków.
Ideologia.
Były formacją marksistowsko-leninowską. Wśród deklarowanych celów działalności Nowych Czerwonych Brygad było między innymi wywołanie we Włoszech wojny klas oraz walka z „kontrrewolucyjnym” procesem reformy państwa, imperializmem i NATO.
Jako organizacja terrorystyczna.
Figurują na liście organizacji terrorystycznych Unii Europejskiej.

</doc>
<doc id="4142607" url="https://pl.wikipedia.org/wiki?curid=4142607" title="Muroskoczek">
Muroskoczek



</doc>
<doc id="4142615" url="https://pl.wikipedia.org/wiki?curid=4142615" title="Jaskinia w Dziurawej Skale">
Jaskinia w Dziurawej Skale

Jaskinia w Dziurawej Skale (Dziura w Dursztynie, Jaskinia za Piekiełkiem) – jaskinia w polskich Pieninach. Wejście do niej znajduje się w Pieninach Spiskich, poniżej zachodniego wierzchołka Dziurawej Skały, na wysokości 735 m n.p.m.n. Długość jaskini wynosi 70 metrów, a jej deniwelacja 17,5 metrów.
Opis jaskini.
Jaskinia zaczyna się kilkumetrową studzienką. Z jej dna prowadzi idący stromo w dół, wąski korytarz doprowadzający do zacisku, za którym znajduje się 2,5-metrowy próg i rozchodzące się wąskie korytarzyki.
Przyroda.
W jaskini można spotkać mleko wapienne i polewy naciekowe. Zamieszkują ją nietoperze. Ściany są wilgotne, brak jest na nich roślinności. 
Historia odkryć.
Jaskinia znana była od dawna miejscowym góralom, głębsze jej partie spenetrował w 1954 Krzysztof Birkenmajer.

</doc>
<doc id="4142619" url="https://pl.wikipedia.org/wiki?curid=4142619" title="Wojna polsko-szwedzka 1617–1618">
Wojna polsko-szwedzka 1617–1618



</doc>
<doc id="4142621" url="https://pl.wikipedia.org/wiki?curid=4142621" title="Wojna birmańsko-syjamska (1785-1786)">
Wojna birmańsko-syjamska (1785-1786)



</doc>
<doc id="4142623" url="https://pl.wikipedia.org/wiki?curid=4142623" title="Wojna w Abchazji 1992–1993">
Wojna w Abchazji 1992–1993



</doc>
<doc id="4142625" url="https://pl.wikipedia.org/wiki?curid=4142625" title="Wojna w Osetii Południowej 1991–1992">
Wojna w Osetii Południowej 1991–1992



</doc>
<doc id="4142627" url="https://pl.wikipedia.org/wiki?curid=4142627" title="Wojna żydowska (66-73)">
Wojna żydowska (66-73)



</doc>
<doc id="4142629" url="https://pl.wikipedia.org/wiki?curid=4142629" title="Wojna persko-turecka (1623-1639)">
Wojna persko-turecka (1623-1639)



</doc>
<doc id="4142630" url="https://pl.wikipedia.org/wiki?curid=4142630" title="Wojna persko-turecka (1722-1727)">
Wojna persko-turecka (1722-1727)



</doc>
<doc id="4142631" url="https://pl.wikipedia.org/wiki?curid=4142631" title="Wojna persko-turecka (1578-1590)">
Wojna persko-turecka (1578-1590)



</doc>
<doc id="4142632" url="https://pl.wikipedia.org/wiki?curid=4142632" title="Wojna polsko-krzyżacka 1327-1332">
Wojna polsko-krzyżacka 1327-1332



</doc>
<doc id="4142633" url="https://pl.wikipedia.org/wiki?curid=4142633" title="Wojna polsko-krzyżacka 1327–1332">
Wojna polsko-krzyżacka 1327–1332



</doc>
<doc id="4142634" url="https://pl.wikipedia.org/wiki?curid=4142634" title="Wojna polsko-krzyżacka w latach 1431–1435">
Wojna polsko-krzyżacka w latach 1431–1435



</doc>
<doc id="4142637" url="https://pl.wikipedia.org/wiki?curid=4142637" title="Centrum (Poznań)">
Centrum (Poznań)

Centrum – jednostka obszarowa utworzona w 2008 roku na potrzeby Systemu Informacji Miejskiej (SIM) w Poznaniu. Jednostka obszarowa formalnie nie jest osiedlem. Mieści się na terenie osiedla samorządowego Stare Miasto.
Obszar.
Wedle Systemu Informacji Miejskiej granice Centrum przebiegają od wschodu: rzeką Wartą i dalej starym korytem Warty (przecinając ulicę Estkowskiego i plac Międzymoście) wraca do Warty prowadząc do mostu Królowej Jadwigi, od południa ulicą Królowej Jadwigi, Towarową do ulicy Roosevelta, od zachodu ulicą Roosevelta i Pułaskiego do alei Armii Poznań, od północy: aleją Armii Poznań do Szelągowskiej i dalej do Warty. Wewnątrz jednostki obszarowej SIM Centrum znajduje się teren jednostki obszarowej SIM Stare Miasto.

</doc>
<doc id="4142638" url="https://pl.wikipedia.org/wiki?curid=4142638" title="Wojna birmańsko-syjamska (1548-1549)">
Wojna birmańsko-syjamska (1548-1549)



</doc>
<doc id="4142640" url="https://pl.wikipedia.org/wiki?curid=4142640" title="Wojna domowa w Rzeczypospolitej 1764">
Wojna domowa w Rzeczypospolitej 1764



</doc>
<doc id="4142642" url="https://pl.wikipedia.org/wiki?curid=4142642" title="Wojna persko-turecka (1821-1823)">
Wojna persko-turecka (1821-1823)



</doc>
<doc id="4142643" url="https://pl.wikipedia.org/wiki?curid=4142643" title="Wojna brytyjsko-zuluska 1879">
Wojna brytyjsko-zuluska 1879



</doc>
<doc id="4142645" url="https://pl.wikipedia.org/wiki?curid=4142645" title="Wojna bizantyńsko-genueńska (1348-1349)">
Wojna bizantyńsko-genueńska (1348-1349)



</doc>
<doc id="4142646" url="https://pl.wikipedia.org/wiki?curid=4142646" title="Wojna gruzińsko-osetyjska 1918-1920">
Wojna gruzińsko-osetyjska 1918-1920



</doc>
<doc id="4142647" url="https://pl.wikipedia.org/wiki?curid=4142647" title="Wojna kolonii hiszpańskich o niepodległość 1810–1826">
Wojna kolonii hiszpańskich o niepodległość 1810–1826



</doc>
<doc id="4142648" url="https://pl.wikipedia.org/wiki?curid=4142648" title="Wojna angielsko-hiszpańska (1587-1604)">
Wojna angielsko-hiszpańska (1587-1604)



</doc>
<doc id="4142650" url="https://pl.wikipedia.org/wiki?curid=4142650" title="Wojna bizantyńsko-sasanidzka (602-628)">
Wojna bizantyńsko-sasanidzka (602-628)



</doc>
<doc id="4142656" url="https://pl.wikipedia.org/wiki?curid=4142656" title="Wojna włosko-abisyńska 1894–1896">
Wojna włosko-abisyńska 1894–1896



</doc>
<doc id="4142658" url="https://pl.wikipedia.org/wiki?curid=4142658" title="Wojna polsko-szwedzka 1626–1629">
Wojna polsko-szwedzka 1626–1629



</doc>
<doc id="4142660" url="https://pl.wikipedia.org/wiki?curid=4142660" title="Wojna włosko-abisyńska 1935-1936">
Wojna włosko-abisyńska 1935-1936



</doc>
<doc id="4142662" url="https://pl.wikipedia.org/wiki?curid=4142662" title="Molli Chwat">
Molli Chwat

Molli Chwat (ur. 1888 w Białymstoku, zm. 1979 w Paryżu) – polski i francuski malarz pochodzenia żydowskiego, przedstawiciel École de Paris.
Życiorys.
Studiował w Cesarskiej Akademii Sztuk Pięknych w Petersburgu, po jej ukończeniu w 1906 za radą swojego wykładowcy Ilji Riepina wyjechał kontynuować naukę w Paryżu. Od 1910 przez osiem lat mieszkał w Rosji, następnie od 1918 lub 1925 przebywał w Paryżu i studiował w École des Beaux-Arts. Po wybuchu II wojny światowej wyjechał do Casablanki, w 1945 powrócił do Paryża. Jego prace uczestniczyły w wystawach organizowanych w Salonie Jesiennym w latach 1952-68, Salonie des Beaux Arts w 1956. Wystawy indywidualne Molliego Chwata odbywały się m.in. w Paryżu w Galerii Zak w latach 1951-52, w Galerii Montmorency w 1958, w Brukseli w 1953, Nancy w 1954, w Saarbrücken w 1955. 
Twórczość.
Molli Chwat tworzył głównie ekspresjonistyczne pejzaże i portrety, a po II wojnie światowej malował również sceny biblijne. W Polsce jego twórczość jest nieznana.

</doc>
<doc id="4142663" url="https://pl.wikipedia.org/wiki?curid=4142663" title="Wojna rosyjsko-szwedzka (1656-1658)">
Wojna rosyjsko-szwedzka (1656-1658)



</doc>
<doc id="4142665" url="https://pl.wikipedia.org/wiki?curid=4142665" title="Bitwa pod Suffolk (Hill's Point)">
Bitwa pod Suffolk (Hill's Point)



</doc>
<doc id="4142668" url="https://pl.wikipedia.org/wiki?curid=4142668" title="Białogórze (wzniesienie)">
Białogórze (wzniesienie)

Białogórze (niem. Weißer Berg) – wzniesienie o wysokości 165,2 m n.p.m. należące do terenu Wyżyny Wawrzyszowsko-Szklarskiej, a dokładniej jej krańca graniczącego z Niziną Grodkowską. Administracyjnie należy do miejscowości Jutrzyna. Jej grzbietem biegnie polna droga prowadząca z Jutrzyny do Kolnicy. Na jej łagodnych zboczach znajdują się pola uprawne, na których hoduje się głównie pszenicę i rzepak. Wysoka jakość gleby oraz znikoma deflacja gruntu tworzy korzystne warunki dla rolnictwa.
Na północnym krańcu znajdują się podmokłe łąki Wilczy Kąt, znane również jako łąki ,Pod latarnią", obok których płynie rzeka Gnojna. Od południowego wschodu Białogórze graniczy z bagniskami Wisz.

</doc>
<doc id="4142669" url="https://pl.wikipedia.org/wiki?curid=4142669" title="Andrew Cogliano">
Andrew Cogliano

Andrew Cogliano (ur. 14 czerwca 1987 w Toronto, Kanada) – hokeista kanadyjski, gracz ligi NHL, reprezentant Kanady. Od debiutu 4 października 2007 do 13 stycznia 2018 rozegrał 830 kolejnych meczów sezonu zasadniczego. Seria została przerwana karą odsunięcia od gry w dwóch spotkaniach. Daje mu to obecnie czwarte miejsce w tej klasyfikacji w historii ligi NHL.

</doc>
<doc id="4142673" url="https://pl.wikipedia.org/wiki?curid=4142673" title="Ustanowienie świętego Alojzego Gonzagi patronem młodych">
Ustanowienie świętego Alojzego Gonzagi patronem młodych

Ustanowienie świętego Alojzego Gonzagi patronem młodych (hiszp. "La consagración de San Luis Gonzaga como patrono de la Juventud") – obraz olejny przypisywany hiszpańskiemu malarzowi Franciscowi Goi (1746–1828). Obraz należy do urzędu miasta Jaraby i jest eksponowany w Museo de Zaragoza. Około roku 1798 Goya ponownie przedstawił jezuitę na obrazie "Święty Alojzy Gonzaga medytujący".
Okoliczności powstania.
Obraz został zamówiony przez jezuitów do kościoła Santa María del Pilar w Calatayud, obecnie nazywanego San Juan el Real. Powstał prawdopodobnie w dwóch etapach. Malarz rozpoczął pracę około 1763, kiedy starał się o przyjęcie do Akademii w Madrycie, a dokończył w 1765, kiedy wrócił do Calatayud, aby malować Ojców Kościoła w pendentywach świątyni jezuitów.
Po wydaleniu jezuitów z Hiszpanii w 1767 obraz przeniesiono do eremu Nuestra Señora del Jaraba (Najświętsza Maria Panna z Jaraby), gdzie odnaleziono go w 1985. 
Opis obrazu.
Obraz o owalnym kształcie przedstawia ustanowienie włoskiego świętego Alojzego Gonzagi patronem młodych przez papieża Benedykta XIII. Papież zwraca się do młodego jezuity i jego uczniów i wskazuje na niebo, gdzie widać świętego w glorii unoszonego do nieba przez anioły. Alojzy jest przedstawiony w habicie jezuitów, a w ręce trzyma białe lilie symbolizujące czystość. Przesłanie papieża jest podkreślone przez tekst na filakterii wychodzącej z jego ust: INSPICE, ET FAC SECUNDUM EXEMPLAR. Papież prosi, aby młodzi chrześcijanie brali przykład ze świętego. W dolnej części kompozycji widoczna jest ramka, której wnętrze zamalowano białą farbą. Inskrypcja na niej głosi: S. ALOYSIUS GONZA. J. A. SS. P. BENEDICTO BONUS EL EXEMPLA. W tle obrazu rozgrywa się inna scena, widać świątynię i pogrzeb świętego – przeniesienie szczątków do kościoła św. Ignacego w Rzymie. 
Kompozycja wyraźnie podzielona na dwie płaszczyzny oraz zestawienie wymiarów – boskiego i ziemskiego to typowe zabiegi barokowe. Wczesne malarstwo Goi jest sztywne, a linia ciężka, co jest widoczne zwłaszcza w postaciach świętego i papieża. Pozy postaci są sztuczne i nieco górnolotne. Większą zręcznością i jakością chromatyczną charakteryzuje się przedstawienie dzieci. Widoczny jest wpływ pierwszego nauczyciela Goi José Luzána; neapolitańsko-rokokowy charakter zdradzają pastelowe barwy ubrań chłopców stojących z prawej strony. 
Atrybucja wzbudza wątpliwości u niektórych znawców Goi, podczas gdy inni uznają obraz za dzieło z lat młodości i okresu nauki.

</doc>
<doc id="4142675" url="https://pl.wikipedia.org/wiki?curid=4142675" title="Zbójecka Dziura (Pieniny)">
Zbójecka Dziura (Pieniny)

Zbójecka Dziura – jaskinia w polskich Pieninach. Ma dwa otwory wejściowe znajdujące się w Pieninach Czorsztyńskich, w zboczach Czubatki, w Zbójeckich Skałkach, w pobliżu Szczeliny w Czubatej Skale, na wysokości 625 m n.p.m. Długość jaskini wynosi 21 metrów, a jej deniwelacja 10 metrów.  Znajduje się na obszarze Pienińskiego Parku Narodowego i jest niedostępna turystycznie.
Opis jaskini.
Jaskinię stanowi pionowy, szczelinowy korytarz łączący otwór dolny z górnym.
Przyroda.
W jaskini można spotkać mleko wapienne. Ściany są suche, brak jest na nich roślinności.
Historia odkryć.
Jaskinia była znana od dawna. Jej plan i opis sporządzili A. Amirowicz, J. Baryła, K. Dziubek i M. Gradziński w 1993 roku.

</doc>
<doc id="4142676" url="https://pl.wikipedia.org/wiki?curid=4142676" title="Patti Cake$">
Patti Cake$

Patti Cake$ – amerykański film dramatyczny z 2017 roku w reżyserii Geremy’ego Jaspera, wyprodukowany przez wytwórnię Fox Searchlight Pictures.
Premiera filmu odbyła się 23 stycznia 2017 podczas Sundance Film Festival. Siedem miesięcy później, 18 sierpnia, obraz trafił do kin na terenie Stanów Zjednoczonych. W Polsce premiera filmu odbyła się 20 października 2017.
Fabuła.
Film opisuje historię 23-letniej dziewczyny Patricii "Dumbo" Dombrowski, która mieszka w podupadającym miasteczku w New Jersey w hrabstwie Bergen i walczy ze swoim życiem. Aby osiągnąć swój wymarzony sukces, dziewczyna postanawia wyjść na scenę i zawalczyć o ten sam rodzaj muzycznej nieśmiertelności, jaki stał się udziałem jej idola, rapera O-Z. Patti posiada talent do składania rymów, ale nie może wyrwać się z domu, ponieważ dzieli z poruszającą się na wózku inwalidzkim babcią Naną oraz zgorzkniałą i podpitą matką Barb, która żyje przeszłością i swoimi kompleksami. Dziewczyna podejmuje decyzję o zgłoszeniu się do konkursu muzycznego i tworzy zespół składający się z przyjaciół oraz własnej babci obdarzonej bardzo oryginalnym głosem.
Odbiór.
Film "Patti Cake$" spotkał się z pozytywną reakcją krytyków. W serwisie Rotten Tomatoes, 83% ze stu trzydziestu pięciu recenzji filmu jest pozytywne (średnia ocen wyniosła 7,2 na 10). Na portalu Metacritic średnia ocen z 37 recenzji wyniosła 67 punktów na 100.

</doc>
<doc id="4142678" url="https://pl.wikipedia.org/wiki?curid=4142678" title="Unfold (album Marie Digby)">
Unfold (album Marie Digby)



</doc>
<doc id="4142681" url="https://pl.wikipedia.org/wiki?curid=4142681" title="Maciej Obara">
Maciej Obara

Maciej Obara (ur. 18 grudnia 1981) – polski saksofonista i kompozytor jazzowy.
Jest absolwentem Akademii Muzycznej im. Karola Szymanowskiego w Katowicach. Podczas studiów założył swoje pierwsze trio z Maciejem Grabowskim i Krzysztofem Gradziukiem. Brał udział w dwóch amerykańskich sesjach nagraniowych albumów "Four" oraz "Three" z czołówką nowojorskiej sceny muzycznej. Następnie został członkiem zespołu Tomasza Stańko New Balladyna Quartet.
W 2012 wydał pierwszy album z zespołem Maciej Obara International Quartet, zatytułowany "Komeda", który nagrał po udziale w programie "Take Five Europe". Na początku 2017 otrzymał od Manfreda Eichera zaproszenie do sesji nagraniowej w studiu Rainbow w Oslo, w efekcie czego 3 listopada 2017 wydał album, zatytułowany "Unloved". Premiera albumu odbyła się na festiwalu Jazztopad w sali NFM we Wrocławiu. W 2018 otrzymał „Fryderyka” w kategoriach „Muzyk jazzowy roku” i „Jazzowy album roku” (za "Unloved").

</doc>
<doc id="4142682" url="https://pl.wikipedia.org/wiki?curid=4142682" title="María Mercedes">
María Mercedes

María Mercedes – meksykańska telenowela z 1992 roku. Pierwsza telenowela z "Trylogii o Mariach" ("Trilogía de las Marías"), którą również tworzą "Marimar" i "Maria z przedmieścia" z Thalíą w roli głównej. Oprócz ról tytułowych aktorka wykonała także piosenki przewodnie do wszystkich trzech części trylogii. W rolach głównych występują Thalía i Arturo Peniche.
Fabuła.
María Mercedes to młoda, biedna dziewczyna, która mieszka razem z trojgiem rodzeństwa wraz z ojcem na przedmieściach Meksyku. Dziewczyna musi pracować, żeby utrzymać rodzinę, gdyż jej ojciec jest pijakiem i nie może zagwarantować dzieciom normalnego dzieciństwa. Pewnego razu dziewczyna otrzymuje nieoczekiwaną propozycję od milionera Santiago del Olmo. Bogacz proponuje dziewczynie ślub i pragnie uczynić jedyną spadkobierczynią swego majątku, żeby dokuczyć swojej rodzinie i pozbawić ją fortuny. María Mercedes zgadza się na ofertę Santiaga. Para pobiera się w przyjaźni, ale bez miłości. Po śmierci męża, María staje się bogatą dziedziczką, właścicielką luksusowej rezydencji, ale to nie przynosi jej szczęścia, a jedynie same kłopoty. Dziewczyna musi nauczyć się radzić z ambicją, zawiścią oraz miłością, która pojawi się w najmniej oczekiwanym momencie.

</doc>
<doc id="4142687" url="https://pl.wikipedia.org/wiki?curid=4142687" title="Zygmunt Pillar">
Zygmunt Pillar

Zygmunt Pillar (ur. 1919, zm. 2003) – członek Tajnej Organizacji Wojskowej "Gryf Pomorski" w powiecie starogardzkim.
Życiorys.
Urodził się w 1919 r. jako syn Jana i Marii z d. Heesse. Do TOW "Gryf Pomorski" wprowadził go jego brat Artur. Był szefem zaopatrzenia i łącznikiem Komendy Powiatowej TOW "Gryf" z podległymi jej oddziałami partyzanckimi. W czasie okupacji pracował u Roberta Rogowskiego w Linówku, dzierżawcy Jeziora Wdzydzkiego. Współpracował z Marią Kozłowską z Lipnik Królewskich w gminie Lubichowo dostarczając jej żywność i lekarstwa przeznaczone dla partyzantów. Aresztowany został 30 kwietnia 1944 r. w trakcie obławy na linii kolejowej Laskowice – Śliwice – Czersk. Jako osoba podejrzana o współpracę z partyzantami był przetrzymywany w areszcie śledczym w Czersku. Zwolniony został w połowie maja 1944 r. za poręczeniem Rogowskiego. Po wojnie powrócił i mieszkał w Starogardzie Gdańskim.

</doc>
<doc id="4142694" url="https://pl.wikipedia.org/wiki?curid=4142694" title="Pożar w tunelu Salang">
Pożar w tunelu Salang

Pożar w tunelu Salang – pożar, do którego doszło 3 listopada 1982 roku podczas trwania radzieckiej interwencji w Afganistanie w tunelu Salang w wyniku którego śmierć poniosło 176 osób (choć nieoficjalne dane mówią, że ofiar mogło być więcej), a kilkaset zostało rannych. 
Historia.
Otwarty w 1964 roku tunel drogowy pod Hindukuszem stanowi strategiczną oś łączącą Kabul i południe Afganistanu z północą. Zanim powstał, transport musiał odbywać się ekstremalnie trudną do pokonania przełęczą Salang, położoną na wysokości 3400 metrów nad poziomem morza. 
Przebieg katastrofy.
3 listopada 1982 roku w tunelu Salang miał miejsce najkrwawszy incydent w czasie całej wojny. Do dnia dzisiejszego nie są jasne okoliczności pożaru z uwagi na utajnienie przed opinią publiczną przez władze ZSRR oficjalnych informacji na temat przebiegu i ofiar wypadku. Według oficjalnych raportów armii radzieckiej tego dnia doszło do kolizji dwóch konwojów wojskowych (2211 oraz 2212) co spowodowało czasowe zatamowania ruchu drogowego w tunelu. 
Według nieoficjalnej wersji w czasie przejazdu dwóch wojskowych konwojów (2211 oraz 2212) doszło do zderzenia cysterny z paliwem z innym pojazdem wojskowym z konwoju. W wyniku zderzenia cysterna wybuchła, wywołując kolejne wybuchy amunicji i paliwa w sąsiednich pojazdach. W tunelu uwięzione zostały dziesiątki pojazdów, w tym kilkadziesiąt ciężarówek z radzieckimi żołnierzami. Ponadto razem z konwojem przemieszczała się o wiele liczniejsza grupa afgańskich żołnierzy i cywilów. Ogień rozprzestrzeniał się błyskawicznie na kolejne pojazdy. Kilka dni wcześniej uległ awarii system wentylacyjny tunelu, co przyczyniło się do śmierci wielu osób zatrutych dymem i tlenkiem węgla. Żołnierze stacjonujący na obu końcach tunelu, sądząc, że eksplozja jest częścią większego ataku afgańskich bojowników, zablokowali wyjazdy czołgami, co uniemożliwiło sprawnym pojazdom opuszczenie tunelu. 
Ofiary.
W wyniku pożaru zginęło 64 radzieckich żołnierzy oraz 112 Afgańczyków. Nigdy nie potwierdzone szacunki mówią, że ofiar było nawet 2700, gdzie ok. 700 to żołnierze radzieccy a 2 tys. afgańscy.

</doc>
<doc id="4142696" url="https://pl.wikipedia.org/wiki?curid=4142696" title="Jaskinia w Świniej Skale">
Jaskinia w Świniej Skale

Jaskinia w Świniej Skale lub Lisia Jama – jaskinia w polskich Pieninach. Wejście do niej znajduje się w Masywie Trzech Koron, w Świniej Skale, na wysokości około 460 m n.p.m. Długość jaskini wynosi 16,5 metrów, a jej deniwelacja 14 metrów. Znajduje się na obszarze Pienińskiego Parku Narodowego i jest niedostępna turystycznie.
Opis jaskini.
Jaskinię stanowi idący stromo do góry, z małymi progami, korytarz zaczynający się w niewielkim otworze wejściowym, a kończący namuliskiem.
Przyroda.
W jaskini można spotkać nacieki grzybkowe i mleko wapienne. Zamieszkują ją nietoperze. Ściany są w końcowej części wilgotne, przy otworze rosną na nich porosty i mchy.
Historia odkryć.
Jaskinia była znana od dawna. Jej pierwszy opis sporządził Kazimierz Kowalski  przy pomocy Władysława Danowskiego w 1953 roku.

</doc>
<doc id="4142700" url="https://pl.wikipedia.org/wiki?curid=4142700" title="Berdówka (rejon lidzki)">
Berdówka (rejon lidzki)

Berdówka (; ) – agromiasteczko na Białorusi, w rejonie lidzkim obwodu grodzieńskiego, około 15 km na wschód od Lidy; siedziba sielsowietu.
Historia.
Własność majątku.
Pierwsza znana dziś wzmianka o Berdówce pochodzi z 1527 roku i znajduje się w przywilejach Zygmunta Starego. Prawdopodobnie Berdówka była własnością rodziny Berdowskich herbu Mądrostki od XVI wieku do powstania styczniowego. W 1865 roku dobra te były własnością Wincentego Zachwatowicza, jednak już kilka lat po powstaniu należały do Aleksandra Stanisławowicza Dębowieckiego (1840–~1914), zrusyfikowanego szlachcica, ponoć naturalnego syna cara Aleksandra II. Jest prawdopodobne, że panna Berdowska wyszła za Zachwatowicza, ale następnie majątek im skonfiskowano i nadano Dębowieckiemu. Prawie do I wojny światowej Berdówka należała do Dębowieckiego, gorliwego zwolennika Rosjan (który w 1913 roku sprzedał majątek). Po wojnie dobra te przejął Skarb Państwa, jednak Zachwatowicze wystąpili o zwrot skonfiskowanej własności. Ponieważ polskie władze założyły tu już stację ogierów i szkołę rolniczą, zawarto ugodę, w ramach której Zachwatowiczom zwrócono jedynie lasy należące do dawnego majątku. Miasteczko było zasiedlane polskimi osadnikami, sprowadzono tu około 16 rodzin, po których pozostało do dziś kilka domów. W latach 20. wybudowano tu również nowy kościół katolicki w stylu modernistycznym, który jednak nie przetrwał czasów komunizmu.
Lewobrzeżna Berdówka.
Dzisiejsza Berdówka leży na obu brzegach małej rzeczki Berdówki o długości jedynie 10 km. Do XX wieku Berdówka (wieś) istniała tylko na prawym (południowym) brzegu rzeczki. Na lewym brzegu był folwark Filipki, którego właścicielem był w czasach powstania styczniowego polski szlachcic Albert Leskowicz. Za udział w powstaniu został rozstrzelany, a jego majątek został skonfiskowany i również przez cara podarowany Dębowieckiemu.
Przynależność administracyjna.
Po III rozbiorze Polski w 1795 roku Berdówka, wcześniej należąca do powiatu lidzkiego województwa wileńskiego Rzeczypospolitej, znalazła się na terenie ujezdu lidzkiego guberni wileńskiej Imperium Rosyjskiego. Po ustabilizowaniu się granicy polsko-radzieckiej w 1921 roku Berdówka wróciła do Polski, znalazła się w gminie Lida w powiecie lidzkim województwa nowogródzkiego. Od 1945 roku – w ZSRR, od 1991 roku – na terenie Republiki Białorusi.
Czasy współczesne.
W 2009 roku miejscowość liczyła 634 mieszkańców. W agromiasteczku działają: stadnina z lat 30. XX wieku, średnia szkoła, dom kultury i biblioteka (w pałacu Dębowieckiego), ambulatorium (w domu byłego dyrektora stadniny), poczta, kościół pw. Przenajświętszej Trójcy (zbudowany w latach 2003–2006), kaplica katolicka z lat 50. XX wieku, zbiorowa mogiła radzieckich żołnierzy i partyzantów. Od 1989 roku działa tu również muzeum historyczno-krajoznawcze z 6 salami i 2900 eksponatami.
Zabytki.
Dawny dwór Berdowskich.
Na początku XXI wieku decyzją władz lokalnych rozebrano dawny dwór Berdowskich, prawdopodobnie z początku XIX wieku. Był to niewielki, parterowy, drewniany klasycystyczny dwór z portykiem, którego dwie pary kolumn podpierały trójkątny szczyt, nad którym było okno pokoju na poddaszu. Dwór był przykryty gładkim czterospadowym dachem.
Pałac Dębowieckiego.
Aleksander Dębowiecki, sprowadziwszy się do Berdówki, wzniósł tu w latach 70. XIX wieku neogotycki pałacyk. Jest to dwukondygnacyjny budynek na planie prostokąta z trójosiowym ryzalitem w środkowej części dziewięcioosiowej elewacji frontowej. Nad tym ryzalitem wznosi się trzecie piętro w postaci kwadratowej wieży zwieńczonej blankami i pinaklami. Przed frontowym ryzalitem był arkadowy portyk, nad którym był balkon z żeliwną balustradą. Portyk ten w czasie ostatniej rekonstrukcji zamieniono tak, że daszek nad wejściem podparty jest jedną kolumną z jednej strony i litą ścianką z drugiej. Budynek nakrywa płaski dach dwuspadowy. Obok pałacu stoi niewielki, prostokątny budynek, który służył niegdyś jako kuchnia i spiżarnia.
Wokół pałacu istnieją zdziczałe resztki parku.
Majątek Berdówka został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4142709" url="https://pl.wikipedia.org/wiki?curid=4142709" title="Arturo Peniche">
Arturo Peniche

Arturo Peniche (ur. 17 maja 1962) – meksykański aktor telewizyjny i filmowy.
Nagrody.
W 2009 roku został nagrodzony Złotym Mikrofonem za jego znakomity udział jako protagonista w telenoweli "En nombre del amor"

</doc>
<doc id="4142713" url="https://pl.wikipedia.org/wiki?curid=4142713" title="Manekin spadochroniarza">
Manekin spadochroniarza

Manekin spadochroniarza (ang. "paradummy") – manekin imitujący opadającego spadochroniarza, wykorzystywany przez aliantów podczas II wojny światowej. Celem desantu manekinów na spadochronach w czasie konkretnej operacji wojskowej było: 
Najbardziej znane wykorzystanie manekinów spadochroniarzy w historii wojskowości, wydarzyło się w nocy z 5 na 6 czerwca 1944 w ramach brytyjskiej operacji Titanic. 500 manekinów nazwanych „Rupert” zrzucono wraz z 12 komandosami SAS w innych strefach zrzutu niż te rzeczywiste, celem przekonania Niemców, że mają do czynienia z prawdziwym desantem i odciągnięcie ich od plaż Normandii, gdzie za kilka godzin miało rozpocząć się alianckie lądowanie.
Brytyjski manekin „Rupert” nazywany przez Amerykanów „Oscar” mierzył około 90 centymetrów, wykonany był z juty i opadał na białym lub niebieskim spadochronie. Manekin wyposażony był w samo odpalający się materiał wybuchowy, który eksplodował po zetknięciu się z ziemią, rozrzucając odłamki we wszystkich kierunkach. Spadochrony manekinów były zbierane przez ludność cywilną, która wykorzystywała je do wyrobu ubrań; same manekiny nie były zbyt cenione i często kończyły w przydrożnych rowach.

</doc>
<doc id="4142714" url="https://pl.wikipedia.org/wiki?curid=4142714" title="Pływanie na Letnich Igrzyskach Olimpijskich 1972 – 200 m stylem grzbietowym mężczyzn">
Pływanie na Letnich Igrzyskach Olimpijskich 1972 – 200 m stylem grzbietowym mężczyzn

200 m stylem grzbietowym mężczyzn – jedna z konkurencji pływackich rozgrywanych podczas XX Igrzysk Olimpijskich w Monachium. Eliminacje i finał odbyły się 2 września 1972 roku.
Reprezentant NRD Roland Matthes obronił tytuł mistrza olimpijskiego i w finale czasem 2:02,82 min wyrównał rekord świata. Srebro wywalczył Amerykanin Michael Stamm (2:04,09). Trzecie miejsce, z wynikiem 2:04,33, zajął Mitch Ivey ze Stanów Zjednoczonych. Kilka dni wcześniej, Matthes zwyciężył w konkurencji 100 m stylem grzbietowym, a Stamm był drugi.
W eliminacjach 200 m stylem grzbietowym rekord olimpijski poprawiali kolejno Michael Stamm i Roland Matthes.
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:

</doc>
<doc id="4142715" url="https://pl.wikipedia.org/wiki?curid=4142715" title="Zespół dworski w Kamesznicy">
Zespół dworski w Kamesznicy

Zespół dworski w Kamesznicy – kompleks zabudowań z 1833 roku w Kamesznicy w powiecie żywieckim, na który składają się: dwór, kancelaria z wieżą zegarową, stajnia z wozownią (obecnie stodoła), lamus, suszarnia szyszek (obecnie dom mieszkalny), i park, wpisany do rejestru zabytków nieruchomych województwa śląskiego.
Na miejscu późniejszego zespołu dworskiego stały wcześniej zabudowania folwarczne Wielopolskich, wzniesione w 1720 roku. Parterowy, murowany klasycystyczny dwór (pałac) kryty dachem czterospadowym został wybudowany w 1833 roku jako letnia rezydencja dla hrabiów Marcelego i Teresy Potockich herbu Pilawa z Buczacza. Poniżej dworku znajduje się tzw. kancelaria z wieżą zegarową na planie czworokąta, nakrytą baniastym dachem hełmowym z gontu. Na zespół składa się także budynek suszarni szyszek, obecnie użytkowany jako dom mieszkalny. W pobliżu znajduje się również kamienny krzyż z inskrypcją „1833” oraz herbem Pilawa. Kompleks otacza park o powierzchni około 7,5 ha, w którym rosną np. około 150-letni żywotnik zachodni, mający status pomnika przyrody (obwód pnia 193 cm; poza żywotnikiem ochroną objęte były sosny wejmutki, które uległy zniszczeniu), jesiony, lipy, modrzewie, czy jawory.
W 1846 roku dwór wraz z majątkiem Kamesznica został zakupiony od Teresy Potockiej przez Karola Ludwika Habsburga, który przeznaczył go na siedzibę arcyksiążęcego zarządu lasów. Obecnie dwór wykorzystuje administracja Lasów Państwowych.
Z dawnego wyposażenia wnętrz zachował się neogotycki kominek z marmuru.

</doc>
<doc id="4142720" url="https://pl.wikipedia.org/wiki?curid=4142720" title="Premiership Rugby (2004/2005)">
Premiership Rugby (2004/2005)

English Premiership 2004/2005 – osiemnasta edycja Premiership, najwyższego poziomu rozgrywek w rugby union w Anglii. Organizowane przez Rugby Football Union zawody odbyły się w dniach 4 września 2004 – 14 maja 2005 roku, a tytułu bronił zespół .
Rozgrywki toczyły się w pierwszej fazie systemem ligowym w okresie jesień-wiosna, najlepszy po sezonie zasadniczym zespół awansował bezpośrednio do finału, dwa kolejne zmierzyły się w meczu półfinałowym o drugie w nim miejsce. Tytuł mistrzowski obronił zespół .

</doc>
<doc id="4142723" url="https://pl.wikipedia.org/wiki?curid=4142723" title="K-51 Wierhoturie">
K-51 Wierhoturie



</doc>
<doc id="4142726" url="https://pl.wikipedia.org/wiki?curid=4142726" title="Budynek Regionalnego Inkubatora Przedsiębiorczości w Toruniu">
Budynek Regionalnego Inkubatora Przedsiębiorczości w Toruniu

Budynek Regionalnego Inkubatora Przedsiębiorczości w Toruniu – dawny Szpital Miejski, ob. budynek biurowy, siedziba Regionalnego Inkubatora Przedsiębiorczości, działającego przy Kujawsko-Pomorskim Funduszu Pożyczkowym w Toruniu.
Lokalizacja.
Budynek znajduje się we wschodniej części Zespołu Staromiejskiego, przy ul. Przedzamcze 8.
Historia.
Budynek powstał w 1890 roku według projektu Ottona Schmidta jako siedziba Szpitala Miejskiego (Städtisches Krankenhaus). W okresie międzywojennym pełnił on również funkcje szpitalne. W czasie II wojny światowej korzystali z niego żołnierze niemieccy.
W pierwszych latach powojennych w budynku tym znajdowało się kilka oddziałów Szpitala Miejskiego, np.: wewnętrzny, chirurgiczny, położniczo-ginekologiczny, dziecięcy, laryngologiczny, neurologiczny i oftalmiczny. W późniejszych latach niektóre z nich przeniesiono do budynku szpitala przy ul. Batorego.
W latach 1975–2011 budynek był siedzibą Wojewódzkiego Centrum Stomatologii, później przekształconego w Regionalne Centrum StomatologiiRegionalne Centrum Stomatologii w Toruniu.
Na przełomie 2014 i 2015 roku obiekt wyremontowano i przeznaczono na cele Regionalnego Inkubatora Przedsiębiorczości.
Budynek wpisany jest do gminnej ewidencji zabytków (nr 211).
Architektura.
Budynek powstał w stylu neogotyckim i przetrwał do czasów współczesnych w niezmienionej formie architektonicznej.

</doc>
<doc id="4142733" url="https://pl.wikipedia.org/wiki?curid=4142733" title="Champion of Champions 2017">
Champion of Champions 2017

Champion of Champions 2017 – profesjonalny nierankingowy turniej snookerowy, rozegrany został w Ricoh Arena w Coventry, Anglia, w dniach 6-12 listopada 2017 roku.
Gracze.
Poniżej lista 16 graczy zakwalifikowana do gry w turnieju

</doc>
<doc id="4142735" url="https://pl.wikipedia.org/wiki?curid=4142735" title="Ustrój polityczny Tessalów">
Ustrój polityczny Tessalów

Ustrój polityczny Tessalów () – traktat polityczny wchodzący prawdopodobnie w skład Arystotelesowskiego cyklu politei.
Powstanie.
Valentin Rose w "Aristotelis qui ferebantur librorum fragmenta" zidentyfikował sześć fragmentów "Ustroju politycznego Tessalów". Składają się na nie cytaty z piętnastu autorów, którzy powołują na Arystotelesa, przy czym tytuł dzieła wymienia tylko w trzech z nich. Rose podaje go za "Biblioteką" Focjusza jako "Θετταλῶν πολιτεία", Karl Müller w "Fragmenta historicorum Graecorum" podąża za lekcją z Leksykonu Harpokrationa "Κοινὴ Θετταλῶν πολιτεία". Wzmianki te sugerują przynależność utworu do cyklu "politei", stworzonego przez Arystotelesa i/lub jego uczniów około 330 roku p.n.e., w związku z pracami nad "Polityką". Historycy nie są w stanie zweryfikować tej informacji; możliwe jest także, że praca ta znajdowała się jedynie w bibliotece Arystotelesa, a została mylnie zakwalifikowana do jego twórczości w trakcie poszukiwań dzieł Stagiryty zleconych przez Ptolemeusza II, lub została w ogóle napisana znacznie później.
Transmisja.
Najwcześniejsze cytaty podające tytuł dzieła pochodzą dopiero z II wieku n.e.; w szczególności "Ustrój polityczny Tessalów" nie został uwzględniony w "Heraclidis Epitome", który zawiera wyciągi z 44 części cyklu, a bywa przypisywany między innymi Heraklejdesowi Lembosowi, żyjącemu w II wieku p.n.e. w Aleksandrii. Być może ze względu na słabe zainteresowanie tekstem komentatorzy z II wieku n.e. znali już tylko wypisy. Dzieło w jakiejś formie musiało być znane Sopatrowi z Apamei, Focjusz bowiem, opisując XII księgę "Wyciągów różnych" wymienia "Ustrój polityczny Tessalów" na pierwszym miejscu wśród innych "politei" (Phot. 161 104b–105a). Z późnego antyku pochodzą najpóźniejsze cytowania dzieła, scholia do Platona napisane przez neoplatończyków oraz spisane przez – skądinąd nieznanego – Filargiriusa komentarze do "Georgików" Wergiliusza.
Źródła.
Nie znamy bazy źródłowej, na podstawie której powstał "Ustrój polityczny Tessalów". Autor piszący w czasach Arystotelesa mógł korzystać z "Thettaliki" Hellanikusa oraz z dzieła o nieznanym tytule, napisanym przez Kritiasa.
Treść.
Następujące fragmenty zostały zidentyfikowane przez Valentina Rose'a:
Z punktu widzenia historii Tesalii najważniejsze są fragmenty dotyczące reform Aleusa. Forma, w jakiej się one zachowały, nie pozwala jednak na ich jednoznaczną rekonstrukcję – zaproponowano wiele daleko idących emendacji tekstu. Wątpliwa jest też wiarygodność przekazu – Sławomir Sprawski uważa, że informacje dotyczące Tesalii przełomu VI i V wieku p.n.e. mogą być anachronizmami, inspirowanymi propagandą Jazona z Feraj.

</doc>
<doc id="4142741" url="https://pl.wikipedia.org/wiki?curid=4142741" title="Czernidłak wielkopierścieniowy">
Czernidłak wielkopierścieniowy

Czernidłak wielkopierścieniowy ("Coprinus sterquilinus" (Fr.) Fr.) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Coprinus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1821 Elias Fries nadając mu nazwę "Agaricus sterquilinus". Obecną, uznaną przez Index Fungorum nazwę nadał mu w roku 1838 ten sam autor, przenosząc go do rodzaju "Coprinus".
Synonimy:
Nazwę polską zaproponował Władysław Wojewoda w 2003 r., wcześniej (w 1830 r.) Józef Jundziłł opisywał ten gatunek jako bedłka gnojowa. 
Morfologia.
Młody ma kształt cylindryczno-eliptyczny, wysokość 3-6 cm i średnicę 2-2,5 cm. Z wiekiem staje się stożkowaty, osiągając średnicę 7 cm. Brzeg początkowo jest przywarty do trzonu, potem gdy kapelusz rozchyla się, często ulega rozdarciu, skrzywieniu lub zapadnięciu. Powierzchnia prążkowana, włókienkowata i pokryta kłaczkowatymi resztkami osłony. Początkowo kapelusz jest biały, potem w miarę dojrzewania coraz ciemniejszy, w końcu czarny i rozpływający się.
Wolne, o szerokości do 7 mm, początkowo stłoczone, potem luźne. Początkowo białe, potem różowawe. Czasami rozwidlone.
Wysokość 4-9 cm, grubość 0,6-1 cm. Jest zwężający się w kierunku wierzchołka, nabrzmiały lub bulwiasty u podstawy. Powierzchnia przylegająco włóknista, początkowo biaława, potem szara. Podstawa trzonu osłonięta resztkami białej osłony, czasami po osłonie tej pozostają tylko pierścienie na podstawie trzonu.
Biały, w kapeluszu o grubości do 3 mm na środku i 1 mm przy brzegu, bez wyraźnego smaku i zapachu.
Czarny. Zarodniki o średnicy 17.5-22.5 (25 × 11.0-13.5 × 9.5-11 µm, eliptyczne lub migdałowate, gładkie, ciemnobrązowe, pora rostkowa nieco ekscentryczna.
Występowanie i siedlisko.
Najwięcej stanowisk tego gatunku podano w Ameryce Północnej i Europie, poza tym znany jest jeszcze w Maroku, Chinach i Japonii. W Polsce do 2003 r. podano tylko jedno stanowisko (W. Wojewoda w Ogrodzie Botanicznym w Krakowie, 1996 r.). Znajduje się na "Czerwonej liście roślin i grzybów Polski". Ma status E– gatunek wymierający.
Saprotrof. Sporadycznie pojawia się na substancjach organicznych; na oborniku, słomie i odchodach zwierząt roślinożernych.

</doc>
<doc id="4142742" url="https://pl.wikipedia.org/wiki?curid=4142742" title="Coprinus sterquilinus">
Coprinus sterquilinus



</doc>
<doc id="4142743" url="https://pl.wikipedia.org/wiki?curid=4142743" title="Joachim Król">
Joachim Król

Joachim Król (ur. 17 czerwca 1957 w Herne) – niemiecki aktor pochodzenia polskiego. Studiował teatrologię w Kolonii.

</doc>
<doc id="4142745" url="https://pl.wikipedia.org/wiki?curid=4142745" title="FK Podgorica">
FK Podgorica

FK Podgorica (Фудбалски Клуб Подгорица) – czarnogórski klub piłkarski z siedzibą w stolicy Czarnogóry – Podgoricy, z dzielnicy Donja Gorica. Obecnie występuje w Drugiej lidze Czarnogóry. 
Historia.
Chronologia nazw:
Został utworzony w 1970 roku i pod koniec lat siedemdziesiątych został rozwiązany. Klub został reaktywowany w 2014 roku. 
W czasach Jugosławii przez 2 sezony, w latach 1973/74 – 1974/75 "Mladost" Lješkopolje występował w rozgrywkach Crnogorskiej ligi (Trećej ligi SFR Јugoslavije).
Stadion.
Klub rozgrywa swoje mecze domowe na stadionie DG Arena w Podgoricy, który może pomieścić 1.200 widzów.

</doc>
<doc id="4142746" url="https://pl.wikipedia.org/wiki?curid=4142746" title="Global Force Wrestling">
Global Force Wrestling



</doc>
<doc id="4142752" url="https://pl.wikipedia.org/wiki?curid=4142752" title="Budynek Kujawsko-Pomorskiej Izby Adwokackiej w Toruniu">
Budynek Kujawsko-Pomorskiej Izby Adwokackiej w Toruniu

Budynek Kujawsko-Pomorskiej Izby Adwokackiej w Toruniu – zabytkowa siedziba Izby Adwokackiej w Toruniu.
Lokalizacja.
Budynek znajduje się w zachodniej części Zespołu Staromiejskiego, przy Rynku Staromiejskim 17.
Historia.
Kamienica pochodzi z końca XIII wieku, następnie wielokrotnie przebudowywana (w XIV, XVI, XVII i XVIII w.) i należy do najcenniejszych budowli znajdujących się na terenie Zespołu Staromiejskiego.
Kamienica ta niegdyś była prawdopodobnie własnością beginek (wspólnoty katolickiej osób świeckich, które nie składały ślubów zakonnych). W wiekach XVI I XVII budynek należał do protestantów.
W 1702 roku był siedzibą patrycjuszowskiej rodziny Wachschlagerów, u której miał swoją kwaterę przebywający wówczas w Toruniu król August II Mocny.
W 1929 roku kamienicę wpisano do rejestru zabytków.
Obecnie jest siedzibą Kujawsko-Pomorskiej Izby Adwokackiej.
Architektura.
Wejście do budynku zdobi wczesnobarokowy portal pochodzący z ok. 1630 roku. Kamienica zachowała do czasów współczesnych także wiele gotyckich elementów, najstarsze z nich znajdują się w piwnicach i na parterze budynku.

</doc>
<doc id="4142753" url="https://pl.wikipedia.org/wiki?curid=4142753" title="Zabicie ciotki">
Zabicie ciotki

Zabicie ciotki – polski film obyczajowy z 1984 roku. Reżyserem i autorem scenariusza jest Grzegorz Królikiewicz. Pierwowzorem filmu jest powieść Andrzeja Bursy o tym samym tytule.
Nagrody.
1985 – Koszaliński Festiwal Debiutów Filmowych „Młodzi i Film” – Wyróżnienie
Grzegorz Królikiewicz

</doc>
<doc id="4142761" url="https://pl.wikipedia.org/wiki?curid=4142761" title="The Darkest Age - Live '93">
The Darkest Age - Live '93



</doc>
<doc id="4142762" url="https://pl.wikipedia.org/wiki?curid=4142762" title="Originators of Northern Darkness - A Tribute to Mayhem">
Originators of Northern Darkness - A Tribute to Mayhem



</doc>
<doc id="4142763" url="https://pl.wikipedia.org/wiki?curid=4142763" title="Tyrants From the Abyss - A Tribute to Morbid Angel">
Tyrants From the Abyss - A Tribute to Morbid Angel



</doc>
<doc id="4142765" url="https://pl.wikipedia.org/wiki?curid=4142765" title="Adán Gurdiel">
Adán Gurdiel

Adán Gurdiel Mella (ur. 14 grudnia 1993 w Fabero) – hiszpański piłkarz występujący na pozycji obrońcy w Lorce.

</doc>
<doc id="4142767" url="https://pl.wikipedia.org/wiki?curid=4142767" title="At The Arena ov Aion - Live Apostasy">
At The Arena ov Aion - Live Apostasy



</doc>
<doc id="4142770" url="https://pl.wikipedia.org/wiki?curid=4142770" title="Kangnido">
Kangnido

Kangnido (hangul 강리도, hancha 疆理圖), pełna nazwa Honil Kangni Yŏktae Kukto Chi To (kor. „Mapa połączonych ziem, regionów, krain historycznych i stolic”) – koreańska mapa świata, sporządzona około 1402 roku przez konfucjańskiego uczonego Kwŏn Kŭna. Jest to najstarsza znana obecnie mapa świata sporządzona w Azji Wschodniej. 
Mapa została sporządzona na podstawie wcześniejszych map chińskich. Nazwy miast chińskich są identyczne z używanymi ok. 1320, co wskazuje, że była ona oparta o mapy chińskie z tego czasu. Przedstawiono na niej cały znany ówcześnie świat, chociaż w mocno zniekształcony sposób, nadmiernie eksponując Azję, zaś pozostałe regiony traktując peryferyjnie. We wschodniej części mapy znajduje się Półwysep Koreański, ukazany w sposób nieproporcjonalnie wielki, trzykrotnie większy od przedstawionej poniżej niego Japonii. W części świata bliskiej autorowi starannie ukazano pasma górskie i biegi rzek, w miarę oddalania się na zachód odwzorowanie robi się jednak coraz mniej dokładne, nie uchwycono w ogóle charakterystycznego kształtu Półwyspu Indyjskiego. Z lewej strony mapy widać Afrykę i Europę, przedstawione dosyć wiernie, zaznaczono m.in. Morze Śródziemne i Czarne, Półwysep Arabski, Morze Czerwone i bieg Nilu.
Afryka jest przedstawiona poprawnie, jako trójkąt „skierowany” na południe, w odróżnieniu od czternastowiecznych map europejskich i arabskich, które ukazywały Afrykę jako „wygiętą” na wschód. Około 35 nazw miejsc jest zaznaczonych w Afryce, a Aleksandria oznaczona jest symbolem przypominającym wieżyczkę, co może być odniesieniem do latarni morskiej na Faros. Podobnie jak na chińskich mapach Gobi, tak na Kangnido Sahara pokolorowana jest na czarno.
Zaznaczone na mapie Morze Śródziemne ma zasadniczo poprawny kształt, ale w odróżnieniu od innych mórz nie jest pokolorowane, co może wskazywać na fakt, że twórcy nie byli całkiem pewni, czy jest to zwyczajne morze. Około 100 miejsc w Europie jest zaznaczonych i opatrzonych nazwami; Francja i Niemcy są opisane fonetycznie (odpowiednio Fa-li-xi-na i A-lei-man-yi-a). Wskazuje to na lepszy stan wiedzy o Europie w ówczesnych krajach Dalekiego Wschodu, niż Europejczycy mieli wówczas o Azji Wschodniej. Źródłem tej wiedzy byli najprawdopodobniej kupcy arabscy, perscy i tureccy. Mapa nie zawiera informacji o kształcie Indii, którą Chińczycy nabyli bezpośrednio na skutek wypraw Zheng He (wyprawy te rozpoczęły się kilka lat po jej stworzeniu). Jej późniejsze, szesnastowieczne kopie ukazują już Indie jako półwysep między Afryką a Azją Południowo-Wschodnią.
Oryginał mapy nie zachował się do czasów współczesnych, w ciągu wieków wykonano jednak wiele jej kopii. Najstarsza i najbardziej znana z nich, sporządzona około 1470 roku, trafiła pod koniec XVI wieku do Japonii i znajduje się obecnie w bibliotece uniwersyteckiej Uniwersytetu Ryūkoku w Kioto.

</doc>
<doc id="4142775" url="https://pl.wikipedia.org/wiki?curid=4142775" title="Grobowce dynastii Joseon">
Grobowce dynastii Joseon

Grobowce dynastii Joseon (hangul: 조선왕릉, hanja: 朝鮮王陵, Joseon wangneung) – 18 mauzoleów władców Korei z XIV-XX wieku, znajdujących się w aglomeracji Seulu, wpisanych w 2009 na listę UNESCO.

</doc>
<doc id="4142776" url="https://pl.wikipedia.org/wiki?curid=4142776" title="Wakaba Higuchi">
Wakaba Higuchi

 – japońska łyżwiarka figurowa, startująca w konkurencji solistek. Brązowa medalistka olimpijski z Pekinu (2022, drużynowo), wicemistrzyni (2018) i brązowa medalistka mistrzostw świata (2016), brązowa medalistka mistrzostw świata juniorów (2015), medalistka mistrzostw Japonii.
Życie prywatne.
Wakaba Higuchi urodziła się 2 stycznia 2001 roku w Tokio, Japonii. Ma siostrę Saki oraz brata Daisuke.
Kariera.
Początki.
Higuchi rozpoczęła swoją przygodę z łyżwiarstwem figurowym, mając 3 lata. Przez trzy sezony (lata 2011–2014) brała udział w zawodach jako początkująca łyżwiarka kategorii A (wyższej z dwóch kategorii początkujących). W sezonie 2011-12 wygrała zawody Gardena. Zwyciężyła również w zawodach International Challenge Cup (sezony: 2012–13, 2013–14) oraz Asian trophy (sezon 2013–14).
Podczas Mistrzostw świata w Saitamie w 2014 roku występowała podczas pokazów mistrzów jako gość specjalny.
Sezon 2014–15: Debiut juniorski.
W sezonie 2014–15 Higuchi osiągnęła odpowiedni wiek by móc startować w międzynarodowych zawodach juniorskich. Zajęła 2 miejsce podczas zawodów cyklu Grand Prix w Czechach oraz 1. miejsce podczas zawodów cyklu Grand Prix w Niemczech, dzięki czemu zakwalifikowała się do finału cyklu Grand Prix Juniorów, gdzie zajęła 3. miejsce.
W tym samym roku wywalczyła złoty medal podczas zawodów juniorskich swojego państwa oraz brązowy medal na zawodach seniorskich.
Na swoich pierwszych Mistrzostwach świata Juniorów zajęła 3 miejsce.
Sezon 2015–16.
Na początku sezonu 2015-16, Higuchi ogłosiła, że jej plecy uległy urazowi.
W trakcie zawodów cyklu Grand Prix w Austrii zajęła 5. miejsce, a na zawodach z cyklu Grand Prix w Chorwacji miejsce 2. Dzięki temu udało jej się ponownie zakwalifikować do finału cyklu Grand Prix Juniorów. Zdobyła tam swój drugi brązowy medal.
Po raz kolejny zdobyła 1 miejsce podczas zawodów juniorskich Japonii. Podczas zawodów seniorskich zajęła 2.miejsce, uzyskując przewagę 1,6 pkt nad Mao Asadą.
Na Mistrzostwach świata Juniorów zajęła ponownie 3. miejsce.
Sezon 2016–17: Debiut seniorski.
Swój pierwszy sezon seniorski Higuchi rozpoczęła od zwycięstwa podczas Lombardia Trophy we Włoszech.
Jako zawody kwalifikujące do finału cyklu Grand Prix przypisano jej Trophée de France, gdzie zajęła 3 miejsce oraz NHK Trophy, gdzie ostatecznie była 5. Tym samym nie udało jej się zakwalifikować do finału.
Podczas mistrzostw seniorskich swojego kraju zajęła ponownie 2 miejsce, tuż za Satoko Miyaharą. Dzięki temu mogła wziąć udział w Mistrzostwach Czterech Kontynentów, gdzie zajęła 9 miejsce.
Na swoich pierwszych seniorskich Mistrzostwach świata wywalczyła 11 miejsce.
Sezon zakończyła udziałem w zawodach World Team Trophy, gdzie udało jej się uzyskać jej obecny rekord za program dowolny (145,30 pkt). Zajęła 5. miejsce w programie krótkim oraz 3 w dowolnym i w dużej mierze (wraz z Mai Miharą) przyczyniła się do ostatecznego zwycięstwa drużyny japońskiej.
Sezon 2017–18.
W tym sezonie jej program krótki to "Gypsy Dance" z baletu Don Kichot, a program dowolny to "Skyfall" w wykonaniu Adele.
Higuchi otworzyła sezon srebrem podczas Lombardia Trophy, gdzie uzyskała osobisty rekord za program krótki (74,26 pkt) oraz za ogólną punktację (217,63 pkt).
Jej pierwszymi zawodami z cyklu Grand Prix był Rostelecom Cup, gdzie w programie krótkim uzyskała 69,60 pkt, 137,57 pkt w programie dowolnym i 207,17 pkt w punktacji łącznej. Ostatecznie zajęła 3. miejsce.
Następnymi zawodami był Cup of China, gdzie w programie krótkim uzyskała 70,53 pkt, 141,99 pkt w programie dowolnym i 212,52 pkt w punktacji łącznej, co dało jej 2. miejsce (trochę ponad punkt za złotą medalistką Aliną Zagitovą).
Higuchi zakwalifikowała się do finału cyklu Grand Prix, gdzie w programie krótkim uzyskała wynik 73,26 punktów. W programie dowolnym uzyskała wynik 128,85 punktów co ostatecznie dało jej 6. pozycję w punktacji łącznej z wynikiem 202,11 punktów.
Na Mistrzostwach Narodowych swojego kraju zajęła 4. miejsce, przez co nie została wybrana, aby reprezentować Japonię na Zimowych Igrzyskach Olimpijskich w Pjongczangu. Wraz z Satoko Miyaharą została przydzielona do udziału w Mistrzostwach Świata.
Na Mistrzostwach Świata zajmowała 8. miejsce po programie krótkim z wynikiem 65,89 punktów. W programie dowolnym zajęła 2. miejsce z wynikiem 145,01. Łącznie dało jej to 210,90 punktów w ocenie łącznej oraz srebrny medal.

</doc>
