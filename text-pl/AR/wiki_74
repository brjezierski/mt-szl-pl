<doc id="4168724" url="https://pl.wikipedia.org/wiki?curid=4168724" title="Pomnik Fryderyka Chopina w Izbicy Kujawskiej">
Pomnik Fryderyka Chopina w Izbicy Kujawskiej

Pomnik Fryderyka Chopina w Izbicy Kujawskiej – pomnik polskiego pianisty i kompozytora, Fryderyka Chopina (1810-1849) znajdujący się na Placu Wolności (rynku) w Izbicy Kujawskiej, w której została ochrzczona Tekla Justyna Chopin z domu Krzyżanowska, będąca matką kompozytora.
Pomnik odsłonięto 8 czerwca 2014. Budowla ma formę popiersia z brązu osadzonego na granitowym cokole i jest kopią rzeźby Xawerego Dunikowskiego, którą artysta wykonał około 1909. Obiekt ufundowany został przez Urząd Marszałkowski w Toruniu oraz Urząd Gminy i Miasta w Izbicy Kujawskiej. Oryginał popiersia do skopiowania udostępniło Muzeum Rzeźby im. Xawerego Dunikowskiego w Królikarni (Warszawa). Posadowienie pomnika było inicjatywą obywatelską, nad którą czuwał Komitet Organizacyjny Budowy Pomnika Fryderyka Chopina w Izbicy Kujawskiej (w jego skład wchodził m.in. Artur Szklener, dyrektor Narodowego Instytutu Fryderyka Chopina, a przewodniczącym był Wojciech Graczyk, dyrektor lokalnego Gimnazjum im. gen. A. Słubickiego). Pomysłodawcą budowy był Krzysztof Dorcz z Włocławka. Honorowy patronat nad wydarzeniem objął Marszałek Województwa Kujawsko-Pomorskiego Piotr Całbecki. W uroczystościach odsłonięcia udział wzięli m.in. prof. Katarzyna Popowa-Zydroń i Piotr Mysłakowski.
W miejscowym kościele Wniebowzięcia Najświętszej Maryi Panny znajduje się tablica pamiątkowa Tekli Justyny Chopinowej.

</doc>
<doc id="4168726" url="https://pl.wikipedia.org/wiki?curid=4168726" title="Zawisza Oleśnicki">
Zawisza Oleśnicki



</doc>
<doc id="4168728" url="https://pl.wikipedia.org/wiki?curid=4168728" title="Smrečiny (1365 m)">
Smrečiny (1365 m)

Smrečiny (1365 m) – szczyt we wschodniej części Niżnych Tatr na Słowacji. Wznosi się 
nad miejscowością Liptovská Teplička, w grzbiecie między szczytami Panská hoľa i Košariská. Porośnięte lasem są tylko stoki zachodnie i południowe, szczyt oraz stoki wschodnie i północne są bezleśne. Są to wielkie łąki należące do miejscowości Liptovská Teplička. Łąkami tymi prowadzi szlak turystyczny, omijający wierzchołek po wschodniej stronie.

</doc>
<doc id="4168729" url="https://pl.wikipedia.org/wiki?curid=4168729" title="Kościół św. Rocha w Valletcie">
Kościół św. Rocha w Valletcie

Kościół św. Rocha (, , ) – barokowy kościół z XVII wieku, znajdujący się w Valletcie na Malcie. Kościół jest oficjalnym kościołem parafialnym Rumuńskiego Kościoła Prawosławnego na Malcie i świadczna jest w nim posługa religijna dla wyznawców prawosławia. Rumuńska parafia prawosławna jest pod wezwaniem Narodzenia św. Jana Chrzciciela. Budynek kościoła jest wciąż oficjalnie własnością rzymskokatolickiej archidiecezji maltańskiej.
Historia.
Kościół został zbudowany jako wypełnienie ślubu złożonego podczas epidemii dżumy w 1593 roku. Po pladze w latach 1675-76 zdecydowano powiększyć kościół, jako następstwo kolejnego ślubu. Prace rozpoczęto w roku 1680 pod nadzorem Lorenzo Gafy. Koszty częściowo pokrył Wielki Mistrz Gregorio Carafa, co zostało upamiętnione inskrypcją nad drzwiami. Kościół został poświęcony przez wikariusza generalnego Ludovico Famucellego 12 sierpnia 1681 roku.
Wnętrze kościoła.
Kościół ma trzy ołtarze, główny i dwa boczne. Obraz tytularny przedstawia Niepokalane Poczęcie ze św. Rochem i oraz ofiarami zarazy. Obraz jest pędzla Stefano Erardiego. Innym obrazem tego malarza jest "Święty Szczepan", umiejscowiony ponad jednym z bocznych ołtarzy.
Główny ołtarz częściowo wykonany jest z marmuru. Wykonana ze srebra i pozłacana monstrancja jest darem Sodalicji Jezusa i Maryi. Jedną z dwóch srebrnych lamp podarowała ta sama Sodalicja, druga jest darem Wielkiego Mistrza Pinto. Organy pochodzą z XVI wieku; są wciąż w doskonałym stanie.

</doc>
<doc id="4168730" url="https://pl.wikipedia.org/wiki?curid=4168730" title="Bobrujsk (stacja kolejowa)">
Bobrujsk (stacja kolejowa)

Bobrujsk (; ) – węzłowa stacja kolejowa w Bobrujsku, w obwodzie mohylewskim, na Białorusi, obsługiwana przez Koleje Białoruskie.
Znajduje się na linii kolejowej Homel - Bobrujsk - Mińsk.
Stacja powstała w XIX w. na linii Kolei Libawsko-Romieńskiej, pomiędzy stacjami Jasień a Berezyna.

</doc>
<doc id="4168732" url="https://pl.wikipedia.org/wiki?curid=4168732" title="Elektrownia Bullendale">
Elektrownia Bullendale

Elektrownia Bullendale w Nowej Zelandii – najstarsza elektrownia wodna, która powstała w 1886 roku na potrzeby kopalni złota w regionie Otago.
Historia.
Bullendale lub The Reefs, było miastem górników złota, zlokalizowanym w pobliżu kopalni Phoenix w Skippers Creek. Powstało w latach sześćdziesiątych XIX wieku, a do roku 1896 miało 107 mieszkańców. W 1889 roku cały teren miasta należał do Phoenix Mining Company, której właścicielem był George Bullen i po nim miastu nadano nazwę.
Kopalnia złota Phoenix w Bullendale jako pierwsza korzystała z energii elektrycznej, budując własną elektrownię wodną, która powstała w 1886 roku. Cały sprzęt hydrotechniczny dostarczono do elektrowni przy pomocy kolejki wąskotorowej ułożonej w wąwozie. W pierwszej elektrowni woda spływała w dół rurami przymocowanymi do ściany 60 metrowego klifu i napędzała dwie turbiny Peltona znajdujące się na dole. Zasilały one dwie prądnice firmy Brush. Energia elektryczna następnie była przesyłana przewodem miedzianym 8 mm zawieszonym na słupach do akumulatora w odległym o 3 km Bullendale. Była to pierwsza linia przesyłowa energii elektrycznej w Nowej Zelandii.
Bullendale ma znaczenie międzynarodowe, ponieważ jest to jeden z najstarszych zachowanych obiektów hydroelektrycznych na świecie.
Kopalnia pracowała do 1901 roku, a w 1907 została ostatecznie zamknięta. Podczas pierwszej wojny światowej żelazne elementy zostały zdemontowane i z całego miasteczka pozostały tylko dwie chaty.
Rekonstrukcja elektrowni.
Po zamknięciu kopalni nie usunięto znacznej części ciężkiego sprzętu. Najważniejsze jest to, że oryginalna turbina i silnik elektryczny z 1885 pozostały na miejscu. Nie są one kompletne, brakuje elementów wykonanych z miedzi.
W 1984 roku powołano komitet "Centennial Generation Generation", który podjął decyzję o rekonstrukcji głównych elementów na miejscu. Prace rekonstrukcyjne w tym miejscu wykonano w 1986 roku. Główne elementy prądnic zostały przeniesione na rekonstrukcję drewnianego szkieletu. W 1996 roku zostały przeprowadzone badania archeologiczne, podczas których znaleziono fragmenty budynku, w którym mieściły się prądnice. Opisano wtedy szczegółowo jak wyglądała kopalnia i odkryto, że zachował się oryginalny silnik elektryczny. Znajduje się on niedaleko wejścia do kopalni.

</doc>
<doc id="4168734" url="https://pl.wikipedia.org/wiki?curid=4168734" title="Chiarone (stacja kolejowa)">
Chiarone (stacja kolejowa)

Chiarone (wł. "Stazione di Chiarone") – stacja kolejowa w Chiarone Scalo, w prowincji Grosseto, w regionie Toskania, we Włoszech. Znajduje się na linii Piza – Rzym. 
Według klasyfikacji RFI ma kategorię "brązową".
Połączenia.
Stacja jest obsługiwana przez pociągi regionalne w kierunku Grosseto, Roma Termini i Pizy.

</doc>
<doc id="4168735" url="https://pl.wikipedia.org/wiki?curid=4168735" title="Košariská (Niżne Tatry)">
Košariská (Niżne Tatry)

Košariská (1361 m) – szczyt we wschodniej części Niżnych Tatr na Słowacji. Wznosi się
w grzbiecie oddzielającym dolinę Dikula od doliny Benkovskiego Potoku ("Benkovský potok"). Jest porośnięty lasem, tylko stosunkowo płaskie partie szczytowe są trawiaste. To dawna hala pasterska. Cały masyw znajduje się w obrębie Parku Narodowego Niżne Tatry i nie prowadzi przez niego żaden szlak turystyczny.
W pasterskiej gwarze na Słowacji słowo "košarisko" oznacza miejsce, w którym stoi szałas lub szałasy. W Polsce to samo znaczenie ma słowo "szałasisko". Od słów "košarisko" i "szałasisko" pochodzi wiele nazw geograficznych w Tatrach i na Podhalu.

</doc>
<doc id="4168736" url="https://pl.wikipedia.org/wiki?curid=4168736" title="Psł.">
Psł.



</doc>
<doc id="4168737" url="https://pl.wikipedia.org/wiki?curid=4168737" title="Košariská">
Košariská



</doc>
<doc id="4168742" url="https://pl.wikipedia.org/wiki?curid=4168742" title="Luddington-in-the-Brook">
Luddington-in-the-Brook



</doc>
<doc id="4168743" url="https://pl.wikipedia.org/wiki?curid=4168743" title="Akt całkowity">
Akt całkowity

Akt  całkowity (ang. "total act") – jeden z kluczowych terminów związanych z twórczością teatralną Jerzego Grotowskiego, oznaczający kulminację procesu działań scenicznych aktora/performera. Polega na dosłownym, ponownym przeżyciu przez aktora najważniejszych osobistych doświadczeń za pomocą impulsów płynących z głębi ciała. Przeżycie powinno wiązać się z tym, co dla aktora najbardziej intymne i najgłębiej skrywane przed innymi i przed nim samym. Takie obnażenie staje się czynem analogicznym do spowiedzi i prowadzi do oczyszczenia.
Definicja i geneza.
Akt całkowity uważany jest za jedno z najważniejszych odkryć Grotowskiego, dotyczy możliwości doświadczenia na drodze pracy aktorskiej takiego wymiaru życia, który przekracza doczesność. Nie jest odtworzeniem cudzego działania, ale spełnianym dramatycznie procesem poznania, doświadczenia i transformacji. Oznacza powrót do najważniejszych doświadczeń osobistych, polegający na ich dosłownym ponownym przeżyciu, ale oczyszczonym, sprowadzonym do struktury działań ściśle związanych z czystymi impulsami. Dramatyczność tego przeżycia, stanowiąca istotę jego specyfiki, polega na tym, że nie ma ono jedynie charakteru wewnętrznego, jak wspomnienie, lecz jest czynione całym organizmem. Jest to możliwe pod warunkiem, że ciało jest „przezroczyste”, a więc całkowicie zintegrowane z procesem wewnętrznym. Gdy ten warunek zostaje spełniony, działanie osiąga najwyższą aktualność – to, czego aktor doświadcza jest jednocześnie uobecniane, bezpośrednio dane, objawia się w teraźniejszości. Droga do tej bezpośredniości wiedzie przez „ogołocenie”, czyli eliminowanie wszelkich przeszkód, które stawia organizm osoby działającej (kładł nacisk na eliminowanie blokad i nazywał swoje podejście "via negativa"/„negatywna” ścieżka). Punktem dojścia dla tak pojmowanego procesu jest ujawnienie tego, co zazwyczaj skrywane. To zarazem akt transgresji, doświadczenie bycia kimś, kto nie zamyka się w granicach śmiertelnego „ja”.
Akt całkowity a liturgia.
Proces wiodący do aktu całkowitego może być postrzegany jako analogiczny do procesu rytualnego lub akcji liturgicznej, ale różni go od nich zdecydowanie jego praktyczny i areligijny charakter, zakorzenienie w doświadczeniu indywidualnym oraz wynikający stąd brak stałej, możliwej do użycia przez innych struktury. „Nie był to akt wiary przenoszony z żadnego kościoła do żadnego kościoła (nawet tego międzyludzkiego)”. Na określenie owej siły czy też osoby Grotowski używał pojęć w rodzaju „bezpieczny partner”, odwoływał się do powiedzenia Teofila z Antiochii – „Pokaż mi twojego człowieka, a ja ci pokażę mojego Boga”, a także do zapożyczonego z chrześcijaństwa, ale pozbawionego doktrynalnych odniesień, określenia Syn Człowieczy lub „człowiek, który poprzedza różnice”. Widziany w ten sposób akt całkowity jawi się jako doświadczenie bliskie hierofanii. Akt jest działaniem wyłącznie „z dołu”, co oznacza, że jego skuteczność musi być zdobywana wciąż na nowo, uobecniana w działaniu – jedynie przez czyniącego – co świadczy o performatywnym charakterze aktu.
Akt całkowity a transgresja.
W ostatnich latach życia Grotowski skoncentrował się na rzemieślniczej precyzji działania i wzmocnieniu obiektywności aktu całkowitego, co doprowadziło do stworzenia "Akcji" we współpracy z Thomasem Richardsem w Workcenter of Jerzy Grotowski and Thomas Richards w Pontederze we Włoszech. Dążenie do wykorzystania przedstawienia/widowiska jako narzędzia poznania i przekraczania kondycji przyrodzonej człowiekowi, realizowane przez Grotowskiego w akcie całkowitym i "Akcji", może „w długofalowym procesie pracy doprowadzić można najpierw aktora, a poprzez jego akt także widzów-świadków do szczególnego stanu transgresji, doświadczenia transcendencji o sile zbawczej, tzn. – pozwalającej zanegować ostateczność śmierci”. Obydwa zjawiska wpisują się w zainteresowania antropologii filozoficznej.
Akt całkowity w spektaklach Teatru Laboratorium.
Pierwsze próby osiągnięcia aktu całkowitego wiążą się z pracą Grotowskiego w Teatrze Laboratorium – ze Zbigniewem Cynkutisem nad rolą Fausta w "Tragicznych dziejach doktora Fausta" (1963). Była to próba nie w pełni jeszcze udana, ale wyraźnie wskazywała na możliwości przekraczania techniki i powoływania indywidualnych czynów, będących zarazem aktami poznawczymi. Mówiono niekiedy, że finał V wersji "Akropolis" stanowił zapowiedź aktu całkowitego (1968). Zdaniem Dariusza Kosińskiego wydaje się jednak, że największa wartość tego przedstawienia zasadzała się na tym, że Grotowski i jego aktorzy docierali tu do poszukiwanego przez Ludwika Flaszena „absolutu teatralności”, w którym znikały podziały właściwe dla kultury Zachodu, a aktorzy/tancerze/śpiewacy stopniowo zmierzający do technicznej doskonałości tworzyli partyturę o niemal niewyobrażalnej sile i precyzji. Intymna i indywidualna praca Cynkutisa i reżysera, wykorzystująca doświadczenia i impulsy związane ze sferą erotyki, choć nie doprowadziła jeszcze do rozwiązania wszystkich trudności, wskazała dalsze możliwości. Grotowski rozwinął je w trakcie indywidualnej pracy z Ryszardem Cieślakiem nad rolą tytułową w "Księciu Niezłomnym" (1965). Jej efektem było nie tylko doprowadzenie do jednorazowego zaistnienia aktu (co prawdopodobnie udało się już w pracy z Cynkutisem), ale też do jego precyzyjnego zafiksowania i ponawiania w ramach spektaklu. Grotowski osobno pracował z całym zespołem, a osobno, indywidualnie z Cieślakiem. W tej zamkniętej, bardzo intymnej pracy reżyser pełnił – według jego własnego określenia – funkcję akuszera, pomagającego aktorowi w jego dramatycznym poszukiwaniu sobą. W trakcie trzeciego monologu Księcia Cieślak – za sprawą erotycznych doświadczeń – docierał do punktu kulminacyjnego swego aktorskiego czynu. Don Fernand wypowiadał go na centralnie umieszczonej drewnianej skrzyni, tworząc obraz jaśniejącego wewnętrznym blaskiem człowieka, mówiącego o śmierci będącej żywotem. Tadeusz Kornaś opisuje tę scenę:„Partytura działań była tak zjednoczona z wydobytymi z pamięci ciała wspomnieniami, że prawie zawsze w tych samych miejscach monologów od okolic splotu słonecznego Książę zaczynał drżeć. Jak mówi Grotowski, był to element, nad którym nie pracowano, lecz pojawiał się organicznie podczas każdego spektaklu. Po prostu ośrodki energetyczne zawsze uruchamiały się w danym momencie. Działanie tak głęboko sięgało wewnątrz ciała, że organizm reagował na nie w każdym przedstawieniu dokładnie w taki sam sposób. Cieślak, jak się domyślam, działał w czasie teraźniejszym, jakby za każdym razem podejmował rolę pierwszy raz”.Do pewnego stopnia akt całkowity udał się także w trakcie zespołowej pracy nad "Apocalypsis cum figuris" (1968–1969), co w dużej mierze zadecydowało o sile oddziaływania tego przedstawienia. Pierwszy etap tej pracy przebiegał wewnątrz zespołu i polegał na szukaniu sposobów dopełnienia aktu całkowitego nie tylko przez jednego „wybrańca”, lecz także przez wszystkich działających. „Trzeba też zauważyć, że akt całkowity Ryszarda Cieślaka w "Księciu Niezłomnym" czy przedstawienie "Apocalypsis cum figuris" trudno sytuować wyłącznie w domenie teatralnej – ich miejsce widzieć trzeba raczej w domenie człowieczej”.
Linki zewnętrzne.
Instytut im. Jerzego Grotowskiego
"Encyklopedia. Grotowski", grotowski.net
encyklopediateatru.pl
Workcenter of Jerzy Grotowski and Thomas Richards

</doc>
<doc id="4168745" url="https://pl.wikipedia.org/wiki?curid=4168745" title="Pape Abou Cissé">
Pape Abou Cissé

Pape Abou Cissé (ur. 14 września 1995 w Pikine) – senegalski piłkarz występujący na pozycji środkowego obrońcy, zawodnik greckeigo klubu Olympiakos SFP. Reprezentant Senegalu.
Życiorys.
Kariera klubowa.
W latach 2013–2015 był zawodnikiem senegalskiego klubu AS Pikine. Następnie w latach 2015–2017 występował we francuskim klubie AC Ajaccio.
30 czerwca 2017 podpisał kontrakt z greckim zespołem Olympiakos SFP, umowa do 30 czerwca 2022; kwota odstępnego 700 tys. euro.
Kariera reprezentacyjna.
Był reprezentantem Senegalu w kategorii wiekowej U-20. Wystąpił na Mistrzostwach Afryki U-20 w 2015.
W seniorskiej reprezentacji Senegalu zadebiutował 13 października 2018 na stadionie Stade Léopold-Sédar-Senghor (Dakar, Senegal) w wygranym 3:0 meczu kwalifikacyjnym do Pucharu Narodów Afryki 2019 przeciwko reprezentacji Sudanu.

</doc>
<doc id="4168748" url="https://pl.wikipedia.org/wiki?curid=4168748" title="Bion Smyrneńczyk">
Bion Smyrneńczyk



</doc>
<doc id="4168749" url="https://pl.wikipedia.org/wiki?curid=4168749" title="Kościół Narodzenia św. Jana Chrzciciela w Lanckoronie">
Kościół Narodzenia św. Jana Chrzciciela w Lanckoronie

Kościół Narodzenia Świętego Jana Chrzciciela – rzymskokatolicki kościół parafialny w Lanckoronie należący do dekanatu Kalwaria archidiecezji krakowskiej.
Budowa świątyni została rozpoczęta w XIV wieku. W 1336 roku Kazimierz III Wielki funduje i uposaża kościół pod zamkiem znajdującym się na Górze Lanckorońskiej. W połowie XVI wieku świątynia została przebudowana. Konsekracja świątyni odbyła się 29 września 1649 roku. Dokonał jej biskup Wojciech Lipnicki. W czasie potopu szwedzkiego kościół został zniszczony. W 1712 roku do nawy została dobudowana Kaplica Różańcowa z barokowym ołtarzem i obrazem Wojciecha Eljasza, przedstawiającym Matkę Bożą z Dzieciątkiem. Ponownie świątynia została zniszczona w wyniku podpalenia przez Rosjan w czasie konfederacji barskiej. Dobudowana w XIX wieku, w zachodniej części świątyni drewniana wieża została zastąpiona murowaną pod koniec tegoż wieku. Po tej przebudowie w 1894 roku kościół został poświęcony przez księdza Antoniego Opidowicza z Sułkowic. Na początku XX wieku została wyremontowana wieża świątyni. W kolejnych latach obiekt gruntownie odrestaurowano. Wówczas powstała na zewnętrznej wschodniej ścianie prezbiterium tzw. Golgota, której autorem jest Juliusz Słabiak. Projektantami wykonanej w tym czasie polichromii są malarze Stefan Brzozowski i Władysław Jastrzębski, z kolei projektantem witraży jest profesor Adam Bunsch. W ubiegłym wieku została również odnowiona elewacja świątyni oraz naprawiano pokrycie dachowe. W związku z tym obecne wyposażenie świątyni powstało w różnych epokach: późnym renesansie (ołtarz główny), baroku (chrzcielnica, obraz Chrzest Chrystusa) i rokoku (ołtarz boczny). 

</doc>
<doc id="4168752" url="https://pl.wikipedia.org/wiki?curid=4168752" title="NHL All-Star Game 2016">
NHL All-Star Game 2016

NHL All-Star Game 2016 – 61 Mecz Gwiazd ligi NHL odbył się 31 stycznia 2016 w hali Bridgestone Arena w Nashville. Gospodarzem po raz pierwszy była miejscowa drużyna Nashville Predators. Zawody odbyły się w nowej formule. Wystąpiły cztery drużyny reprezentujące poszczególne dywizje. Zwyciężyła drużyna Dywizji Pacyficznej, która w finale pokonała 1:0 drużynę Dywizji Atlantyckiej. MVP turnieju wybrany został John Scott.
Regulamin zawodów.
Mecze rozgrywane były przez drużyny składające się z bramkarza i trzech zawodników w polu. Każdy mecz składał się z dwóch części po 10 minut każda. W przypadku remisu po 20 minutach o zwycięstwie decydować miały rzuty karne.
Konkursy umiejętności.
Tradycyjnie Mecz Gwiazd poprzedziły w dniu 30 stycznia konkursy (m.in. na celność strzału, siłę strzału, najszybszego zawodnika i rzutów karnych). 
Wystąpiły dwie drużyny reprezentujące poszczególne konferencje. Zwyciężyła drużyna Dywizji Atlantyckiej. Indywidualnie zwyciężyli: Shea Weber (siła strzału - 108,1 km/h), Dylan Larkin (najszybszy zawodnik - 13,172 sek. poprawiony dotychczasowy rekord Mike Gartnera wynoszący 13,386 sekundy) i John Tavares (celność strzału - 12,294 sekundy).
Składy drużyn.
W drodze głosowania kibiców wybrani zostali kapitanowie drużyn: Aleksandr Owieczkin (Dywizja Metropolitalna), John Scott (Dywizja Pacyficzna), Patrick Kane (Dywizja Centralna) i Jaromír Jágr (Dywizja Atlantycka). Następnie do każdej drużyny wybranych zostało sześciu napastników, trzech obrońców i dwóch bramkarzy przy założeniu, że z jednej drużyny nie może być więcej niż czterech zawodników i wszystkie drużyny dywizji muszą być reprezentowane. 15 stycznia John Scott przeszadł z Arizona Coyotes do Montreal Canadiens zmieniając dywizję. Został dopuszczony do występu nie reprezentując żadnego klubu a Arizona Coyotes nie miała swojego reprezentanta. Ze względu na kontuzję nie wystąpił Aleksandr Owieczkin (zastąpił go Jewgienij Kuzniecow) oraz Jonathan Toews (zastąpił go James Neal). Rolę kapitana Dywizji Metropolitalnej przejął John Tavares.

</doc>
<doc id="4168753" url="https://pl.wikipedia.org/wiki?curid=4168753" title="Ansan OK Savings Bank Rush &amp; Cash">
Ansan OK Savings Bank Rush &amp; Cash

Ansan OK Savings Bank Rush &amp; Cash (kor. OK저축은행 러시앤캐시 배구단) – południowokoreański męski klub siatkarski z siedzibą w Ansan.
Sukcesy.
Mistrzostwo Korei Południowej:

</doc>
<doc id="4168755" url="https://pl.wikipedia.org/wiki?curid=4168755" title="Kościół św. Franciszka z Asyżu w Izabelinie">
Kościół św. Franciszka z Asyżu w Izabelinie

Kościół św. Franciszka z Asyżu – kościół katolicki znajdujący się w Izabelinie koło Warszawy. Powstał w latach 1951–1952 według projektu architekt Barbary Brukalskiej na działce ofiarowanej przez wiernych z miejscowej parafii. Miejsce na świątynię wybrane zostało zważywszy na centralne położenie, ze szczególnym uwzględnieniem Truskawia – najstarszej wsi puszczańskiej. Materiały na budowę pozyskano z Wrocławia z nieużywanego baraku, który zakupiono i następnie rozebrano.
Historia.
20 października 1951 r. ks. dziekan Stefan Kowalczyk poświęcił krzyż w miejscu pod budowę, kamień węgielny i materiały. W 1952 r. zasklepiona została absyda na tyłach kościoła. W 1957 r. ustawiono ufundowany przez parafian konfesjonał, wzniesiono również balustradę do przyjmowania Eucharystii (według projektu Barbary Brukalskiej). W 1962 r. sufit kościelny został pokryty ornamentami i malarstwem figuralnym wykonanymi przez Annę Grocholską i Teresę Reklewską. Ostateczny wygląd świątynia uzyskała w lipcu 1964 r., po umieszczeniu na frontonie mozaiki autorstwa Marii Uśpieńskiej.
11 maja 1968 r. ok. 60 osób w czynie społecznym odnowiło mury świątyni i umyło podłogi. 19 maja 1970 r. w związku z nadchodzącą rocznicą 20-lecia istnienia miejscowej parafii ustawiono nowe tabernakulum z pnia sosnowego zaprojektowane przez Annę Grocholską. Jesienią 1970 r. wokół kościoła wybudowano nowe ogrodzenie. W sierpniu 1980 r. w kościele Jerzy Nowosielski wykonał mozaikę, przedstawiającą scenę stygmatyzacji św. Franciszka. Podczas remontu świątyni uległa ona zniszczeniu. Jej miejsce zajął później obraz św. Franciszka, będący kopią z fresku Cimabue z bazyliki św. Franciszka z Asyżu. Namalowany został przez Magdalenę i Andrzeja Starzyckich, mieszkańców Izabelina.
W październiku 1982 r. zamontowano nowe, modrzewiowe drzwi wejściowe do kościoła. Na przełomie kwietnia i maja 1983 r. odnowione zostało wnętrze budynku. 26 września 1990 r. zakończył się kapitalny remont obiektu, a rok później budynek został otynkowany. Od października 1993 r. do listopada 1994 r. miały miejsce prace porządkowe przy kościele. 14 września 1994 r. w świątyni zawieszono krzyż wykonany z „Sosny Powstańczej”.
W marcu 2002 r. figurę Jezusa Chrystusa zdjęto z krzyża. Do kościoła powróciła w lutym 2003 r. po 10-miesięcznej renowacji. W czerwcu 2004 r. świątynia została odmalowana, a 3 października nastąpiła jej konsekracja.
Architektura.
Zarówno kościół jak i jego późniejszy wystrój z założenia miały być proste. Budynek stanowi strukturę trójnawową. Początkowo jego wnętrze było drewniane, lecz z czasem kościół został zamieniony na murowany. Drewniany ołtarz i tabernakulum nawiązują do pobliskiej Puszczy Kampinoskiej, a skromny wystrój - do duchowości franciszkańskiej. Ścianę z tebernakulum pokrywa sgraffito z motywami roślinnymi i zwierzęcymi.
Na terenie przykościelnym usytuowana jest dzwonnica z 1996 r. z trzema dzwonami i licznymi tablicami pamiątkowymi. Wokół kościoła znajdują się drewniane rzeźby.

</doc>
<doc id="4168756" url="https://pl.wikipedia.org/wiki?curid=4168756" title="Jan Malec (prawnik)">
Jan Malec (prawnik)

Jan Malec (ur. 9 września 1927 w Chodeczu, zm. 25 listopada 2017) – polski prokurator, doktor nauk prawnych.
Życiorys.
Był synem Eugeniusza i Marii. W czasie II wojny światowej był żołnierzem Armii Krajowej i brał udział w powstaniu warszawskim na terenie Pragi jako strzelec w szeregach plutonu 634 – zgrupowania 632 – 1 Rejonu VI Obwodu AK-Praga. 
Był m.in. dyrektorem Zespołu ds. Ochrony Praw Osób Pozbawionych Wolności oraz Zespołu Prawa Karnego Wykonawczego w Biurze Rzecznika Praw Obywatelskich, a także wieloletnim działaczem Fundacji Pomocy Ofiarom Przestępstw. Zmarł 25 listopada 2017 i został pochowany na cmentarzu Powązkowskim w Warszawie (kwatera 299a-2-21). 

</doc>
<doc id="4168757" url="https://pl.wikipedia.org/wiki?curid=4168757" title="Jan Malec">
Jan Malec



</doc>
<doc id="4168758" url="https://pl.wikipedia.org/wiki?curid=4168758" title="Oscar Gil">
Oscar Gil

Oscar Hernán Gil Rincón (ur. 27 lutego 1966 w Ibagué) – kolumbijski piłkarz i trener piłkarski.
Gil jako zawodnik występował w drużynach juniorskich klubów América Cali, Deportivo Cali i Deportivo Pereira. W barwach ostatniego z nich rozegrał trzy spotkania w Categoría Primera A, lecz z powodu kontuzji był zmuszony bardzo wcześnie zakończyć karierę piłkarską. Ukończył kierunek nauk sportowych i rekreacji na Universidad Tecnológica de Pereira, a następnie specjalizację z zakresu pedagogiki i dydaktyki sportowej na uczelni Escuela Nacional del Deporte w Cali. Przez kolejne lata pracował jako trener przygotowania fizycznego – kolejno w klubach Deportivo Pereira, Atlético Bucaramanga i Atlético Nacional. Asystował również trenerowi Reinaldo Ruedzie w młodzieżowych reprezentacjach Kolumbii.
W późniejszym czasie Gil współpracował jako trener personalny z Mauricio Serną – reprezentantem Kolumbii. Za jego pośrednictwem znalazł pracę jako trener przygotowania fizycznego w argentyńskim Chacarita Juniors. W latach 2004–2009 pracował w akademii juniorskiej kontynentalnego giganta z Buenos Aires – klubu CA Boca Juniors. W 2007 roku założył w ojczyźnie szkółkę juniorską o nazwie Pereira Azul y Oro, działającą jako filia Boca Juniors. Otrzymał tytuł trenerski podczas kursu organizowanego przez Asociación de Técnicos del Fútbol Argentino (ATFA). W latach 2005–2007 pracował z argentyńską reprezentacją studencką biorącą udział w Olimpiadzie Machabejskiej.
W styczniu 2010 Gil powrócił do ojczyzny, dołączając do sztabu szkoleniowego klubu CD Once Caldas jako asystent trenera Juana Carlosa Osorio i koordynator drużyn juniorskich. W jesiennym sezonie Finalización 2010 wywalczył z Once Caldas mistrzostwo Kolumbii, lecz bezpośrednio po tym zrezygnował ze stanowiska. W styczniu 2011 został asystentem szkoleniowca Germána Gonzáleza w wenezuelskim Deportivo Lara, a w kwietniu zastąpił go na stanowisku pierwszego trenera. Ekipę Lary prowadził przez miesiąc, a w czerwcu został trenerem ówczesnego wicemistrza Wenezueli – klubu Zamora FC. Zajął z nim ósme miejsce w lidze i poprowadził go w Copa Libertadores (odpadł w fazie grupowej), zaś w kwietniu 2012 został zwolniony.
Później Gil przeniósł się do Meksyku, gdzie pracował jako wykładowca na kierunku sportowym na stołecznej uczelni Universidad Anáhuac México Norte. Był również związany z meksykańskim oddziałem Instytutu Johana Cruyffa, jako uczeń, a następnie docent na kursie biznesu i administracji sportowej. W 2013 roku poprowadził meksykańską kadrę na Olimpiadzie Machabejskiej w Jerozolimie. Przez kilka lat był także skautem Manchesteru City na region Ameryki Północnej i Środkowej. W lutym 2017 został dyrektorem sportowym meksykańskiego drugoligowca Venados FC, a w październiku 2017 objął funkcję trenera innego zespołu z drugiej ligi meksykańskiej – Murciélagos FC. Został zwolniony po czterech miesiącach w konsekwencji słabych wyników (ostatnie miejsce w tabeli). 

</doc>
<doc id="4168764" url="https://pl.wikipedia.org/wiki?curid=4168764" title="Geoffroy Didier">
Geoffroy Didier

Geoffroy Didier (ur. 12 kwietnia 1976 w Boulogne-Billancourt) – francuski polityk, prawnik i samorządowiec, poseł do Parlamentu Europejskiego VIII i IX kadencji.
Życiorys.
Kształcił się w Instytucie Nauk Politycznych w Paryżu i ESSEC Business School. Ukończył studia prawnicze na Université Panthéon-Assas, uzyskał także dyplom DEA. Studiował również w Stanach Zjednoczonych w Harvard Law School i na Uniwersytecie Columbia. Podjął praktykę w zawodzie adwokata w Nowym Jorku i Paryżu.
Zaangażował się w działalność publiczną w ramach Unii na rzecz Ruchu Ludowego, przekształconej później w partię Republikanie. Pracował w gabinetach politycznych ministrów z tego ugrupowania, był m.in. doradcą Brice’a Hortefeux. W 2006 został przewodniczącym związanego z centroprawicą klubu politycznego „La Diagonale”. Od 2010 wybierany na radnego regionu Île-de-France, w 2015 został wiceprzewodniczącym rady regionalnej, a w 2017 prezesem EPFIF, regionalnej agencji zajmującej się publicznymi gruntami. W międzyczasie pełnił funkcję zastępcy sekretarza generalnego UMP. W 2016 zadeklarował start w prawyborach prezydenckich swojego ugrupowania, nie zdołał jednak uzyskać wystarczającego poparcia do zarejestrowania swojej kandydatury.
W wyborach w 2014 kandydował do Europarlamentu z ramienia UMP. Mandat europosła VIII kadencji objął w grudniu 2017 w miejsce Constance Le Grip. W PE dołączył do Europejskiej Partii Ludowej. W 2019 został wybrany na kolejną kadencję PE.

</doc>
<doc id="4168767" url="https://pl.wikipedia.org/wiki?curid=4168767" title="Chinle">
Chinle

Chinle – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168769" url="https://pl.wikipedia.org/wiki?curid=4168769" title="Concho">
Concho

Concho – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168770" url="https://pl.wikipedia.org/wiki?curid=4168770" title="Żona Lorenza">
Żona Lorenza

Żona Lorenza (hiszp. "La mujer de Lorenzo") – wenezuelsko-peruwiańska telenowela z 2003 roku.
W rolach głównych Adriana Louvier i Guillermo Pérez. W roli antagonistów Carolina Tejera, Yul Bürkle i Andrea Montenegro.
Wersja polska.
W Polsce telenowela była emitowana w telewizji Zone Romantica. Pierwszy odcinek serialu wyemitowano 12 września 2008.

</doc>
<doc id="4168772" url="https://pl.wikipedia.org/wiki?curid=4168772" title="Narciarstwo dowolne na Zimowych Igrzyskach Olimpijskich 2018">
Narciarstwo dowolne na Zimowych Igrzyskach Olimpijskich 2018

Narciarstwo dowolne na Zimowych Igrzyskach Olimpijskich 2018 – jedna z dyscyplin rozgrywanych podczas igrzysk w dniach 9–23 lutego 2018 w Bokwang Phoenix Park w Pjongczangu, w Korei Południowej. Zawody odbyły się w dziesięciu konkurencjach: skokach akrobatycznych, jeździe po muldach, skicrossie, halfpipie oraz slopestyle’u kobiet i mężczyzn.
Kwalifikacje.
Żeby zakwalifikować się na igrzyska, zawodnik musiał być przynajmniej raz w najlepszej 30 Pucharu Świata 2016/2017 lub na mistrzostwach świata w 2017 roku w danej konkurencji. Musiał uzyskać także wymaganą liczbę punktów FIS.
Terminarz.
Oficjalny terminarz igrzysk.

</doc>
<doc id="4168774" url="https://pl.wikipedia.org/wiki?curid=4168774" title="Paul Kingsman">
Paul Kingsman

Paul James Kingsman (ur. 15 czerwca 1967) – nowozelandzki pływak. Brązowy medalista olimpijski z Seulu.
Specjalizował się w stylu grzbietowym. Na igrzyskach debiutował w 1984 w Los Angeles. Cztery lata później wywalczył brąz na dystansie 200 metrów grzbietem. Stawał na podium mistrzostw Pacyfiku i Commonwealth Games (srebro na 200 m grzbietem w 1986 i 1990, srebro na dystansie 100 metrów grzbietem w 1986 i brąz w 1990). Wywalczył dwanaście tytułów mistrza Nowej Zelandii seniorów.

</doc>
<doc id="4168776" url="https://pl.wikipedia.org/wiki?curid=4168776" title="Cornfields">
Cornfields

Cornfields – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168779" url="https://pl.wikipedia.org/wiki?curid=4168779" title="Del Muerto">
Del Muerto

Del Muerto – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168781" url="https://pl.wikipedia.org/wiki?curid=4168781" title="Dan Tepfer">
Dan Tepfer

Dan Tepfer (ur. 8 stycznia 1982 w Paryżu) – francusko-amerykański pianista jazzowy, kompozytor i pedagog. Najbardziej znany ze swojego albumu "Goldberg Variations / Variations" (2011).
Życiorys.
Tepfer urodził się i dorastał w Paryżu, w amerykańskiej rodzinie związanej z muzyką. Jego matka była śpiewaczką operową, a dziadek ze strony matki (Chuck Ruff) – pianistą jazzowym.
Naukę gry na fortepianie rozpoczął w wieku 6 lat, a następnie uczył się w paryskim konserwatorium miejskim im. Paula Dukasa. Uzyskał tytuł licencjata (B.A.) z astrofizyki na Uniwersytecie Edynburskim oraz magisterium (M.A.) w klasie fortepianu jazzowego u Danilo Péreza w New England Conservatory of Music w Bostonie. Obecnie mieszka na Brooklynie w Nowym Jorku.
Koncertuje na całym świecie, często występując w Europie jako solista, w duecie i w trio. Od 2007 regularnie współpracuje z saksofonistą Lee Konitzem. Od 2009 nagrał w wytwórni Sunnyside Records serię płyt bardzo dobrze przyjętych przez krytykę.
Prowadził wykłady i kursy mistrzowskie w Królewskiej Akademii Muzycznej w Londynie, w Seoul Institute of the Arts, w Narodowym Instytucie Fryderyka Chopina w Warszawie i wielu innych.

</doc>
<doc id="4168783" url="https://pl.wikipedia.org/wiki?curid=4168783" title="Księstwo Wołoskie">
Księstwo Wołoskie



</doc>
<doc id="4168786" url="https://pl.wikipedia.org/wiki?curid=4168786" title="Przyjaźń między kobietą i mężczyzną">
Przyjaźń między kobietą i mężczyzną

Przyjaźń między kobietą i mężczyzną lub przyjaźń międzypłciowa – przyjaźń łącząca kobietę i mężczyznę; osobisty związek pomiędzy kobietą i mężczyzną o charakterze platonicznym, nieromantycznym, nieseksualnym, nienamiętnym i nierodzinnym. Najczęściej dotyczy młodych dorosłych, chociaż może występować pomiędzy dorosłą kobietą i dorosłym mężczyzną w dowolnym wieku.
Ogólna charakterystyka.
Biorąc pod uwagę okresy rozwojowe w życiu człowieka, przyjaźnie pomiędzy ludźmi należącymi do odmiennych płci występują głównie w późnym okresie dojrzewania i wczesnym okresie dorosłości, podczas gdy przyjaźnie tego typu są rzadkie w okresie dzieciństwa i przedadolescencyjnym. Chociaż liczba zawieranych przyjaźni międzygenderowych wzrasta u nastolatków, jednak nie dorównuje liczbie zgłaszanych przyjaźni zawieranych w obrębie swojej płci.
Pierwsze badania na temat przyjaźni między kobietą i mężczyzną ukazały się w latach 80. XX wieku. Przeprowadzone badania skupiały się w przeważającej części na przyjaźniach istniejących między heteroseksualną kobietą i heteroseksualnym mężczyzną. Coraz częściej ten rodzaj przyjaźni staje się tematem badań i analiz, obok prac badawczych skupiających się na przyjaźniach między osobami tej samej płci i romantycznych związkach dwojga ludzi, które przeważają w naukowych dociekaniach.
W przeszłości przyjaźnie damsko-męskie należały do rzadkości ze względu na brak wielu okazji do wzajemnych kontaktów, co wiązało się m.in. z tradycyjnym podziałem pracy w społeczeństwie. Dopiero zmiany w zakresie społecznych ról kobiet i mężczyzn sprawiły, że przedstawiciele płci przeciwnej stali się bardziej dostępni jako potencjalni przyjaciele.
Badacze relacji między kobietami i mężczyznami nie są zgodni co do tego, czy heteroseksualna kobieta i heteroseksualny mężczyzna mogą być „wyłącznie przyjaciółmi”. Większość społeczeństw uznaje takie przyjaźnie za niewłaściwe, gdy dotyczą osób po osiągnięciu dojrzałości płciowej. Przyjaźń między kobietą i mężczyzną może wzbudzać zazdrość u narzeczonego czy małżonka oraz powodować dezorientację u przyjaciół i członków rodziny. U osób postronnych bardzo często pojawia się podejrzenie, że przynajmniej jedno z przyjaciół w przypadku przyjaźni kobiety i mężczyzny świadomie lub nieświadomie ukrywa romantyczne uczucia i pożądanie względem przyjaciela.
W przypadku przyjaźni między kobietą i mężczyzną nie istnieją żadne ogólnie przyjęte normy uznawane w kulturze, które opisywałyby jakie zachowanie jest właściwe i normalne. Nieliczne są przykłady wzorców przyjaźni między kobietą i mężczyzną w kulturze, kinematografii czy literaturze, które nie ewoluują w kierunku spełnionego lub niespełnionego romansu. Z powyższych powodów kobieta i mężczyzna, których połączyła przyjaźń, znajdują się w trudnej sytuacji, poruszają się na nieznanym terenie, szczególnie w krajach lub kulturach, gdzie istnieje rozdział pomiędzy płciami w instytucjach publicznych. Tym niemniej w przyjaźni między kobietą i mężczyzną partnerzy starają się bardziej kontrolować niewerbalne zachowania względem siebie niż ma to miejsce w przyjaźniach osób o tej samej płci czy w przypadku kochanków.
Przyjaźń między kobietą i mężczyzną wydaje się być bardziej złożona niż przyjaźń z osobą o tej samej płci czy związek miłosny. Głównymi wyzwaniami dla kobiety i mężczyzny przyjaźniących się ze sobą są:
Aspekt romantyczny.
Pomiędzy przyjaźnią łączącą kobietę i mężczyznę a miłością łączącą kobietę i mężczyznę istnieje wiele podobieństw, które zaciemniają różnicę między przyjaźnią a miłością. Zarówno przyjaźń jak i miłość wymagają od kobiety i mężczyzny zaangażowania i lojalności, oraz charakteryzują się wzajemną opiekuńczością, zaufaniem, respektem, wpływaniem na poprawę własnej samooceny, dostarczaniem przyjemności i dotrzymywaniem sobie towarzystwa, czyli dążeniem do zaspokojenia potrzeb socjalno-intymnych. Nawet kobieta i mężczyzna, połączeni wzajemną przyjaźnią, mogą nie być pewni charakteru swojego związku. Ten problem pomogłaby rozwiązać szczera i otwarta rozmowa na temat uczuć obydwojga partnerów i statusu ich relacji, jednak z przeprowadzonych badań wynika, że osoby w tego rodzaju przyjaźni z reguły unikają takich wyjaśniających rozmów.
Aspekt romantyczny odgrywa przynajmniej pewną rolę w większości przyjaźni między kobietą i mężczyzną, lecz może być wyłącznie jednostronny i nie dotyczyć obu osób zaangażowanych w przyjaźń, albo pozostawać bez odpowiedzi. Zjawisko to jest częściej obserwowane w przypadku mężczyzn. Jednym z powodów nazywania związku między kobietą i mężczyzną przyjaźnią, a nie miłością, jest brak odwzajemnienia uczucia. O ile w przypadku kobiet granica pomiędzy przyjaźnią z mężczyzną a byciem w związku intymnym z mężczyzną jest wyraźnie odbierana, to w przypadku mężczyzn istnieje tendencja do uromantyczniania i seksualizowania związku z kobietami oraz trudność w odróżnieniu miłości od przyjaźni, co przyczynia się do frustracji i dezorientacji u obu stron, wpływając szkodliwie na przyjaźń.
Z pytaniem czy kobieta i mężczyzna mogą być wyłącznie przyjaciółmi związany jest film komediowy pt. "Kiedy Harry poznał Sally", w którym Sally oznajmia Harry'emu, że będą tylko przyjaciółmi, podczas gdy Harry twierdzi uparcie, że nie mogą być przyjaciółmi, bo kobiety i mężczyźni nigdy nie będą tylko przyjaciółmi, gdyż na przeszkodzie stanie im seks.
Większość ankietowanych osób, będących w przyjaźni z osobą o przeciwnej płci, zdefiniowało swój związek jako czysto platoniczny. Najczęstszymi powodami utrzymywania związku w postaci platonicznej, wymienianymi przez ankietowanych, były:
W niektórych przypadkach przyjaźni damsko-męskich pojawia się problem związany z wstępowaniem romantycznych uczuć i pożądania oraz chęcią zmiany statusu związku z przyjaźni na relację intymną. Badacze wyróżnili cztery rodzaje sytuacji i charakterystyczne dla nich zachowania przyjaciół, biorąc pod uwagę intencje romantyczne:
Wady i zalety.
Mężczyźni bardziej cenią sobie przyjaźń z kobietami niż z innymi mężczyznami, szczególnie kiedy chodzi o zażyłość i wsparcie emocjonalne, podczas gdy kobiety często czują się rozczarowane przyjaźnią z mężczyznami, gdyż czują się przez nich gorzej rozumiane, niż w przypadku przyjaźni z kobietami oraz często nie otrzymują od mężczyzn wsparcia emocjonalnego na tym samym poziomie, który oferują mężczyznom. Przyjaźnie damsko-męskie trwają krócej i są bardziej narażone na pojawianie się sytuacji konfliktowych niż przyjaźnie w obrębie tej samej płci.
Z przeprowadzonych badań wynika, że na prawie wszystkich płaszczyznach mężczyźni czerpią większe korzyści z bycia w przyjaźni z kobietą niż w przypadku kobiet będących w przyjaźni z mężczyzną, oraz że ankietowani mężczyźni znacznie częściej wymieniali przyjaźnienie się z kobietą niż odwrotnie. Biorąc pod uwagę ilość okazywanego wsparcia emocjonalnego i bliskości, w przyjaźniach damsko-męskich wartości te są rozłożone nierównomierne z powodu powściągliwości mężczyzn w tym zakresie.
Zalety przyjaźni między kobietą i mężczyzną:
Wady i ryzyko przyjaźni między kobietą i mężczyzną:
Badacze różnych aspektów związanych z przyjaźnią między kobietą i mężczyzną sugerują, aby zachować ostrożność w dążeniu do tego rodzaju przyjaźni, szczególnie ostrzeżenie to dotyczy kobiet, aby uniknęły ewentualnego wykorzystania emocjonalnego i seksualnego.
Pomimo trudności, na które kobieta i mężczyzna napotykają przyjaźniąc się ze sobą, taki układ daje im pewne unikalne korzyści, np. w postaci uzupełniania związku małżeńskiego lub romantycznej relacji, czy przyjaźni z osobami o tej samej płci. Mężczyźni mogą liczyć na lepsze wsparcie emocjonalne niż w przypadku przyjaźni z innymi mężczyznami, podczas gdy kobiety odczuwają pewien rodzaj ochrony fizycznej mając przyjaciela, natomiast obydwoje unikają rywalizacji i zazdrości, które czasami występują w przyjaźniach osób o tej samej płci.

</doc>
<doc id="4168787" url="https://pl.wikipedia.org/wiki?curid=4168787" title="Henry Wigley">
Henry Wigley

Henry Rodolph Wigley (ur. 2 lutego 1913 w Fairlie, zm. 15 września 1980 w Christchurch) – nowozelandzki pilot lotniczy i przedsiębiorca.
Życiorys.
Henry Wigley urodził się 2 lutego 1913 roku w Fairlie. Ukończył Christ’s College w Christchurch. Przed skończeniem 20 roku życia rozpoczął naukę pilotażu lotniczego, w październiku 1935 roku uzyskując licencję A pilota lotniczego. Na początku lat 30. XX wieku został zatrudniony w założonej przez jego ojca, Rodolpha Wigleya, firmie Mount Cook Tourist Company.
Uprawiał narciarstwo. W latach 1936–1937 był kapitanem narciarskiej reprezentacji Nowej Zelandii, a w 1936 roku został mistrzem tego kraju w zjeździe. W roku 1935 i 1938 zdobywał złote medale odbywających się na Mount Cook Ski Jump mistrzostw Nowej Zelandii w skokach narciarskich, w 1937 roku brał też udział w zawodach międzynarodowych z udziałem amerykańskich narciarzy, zajmując w otwartym konkursie skoków o mistrzostwo kraju 6. pozycję (drugą wśród Nowozelandczyków).
W 1938 roku został pilotem komercyjnym w niewielkiej linii lotniczej Mount Cook Airline. W lutym 1940 roku wstąpił do Royal New Zealand Air Force. Przez kolejne dwa lata zajmował się szkoleniem przyszłych lotników w okolicach Dunedin, w sumie przygotowując ponad 100 Nowozelandczyków do roli pilotów lotniczych. Następnie do końca II wojny światowej był pilotem myśliwskim nad Pacyfikiem – najpierw w Dywizjonie 12, później pełniąc rolę dowódcy Dywizjonu 19, a następnie dowodząc grupą 4 dywizjonów mających bazę na Wyspie Bougainville’a. W uznaniu dla jego działań w czasie II wojny światowej, 11 stycznia 1946 roku otrzymał tytuł wojskowego Oficera Orderu Imperium Brytyjskiego (OBE).
Po zakończeniu działań wojennych został współzałożycielem, a później prezydentem aeroklubu w Timaru (ang. "South Canterbury Aero Club"). Był też pionierem ratownictwa lotniczego w Alpach Południowych. Wkrótce później jednak poświęcił się pracy w założonej przez jego ojca firmie, która przyjęła wówczas nazwę "Mount Cook and Southern Lakes Tourist Company" (w 1976 roku przemianowano ją z kolei na "Mount Cook Group"), w której objął funkcję dyrektora zarządzającego. W kolejnych latach zajmował się popularyzacją narciarstwa, a także rozwojem turystyki i transportu. W połowie lat 50. XX wieku wprowadził do użytku zmodyfikowaną wersję samolotu, wyposażając go, oprócz kół, w drewniane płozy (jako pierwszy na półkuli południowej – 22 września 1955 roku tak przygotowaną maszyną wylądował na Lodowcu Tasmana zapoczątkowując nowy sposób transportu na obszar Alp Południowych. W czasie jego działalności "Mount Cook Group" stała się największą prywatną organizacją turystyczną w Nowej Zelandii.
14 czerwca 1969 roku za zasługi na rzecz rozwoju turystyki przyznano mu tytuł cywilnego Komandora Orderu Imperium Brytyjskiego (CBE), a za zasługi na rzecz rozwoju turystyki, podróżowania oraz przemysłu lotniczego został awansowany do tytułu cywilnego Rycerza Komandora Orderu Imperium Brytyjskiego (KBE).
Opublikował dwie książki – „Ski-plane adventure” (1965) oraz „The Mount Cook way” (1979).
15 września 1980 roku podczas gry w golfa w Christchurch doznał zawału mięśnia sercowego i zmarł.
Życie prywatne.
Jego rodzicami byli Rodolph Wigley i Jessie Christie Wigley (z domu Grant). 16 września 1939 roku w Timaru poślubił Isabellę Jessie Allport, z którą miał później pięcioro dzieci (jednego syna i cztery córki).

</doc>
<doc id="4168793" url="https://pl.wikipedia.org/wiki?curid=4168793" title="Elektrownia Reefton">
Elektrownia Reefton

Elektrownia Reefton – elektrownia wodna, która w 1888 roku dostarczyła energii do miasta Reefton, pierwszego oświetlonego miasta w Nowej Zelandii i na południowej półkuli.
Lokalizacja.
Reefton to jedyne śródlądowe miasto na Zachodnim Wybrzeżu, położone pomiędzy pasmami Paparoa i Victoria. Miasto leży nad rzeką Inangahua i jest otoczone przez 180 000 ha Victoria Conservation Park. Pierwotnie było to miasto górnicze z kopalniami złota, w XX wieku stało się ośrodkiem górnictwa węgla kamiennego.
Historia.
4 sierpnia 1888 roku Reefton stało się pierwszym miastem w Nowej Zelandii i na południowej półkuli, które miało własne publiczne źródło energii elektrycznej. Dwa lata wcześniej, w 1886 roku, inżynier i przedsiębiorca Walter Prince odwiedził Reefton i zachwycił mieszkańców swoją demonstracją oświetlenia elektrycznego. Spotkania odbywały się w 4 hotelach miasta. Grupa mieszkańców włożyła pieniądze dla prywatnej firmy, która miała zbudować elektrownię wodną o mocy 20 kW z wykorzystaniem wody z rzeki Inangahua. Linie energetyczne zostały zainstalowane przez miasto, a właściciele domów i właściciele firm płacili 1 funt (około 100 dolarów nowozelandzkich obecnie), aby mieć podłączoną energię, a za następnie mieszkanie 3 funty rocznie za każdą żarówkę, które mieli w swoim budynku. Do Bożego Narodzenia 1888 roku w mieście paliło się około 500 żarówek.
W miarę wzrostu obciążenia prowadzono modernizacje elektrowni. W 1911 roku zbudowano nową elektrownię i zainstalowano generator prądu stałego o mocy 230 V DC Lawrence Scott 100 kW, a w 1920 roku zamontowano dodatkowe generatory napędzane parą. W 1935 roku zamontowano nową turbinę Bovinga i generator Thomson-Houstona. W 1946 roku system został zakupiony przez Grey Electric Power Board, ale przestał działać trzy lata później, kiedy Reefton zostało podłączone do sieci krajowej. Elektrownia została zburzona w 1961 roku.
Stan obecny.
W 1990 roku pozostałości elektrowni zostały wpisane na listę dziedzictwa nowozelandzkiego. Zachowały się betonowe fundamenty i doły turbinowe, głównie z 1908 roku i z późniejszego okresu.

</doc>
<doc id="4168795" url="https://pl.wikipedia.org/wiki?curid=4168795" title="Małgorzata Jasek">
Małgorzata Jasek

Małgorzata Jasek (ur. 14 marca 1995) – polska siatkarka, reprezentantka kraju, grająca na pozycji atakującej i środkowej.
Sukcesy klubowe.
Liga rumuńska:

</doc>
<doc id="4168800" url="https://pl.wikipedia.org/wiki?curid=4168800" title="Ariarne Titmus">
Ariarne Titmus

Ariarne Titmus (ur. 7 września 2000 w Launceston) – australijska pływaczka specjalizująca się w stylu dowolnym, dwukrotna mistrzyni olimpijska, mistrzyni świata na basenie 50-metrowym i dwukrotna mistrzyni świata na krótkim basenie, rekordzistka świata.
Kariera.
W 2017 roku na mistrzostwach świata w Budapeszcie wraz z Madison Wilson, Emmą McKeon i Kotuku Ngawati zdobyła brązowy medal w sztafecie 4 × 200 m stylem dowolnym. W konkurencji 400 m stylem dowolnym była czwarta z czasem 4:04,26 min. Na dystansie dwukrotnie dłuższym uzyskała wynik 8:37,10 i zajęła 14. miejsce. Na 200 m stylem dowolnym uplasowała się na 17. pozycji (1:58,79).
Rok później, podczas mistrzostw świata na krótkim basenie w Hangzhou najpierw zwyciężyła w konkurencji 200 m stylem dowolnym, ustanawiając nowy rekord Australii i Oceanii (1:51,38), a trzy dni później zdobyła złoty medal na dystansie dwukrotnie dłuższym, czasem 3:53,92 min poprawiając rekord świata.
W 2019 roku na mistrzostwach świata w Gwangju zwyciężyła na dystansie 400 m stylem dowolnym, pokonując trzykrotną mistrzynię świata w tej konkurencji, Amerykankę Katie Ledecky. W finale Titmus czasem 3:58,76 ustanowiła także nowy rekord Australii i Oceanii.
Podczas igrzysk olimpijskich w Tokio w 2021 roku zwyciężyła w konkurencji 400 m stylem dowolnym i czasem 3:56,69 poprawiła rekord Australii i Oceanii. Dwa dni później zdobyła złoty medal na dwukrotnie krótszym dystansie i czasem 1:53,50 ustanowiła nowy rekord olimpijski. W konkurencji 800 m stylem dowolnym wywalczyła srebro i ustanowiła nowy rekord Australii i Oceanii (8:13,83). Zdobyła także brąz w sztafecie 4 × 200 m stylem dowolnym, gdzie Australijki poprawiły rekord kontynentu. 
Rekordy życiowe.
"Stan na dzień 22 maja 2022"

</doc>
<doc id="4168801" url="https://pl.wikipedia.org/wiki?curid=4168801" title="Rajdowe Mistrzostwa Europy 1962">
Rajdowe Mistrzostwa Europy 1962

Sezon Rajdowych Mistrzostw Europy 1962 był 10 sezonem Rajdowych Mistrzostw Europy (FIA European Rally Championship). Składał 11 rajdów, rozgrywanych w Europie.

</doc>
<doc id="4168806" url="https://pl.wikipedia.org/wiki?curid=4168806" title="Dziedzictwo Luny">
Dziedzictwo Luny

Dziedzictwo Luny (hiszp. "Luna, la heredera") – kolumbijska telenowela wyemitowana w latach 2004–2005 przez Caracol.
Wersja polska.
W Polsce telenowela była emitowana w telewizji Zone Romantica. Opracowaniem wersji polskiej zajęło się Studio Company. Autorem tekstu był Michał Marrodan. Lektorem serialu był Tomasz Sandak.

</doc>
<doc id="4168814" url="https://pl.wikipedia.org/wiki?curid=4168814" title="Nadzieja Skardzina">
Nadzieja Skardzina



</doc>
<doc id="4168827" url="https://pl.wikipedia.org/wiki?curid=4168827" title="Rajdowe Mistrzostwa Europy 1963">
Rajdowe Mistrzostwa Europy 1963

Sezon Rajdowych Mistrzostw Europy 1963 był 11 sezonem Rajdowych Mistrzostw Europy (FIA European Rally Championship). Składał 11 rajdów, rozgrywanych w Europie.

</doc>
<doc id="4168839" url="https://pl.wikipedia.org/wiki?curid=4168839" title="Richard Patterson">
Richard Patterson

Richard Patterson (ur. 30 kwietnia 1983) – nowozelandzki sztangista, olimpijczyk, trzykrotny reprezentant , (2008, 2012, 2016) letnich igrzysk olimpijskich. 
Medalista igrzysk wspólnoty narodów w 2010 oraz w 2014.

</doc>
<doc id="4168841" url="https://pl.wikipedia.org/wiki?curid=4168841" title="Dagmar Belakowitsch">
Dagmar Belakowitsch

Dagmar Belakowitsch (ur. 24 sierpnia 1968 w Wiedniu) – austriacka polityk, lekarka i działaczka samorządowa, posłanka do Rady Narodowej.
Życiorys.
Z zawodu lekarka, ukończyła medycynę, studiując na Uniwersytecie Wiedeńskim oraz na Karl-Franzens-Universität Graz. Zaangażowała się w działalność polityczną w ramach Wolnościowej Partii Austrii. W latach 1994–2005 była radną wiedeńskiej dzielnicy Landstraße, a następnie do 2006 radną dzielnicy Ottakring.
W wyborach w 2006 po raz pierwszy została wybrana do Rady Narodowej, reelekcję do niższej izby austriackiego parlamentu uzyskiwała następnie w 2008, 2013, 2017 i 2019. W 2008 powołana na wiceprzewodniczącą klubu poselskiego FPÖ.
W 2017 odznaczona Wielką Srebrną Odznaką Honorową za Zasługi dla Republiki Austrii.

</doc>
<doc id="4168850" url="https://pl.wikipedia.org/wiki?curid=4168850" title="Zagajewski (ujednoznacznienie)">
Zagajewski (ujednoznacznienie)



</doc>
<doc id="4168852" url="https://pl.wikipedia.org/wiki?curid=4168852" title="Władysław Erazm Olędzki">
Władysław Erazm Olędzki



</doc>
<doc id="4168853" url="https://pl.wikipedia.org/wiki?curid=4168853" title="Gustaw Henryk Olizar">
Gustaw Henryk Olizar



</doc>
<doc id="4168857" url="https://pl.wikipedia.org/wiki?curid=4168857" title="Karol Mieczysław Olpiński">
Karol Mieczysław Olpiński



</doc>
<doc id="4168862" url="https://pl.wikipedia.org/wiki?curid=4168862" title="HMS Loch Shin">
HMS Loch Shin

HMS Loch Shin – brytyjska, a następnie nowozelandzka fregata z okresu II wojny światowej, jedna z trzydziestu zbudowanych jednostek typu "Loch". Okręt został zwodowany 23 lutego 1944 roku w stoczni Swan Hunter w Wallsend, a w skład Royal Navy wszedł w październiku 1944 roku. W lutym 1945 roku jednostka uczestniczyła w zatopieniu niemieckiego U-Boota U-1014, a po zakończeniu wojny w Operacji Deadlight. W 1948 roku fregata została pozyskana przez Royal New Zealand Navy pod nazwą HMNZS „Taupo” (F421). Okręt wziął udział w wojnie koreańskiej, po czym wycofano go z czynnej służby w 1952 roku i odstawiono do rezerwy. Został sprzedany w 1961 roku i złomowany w roku następnym.
Projekt i budowa.
Projekt okrętu był ulepszoną i tańszą wersją fregat typu "River", budowanych masowo z okresie II wojny światowej. Nowością, znacznie skracającą czas budowy okrętów, było przejście na sekcyjną metodę montażu kadłubów fregat, spawanych z gotowych elementów produkowanych w zakładach śródlądowych. Z zamówionych 110 jednostek tego typu ukończono 30, kolejne 26 natomiast zbudowano jako fregaty przeciwlotnicze (typu "Bay"), zaś budowa 54 jednostek została anulowana.
HMS „Loch Shin” zbudowany został w stoczni Swan Hunter w Wallsend (numer stoczniowy 4808). Okręt został zamówiony 15 lutego 1943 roku, jego stępkę położono 6 września 1943 roku, został zwodowany 23 lutego 1944 roku, a do służby w Royal Navy wszedł 10 października 1944 roku. Fregata otrzymała numer taktyczny K421. Nazwa jednostki pochodzi od szkockiego jeziora.
Dane taktyczno-techniczne.
Okręt był dużą fregatą, przeznaczoną głównie do zwalczania okrętów podwodnych. Długość całkowita wynosiła 93,6 metra (87,2 metra między pionami), szerokość 11,8 metra i zanurzenie maksymalne 3,8 metra. Wyporność standardowa wynosiła 1435 ton, zaś pełna 2260 ton. Okręt napędzany był przez dwie czterocylindrowe pionowe maszyny parowe potrójnego rozprężania o łącznej mocy 5500 KM, do których parę dostarczały dwa kotły Admiralicji. Dwuśrubowy układ napędowy pozwalał osiągnąć prędkość 19,5 węzła. Okręt zabierał zapas 724 ton mazutu, co zapewniało zasięg wynoszący 7000 Mm przy prędkości 15 węzłów.
Uzbrojenie artyleryjskie jednostki składało się z umieszczonego na dziobie pojedynczego działa kal. 102 mm (4 cale) QF HA L/45. Silne było uzbrojenie przeciwlotnicze, na które składało się poczwórnie sprzężone działko Vickers kal. 40 mm QF L/39 („pom-pom”) oraz 10 działek automatycznych Oerlikon kal. 20 mm L/70 (cztery podwójne i dwa pojedyncze). Broń ZOP stanowiły dwa potrójne miotacze Squid kal. 305 mm oraz dwa miotacze i jedna zrzutnia bomb głębinowych (z łącznym zapasem 15 bg). Wyposażenie radioelektroniczne obejmowało radary Typ 277 i 291 oraz sonary.
Załoga okrętu składała się z 114 oficerów, podoficerów i marynarzy.
Służba.
Royal Navy.
W październiku 1944 roku okręt rozpoczął próby morskie, a jego pierwszym dowódcą został kmdr ppor. A.L. Turner. W listopadzie „Loch Shin” wszedł w skład 18. Grupy Eskortowej, pełniącej służbę konwojową na obszarze Western Approaches. 4 lutego 1945 roku jednostka uczestniczyła (wraz z fregatami HHMS „Loch Scavaig”, „Nyasaland” i „Papua”) w skutecznym ataku na niemiecki U-Boot U-1014, który zatonął wraz z całą załogą na pozycji . 6 marca nowym dowódcą okrętu został kmdr ppor. P.F. Broadhead, zmieniony 21 listopada tego roku przez kmdr. ppor. S.H. Lamparda. Jednostka uczestniczyła w Operacji Deadlight, topiąc między grudniem 1945 roku a lutym 1946 roku U-294, U-1010, U-901 i U-975. Od marca do sierpnia 1946 roku fregata była remontowana w Rosyth, a 13 listopada jej dowództwo objął kpt. I.N. Mayfield. W lipcu 1947 roku okręt przesunięto do rezerwy.
Royal New Zealand Navy.
W 1948 roku fregata została zakupiona przez Nową Zelandię za kwotę 228 350 £ (wliczając w to koszt remontu przeprowadzonego w HM Dockyard w Chatham). 3 września 1948 roku okręt przyjęto w skład Royal New Zealand Navy pod nazwą HMNZS „Taupo” (numer taktyczny F421). Pierwszym nowozelandzkim dowódcą jednostki został kmdr por. L.P. Bourke. W październiku 1948 roku okręt wyruszył w rejs do nowej ojczyzny (przez Maltę, Aden, Trincomalee i Singapur), którą osiągnął w styczniu 1949 roku, dopływając do Auckland. „Taupo” został wcielony do 11. Dywizjonu Fregat RNZN. Od czerwca do października 1950 roku okręt służył na Morzu Śródziemnym, po czym powrócił na Pacyfik. W październiku 1951 roku jednostka została przydzielona do sił ONZ podczas wojny koreańskiej. We wrześniu 1952 roku „Taupo” zakończył swój udział w wojnie, przebywając w morzu 311 dni, pokonując w tym czasie dystans 53 000 Mm i wystrzeliwując 16 044 sztuk amunicji. Okręt trafił do rezerwy w listopadzie 1952 roku i przebywał w niej aż do 15 grudnia 1961 roku, kiedy został sprzedany. Jednostka została złomowana w Hongkongu w 1962 roku.

</doc>
<doc id="4168864" url="https://pl.wikipedia.org/wiki?curid=4168864" title="Allsvenskan (2014)">
Allsvenskan (2014)

Sezon (2014) był 90. edycją Allsvenskan – najwyższej klasy rozgrywkowej w Szwecji. Sezon rozpoczął się 30 marca, a zakończył się 1 listopada 2014. W rozgrywkach brało udział 16 zespołów. Rywalizacja odbywała się systemem kołowym. Tytuł obroniła drużyna Malmö FF, dla którego był to 18. tytuł w historii.
Drużyny.
W sezonie 2014 wystąpiło 13 drużyn, które zapewniły sobie utrzymanie w rozgrywkach poprzedniego sezonu, dwa najwyżej sklasyfikowane zespoły sezonu 2013 Superettan oraz zwycięzca baraży o Allsvenskan.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Allsvenskan.
W dwumeczu o utrzymanie w lidze zmierzyły się: 14. drużyna Allsvenskan - Halmstads BK oraz 3. drużyna Superettan - Ljungskile SK. Lepsza okazała się pierwsza z tych drużyn i to ona zagra w kolejnym sezonie najwyższej klasy rozgrywkowej.

</doc>
<doc id="4168867" url="https://pl.wikipedia.org/wiki?curid=4168867" title="Gabriel de Luetz d’Aramon">
Gabriel de Luetz d’Aramon

Gabriel de Luetz, baron d’Aramon et de Vallabregues (zmarł 1553), nazywany często w skrócie Gabriel d’Aramon – francuski ambasador w Imperium Osmańskim w latach 1546–1553, w służbie najpierw Franciszka I, który wysłał go do Imperium Osmańskiego, następnie zaś Henryka II. Gabrielowi de Luetz towarzyszył szeroki zespół naukowców: Jean de Monluc, filozof Guillaume Postel, botanik Pierre Belon, przyrodnik Pierre Gilles d'Albi, przyszły kosmograf André Thévet, podróżnik Nicolas de Nicolay, którzy opublikowali swoje odkrycia po powrocie do Francji i w dużym stopniu przyczynili się do rozwoju wczesnej nauki we Francji.
Wojna persko-turecka.
W roku 1547 de Luetz, wraz ze swoimi dwoma sekretarzami – Jacquesem Gassutem oraz Jeanem Chesneau, towarzyszył Sulejmanowi Wspaniałemu podczas wojny persko-tureckiej i udzielał sułtanowi porad dotyczących niektórych aspektów kampanii. Chesneau napisał "Le Voyage de Monsieur d’Aramon dans le Levant", interesującą relację z podróży Gabriela de Luetz.
Oblężenie Trypolisu.
W roku 1551 Gabriel de Luetz dołączył, wraz z dwoma galerami i galeotą, do floty osmańskiej, aby wziąć udział w oblężeniu Trypolisu.
Najazd na Kalabrię.
Gabriel de Luetz jest również znany z tego, że przekonał sułtana Sulejmana, aby ten, w roku 1552, wysłał flotę przeciwko cesarzowi Karolowi V, na akcję połączonych sił francusko–tureckich. W lipcu 1552 roku flota najechała Rhegium w Calabrii, zostawiając w zgliszczach około 30 mil wybrzeża, z Gabrielem de Luetz na pokładzie, który 22 lipca poinformował o zniszczeniach króla Francji:
Gabriel de Luetz został zastąpiony na stanowisku ambasadora przy Wysokiej Porcie przez Michela de Codignac, którego z kolei następcą został Jean Cavenac de la Vigne.

</doc>
<doc id="4168868" url="https://pl.wikipedia.org/wiki?curid=4168868" title="HMNZS Taupo (1944)">
HMNZS Taupo (1944)



</doc>
<doc id="4168869" url="https://pl.wikipedia.org/wiki?curid=4168869" title="Nowa Zelandia na Letnich Igrzyskach Olimpijskich 1932">
Nowa Zelandia na Letnich Igrzyskach Olimpijskich 1932

Nową Zelandię na Letnich Igrzyskach Olimpijskich w 1932 roku reprezentowało 21 zawodników (20 mężczyzn i 1 kobieta) w 4 dyscyplinach. Zdobyli oni łącznie jeden medal (srebrny w wioślarstwie), plasując swoją reprezentację na 24. miejscu w klasyfikacji medalowej igrzysk.
Był to czwarty występ Nowej Zelandii na igrzyskach olimpijskich. Chorążym ekipy był wioślarz John MacDonald.

</doc>
<doc id="4168871" url="https://pl.wikipedia.org/wiki?curid=4168871" title="Anthony Mosse">
Anthony Mosse

Anthony Robin LeClerc Mosse (ur. 29 października 1964) – nowozelandzki pływak. Brązowy medalista olimpijski z Seulu.
Specjalizował się w stylu motylkowym. Na igrzyskach debiutował w 1984 w Los Angeles. Cztery lata później wywalczył brąz na dystansie 200 metrów grzbietem. Na tym samym dystansie zdobył srebrny medal mistrzostw świata w 1986. Stawał na podium mistrzostw Pacyfiku i Commonwealth Games (złoto na 200 m motylkiem w 1986 i 1990, srebro na dystansie 100 metrów motylkiem w 1986 i brąz w 1990 w sztafecie 4x200 metrów kraulem). 

</doc>
<doc id="4168874" url="https://pl.wikipedia.org/wiki?curid=4168874" title="Milto Tutulani">
Milto Tutulani

Milto Tutulani (ur. w 1893 w Beracie, zm. 23 stycznia 1933 w Neapolu) – albański polityk i prawnik, trzykrotny minister sprawiedliwości w latach 1923-1924, 1925-1926 i 1931-1932, minister finansów w latach 1928-1930.
Życiorys.
Był synem Dhimitra Tutulaniego, jednego z sygnatariuszy Deklaracji Niepodległości. Uczył się w Beracie, a następnie w Stambule. Studia prawnicze ukończył na uniwersytecie ateńskim. Po powrocie do Albanii zaangażował się w działalność polityczną. W latach 1921-1933 był deputowanym do parlamentu z okręgu Berat. Trzykrotnie pełnił funkcję ministra sprawiedliwości, zaś w latach 1928-1930 ministra finansów. Z uwagi na pogorszenie stanu zdrowia w 1933 wyjechał na kurację do Neapolu, gdzie zmarł. Pochowany w Beracie.
Był żonaty, miał pięcioro dzieci. Imię Tutulaniego nosi jedna z ulic w Tiranie.

</doc>
<doc id="4168879" url="https://pl.wikipedia.org/wiki?curid=4168879" title="Rajdowe Mistrzostwa Europy 1964">
Rajdowe Mistrzostwa Europy 1964

Sezon Rajdowych Mistrzostw Europy 1964 był 12 sezonem Rajdowych Mistrzostw Europy (FIA European Rally Championship). Składał 12 rajdów, rozgrywanych w Europie.

</doc>
<doc id="4168885" url="https://pl.wikipedia.org/wiki?curid=4168885" title="Hugo Laemmer">
Hugo Laemmer

Eduard Ludwig Hugo Laemmer (ur. 25 stycznia 1835 w Olsztynie, zm. 6 stycznia 1918 we Wrocławiu) – duchowny katolicki, profesor Uniwersytetu Wrocławskiego, w latach 1861–1863 wicerektor ("subregens") seminarium duchownego w Braniewie.
Życiorys.
Hugo Laemmer urodził się 25 stycznia 1835 w mieszanej rodzinie luteranina Edwarda Laemmera i katoliczki Karoliny z domu Ehlert. Wychowywany był jednak przez ojca, zgodnie z dekretem króla Fryderyka Wilhelma III z 1803 roku, w religii protestanckiej. Od 1841 uczęszczał do protestanckiej szkoły w Olsztynie. Już od młodości wyróżniał się genialnym umysłem. Od 1844 zaczął pobierać naukę w gimnazjum miejskim w Królewcu i tam zdał w 1852 maturę. Następnie również w Królewcu studiował filozofię i teologię ewangelicką. 
W 1853 przeniósł się do Lipska. Mając 19 lat (1854) uzyskał doktorat z filozofii w Lipsku, dwa lata później (1856) zrobił licencjat, a w 1857 r. habilitował się (w wieku 22 lat) z historii na Wydziale Teologii Ewangelickiej Uniwersytetu we Wrocławiu. Na katolicyzm przeszedł 21 listopada 1858 i trzy dni później wstąpił do seminarium duchownego w Braniewie. Święcenia kapłańskie otrzymał 24 VII 1859. Doktoryzował się z teologii i filozofii. W latach 1864-1916, jako profesor Uniwersytetu Wrocławskiego, wykładał prawo kościelne. Obdarzony został godnością prałata i protonotariusza apostolskiego. Był także radcą Książęco-Biskupiej Tajnej Kancelarii, kanonikiem kapituły wrocławskiej, konsultorem Kongregacji Obrządków Wschodnich, kuratorem boromeuszek w Trzebnicy, a także honorowym członkiem Kolegium Doktorów Wydziału Teologii Uniwersytetu Wiedeńskiego. Pełnił również funkcję kaznodziei w kościele św. Macieja we Wrocławiu. W latach 1861–1863 był wicerektorem seminarium duchownego w Braniewie i wykładowcą katechetyki, liturgiki, prawa małżeńskiego i teologii moralnej. 
Interesował się wieloma dziedzinami teologii: pastoralną, moralną, dogmatyką, historią Kościoła i prawem kościelnym. Poza egzegezą biblijną wykładał wszystkie dziedziny teologiczne. Napisał wiele książek, artykułów naukowych i omówień. Po 50 latach pracy miał na uczelni wrocławskiej odnowienie swego doktoratu, co stało się okazją do wręczenia mu dyplomu doktora honoris causa dnia 10 listopada 1909.
Biografia.
Tomasz Błaszczyk, Hugo Laemmer – teolog wrocławski (1835-1918), w Saeculum Christianum: pismo historyczno-społeczne 9/1, 91–106, rok 2002
 

</doc>
<doc id="4168887" url="https://pl.wikipedia.org/wiki?curid=4168887" title="Linia kolejowa Berga-Kelbra – Stolberg (Harz)">
Linia kolejowa Berga-Kelbra – Stolberg (Harz)

Linia kolejowa Berga-Kelbra – Stolberg (Harz) – lokalna linia kolejowa w Niemczech, w kraju związkowym Saksonia-Anhalt. Biegnie z Berga-Kelbra do Stolberg (Harz) i ma 15 km długości.

</doc>
<doc id="4168888" url="https://pl.wikipedia.org/wiki?curid=4168888" title="Luis Fernández (aktor)">
Luis Fernández (aktor)

Luis Eduardo Fernández Oliva (ur. 14 marca 1973 w Caracas) – wenezuelski aktor, pisarz, producent, reżyser i architekt. Wystąpił licznych produkcjach w telewizji latynoamerykańskiej, w tym w telenowelach – "Calypso" (1999) i "Gorzkie dziedzictwo" (1997–1998). Opublikował kilka książek, w tym serię "Sexo Sentido" ("Zmysł seksu"), która stała się bestsellerami w jego rodzinnej Wenezueli. 
Życiorys.
Urodził się w Caracas w Wenezueli. W wieku 17 lat rozpoczął studia architektoniczne na Universidad Simón Bolívar, a następnie ukończył studia na Harvardzie w Graduate School of Design. Występował ze studencką grupą Theja. Pomimo uzyskania tytułu architekta, zdecydował się na aktorstwo.
Rozpoczął karierę artystyczną na scenie w przedstawieniach: "Godzina wilka" Ingmara Bergmana (1991), "Cyrano de Bergerac" (1991), "Książę Niezłomny" Pedra Calderóna de la Barki (1992), "El Pez que Fuma" (1994) i "Don Juan Tenorio" José Zorrilli (1998) w Los Angeles. W latach 2006–2012 odbył tournée po Wenezueli z monodramem "To nie ty, to ja" ("No eres tú, soy yo"). Swoje umiejętności reżyserskie rozwijał na scenie, a jako reżyser zadebiutował w filmie krótkometrażowym "Blue Sky" (2008) wyprodukowanym w nowojorskiej Akademii Filmowej, który został wybrany do oficjalnego konkursu na kilku międzynarodowych festiwalach filmowych.
Życie prywatne.
W 1994 ożenił się z Mimí Lazo.

</doc>
<doc id="4168892" url="https://pl.wikipedia.org/wiki?curid=4168892" title="Anna Nowosad">
Anna Nowosad

Anna Katarzyna Nowosad (ur. 19 sierpnia 1981) – polska działaczka społeczna, prawniczka, menedżerka, instruktorka harcerska w stopniu harcmistrzyni. W latach 2017–2021 Naczelnik Związku Harcerstwa Polskiego.
Od 2009 pełniła funkcję komendantki Hufca ZHP Hufca Warszawa-Ochota, a następnie przewodniczącej komisji stopni instruktorskich w tym hufcu, obecnie jest członkinią tej komisji. 
Członkini Głównej Kwatery ZHP ds. zagranicznych (komisarka zagraniczna) w latach 2005–2007, zajmowała się kontaktami związku z organizacjami skautowymi i środowiskami polonijnymi.
W latach 2010-2013 członkini Rady Chorągwi Stołecznej ZHP. Od 2013 zastępczyni komendantki Chorągwi Stołecznej ZHP, odpowiadająca za relacje i współpracę z hufcami.
Latem 2014 była komendantką Ogólnopolskiego Zlotu Chorągwi Stołecznej ZHP, zorganizowanego w ramach harcerskich obchodów 70. rocznicy wybuchu powstania warszawskiego. W 2018 była członkinią komendy Zlotu ZHP w Gdańsku, odpowiedzialną za pracę z komendami gniazd chorągwianych. 
Uczestniczka II edycji kursu harcmistrzowskiego „Cogito”, pod komendą hm. Doroty Całki. Od VI edycji członkini komend kursów harcmistrzowskich „Cogito”, członkini kadry VII Kursu Kadry Kształcącej "Ręka Metody" pod komendą hm. Katarzyny Karolak (Krzak).
Dyrektorka prawna w firmie informatycznej. Zarządza wspólnotą mieszkaniową.
Na XL Zjeździe ZHP 8 grudnia 2017 wybrana na funkcję Naczelnika ZHP.
6 lutego 2021 odwołana przez Radę Naczelną ZHP z funkcji Naczelnika ZHP

</doc>
<doc id="4168894" url="https://pl.wikipedia.org/wiki?curid=4168894" title="Unirea Shopping Center">
Unirea Shopping Center

Unirea Shopping Center – duże centrum handlowe w centrum Bukaresztu, na Piața Unirii, w Rumunii.
Otwarte w 1976 roku i rozbudowane w 1989 roku, był to największy dom towarowy w komunistycznej Rumunii. W latach 90. przekształcono go w centrum handlowe. Kompleks ma łączną powierzchnię 83 971 m² i 1000 miejsc parkingowych. Najbliższa stacja metra to Piața Unirii.

</doc>
<doc id="4168895" url="https://pl.wikipedia.org/wiki?curid=4168895" title="Javer Hurshiti">
Javer Hurshiti

Javer Hurshiti też jako: Javer Hurshidi (ur. 1883 na terenie Abchazji, zm. 13 kwietnia 1945 w Tiranie) – albański polityk i prawnik, w 1943 minister sprawiedliwości w rządzie Maliqa Bushatiego.
Życiorys.
Ojciec Javera był osmańskim generałem, matka prawdopodobnie była Nubijką. W wieku 6 lat został adoptowany przez Maliqa Libohovę i zamieszkał na terenie Albanii. Studiował później w Stambule. W roku 1920 pełnił funkcję burmistrza Gjirokastry; z tego miasta dowodził oddziałami w czasie bitwy o Wlorę. W latach 20. związał się ze wspólnotą bektaszycką.
W latach 1920-1925 kierował radą miejską w Gjirokastrze. W 1925 objął funkcję prefekta, w tym roku także zdobył mandat deputowanego do parlamentu, w którym zasiadał do 1936. W latach 1936 pełnił funkcję prefekta w Szkodrze. W 1940 wszedł w skład prowłoskiej Rady Państwa. W 1943 objął funkcje ministra kultury i ministra sprawiedliwości w rządzie Maliqa Bushatiego. W latach 1943-1944 pełnił funkcję inspektora generalnego Rady Ministrów.
W marcu 1945 stanął przed sądem specjalnym oskarżony o współpracę z okupantem. Skazany na karę śmierci został rozstrzelany 13 kwietnia 1945.

</doc>
<doc id="4168896" url="https://pl.wikipedia.org/wiki?curid=4168896" title="Piaţa Unirii">
Piaţa Unirii



</doc>
<doc id="4168898" url="https://pl.wikipedia.org/wiki?curid=4168898" title="Gabriel de Luetz d'Aramon">
Gabriel de Luetz d'Aramon



</doc>
<doc id="4168902" url="https://pl.wikipedia.org/wiki?curid=4168902" title="August Ames">
August Ames

August Ames, właściwie Mercedes Grabowski (ur. 23 sierpnia 1994, zm. 5 grudnia 2017) – kanadyjsko-amerykańska modelka i aktorka pornograficzna pochodzenia polskiego i afroamerykańskiego. W ciągu trwającej cztery lata kariery wystąpiła w 398 filmach w produkcjach Blacked, Hustler Video, Brazzers, Dark X, Elegant Angel, Wicked Pictures, Evil Angel, Girlfriends Films, Lethal Hardcore, Digital Sin, Jules Jordan Video, Digital Playground, New Sensations, Smash Pictures, Pure Play Media, 21sextury Network i Sweetheart Video.
Życiorys.
Wczesne lata.
Urodziła się w Nowej Szkocji w Kanadzie jako Mercedes Grabowski. Jej rodzice pochodzili z Polski. Dorastała jako Military brat w Colorado Springs w stanie Kolorado.
Utrzymywała, iż w dzieciństwie była molestowana przez dziadka, co było powodem jej trudnych relacji z ojcem, który nigdy nie uwierzył w jej wersję. Jej matka zmagała się natomiast z chorobą dwubiegunową, na którą także cierpiała August.
W ostatnim roku szkoły średniej była cheerleaderką. Straciła dziewictwo w wieku 17 lat z chłopakiem. Dorabiała jako niania i ponad dwa lata na wybiegu dla koni w Colorado Springs. Po osiągnięciu pełnoletniości osiadła w Los Angeles. Pracowała jako barmanka i w salonie fryzjerskim. Spotykała się przez trzy miesiące ze starszą Francuzką i uprawiała seks z najlepszą przyjaciółką swoich braci na przyjęciu, podczas gdy jej bracia byli w następnym pokoju.
Kariera.
W listopadzie 2013, w wieku 19 lat, debiutowała w filmie babes.com "Ring My Bells" z Loganem Pierce. Później wzięła udział w produkcjach Hustler Video "I Gotta Bone To Lick" (2014) z Evanem Stone’em, New Sensations "Sexual Desires of August Ames" (2015) z Dannym Mountainem, Erikiem Everhardem i Ramónem Nomarem, Erotica X / Mile High "Art of Romance 4" (2015) z Mickiem Blue, Team Skeet "Titty Attack 8" (2015) z Bradleyem Remingtonem, Brazzers "August Briefs Her Boss" (2016) z Charlesem Derą, "Kayden Kross' Big Natural Tits Casting Couch" (2016), Pretty Dirty "Sinning with My Sister" (2016) z Johnnym Castle, Twistys "Naturally Delicious" (2016) z Tonim Ribasem, Holly Randall "Modern Romance" (2017) / "Irresistible August" (2017) z Billem Baileyem czy Jules Jordan Video "Young and Beautiful 3" (2017) z Jeanem Val Jeanem. Ponadto Ames pracowała również dla takich stron internetowych jak Twistys, Digital Desire i Naughty America. Jej ulubionymi wykonawcami byli Manuel Ferrara i Prince Yahshua. Lubiła także pracować z Abellą Danger, Janice Griffith, Carmen Caliente i Jade Nile.
Czterokrotnie nominowana była do nagrody AVN Award w tym trzykrotnie w kategorii wykonawczyni roku.
Pojawiła się jako Rogue w parodii porno "Deadpool" – Spizoo "Deadpool XXX: A Porn Parody" (2015) u boku Avy Addams (Lady Death), Allie Haze (Domino), Tommy’ego Gunna (Wolverine) i Evana Stone (Punisher). Grała postać Lashiny w parodii porno "Ligi Sprawiedliwości" – Wicked Pictures "Justice League XXX: An Axel Braun Parody" (2017) z Jessicą Drake (Cat Grant), Jessą Rhodes (Knockout) i Derrickiem Pierce (Lex Luthor). Wystąpiła też w trzech dreszczowcach Retromedia Entertainment: "Model for Murder: The Centerfold Killer" (2016) w roli Audrey u boku Jona Fleminga, "Bedroom Eyes" (2017) jako Jensen i "High Heel Homicide" (2017) w roli Jezebelle z Carter Cruise. Znalazła się w obsadzie produkcji Video Marc Dorcel "Bruce d’Anus: Journal d’un pervers" (2018).
Życie prywatne.
W 2016 wyszła za mąż za Kevina Moore, producenta i reżysera filmów dla dorosłych.
Śmierć.
5 grudnia 2017 została znaleziona martwa w swoim domu w Camarillo, w hrabstwie Ventura, w Kalifornii. Popełniła samobójstwo przez powieszenie. Miała 23 lata.
Jej brat, bliska rodzina, jej przyjaciółka Jenna Jameson i liczne media stwierdzili, że Ames popełniła samobójstwo po tym, jak była prześladowana na Twitterze. Przed śmiercią napisała w serwisie społecznościowym Twitter, iż nie chce wspólnie występować z aktorami, którzy mają za sobą występy w filmach erotycznych dla homoseksualistów. Po tym wpisie August Ames padła ofiarą fali cyberprzemocy, która zdaniem jej bliskich mogła być przyczyną jej samobójstwa. Wśród autorów był także Bruce Beckham, który napisał na Twitterze, że nigdy nie życzył jej niczego złego, a nazwał ją homofobką ze względu na jej ignorancję i uprzedzenia, a zaatakowana popełniła samobójstwo.
4 stycznia 2019 miał miejsce pierwszy odcinek seryjnej audycji radiowej dostępnej przez internet "Ostatnie dni August" ("The Last Days of August") – pt. "Efekt motyla" ("The Butterfly Effect"), gdzie dziennikarz Jon Ronson i producentka Lina Misitzis ujawnili tekst wysłany przez Ames po sesji z rosyjskim aktorem porno Markusem Dupree.

</doc>
<doc id="4168906" url="https://pl.wikipedia.org/wiki?curid=4168906" title="Rajdowe Mistrzostwa Europy 1965">
Rajdowe Mistrzostwa Europy 1965

Sezon Rajdowych Mistrzostw Europy 1965 był 13 sezonem Rajdowych Mistrzostw Europy (FIA European Rally Championship). Składał 13 rajdów, rozgrywanych w Europie.

</doc>
<doc id="4168907" url="https://pl.wikipedia.org/wiki?curid=4168907" title="Jan Ingenhousz">
Jan Ingenhousz

Jan Ingenhousz (ur. 8 grudnia 1730, zm. 7 września 1799) – holenderski chemik, biolog, odkrywca zjawiska fotosyntezy.
Biografia.
Pochodził z rodziny patrycjusza Ingena Housza z Bredy. W latach 1746–1753 studiował medycynę na uniwersytecie w Leuven, kontynuując naukę na Uniwersytecie w Lejdzie. Po śmierci ojca w 1764 rozpoczął podróż po Europie w celu poszerzenia wiedzy. W Anglii poznawał najnowsze techniki inokulacji przeciw ospie, zostając ekspertem w tej dziedzinie i przeprowadzając ponad 700 zabiegów inokulacji podczas walki z epidemią ospy w Hertfordshire. W 1768 został wezwany do Austrii, gdzie walczył z epidemią ospy i dokonał inokulacji rodziny cesarskiej. Osiadł w Wiedniu, gdzie ożenił się.
Po 1770 rozpoczął badania nad oddychaniem u roślin, po spotkaniu z Josephem Priestleyem i zapoznaniu się z jego badaniami. W 1779 zidentyfikował produkcję tlenu przez rośliny.
Ingenhousz prowadził ponadto badania nad przewodzeniem ciepła, a w 1785 podczas obserwacji ruchu pyłu węglowego w roztworze alkoholu zaobserwował zjawisko znane później jako ruchy Browna. Korespondował również z Benjaminem Franklinem i Henrym Cavendishem.

</doc>
<doc id="4168910" url="https://pl.wikipedia.org/wiki?curid=4168910" title="Dieulino (obwód moskiewski)">
Dieulino (obwód moskiewski)

Dieulino () – wieś w Rosji, w obwodzie moskiewskim, w rejonie siergijewo-posadskim, na północ od miasta Siergijew Posad. W 2010 roku liczyła 95 mieszkańców. 
Miejscowość była wzmiankowana pod koniec XVI wieku w formie "Diewulino" a także jako "Dywilino". Od wieku XVII występuje pod współczesną nazwą, która wywodzi się prawdopodobnie od imienia Diewula.
11 grudnia 1618 roku we wsi podpisany został rozejm między Rzecząpospolitą a Rosją zawarty na czternaście i pół roku, który kończył wojnę polsko-rosyjską zapoczątkowaną w 1609 roku. 
Rok później, na pamiątkę tego wydarzenia, wzniesiono we wsi drewnianą cerkiew pod wezwaniem świętego Sergiusza z Radoneża. Do świątyni przylegał od zachodu refektarz, do którego dobudowano później niewielki przedsionek z dzwonnicą. W 1849 roku parafianie zwrócili się do metropolity moskiewskiego Filareta z prośbą o otynkowanie cerkwi i wzniesienie obok niej kaplicy zimowej. Po oględzinach podjęto decyzję o wybudowaniu nowej, kamiennej świątyni pod wezwaniem Obrazu Zbawiciela Nie Ludzką Ręką Uczynionego. Nowa cerkiew została poświęcona w 1853 roku, zaś stara, drewniana cerkiew przetrwała do 1865 roku, kiedy została strawiona przez pożar. W latach 1876-1877 do kamiennej cerkwi dobudowano od strony zachodniej dwupoziomową dzwonnicę projektu Lwa Nikołajewicza Lwowa. Około 1940 roku budynek przestał pełnić funkcje religijne i został zaadaptowany na magazyn i spichlerz na potrzeby miejscowego sowchozu, stopniowo ulegając zniszczeniom. Cerkiew przywrócono do pierwotnych funkcji sakralnych w 1991 roku. W 2004 roku świątynia została odnowiona. Podlega ona, jako podworje, pod ławrę Troicko-Siergijewską. 
W latach 1918-1939 Dieulino było siedzibą sielsowietu.

</doc>
<doc id="4168911" url="https://pl.wikipedia.org/wiki?curid=4168911" title="Carl Willemsen">
Carl Willemsen

Carl Arnold Willemsen (ur. 29 marca 1902 w Uerdingen, zm. 10 sierpnia 1986 w Bonn) – niemiecki historyk, profesor w Państwowej Akademii w Braniewie (Prusy Wschodnie) oraz na Uniwersytecie w Bonn.
Życiorys.
Studiował na Uniwersytecie we Fryburgu. Pod kierunkiem prof. Heinricha Finke napisał i obronił w 1927 rozprawę doktorską na temat kardynała Napoleone Orsini (1263–1342). W 1928 został docentem we Fryburgu, w 1935 roku profesorem nadzwyczajnym w Münster. W 1938 roku został mianowany nadzwyczajnym profesorem w Państwowej Akademii w Braniewie (Prusy Wschodnie). To stanowisko sprawował do 1944 roku, następnie, jako "Sonderführer", został powołany do Wehrmachtu. Po 1945 był najpierw bezrobotnym, od 1950 pracował na Uniwersytecie w Bonn jako "Honorarprofessor". W roku 1956 przejął katedrę historii średniowiecznej i czasów nowożytnych i zarządzał nią do przejścia na emeryturę w 1967. W 1972 roku otrzymał Order Zasługi Republiki Federalnej Niemiec.
Zainteresowania naukowe.
Kontynuował badania naukowe swojego nauczyciela i promotora prof. Heinricha Finke na temat historii Aragonii i jej śródziemnomorskich terytoriów w okresie przed i po roku 1300, których wyniki opublikowało w 1935 i w 1940 roku towarzystwo naukowe Görres-Gesellschaft.
Od 1937 Carl Willemsen zajmował się historią cesarzy, w szczególności Fryderyka II. Od 1940 roku przygotowywał ponowne wydanie jego dzieła „De arte venandi cum avibus” (łac. „Sztuka polowania z ptakami”). W 1942 wydanie książki (oryginał znajduje się w Bibliotece Watykańskiej) zostało wsparte przez Hermanna Göringa.

</doc>
<doc id="4168913" url="https://pl.wikipedia.org/wiki?curid=4168913" title="Joe Hassett">
Joe Hassett

 
Joseph Patrick „Joe” Hassett (ur. 11 września 1955 w Providence) – amerykański koszykarz, występujący na pozycji rzucającego obrońcy, mistrz NBA w barwach Seattle SuperSonics (1979).
W 1980 poprzez NBA Expansion Draft trafił do zespołu Dallas Mavericks.

</doc>
<doc id="4168914" url="https://pl.wikipedia.org/wiki?curid=4168914" title="Deulino">
Deulino



</doc>
<doc id="4168915" url="https://pl.wikipedia.org/wiki?curid=4168915" title="Dywilino">
Dywilino



</doc>
<doc id="4168917" url="https://pl.wikipedia.org/wiki?curid=4168917" title="Dieulino">
Dieulino



</doc>
<doc id="4168920" url="https://pl.wikipedia.org/wiki?curid=4168920" title="Greg McGee">
Greg McGee

Greg McGee (ur. 1950 w Oamaru) – nowozelandzki pisarz, dramaturg, scenarzysta i producent filmowy. W młodości grał w rugby w drużynie narodowej Junior All Blacks. Uczył się w Waitaki Boys High School, a następnie studiował na University of Otago, który ukończył w 1972 z wykształceniem prawniczym. Pod pseudonimem Alix Bosco napisał dwie powieści kryminalne.
Działalność literacka.
Początki twórczości dramatycznej McGee związane są z udziałem w warsztatach dramaturgicznych realizowanych przez organizację Playmarket, która miała na celu promować dramaturgów i ich twórczość. Wybrane, nowe i oryginalne scenariusze były testowane przez aktorów i reżyserów pracujących razem z dramatopisarzem, któremu towarzyszył dramaturg, specjalizujący się w opracowywaniu spektakli. Warsztaty te miały duży wpływ na rozwój sztuk teatralnych i dramaturgów w Nowej Zelandii i właśnie tam pierwszy raz McGee zaprezentował scenariusz sztuki "„Foreskin’s Lament”". Wystawiona dla szerszej publiczności, w 1981 w Circa Theatre, odniosła ogromny sukces. Osadzone w środowisku graczy rugby dzieło, raz na zawsze obaliło egalitarny mit – potwierdziło różnice klasowe w Nowej Zelandii i obnażyło bezwstydnie gorsze traktowanie społeczności maoryskiej w latach 70. Za pomocą języka i postawy środowiska graczy rugby ukazał nadużycia wobec mniejszości, w szczególności kobiet, obcokrajowców i homoseksualistów.
Kolejna, wystawiona w 1983 "„Tooth and Claw”", opierała się na jego kwalifikacjach prawnych, a kancelaria prawnicza posłużyła do ukazania w metaforycznym świetle społeczeństwa. W budzący niepokój sposób ukazuje, że prawnicy i inni, jak gracze rugby, mogą łamać zasady i wykorzystywać swoją pozycję, gdy im to odpowiada.
Wszystkie sztuki sceniczne McGee koncentrują się na utracie zbiorowych wartości i indywidualnego altruizmu w coraz bardziej materialistycznym i samolubnym społeczeństwie. Ich dramaturgiczna siła polega na świetnych dialogach, wypełnionych humorem i ironią, która rozluźnia publiczność a wtedy pojawiają się gorzkie paradoksy i bóle społeczne. Liberalni bohaterowie McGee stoją w obliczu tego samego dręczącego dylematu, ponieważ sympatia do ugruntowanych struktur, jak świat rugby czy prawo, wprowadza w błąd krytykę społeczną.
W 2009 roku jego kariera przybrała nieoczekiwany obrót, gdy pod kobiecym pseudonimem Alix Bosco wydał powieść "„Cut and Run”" stając się enigmatycznym pisarzem kryminalnym i zwycięzcą prestiżowej nagrody Ngaio Marsh Award. Po wydaniu drugiej powieści "„Slaughter Falls”", gdy uwaga mediów coraz bardziej skupiała się nad tajemniczą pisarką, postanowił ujawnić prawdziwą tożsamość autora i zrezygnować z wydawania pod tym pseudonimem.
W 2012 napisał bestsellerową biografię "„Richie McCaw: The Open Side”," nowozelandzkiego rugbysta, kapitana reprezentacji All Blacks, z którą zdobył Puchar Świata w Rugby 2011. W tym samym roku ukazała się jego pierwsza powieść "„Love And Money”", opublikowana pod własnym nazwiskiem.
W 2013 McGee został laureatem Katherine Mansfield Menton Fellowship, od 1970 jednego z najbardziej pożądanych i prestiżowych stypendiów literackich w Nowej Zelanadii.
Kolejna powieść wydana pod własnym nazwiskiem "„The Antipodeans”", została opublikowana w 2015 roku przez Upstart Press.
Działalność telewizyjna i filmowa.
Społeczno-polityczne niepokoje McGee sprawiły, że zaangażował się w twórczość dla telewizji i filmu, aby dotrzeć do szerszej publiczności. W latach 1991 i 2007 skupił się głównie na pisaniu scenariuszy filmowych. Za swoją telewizyjną twórczość zdobył wiele nagród, w tym nagrodę dla najlepszego dramaturga za dwa dramaty polityczne: "„Erebus: The Aftermath”" (1987), która badała sądowe śledztwo w sprawie katastrofy lotniczej nowozelandzkiego samolotu McDonnell Douglas DC-10-30 i "„Fallout”" (1994) miniserial o współpracy Nowej Zelandii, w ramach paktu antyatomowego ANZUS, ze Stanami Zjednoczonymi i politycznych implikacji dla laburzystowskiego rządu Davida Lange'a.
Razem z Deanem Parkerem był współscenarzystą filmu "„Old Scores”", w reżyserii Alana Claytona, wielokrotnie nagradzanego m.in.: BAFTA Awards i New Zealand Film and TV Awards.
W 2003 McGee napisał scenariusz do filmu "„Skin and Bone”", który jest zaktualizowaną wersją sztuki "„Foreskin’s Lament”". Osadzony w środowisku graczy rugby odzwierciedla zmieniające się, społeczne i sportowe, realia. 

</doc>
<doc id="4168924" url="https://pl.wikipedia.org/wiki?curid=4168924" title="Dennis Awtrey">
Dennis Awtrey

 
Dennis Wade Awtrey (ur. 22 lutego 1948 w Los Angeles) – amerykański koszykarz, występujący na pozycji środkowego, mistrz NBA w barwach Seattle SuperSonics (1979).

</doc>
<doc id="4168933" url="https://pl.wikipedia.org/wiki?curid=4168933" title="Shani Wallis">
Shani Wallis

Shani Wallis (ur. 14 kwietnia 1933) – amerykańska aktorka i piosenkarka pochodzenia brytyjskiego.
Życiorys.
Wallis urodziła się w 1933 roku w Tottenham (obszar Londynu). Studiowała w Royal Academy of Dramatic Art. Już jako nastolatka grywała role na scenach teatralnych. Swój muzyczny debiut zrealizowała w wieku 18 lat w sztuce „Call Me Madam” w London Coliseum w 1952 roku. Późniejsze role w musicalach scenicznych ugruntowały jej wysoką pozycje jako aktorki teatralnej.
Na początku lat sześćdziesiątych XX wieku, zdecydowała się wyemigrować do Stanów Zjednoczonych. Początkowo grywała tam w kabaretach i klubach zyskując rozgłos. W 1966 roku zadebiutowała na Broadwayu w sztuce „A Time For Singing”, muzycznej wersji „How Green Was My Valley”.
Jako aktorka filmowa debiutowała jeszcze w Anglii. Jej najbardziej znaną filmową rolą jest rola Nancy, którą zagrała w brytyjskim filmie muzycznym "Oliver!" z 1968 roku.
Obecnie Wallis posiada obywatelstwo Stanów Zjednoczonych, w których mieszka od ponad czterdziestu lat. Od 13 września 1968 roku jest żoną Berniego Richa. Mają jedną córkę i dwie wnuczki.

</doc>
<doc id="4168945" url="https://pl.wikipedia.org/wiki?curid=4168945" title="Simon Moore">
Simon Moore

Simon Moore (ur. w 1958) – brytyjski scenarzysta, reżyser i producent filmowy.
Życiorys.
Po studiach na Uniwersytecie Hull i Brytyjskiej Narodowej Szkole Filmowej i Telewizyjnej, zaczął pisać i produkować filmy krótkometrażowe, seriale i komedie teatralne.
W 1991 napisał scenariusz i wyreżyserował film pt. "Podejrzenie" z Liamem Neesonem w roli głównej. W 1995 powstał western pt. "Szybcy i martwi" według jego scenariusza, z Sharon Stone i Genem Hackmanem w rolach głównych.
W 1996 roku otrzymał nagrodę Primetime Emmy za scenariusz do miniserialu NBC "Podróże Guliwera" ("Gulliver's Travels", 1996) z Tedem Dansonem w roli tytułowej.
Był autorem scenariusza do miniserialu BBC "Traffic" z 1989, który stał się podstawą filmu "Traffic" (2000) i późniejszego amerykańskiego miniserialu z 2004 o tym samym tytule.
Dla Hallmark Channel stworzył scenariusz do filmu telewizyjnego "Królowa Śniegu" (2002) z Bridget Fondą.

</doc>
<doc id="4168959" url="https://pl.wikipedia.org/wiki?curid=4168959" title="Alectryon">
Alectryon

Alectryon J. Gaertner – rodzaj roślin należący do rodziny mydleńcowatych ("Sapindaceae" Juss.). Obejmuje co najmniej 40 gatunków występujących od Nowej Zelandii, poprzez Australię, Nową Gwineę, wyspy Oceanii po Hawaje.
Systematyka.
Rodzaj należy do podrodziny "Sapindoideae" Burnett, rodziny mydleńcowatych ("Sapindaceae" Juss.), rzędu mydleńcowców ("Sapindales" Dumort.) w obrębie kladu różowych w okrytonasiennych.

</doc>
<doc id="4168962" url="https://pl.wikipedia.org/wiki?curid=4168962" title="Nototorchus ferrugineus">
Nototorchus ferrugineus

Nototorchus ferrugineus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1893 roku przez Thomasa Brouna jako "Holotrochus ferrugineus". W 1982 roku przeniesiony został przez H. Pauline McColl do rodzaju "Nototrochus", któremu w 1984 roku ta sama autorka zmieniła nazwę na "Nototorchus", w związku z wcześniejszym użyciem poprzedniej nazwy dla rodzaju jamochłonów.
Chrząszcz o walcowatym ciele długości od 4 do 5,4 mm, z wierzchu płytko punktowanym. Czułki i odnóża mają u niego barwę rudobrązową. Trzeci człon czułków jest nie krótszy od jedenastego. Płaskie oczy złożone buduje ponad 100 omatidiów. Wargę górną cechuje bardzo delikatne wcięcie pośrodku przedniego brzegu. Kąty przednie przedplecza są prawie proste. Na pokrywach rzędy przyszwowe biegną prawie równolegle do szwu. Przednia para odnóży ma golenie z 4–5 nieosadzonymi na guzkach kolcami na górnej powierzchni oraz rządkiem 5 szczecin na powierzchni zewnętrznej. Samiec ma pośrodkowy, kolcowaty wyrostek siódmego sternitu odwłoka biorący początek w ćwierć odległości od jego nasady oraz narząd kopulacyjny prawie prosty. U samicy "stylus" obok krótkich szczecinek ma długą szczecinkę na szczycie.
Owad endemiczny dla Nowej Zelandii, znany z Wyspy Północnej i regionu Nelson na Wyspie Południowej. Spotykany jest w ściółce, próchnicy i pod mchami, na wysokości od 20 do 700 m n.p.m.

</doc>
<doc id="4168963" url="https://pl.wikipedia.org/wiki?curid=4168963" title="Nototorchus montanus">
Nototorchus montanus

Nototorchus montanus – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1910 roku przez Thomasa Brouna jako "Holotrochus montanus". W 1982 roku przeniesiony został przez H. Pauline McColl do rodzaju "Nototrochus", któremu w 1984 roku ta sama autorka zmieniła nazwę na "Nototorchus", w związku z wcześniejszym użyciem poprzedniej nazwy dla rodzaju jamochłonów.
Chrząszcz o walcowatym ciele długości od 3,5 do 4,5 mm, z wierzchu głęboko punktowanym. Czułki i odnóża mają u niego barwę czarniawobrązową. Trzeci człon czułków jest krótszy od jedenastego. Lekko wypukłe oczy złożone buduje około 50 omatidiów. Wargę górną cechuje silne wcięcie pośrodku przedniego brzegu. Kąty przednie przedplecza są rozwarte, zaokrąglone. Na pokrywach rzędy przyszwowe są odgięte od szwu w połowie długości. Przednia para odnóży ma golenie z osadzonymi na guzkach tęgimi kolcami na górnej i zewnętrznej powierzchni. Samiec ma pośrodkową listewkę siódmego sternitu odwłoka biorącą początek w ⅓ odległości od jego nasady oraz narząd kopulacyjny zakręcony w połowie długości. U samicy "stylus" ma wyłącznie krótkie szczecinki.
Owad endemiczny dla Nowej Zelandii, znany z Wyspy Południowej z wyjątkiem jej części północnej. Spotykany jest w ściółce, próchnicy i pod mchami, na wysokości od 60 do 762 m n.p.m.

</doc>
<doc id="4168964" url="https://pl.wikipedia.org/wiki?curid=4168964" title="Kosmogonia Ajnów">
Kosmogonia Ajnów

Kosmogonia Ajnów – mity ludu Ajnów o powstaniu świata.
Wstęp.
Mitologia Ajnów wykazuje pewne podobieństwa do mitologii Japończyków. Natomiast kultura i język różnią się. Ze względu m.in. na niewielką ilość materiałów źródłowych (Ajnowie nie posiadali własnego pisma) wszelkie porównania, nazewnictwo, transkrypcja, analizy i opinie bardzo się różnią w zależności od badacza i czasu prowadzonych prac. Z tego powodu należy się liczyć z wieloma wersjami i podchodzić do nich z dystansem. Ponadto dopiero w 2008 roku – po wiekach dyskryminacji i zmuszania ich do życia w nędzy – władze Japonii uznały Ajnów za ludność autochtoniczną archipelagu: „Rząd uznaje, że Ainu to rdzenni mieszkańcy, którzy mają swój język, religię i kulturę”.
Ajnowie zamieszkiwali w dalekiej przeszłości Wyspy Kurylskie, Kamczatkę, południowy Sachalin, Hokkaido ("Hokkaidō") i północną część Honsiu ("Honshū"). Wypierani przez wieki od południa przez Japończyków mieszkają obecnie głównie na wyspie Hokkaido.
Mitologia.
Stworzenie świata.
Ajnoski mit o stworzeniu świata opiera się na motywie wydobycia Ziemi z wody. Ajnowie uważają bowiem, że na początku, nim powstał znany obecnie świat, istniała mieszanina wody, błota i przyrody nieożywionej. W wielu niebach ponad naszym światem i wielu światach poniżej naszego zamieszkiwały bóstwa, demony i zwierzęta. W najwyższym niebie przebywał bóg-stwórca Kamui (słowo wieloznaczne). Jego siedziba była chroniona potężnym murem i żelazną bramą. Kamui zdecydował się zbudować świat na grzbiecie wielkiej ryby (w niektórych wersjach pojawia się nazwa „ogromnego pstrąga”). Wysłał w tym celu małego ptaka, pliszkę, aby uczyniła Ziemię zdatną do zamieszkania. Bóg ten jest określany jako Pase kamuj (Pase-kamui lub Pase-Kamui, prawdziwy bóg).
Skrzydlaty posłaniec dotarł do powierzchni wód i błota. Uderzał w nią swymi skrzydłami i miotał się w oszołomieniu, dzięki czemu zdołał osuszyć niektóre miejsca. Tak powstały wyspy, na których zamieszkał lud Ajnów ("ajnu" / "ainu" oznacza w ich języku człowieka). Mit ten jest jedną z historii tłumaczących powstanie Ziemi jej wydobyciem z bezmiaru wód, co należy do częstych motywów w kosmogoniach. Mity te interpretuje się jako wysłanie przez stworzyciela swego ducha / słowa / myśli w postaci zwierzęcej do nieskrystalizowanego jeszcze pierwiastka kobiecego.
Kult niedźwiedzia.
Według niektórych mitycznych wersji samych Ajnów, ich mocna budowa ciała i obfite owłosienie wskazują, iż pochodzą oni od boga-niedźwiedzia, a słowo "kamui", oprócz wielu innych znaczeń, oznacza także niedźwiedzia. Kult tego zwierzęcia trwa do dziś, co wiąże się z licznymi nieporozumieniami. Uważa się bowiem, że skoro jest on zabijany ceremonialnie w czasie obrzędu wysłania duchów ("iyomante" lub "iyomande"), to jest to ofiara dla boga. W rzeczywistości Ajnowie wierzą, że niedźwiedź jest przebranym duchem boga, który przychodzi do ludzi z darami jedzenia i futra. Śmierć niedźwiedzia uwalnia jego ducha, umożliwiając mu powrót do ziemi boga.
Prawdopodobnie pod wpływem mitów japońskich o niebiańskich bogach Izanami i Izanagi powstał mit o parze Okikurumi (Ainu rakkuru, Ainu-rak-guru) i jego żonie Turesz (Okikurumi-turesh-machi), która mieszkała na szczycie góry. Mieli oni syna o imieniu Aionia, który był pierwszym "ajnu" / "ainu". To on nauczył ludzi, jak żyć właściwie i przetrwać na świecie.

</doc>
<doc id="4168970" url="https://pl.wikipedia.org/wiki?curid=4168970" title="Kopanický potok">
Kopanický potok

Kopanický potok – potok, prawy dopływ Hronu na Słowacji. Jest ciekiem 3 rzędu. Wypływa na wysokości około 1650 m w dolinie wciosowej między południowymi grzbietami szczytów Bartková (1790 m) i Orlová (1840 m) w Niżnych Tatrach. Spływa krętą i porośniętą lasem doliną Lukačiková, następnie wypływa na bezleśne, zabudowane obszary miejscowości Pohorelá na Kotlinie Helpiańskiej (Heľpianske podolie). Uchodzi do Hronu na wysokości około 670 m w zabudowanym terenie Pohoreli.
Posiada 3 dopływy: Skalný potok, Uplazový potok i potok spod szczytu Andrejcová. Górna część zlewni obejmuje porośnięte lasem południowe zbocza Niżnych Tatr. Na tym odcinku na Kopanickim Potoku znajduje się Vodopád pod Orlovou. Dolna część zlewni to zabudowane tereny Pohoreli i pól uprawnych tej miejscowości.

</doc>
<doc id="4168972" url="https://pl.wikipedia.org/wiki?curid=4168972" title="Dennehotso">
Dennehotso

Dennehotso – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168974" url="https://pl.wikipedia.org/wiki?curid=4168974" title="Paratorchus foveatus">
Paratorchus foveatus

Paratorchus foveatus – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 4,5 do 5,5 mm, barwy rudobrązowej do brązowawoczarnej z rudobrązowymi czułkami i odnóżami. Wierzch ciała jest nieregularnie punktowany oraz bardzo krótko i rzadko owłosiony. Owalne oczy złożone buduje 6–8 omatidiów. Przedplecze ma od 0,83 do 0,9 mm długości. Pokrywy charakteryzują równoległe brzegi boczne oraz zaokrąglone, płytkie, pozbawione siateczkowatej mikrorzeźby dołki w częściach ramieniowych. Odwłok ma dwa tępe wyrostki tylne na dziewiątym tergicie. U samca na siódmym sternicie odwłoka zaczyna się płytkie wgłębienie przechodząc w głębsze na sternicie ósmym. Narząd kopulacyjny jest krótki i ma krótki, krótszy niż połowa długości części rurkowatej wyrostek boczny. Samicę cechuje ponad pięciokrotnie dłuższa niż szersza spermateka z przewodem pośrodku spiralnie skręconym.
Owad endemiczny dla Nowej Zelandii, znany z okolic miejscowości Franz Josef i jeziora Wahapo na Wyspie Południowej. Spotykany jest w ściółce i próchnicy, w lasach mieszanych, na wysokości poniżej 300 m n.p.m.

</doc>
<doc id="4168977" url="https://pl.wikipedia.org/wiki?curid=4168977" title="Houck">
Houck

Houck – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168978" url="https://pl.wikipedia.org/wiki?curid=4168978" title="Michał Browarski">
Michał Browarski

Michał Browarski (ur. 8 września 1945 w Warszawie, zm. 16 marca 2014 w Warszawie) – polski artysta fotograf, fotoreporter. Członek rzeczywisty Okręgu Warszawskiego Związku Polskich Artystów Fotografików. Fotograf Polskiej Agencji Fotografów Forum.
Działalność.
Michał Browarski mieszkał i pracował w Warszawie. Był członkiem Międzynarodowego Stowarzyszenia Dziennikarzy w Brukseli. W latach 70. i 80. współpracował z wieloma czasopismami, był fotoreporterem miesięcznika „Polska”. W latach 1980–1990 współpracował z warszawskimi teatrami. Szczególne miejsce w twórczości Michała Browarskiego zajmowała fotografia reportażowa oraz fotografia krajobrazowa, którą zajmował się od lat 80.
W 1978 roku został przyjęty w poczet członków rzeczywistych Okręgu Warszawskiego Związku Polskich Artystów Fotografików (legitymacja nr 486). Jego fotografie były wielokrotnie wystawiane na cyklicznej Aukcji Fotografii Polskiej organizowanej przez Związek Polskich Artystów Fotografików. Był członkiem jury w konkursach fotograficznych.
Michał Browarski jest autorem i współautorem wielu wystaw fotograficznych; indywidualnych, zbiorowych; polskich i międzynarodowych; jego fotografie były prezentowane w Polsce, Europie oraz Stanach Zjednoczonych. Kolekcje fotografii Michała Browarskiego znajdują się w zbiorach Muzeum Sztuki w Łodzi oraz Ministerstwa Środowiska w Warszawie.
Michał Browarski zmarł 16 marca 2014 roku w Warszawie, nabożeństwo żałobne odbyło się w dniu 20 marca w kościele parafialnym św. Małgorzaty w Łomiankach.
Wybrane wystawy.
Źródło.
Nagrody.
Źródło.

</doc>
<doc id="4168979" url="https://pl.wikipedia.org/wiki?curid=4168979" title="Klagetoh">
Klagetoh

Klagetoh – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168980" url="https://pl.wikipedia.org/wiki?curid=4168980" title="Paratorchus monstrosus">
Paratorchus monstrosus

Paratorchus monstrosus – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1910 roku przez Maxa Bernhauera jako "Holotrochus monstrosus". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,5 do 4,5 mm, barwy rudobrązowej do brązowawoczarnej z rudobrązowymi czułkami i odnóżami. Wierzch ciała jest grubo i nieregularnie punktowany oraz krótko i rzadko owłosiony. Owalne oczy złożone buduje 6 omatidiów. Przedplecze ma od 0,75 do 0,85 mm długości. Pokrywy charakteryzują lekko łukowate i ząbkowane brzegi boczne oraz pozbawione wgłębień części ramieniowe. Odwłok ma dwa szerokie, tępe wyrostki boczne na dziewiątym tergicie. U samca brak jest wgłębień na siódmym i ósmym sternicie odwłoka. Narząd kopulacyjny jest długi i ma spiralnie skręconą część rurkowatą, pozbawioną wyrostka bocznego. Samicę cechuje lekko wydłużona spermateka z przewodem pośrodku prostym.
Owad endemiczny dla Nowej Zelandii, znany z południowo-zachodniej części Wyspy Południowej. Spotykany jest w ściółce, próchnicy i wśród mchów, na wysokości od 300 do 915 m n.p.m.

</doc>
<doc id="4168982" url="https://pl.wikipedia.org/wiki?curid=4168982" title="Lukachukai">
Lukachukai

Lukachukai – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168983" url="https://pl.wikipedia.org/wiki?curid=4168983" title="Paratorchus arrowi">
Paratorchus arrowi

Paratorchus arrowi – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1910 roku przez Maxa Bernhauera jako "Holotrochus arrowi". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,6 do 5,2 mm, zwykle barwy ciemnorudobrązowej z jaśniejszymi czułkami i odnóżami. Wierzch ciała jest wyraźnie siateczkowato mikrorzeźbiony, nieregularnie punktowany oraz umiarkowanie gęsto owłosiony. Owalne oczy złożone buduje 8–10 omatidiów. Przedplecze ma od 0,7 do 0,8 mm długości i wyraźną, grubą, siatkowatą mikrorzeźbę. Pokrywy charakteryzują zaokrąglone części ramieniowe. Odwłok ma silnie wydłużony ku tyłowi dziewiąty tergit, niekiedy wyposażony w wyrostek środkowy. U samca narząd kopulacyjny ma gruby, tępy i mniej więcej tak długi jak część rurkowata wyrostek boczny. Samicę cechuje owalna, prawie tak szeroka jak długa spermateka z przewodem u nasady nie zakręconym.
Owad endemiczny dla Nowej Zelandii, znany z północno-zachodniej części Wyspy Południowej. Spotykany jest w ściółce, próchnicy i wśród mchów, na wysokości od 305 do ponad 1200 m n.p.m.

</doc>
<doc id="4168985" url="https://pl.wikipedia.org/wiki?curid=4168985" title="Many Farms">
Many Farms

Many Farms – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168986" url="https://pl.wikipedia.org/wiki?curid=4168986" title="Nazlini">
Nazlini

Nazlini – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168989" url="https://pl.wikipedia.org/wiki?curid=4168989" title="Nutrioso">
Nutrioso

Nutrioso – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168992" url="https://pl.wikipedia.org/wiki?curid=4168992" title="Oak Springs">
Oak Springs

Oak Springs – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168996" url="https://pl.wikipedia.org/wiki?curid=4168996" title="Red Mesa">
Red Mesa

Red Mesa – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168997" url="https://pl.wikipedia.org/wiki?curid=4168997" title="Jan Malec (poseł)">
Jan Malec (poseł)



</doc>
<doc id="4168998" url="https://pl.wikipedia.org/wiki?curid=4168998" title="Rough Rock">
Rough Rock

Rough Rock – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4168999" url="https://pl.wikipedia.org/wiki?curid=4168999" title="Sehili">
Sehili

Sehili – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169003" url="https://pl.wikipedia.org/wiki?curid=4169003" title="Steamboat">
Steamboat

Steamboat – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169004" url="https://pl.wikipedia.org/wiki?curid=4169004" title="Pod wspólnym niebem">
Pod wspólnym niebem

Pod wspólnym niebem – polski serial telewizyjny, emitowany przez telewizję TVP2 od 15 września do 8 grudnia 2017. Akcja rozgrywa się w jednym z mieszkań, gdzie mieszkają dwie zupełnie różne od siebie rodziny: Kapuleckich i Monteckich.

</doc>
<doc id="4169007" url="https://pl.wikipedia.org/wiki?curid=4169007" title="Teec Nos Pos">
Teec Nos Pos

Teec Nos Pos – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169012" url="https://pl.wikipedia.org/wiki?curid=4169012" title="Toyei">
Toyei

Toyei – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169017" url="https://pl.wikipedia.org/wiki?curid=4169017" title="Wide Ruins">
Wide Ruins

Wide Ruins – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169018" url="https://pl.wikipedia.org/wiki?curid=4169018" title="Mikrooposik">
Mikrooposik



</doc>
<doc id="4169020" url="https://pl.wikipedia.org/wiki?curid=4169020" title="Chacodelphys formosa">
Chacodelphys formosa



</doc>
<doc id="4169022" url="https://pl.wikipedia.org/wiki?curid=4169022" title="Paratorchus helmsi">
Paratorchus helmsi

Paratorchus helmsi – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1900 roku przez Charlesa A.A. Fauvela jako "Holotrochus helmsi". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,6 do 5,5 mm, barwy od żółtawej do ciemnobrązowej (zwykle rudobrązowej) z jaśniejszymi czułkami i odnóżami. Wierzch ciała jest nieregularnie, grubo i głęboko punktowany oraz rzadko owłosiony. Owalne oczy złożone buduje 6–9 omatidiów. Przedplecze ma od 0,7 do 0,8 mm długości i bardzo delikatną, siatkowatą mikrorzeźbę. Pokrywy charakteryzują prawie proste kąty ramieniowe. Odwłok ma silnie wydłużony ku tyłowi dziewiąty tergit, wyposażony w dwa spiczaste wyrostki tylno-boczne i mały wyrostek środkowy. U samca narząd kopulacyjny ma smukły, spiczasty i mniej więcej tak długi jak część rurkowata wyrostek boczny. Samicę cechuje nieregularnie owalna, znacznie dłuższa niż szeroka spermateka z przewodem spiralnie skręconym na całej swojej długości.
Owad endemiczny dla Nowej Zelandii, znany z północno-zachodniej części Wyspy Południowej. Spotykany jest w ściółce, próchnicy i wśród mchów, na wysokości od 140 do 1300 m n.p.m. Prawdopodobnie rozmnaża się przez cały rok, gdyż jego larwy obserwowano w styczniu, marcu, kwietniu, lipcu i wrześniu.

</doc>
<doc id="4169026" url="https://pl.wikipedia.org/wiki?curid=4169026" title="Paratorchus vagepunctus">
Paratorchus vagepunctus

Paratorchus vagepunctus – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1900 roku przez Charlesa A.A. Fauvela jako "Holotrochus vagepunctus". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,2 do 4,2 mm, barwy od rudej do rudobrązowej. Wierzch głowy, przedplecza i pokryw jest delikatnie, siateczkowato mikrorzeźbiony, a odwłoka wyraźnie i rozproszenie punktowany oraz bardzo krótko i rzadko owłosiony. Długość szczecinek jest mniejsza niż odległości między nimi. Prawie okrągłe, wystające oczy złożone buduje około 10 omatidiów, w tym 8 większych. Przedplecze ma od 0,63 do 0,73 mm długości i bardzo delikatną, siatkowatą mikrorzeźbę. Odwłok ma dziewiąty tergit słabo wydłużony ku tyłowi w dwa tępe wyrostki. U samca narząd kopulacyjny ma 0,4 mm długości i gruby, tępy, dłuższy od części rurkowatej wyrostek boczny. Samicę cechuje gruszkowata spermateka o wymiarach 0,2 × 0,12 mm.
Owad endemiczny dla Nowej Zelandii, znany z Wyspy Północnej. Spotykany jest w ściółce i próchnicy, w lasach liściastych i mieszanych, na wysokości od 200 do 700 m n.p.m.

</doc>
<doc id="4169028" url="https://pl.wikipedia.org/wiki?curid=4169028" title="Fosfofilit">
Fosfofilit

Fosfofilit – minerał, uwodniony fosforan cynku. Nazwa pochodzi od jego składu chemicznego (fosforan) i greckiego słowa "fyllon" = liść, odnoszącego się do jego wyglądu.
Fosfofilit jest wysoko ceniony przez kolekcjonerów ze względu na swoją rzadkość i delikatny, niebiesko-zielony kolor. Jest nieczęsto obrabiany, ponieważ jest kruchy i łamliwy, a duże kryształy są zbyt cenne, by je podzielić.
Najwyższej jakości kryształy fosfofilitu pochodzą z Potosí w Boliwii, ale już się go tam nie wydobywa. Występuje on także w New Hampshire (Stany Zjednoczone) i Hagendorf (Bawaria, Niemcy). Często znajdowany jest wspólnie z chalkopirytem i tryfilitem.

</doc>
<doc id="4169029" url="https://pl.wikipedia.org/wiki?curid=4169029" title="Sobór św. św. Borysa i Gleba w Czernihowie">
Sobór św. św. Borysa i Gleba w Czernihowie



</doc>
<doc id="4169031" url="https://pl.wikipedia.org/wiki?curid=4169031" title="Paratorchus bifurcatus">
Paratorchus bifurcatus

Paratorchus bifurcatus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus bifurcatus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,6 do 4 mm, barwy rudobrązowej. Wierzch ciała ma delikatnie punktowany w rozproszony sposób oraz bardzo krótko i rzadko owłosiony. Długość szczecinek jest mniejsza niż odległości między nimi. Owalne, płaskie oczy złożone buduje 7 omatidiów, w tym 4 większe i 3 mniejsze. Przedplecze ma od 0,66 do 0,73 mm długości i wyraźną, siatkowatą mikrorzeźbę. Odwłok ma dziewiąty tergit niezbyt silnie wydłużony ku tyłowi w dwa długie, spiczaste wyrostki. U samca narząd kopulacyjny ma 0,21 mm długości i długi, spiczasty, krótszy od części rurkowatej wyrostek boczny. Samicę cechuje podługowata spermateka o wymiarach 0,15 × 0,06 mm.
Owad endemiczny dla Nowej Zelandii, znany tylko z regionu Nelson na Wyspie Południowej. Spotykany jest w ściółce, próchnicy i wśród mchów, na wysokości od 650 do 854 m n.p.m.

</doc>
<doc id="4169032" url="https://pl.wikipedia.org/wiki?curid=4169032" title="Kanagawa (Jokohama)">
Kanagawa (Jokohama)

 – jedna z 18 dzielnic Jokohamy, stolicy prefektury Kanagawa, w Japonii. Ma powierzchnię 23,72 km². W 2020 r. mieszkały w niej osoby, w gospodarstwach domowych (w 2010 r. osób, w gospodarstwach domowych).
Dzielnica została założona 1 października 1927 roku. Położona jest we wschodniej części miasta. Graniczy z dzielnicami Tsurumi, Nishi, Kōhoku, Midori i Hodogaya. Na jej terenie znajdują się uczelnie Uniwersytet Kanagawa i Institute of Information Security.

</doc>
<doc id="4169033" url="https://pl.wikipedia.org/wiki?curid=4169033" title="Paratorchus caecus">
Paratorchus caecus

Paratorchus caecus – rodzaj chrząszczy z rodziny kusakowatych i podrodziny Osoriinae.
Gatunek ten opisany został w 1910 roku przez Thomasa Brouna jako "Holotrochus caecus". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz znany z pojedynczej samicy o walcowatym ciele długości 3,4 mm, barwy rudobrązowej z żółtawobrązowymi czułkami i odnóżami. Wierzch ciała ma rozproszenie punktowany, wyraźnie siateczkowato mikrorzeźbiony oraz gęsto owłosiony. Długość szczecinek jest większa niż odległości między nimi. Owalne, płaskie oczy złożone buduje kilka omatidiów. Przedplecze ma 0,63 mm długości i delikatną, siatkowatą mikrorzeźbę. Odwłok ma dziewiąty tergit niezbyt silnie wydłużony ku tyłowi w dwa krótkie i tępe wyrostki. Narządy rozrodcze cechuje podługowato-owalna spermateka o wymiarach 0,125 × 0,05 mm.
Owad endemiczny dla Nowej Zelandii, znany tylko z regionu Auckland na Wyspy Północnej. Znaleziony w ściółce.

</doc>
<doc id="4169035" url="https://pl.wikipedia.org/wiki?curid=4169035" title="Kaplica Matki Bożej Anielskiej w Laskach">
Kaplica Matki Bożej Anielskiej w Laskach

Kaplica Matki Bożej Anielskiej – niewielka murowano-drewniana kaplica, znajdująca się na terenie Zakładu dla Niewidomych w Laskach. Powstała w latach 1922–1925 według projektu architekta Łukasza Wolskiego.
Zastosowano w niej nieokorowane bale sosnowe. Jej styl odnosi się do zakopiańskiej architektury drewnianej, będącej propozycją dla tzw. stylu narodowego. W kaplicy i przed jej wejściem znajdują się tablice upamiętniające m.in. czasy II wojny światowej.
W latach 2001–2002 przeprowadzono remont kaplicy. Wymieniono część drewnianych elementów na nowe (np. na zewnętrznych ścianach górnej kondygnacji nawy zrezygnowano z nieokorowanego drewna).

</doc>
<doc id="4169039" url="https://pl.wikipedia.org/wiki?curid=4169039" title="Paratorchus curvisetis">
Paratorchus curvisetis

Paratorchus curvisetis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus curvisetis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3,2 do 4,9 mm, barwy rudobrązowej. Wierzch ciała ma dwojako: delikatnie i grubo punktowany oraz rzadko owłosiony. Długość szczecinek jest większa niż odległości między nimi. Nieregularnie owalne oczy złożone buduje około 6 omatidiów. Przedplecze ma od 0,63 do 0,69 mm długości i grube, głębokie punktowanie. Środek i tył przedplecza są mniej więcej tak samo szerokie. Pokrywy charakteryzują prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe, wyrostki tylne o umiarkowanym rozstawie. U samca narząd kopulacyjny ma 0,13 mm długości i zakrzywiony wokół części rurkowatej wyrostek boczny. Samicę cechuje nieco dłuższa niż szersza spermateka.
Owad endemiczny dla Nowej Zelandii, znany tylko z regionu Taranaki na Wyspie Północnej. Spotykany jest w ściółce i próchnicy, na wysokości od 200 do 1067 m n.p.m.

</doc>
<doc id="4169040" url="https://pl.wikipedia.org/wiki?curid=4169040" title="Dorota Całka">
Dorota Całka

Dorota Agnieszka Całka (ur. 1976) – działaczka społeczna, socjolog, przedsiębiorca, instruktorka harcerska w stopniu harcmistrzyni, członkini władz naczelnych Związku Harcerstwa Polskiego.
Absolwentka Instytutu Stosowanych Nauk Społecznych Uniwersytetu Warszawskiego, studiów podyplomowych public relations UW i PAN oraz studiów doktoranckich na Wydziale Zarządzania UW. 
Związana z Hufcem Warszawa-Mokotów, w którym była drużynową drużyny zuchowej i drużyny harcerek, komendantką szczepu, członkinią komendy hufca, szefową kształcenia i członkinią hufcowej komisji stopni instruktorskich. Obecnie jest członkinią sądu harcerskiego hufca i przewodniczącą kapituły honorowej nakładki na plakietkę hufca. W 2004–2008 była członkinią Sądu Harcerskiego Chorągwi Stołecznej ZHP. W 2005 była komendantką Rajdu Arsenał i kandydowała na funkcję Naczelnika ZHP.
Działała w ruchu programowo-metodycznym Całym Życiem, była jego wiceprzewodniczącą, a w latach 2006–2007 – przewodniczącą. 
W okresie 2007–2008 pełniła funkcję zastępczyni naczelnika ZHP ds. programu i wizerunku, a następnie szefowej zespołu harcmistrzowskiego Wydziału Pracy z Kadrą Głównej Kwatery ZHP. Członkini Komendy Letniej Akcji Szkoleniowej 2010, komendantka Zlotu Harcmistrzów 2011. Współtwórczyni programu kształcenia harcmistrzowskiego „Cogito” – komendantka czterech edycji kursów harcmistrzowskich „Cogito” (2010, 2013–2015) i innych kursów instruktorskich oraz kursów z zakresu promocji.
W 2013–2017 członkini Rady Naczelnej ZHP, w której była przewodniczącą komisji ds. pracy z kadrą. Współautorka zmian w systemie stopni instruktorskich. Na XL Zjeździe ZHP w 2017 wybrana wiceprzewodniczącą ZHP.
Autorka artykułów o harcerstwie w miesięczniku pedagogicznym „Nowa Szkoła”.
Przedsiębiorca, specjalista ds. marketingu i public relations. W latach 2001–2005 dyrektor marketingu i public relations sieci sklepów detalicznych dla dzieci, następnie prezes zarządu agencji reklamowej, wraz z mężem prowadzi własną firmę z zakresu usług marketingowych i działań e-commerce.
Odznaczona Srebrnym Krzyżem „Za Zasługi dla ZHP”

</doc>
<doc id="4169044" url="https://pl.wikipedia.org/wiki?curid=4169044" title="Paratorchus hermes">
Paratorchus hermes

Paratorchus hermes – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus hermes". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3 do 4 mm, barwy brązowawoczarnej z żółtawobrązowymi odnóżami i czułkami. Wierzch ciała ma umiarkowanie głęboko punktowany oraz gęsto i długo owłosiony. Długość szczecinek jest większa niż odległości między nimi. Owalne oczy złożone buduje około 6 omatidiów. Przedplecze ma od 0,65 do 0,7 mm długości i grube punktowanie. Środek przedplecza jest szerszy niż jego tył. Pokrywy charakteryzują zaokrąglone, rozwarte kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa długie, spiczaste, zakrzywione do wewnątrz wyrostki tylne. U samca narząd kopulacyjny ma 0,3 mm długości i szeroki, tęgi, prosty, dłuższy od części rurkowatej wyrostek boczny. Samicę cechuje znacznie dłuższa niż szersza spermateka.
Owad endemiczny dla Nowej Zelandii, znany z regionu Taranaki i dystryktu Waganui na Wyspie Północnej oraz dystryktu Buller na Wyspie Południowej. Spotykany jest w ściółce, na wysokości od 15 do 260 m n.p.m.

</doc>
<doc id="4169045" url="https://pl.wikipedia.org/wiki?curid=4169045" title="Jadwiga Chądzyńska">
Jadwiga Chądzyńska

Jadwiga Chądzyńska (ur. 1937, zm. 5 grudnia 2017) – polska tenisistka stołowa.
Życiorys.
W latach 50, 60 i 70. XX wieku należała do czołowych tenisistek stołowych na Dolnym Śląsku. Jako zawodniczka reprezentowała barwy Ślęzy Wrocław i PKS Odra Wrocław. Była wielokrotną medalistką mistrzostw województwa wrocławskiego. W 1969 wraz z Ireną Gaber została brązową medalistką mistrzostw Polski w deblu, w 1974 ponownie zdobyła brązowy medal mistrzostw Polski w deblu, tym razem w parze z Danutą Manią, a w 1977 została z nią srebrną medalistką mistrzostw Polski w deblu. W tym samym roku zdobyła, w barwach PKS Odra Wrocław, drużynowe wicemistrzostwo Polski. W ostatnim okresie życia mieszkała w Niemczech, gdzie zmarła 5 grudnia 2017.

</doc>
<doc id="4169047" url="https://pl.wikipedia.org/wiki?curid=4169047" title="Najlepszy (film 2017)">
Najlepszy (film 2017)

Najlepszy – polski biograficzny film sportowy z 2017 w reżyserii Łukasza Palkowskiego, zrealizowany na podstawie scenariusza Agathy Dominik i Macieja Karpińskiego. W rolach głównych wystąpili m.in. Jakub Gierszał, Arkadiusz Jakubik, Kamila Kamińska, Anna Próchniak i Adam Woronowicz. Film ukazuje drogę byłego narkomana Jerzego Górskiego ku udanej karierze sportowej. Pomimo sceptycznych głosów krytyków film Palkowskiego zdobył szereg nagród publiczności, okazując się jednocześnie zauważalnym sukcesem komercyjnym.
Fabuła.
Film inspirowany jest biografią Jerzego Górskiego, byłego narkomana, który po wygranej ciężkiej walce z nałogiem został sportowcem, zdobył m.in. tytuł mistrza świata w triathlonowych zawodach Double Ironman w Stanach Zjednoczonych. W trakcie pobytu w ośrodku odwykowym bohater poznaje m.in. Marka Kotańskiego.
Produkcja.
Po sukcesie "Bogów" reżyser Łukasz Palkowski zainteresował się kolejnym projektem filmu biograficznego, którego akcja toczyła się w latach 80. Pomysł na nakręcenie biografii Jerzego Górskiego wyszedł od producenta Krzysztofa Szpetmańskiego. W roli Górskiego reżyser obsadził Jakuba Gierszała, który musiał przejść proces przygotowań do swojej roli. Jak sam Gierszał mówił: „Zdjęcia są wyczerpujące i intensywne, musiałem się solidnie przygotować, żeby podołać. Zacząłem biegać, nauczyłem się pływać kraulem, wcześniej nie byłem typem atlety”. Niekiedy Gierszał zasięgał konsultacji u samego Górskiego, który nie chciał jednak zbytnio ingerować w pracę aktora. Rolę kierownika basenu i trenera, który podejmuje się trenowania filmowego Górskiego, przeznaczono dla Arkadiusza Jakubika, który z entuzjazmem wspominał swoją kreację aktorską: „Mój bohater […] chodzi po basenie w charakterystycznych sandałach i gustownych skarpetkach, paląc papierosy i ochrzaniając pracowników. Do tego dzierży małą pękatą buteleczkę piwa”.
Zdjęcia do filmu powstawały w Polsce: we Wrocławiu, w Legnicy oraz w Świdnicy. Premiera odbyła się 21 września 2017 roku podczas Festiwalu Filmowego w Gdyni, a do kin film wszedł 17 listopada tego samego roku.
Odbiór.
Frekwencja kinowa.
Według szacunków Polskiego Instytutu Sztuki Filmowej "Najlepszego" obejrzało w kinach 765 655 widzów, co umiejscawiało dzieło Palkowskiego na 4. miejscu na liście najczęściej oglądanych filmów polskich za rok 2017.
Recepcja krytyczna.
"Najlepszy" został przyjęty bez entuzjazmu towarzyszącego "Bogom". Michał Oleszczyk w recenzji dla Filmwebu pisał, że „Palkowski jako reżyser przeszedł długą drogę od czasu "Rezerwatu" z roku 2008: wciąż nie jest mistrzem subtelności […], ale zaczyna skutecznie powściągać grubą kreskę”. Michał Piepiórka z portalu Bliżej Ekranu stwierdzał, iż „Palkowski staje się mistrzem "feel-good movies". Potrafi tak umiejętnie sterować emocjami widzów, by w odpowiednich momentach wzruszali się, niepokoili o bohaterów, kibicowali im i wybuchali gromkim śmiechem”. Jarosław Kowal z portalu Film.org.pl cenił grę aktorską Jakuba Gierszała, krytykował jednak „ekstremalnie płytki wątek miłosny, w który bardzo trudno uwierzyć”. Przemysław Dobrzyński w recenzji dla portalu Spider’s Web odnotowywał z niedosytem, że "Najlepszy" zawiera „parę motywów (wykorzystanie muzyki, głównie klasyki zachodniego hard rocka, kadrowanie itp.), które są ewidentną powtórką z "Bogów"”, a konstrukcja fabularna filmu Palkowskiego „to właściwie "Bogowie 2"”. Zdaniem Janusza Wróblewskiego z „Polityki” "Najlepszy" jest „zrealizowany w konwencji popularnego widowiska (współczesnej, lekko kiczowatej baśni)”, lecz zarazem „udowadnia, że można zwyciężać w każdych warunkach, wbrew logice, wychowaniu, podziałom politycznym i wszelkim innym obciążeniom”.
Bartosz Żurawiecki z pisma „Dwutygodnik” krytykował reżysera za promowanie prymitywnego kultu męskości i uprawianie świeckiej hagiografii: „Upraszcza [on] i moralizuje. A także idealizuje swoich herosów, również w obrazku. Górskiego gra obdarzony aryjską urodą Jakub Gierszał, znacznie atrakcyjniejszy wizualnie niż pierwowzór bohatera. Ulubieniec widowni nawet jako »śmieć« nie traci więc rysów idola”. Karolina Futyma z portalu Kulturatka ironizowała, że: „Etap narkotykowy w filmie zarysowany jest dosyć mocno, żeby nie powiedzieć przerysowany. Gierszał jako zombie, uciekający przed odbiciem w lustrze daje dużo do myślenia. Niestety nie dowiemy się dlaczego w jego życiu pojawiły się dragi, ale za to zobaczymy jak ksiądz Mateusz – znaczy Artur Żmijewski – bije na ekranie Cielecką, kiedy ta chce mu podać rosół”. Piotr Czerkawski przy okazji recenzji "Cichej nocy" pisał o "Najlepszym" jako mającym w sobie „coś z męczącej przemowy motywacyjnej, coachingowej tyrady każącej każdemu z nas odszukać w sobie nadczłowieka”.

</doc>
<doc id="4169048" url="https://pl.wikipedia.org/wiki?curid=4169048" title="Paratorchus brevisetis">
Paratorchus brevisetis

Paratorchus brevisetis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus brevisetis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,5 do 3,8 mm, barwy rudobrązowej z żółtawobrązowymi odnóżami i czułkami. Wierzch ciała ma delikatnie punktowany oraz bardzo krótko i rzadko owłosiony. Długość szczecinek jest mniejsza niż odległości między nimi. Podłużno-owalne oczy złożone budują około 3–4 płaskie, słabo widoczne omatidia. Przedplecze ma od 0,5 do 0,55 mm długości. Pokrywy charakteryzują tępe, prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa spiczaste wyrostki tylne. U samca ósmy sternit odwłoka ma płytkie wgłębienie środkowe, a narząd kopulacyjny ma zakrzywiony wokół części rurkowatej wyrostek boczny. Samicę cechuje owalna spermateka o wymiarach 0,15 × 0,075 mm.
Owad endemiczny dla Nowej Zelandii, znany z zachodniej części Wyspy Południowej. Spotykany jest w ściółce i wśród mchów, na wysokości od 54 do 930 m n.p.m.

</doc>
<doc id="4169052" url="https://pl.wikipedia.org/wiki?curid=4169052" title="Livorno Ferraris (stacja kolejowa)">
Livorno Ferraris (stacja kolejowa)

Livorno Ferraris (wł. "Stazione di Livorno Ferraris") – stacja kolejowa w Livorno Ferraris, w prowincji Vercelli, w regionie Piemont, we Włoszech. Znajduje się na linii Turyn – Mediolan.
Według klasyfikacji RFI ma kategorię "brązową".

</doc>
<doc id="4169054" url="https://pl.wikipedia.org/wiki?curid=4169054" title="Paratorchus fiordensis">
Paratorchus fiordensis

Paratorchus fiordensis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus fiordensis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,4 do 4 mm, barwy od żółtawobrązowej do rudobrązowej z żółtawobrązowymi odnóżami i czułkami. Wierzch ciała ma delikatnie punktowany oraz krótko i rzadko owłosiony. Długość szczecinek jest mniejsza niż odległości między nimi. Owalne oczy złożone buduje około 4–5 wyraźnych omatidiów. Przedplecze ma od 0,55 do 0,6 mm długości. Pokrywy charakteryzują zaokrąglone, prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa tępe wyrostki tylne. U samca ósmy sternit odwłoka pozbawiony jest wgłębień, a narząd kopulacyjny ma prosty wyrostek boczny i haczykowaty wierzchołek części rurkowatej. Samicę cechuje gruszkowata spermateka o wymiarach 0,2 × 0,125 mm.
Owad endemiczny dla Nowej Zelandii, znany z regionu Southland w południowo-zachodniej części Wyspy Południowej. Spotykany jest w ściółce, wśród mchów i traw, na wysokości od 0 do 1200 m n.p.m.

</doc>
<doc id="4169056" url="https://pl.wikipedia.org/wiki?curid=4169056" title="Michał Holka">
Michał Holka

Michał Holka (ur. 14 lipca 1945, zm. 1 grudnia 2017 w Bydgoszczy) – polski architekt.
Życiorys.
Był absolwentem Wydziału Architektury Politechniki Gdańskiej z 1970. Należał do Stowarzyszenia Architektów Polskich, w ramach którego piastował między innymi funkcję prezesa Zarządu Oddziału w latach 1982–1987 oraz rzeczoznawcy. Był także członkiem i przewodniczącym Miejskiej Komisji Architektoniczno-Urbanistycznej w Bydgoszczy, a w latach 1996–1999 piastował funkcję Architekta Miasta Bydgoszczy. Był autorem projektów licznych obiektów mieszkaniowych w Bydgoszczy, w tym wspólnie z Witoldem Migdałem i Henrykiem Golzem autorem kompleksu dzielnicy mieszkaniowej Wzgórze Wolności z lat 1974–1980. Był również twórcą kościoła pw. św. Jadwigi Królowej przy ul. Wojska Polskiego w Bydgoszczy. 
Zmarł 1 grudnia 2017 i został pochowany na Cmentarzu przy ul. Wiślanej w Bydgoszczy.

</doc>
<doc id="4169057" url="https://pl.wikipedia.org/wiki?curid=4169057" title="Martinci (stacja kolejowa)">
Martinci (stacja kolejowa)

Martinci (serbski: "Железничка станица Шид") – stacja kolejowa w miejscowości Martinci, w Wojwodinie, w okręgu sremskim, w Serbii.
Stacja znajduje się we północno-wschodniej części miejscowości, na linii Belgrad-Zagrzeb.

</doc>
<doc id="4169058" url="https://pl.wikipedia.org/wiki?curid=4169058" title="Rezerwat Leśny Krokosua Hills">
Rezerwat Leśny Krokosua Hills

Rezerwat Leśny Krokosua Hills ("Krokosua Hills Forest Reserve") – rezerwat przyrody założony w 1935 roku w Ghanie. Ma powierzchnię 481,7 km².
Nie ma aktualnych danych dotyczących populacji szympansów w Ghanie. Ostatnie takie szacunki były zrobione przez Geza Teleki'ego w 1989 roku. Oceniały one wielkość populacji zamieszkującej Ghanę na 300 do 500 szympansów. Podczas badań w rezerwacie nie znaleziono żadnych dowodów na obecność szympansów, aczkolwiek ich obecność była zgłaszana przez myśliwych (Magnuson, 2002; Oates, 2006).
Wchodzący w skład rezerwatu las w przeszłości był miejscem dużej wycinki drzew. Ślady trwającej wycinki były również widziane podczas wypraw badawczych w 1995 roku (Oates, 2006). Podobnie jak ślady dużej liczby polowań. Średnio odkryto 5,2 śladów polowań w ciągu każdej godziny wspomnianej wyprawy badawczej (Oates 2006).

</doc>
<doc id="4169060" url="https://pl.wikipedia.org/wiki?curid=4169060" title="Brian McMillan">
Brian McMillan

Brian Watson McMillan (ur. 24 października 1912 w Stratford, zm. 30 stycznia 1948) – nowozelandzki pilot lotniczy.
Życiorys.
W latach 30. XX wieku wstąpił do Royal Air Force. W latach 1938–1939 służył w Dywizjonie 31 operującym w Indiach Brytyjskich w prowincji North-West Frontier Province (obecnie Chajber Pasztunchwa). W 1942 uczestniczył w moście powietrznym utworzonym w celu ewakuacji Birmy Brytyjskiej. W 1943 dowodził Dywizjonem 582, a w 1945 został dowódcą Dywizjonu 227. Brał udział w bombardowaniach największych miast III Rzeszy takich jak Berlin, Stuttgart, Duisburg, Kilonia, czy Kolonia. Po zakończeniu II wojny światowej wykonywał zawód pilota lotniczego.
Za swoją służbę w czasie działań wojennych był wielokrotnie odznaczany – otrzymał między innymi Order Wybitnej Służby (w październiku 1944), Krzyż Wybitnej Służby Lotniczej, Krzyż Sił Powietrznych, Medal Służby Ogólnej w Indiach, Gwiazdę za Wojnę 1939–1945, Gwiazdę Lotniczych Załóg w Europie, Gwiazdę Birmy, Medal Obrony i Medal Wojny 1939–1945.
McMillan uprawiał też narciarstwo. W 1936 został narciarskim mistrzem Nowej Zelandii. Zdobywał medale mistrzostw kraju w zjeździe. W lipcu 1937 wziął udział w otwartych mistrzostwach Nowej Zelandii w skokach narciarskich rozgrywanych na skoczni Mount Cook Ski Jump. Zajął w nich 4. miejsce, będąc najlepszym Nowozelandczykiem w stawce (przegrał z trzema Amerykanami), a skokiem na odległość 61,5 stopy (około 18,6 metra) ustanowił rezultat uznawany za rekord Nowej Zelandii w długości skoku narciarskiego mężczyzn. Jego nazwiskiem nazwano zawody narciarskie o Puchar McMillana (ang. "McMillan Cup").

</doc>
<doc id="4169065" url="https://pl.wikipedia.org/wiki?curid=4169065" title="Paratorchus tardus">
Paratorchus tardus

Paratorchus tardus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus tardus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,4 mm, barwy żółtawobrązowej. Wierzch ciała ma delikatnie punktowany oraz owłosiony. Długość szczecinek jest nie mniejsza niż odległości między nimi. Prawie okrągłe oczy złożone budują 3 lekko wypukłe omatidia. Przedplecze ma od 0,4 do 0,5 mm długości. Pokrywy charakteryzują prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne. U samca ósmy sternit odwłoka pozbawiony ma pośrodku płytkie wgłębienie, a narząd kopulacyjny ma krótki, szeroki wyrostek boczny, krótszy od prostej części rurkowatej. Samicę cechuje owalna spermateka o wymiarach 0,15 × 0,067 mm.
Owad endemiczny dla Nowej Zelandii, znany z regionu Marlborough w południowej części Wyspy Północnej. Spotykany jest w ściółce, próchnicy i wśród mchów, w lasach liściastych, na wysokości od 10 do 610 m n.p.m.

</doc>
<doc id="4169067" url="https://pl.wikipedia.org/wiki?curid=4169067" title="Paratorchus scaputifer">
Paratorchus scaputifer

Paratorchus scaputifer – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus scaputifer". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,4 mm, barwy żółtawobrązowej lub rudobrązowej. Wierzch ciała ma delikatnie punktowany oraz owłosiony. Długość szczecinek jest nie mniejsza niż odległości między nimi. Owalne oczy złożone buduje 5 wypukłych omatidiów. Przedplecze ma od 0,53 do 0,55 mm długości. Pokrywy charakteryzują zaokrąglone, rozwarte kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne o wąskim rozstawie. U samca ósmy sternit odwłoka ma płytkie wgłębienie środkowe, a narząd kopulacyjny ma duży, szeroki wyrostek boczny, prawie całkowicie otaczający część rurkowatą. Samicę cechuje podłużno-owalna spermateka o wymiarach 0,138 × 0,05 mm.
Owad endemiczny dla Nowej Zelandii, znany z zachodniej części Wyspy Północnej. Spotykany jest w ściółce i próchnicy, na wysokości od 182 do 1220 m n.p.m.

</doc>
<doc id="4169070" url="https://pl.wikipedia.org/wiki?curid=4169070" title="Jaskinie Addaura">
Jaskinie Addaura

Jaskinie Addaura – kompleks trzech jaskiń i stanowisko archeologiczne paleolitu na Sycylii we Włoszech. 
Jaskinie znajdują się na wzgórzu Mount Pellegrino nieopodal Palermo na Sycylii. W jednej z nich (Addaura II) znaleziono paleolityczny zespół rysunków wyrytych na skalnej ścianie jaskini. Oprócz przedstawień zwierząt jest tam wyobrażenie grupy ludzi w trakcie jakiejś ceremonii kultowej. W kolejnej jaskini stwierdzono osady z artefaktami górnopaleolitycznymi. 

</doc>
<doc id="4169072" url="https://pl.wikipedia.org/wiki?curid=4169072" title="Swalawa (stacja kolejowa)">
Swalawa (stacja kolejowa)

Swalawa (, , , , ) – stacja kolejowa w Swalawie, w obwodzie zakarpackim, na Ukrainie. Jest częścią administracji użhorodzkiej Kolei Lwowskiej. Znajduje się na linii Lwów - Czop.
Stacja obsługuje głównie ruch regionalny i międzyregionalny.
Historia.
Stacja została otwarta w 1886 roku jako część linii kolejowej Mukaczewo - Wołowiec.
Stacja w 1956 została zelektryfikowana w ramach odcinkach Ławoczne - Mukaczewo, jako pierwsza linia kolejowa w administracji Kolei Lwowskiej.
Od 11 grudnia 2016 kursuje nocny ekspres Charków-Uzhhorod (przez Połtawę, Myrhorod, Lwów).

</doc>
<doc id="4169073" url="https://pl.wikipedia.org/wiki?curid=4169073" title="Paratorchus microphthalmus">
Paratorchus microphthalmus

Paratorchus microphthalmus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1900 roku przez Charlesa A.A. Fauvela jako "Holotrochus microphthalmus". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,8 do 3,7 mm, barwy rudobrązowej. Wierzch ciała ma delikatnie punktowany oraz owłosiony. Długość szczecinek jest nie mniejsza niż odległości między nimi. Owalne oczy złożone buduje 3–6 przypłaszczonych omatidiów. Przedplecze ma od 0,4 do 0,63 mm długości. Pokrywy charakteryzują zaokrąglone kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne o średnim rozstawie. U samca ósmy sternit odwłoka ma pozbawiony jest wgłębień, a narząd kopulacyjny ma tęgi, szeroki wyrostek boczny o podobnej długości co część rurkowata. Samicę cechuje owalna spermateka o wymiarach 0,15 × 0,175 mm.
Owad endemiczny dla Nowej Zelandii, znany z regionu Taranaki w południowo-zachodniej części Wyspy Północnej oraz z północnej i zachodniej części Wyspy Południowej. Spotykany jest w ściółce, próchnicy, glebie mineralnej oraz w mchach i grzybach, na wysokości od 100 do ponad 1300 m n.p.m.

</doc>
<doc id="4169075" url="https://pl.wikipedia.org/wiki?curid=4169075" title="Jacek Smura">
Jacek Smura

Jacek Andrzej Smura (ur. 1967) – trener biznesowy z ponad 20-letnim stażem w branży szkoleniowej, menedżer, coach, ekspert w dziedzinie wdrażania projektów rozwijających potencjał menedżerów i pracowników, instruktor harcerski Związku Harcerstwa Polskiego w stopniu harcmistrza.
Praca zawodowa.
Absolwent politologii i dziennikarstwa na Uniwersytecie im. Adama Mickiewicza w Poznaniu oraz studiów podyplomowych w zakresie zarządzania i finansów w Szkole Głównej Handlowej w Warszawie. 
Absolwent Akademii Strategicznego Przywództwa ICAN Institute i międzynarodowej szkoły coachingu International Coaching Community. 
Certyfikowany coach ICC (International Coaching Community) oraz specjalista w dziedzinie zastosowania testów psychometrycznych TTI Sucess Insights (Reg. No. 48/0188). 
W okresie od 1991 r. do 1997 r. związany zawodowo z sektorem NGO. W latach 1998 - 2001 trener biznesowy w firmie Incontex Polska, w latach 2001-2002 w firmie Specialists. Od 2003 roku prezes zarządu w firmie Kontekst HR International Group, konsultant biznesowy. Jako konsultant i coach Kontekst HR International Group współpracował z ponad 150. organizacjami. Wdrażał projekty szkoleniowe i doradcze zwiększające efektywność biznesową oraz rozwijające umiejętności liderskie kadry menedżerskiej w wielu przedsiębiorstwach i instytucjach państwowych w Polsce..Realizował kilkuletnie programy rozwojowe dla kadry menedżerskiej w Wielkiej Brytanii (2007-2009: Toyota Motor Manufacturing UK) oraz w Rosji (2009-2011: Volkswagen Grup Rus). Twórca autorskiej metodologii zarządzania ryzykiem w zarządzaniu projektami. Prowadzi szkolenia oraz projekty konsultingowe w zakresie: zarządzania zespołem, przywództwa i kierowania ludźmi, motywowania, coachingu, zmian kultury organizacyjnej, zarządzania zmianami, sprzedaży. Współtwórca opatentowanej metodologii kierowania ludźmi "Leadership Tool Box" oraz programu podnoszenia efektywności sprzedaży "Value Creates Volume". 
Harcerstwo.
Jako instruktor harcerski pełnił liczne funkcje. Drużynowy 41 Bydgoskiej Drużyny Harcerskiej "Orlęta" w latach 1984-1991. Członek prezydium XXVIII Zjazdu ZHP w grudniu 1990 w Bydgoszczy. Czterokrotnie członek Głównej Kwatery ZHP w latach 1991–1994, 1994–1998, 1998–2001 oraz 2013–2017. Trzykrotnie pełnił funkcję zastępcy Naczelnika ZHP w latach: 1994–1998, 1998–2001, 2016–2017. Wiceprzewodniczący ZHP w okresie 2001–2005. Był komendantem ogólnopolskich przedsięwzięć ZHP: Polowej Zbiórki Harcerstwa Starszego w 1992 w Pająku, Polowej Zbiórki Harcerstwa Starszego w 1993 Strącznie, Letniej Akcji Szkoleniowej w 1996 w Bieszczadach. Był dwukrotnie komendantem Światowego Zlotu Harcerstwa Polskiego w 1995 w Zegrzu oraz w 2000 w Gnieźnie. Jako członek GK ZHP w latach 2013–2017 odpowiadał za kształcenie i system pracy z kadrą, pracę Wydziału Pracy z Kadrą, Centralnej Szkoły Instruktorskiej, komisji stopni instruktorskich i zespołu starszyzny oraz wdrażanie programu „35+”. W okresie 2016–2017 zastępca Naczelnika ZHP. 
Inicjator i współautor Programu Harcerstwa Starszego (1993), autor opracowania pierwszej wersji starszoharcerskich znaków służb (1994). Współautor opracowania Odznak Kadry Kształcącej (1996). Inicjator i współautor takich narzędzi pracy z kadrą w ZHP jak: Program 35+, Mapa Kompetencji, Program LIDER PLUS. Współautor opracowania Ewaluacji Systemu Pracy z Kadrą 2015 (wraz z hm. Sławomirem Postkiem, hm. Grzegorzem Całkiem, hm. Joanną Skupińską, Moniką Berkowską). Autor licznych artykułów w miesięczniku instruktorskim "Czuwaj". 
Obecnie od 2015 roku drużynowy 424 Drużyny Starszoharcerskiej "Grupa Kampinos" oraz komendant Szczepu 424 Drużyn Harcerskich i Zuchowych "Kampinos" w Izabelinie (Hufiec ZHP Nowy Dwór Mazowiecki, Chorągiew Stołeczna ZHP).
Odznaczony: Srebrnym i Złotym Krzyżem Zasługi, Srebrnym i Złotym Krzyżem Za Zasługi dla ZHP, Medal Komisji Edukacji Narodowej i Medalem "Za zasługi w Wychowaniu Wodnym ZHP" Generała Mariusza Zaruskiego.

</doc>
<doc id="4169077" url="https://pl.wikipedia.org/wiki?curid=4169077" title="Paratorchus homerensis">
Paratorchus homerensis

Paratorchus homerensis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus homerensis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3 do 4,2 mm, barwy rudobrązowej z żółtawobrązowymi odnóżami i czułkami. Wierzch ciała ma delikatnie punktowany oraz umiarkowanie owłosiony. Długość szczecinek jest nie mniejsza niż odległości między nimi. Owalne oczy złożone budują około 3 płaskie omatidia. Przedplecze ma od 0,48 do 0,63 mm długości. Pokrywy charakteryzują tępe, prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne o średnim rozstawie. U samca ósmy sternit odwłoka ma płytkie wgłębienie środkowe, a narząd kopulacyjny ma tęgi, szerokonasadowy wyrostek boczny zakrzywiony wokół nieco krótszej części rurkowatej. Samicę cechuje owalna, słabo zesklerotyzowana spermateka o wymiarach 0,175 × 0,1 mm, pozbawiona guzowatości wierzchołkowej.
Owad endemiczny dla Nowej Zelandii, znany z południowo-zachodniej części Wyspy Południowej. Spotykany jest w ściółce, mchach oraz wśród roślinności subalpejskiej i alpejskiej, na wysokości od 183 do 1463 m n.p.m.

</doc>
<doc id="4169080" url="https://pl.wikipedia.org/wiki?curid=4169080" title="Wayne Berndt">
Wayne Berndt

Wayne Francis Berndt OFMCap. (ur. 15 maja 1954 w Fitchburgu) – amerykański duchowny katolicki, biskup Naha od 2018.
Życiorys.
Wstąpił do nowicjatu Zakonu Braci Mniejszych Kapucynów w Nowym Jorku, gdzie złożył śluby wieczyste 28 czerwca 1980. W 1981 wyjechał do Japonii, gdzie przez dwa lata uczył się miejscowego języka.
Święcenia kapłańskie przyjął w Yonkers 21 maja 1983, po czym powrócił do Japonii w celu podjęcia tam pracy duszpasterskiej. Dwukrotnie (w latach 1994-2000 oraz 2009-2014) był przełożonym Kustodii Japońskiej zakonu.
Episkopat.
9 grudnia 2017 roku został mianowany przez papieża Franciszka biskupem diecezji Naha. Sakry udzielił mu 12 lutego 2018 metropolita Nagasaki - arcybiskup Joseph Mitsuaki Takami.

</doc>
<doc id="4169082" url="https://pl.wikipedia.org/wiki?curid=4169082" title="Maria Mayen">
Maria Mayen

Maria Mayen (ur. 11 maja 1892 w Wiedniu, zm. 15 lipca 1978 w Wiedniu) – austriacka aktorka.
Ukończywszy szkołę aktorską Marie-Seebach w Berlinie występowała w Bonn i Berlinie.
Od 1913 do 1953 występowała w wiedeńskim Burgtheater. W młodości wystąpiła w kilku filmach (między innymi "Konrad Hartls Lebensschicksal" (1918) i "Golgatha" (1920)). Później pojawiła się dopiero w latach 60. XX wieku w filmach "Donadieu" (1961) i "Der Befeh" (1967).
W 1926 została wyróżniona tytułem Kammerschauspielerin.
Była dwukrotnie zamężna. Pierwszym mężem był psychiatra Rudolf von Urban, z którym miała córkę Elisabeth Waltz-Urbancic. Drugim mężem był Emmerich Reimers, również aktor Burgtheater.

</doc>
<doc id="4169089" url="https://pl.wikipedia.org/wiki?curid=4169089" title="Paratorchus humilis">
Paratorchus humilis

Paratorchus humilis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus humilis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3 do 4,2 mm, barwy rudobrązowej lub żółtawobrązowej. Wierzch ciała ma umiarkowanie grubo punktowany oraz umiarkowanie owłosiony. Długość szczecinek jest nie mniejsza niż odległości między nimi. Owalne oczy złożone budują 4 wypukłe omatidia. Przedplecze ma od 0,53 do 0,58 mm długości. Pokrywy charakteryzują tępe, prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, spiczaste wyrostki tylne o średnim rozstawie. U samca ósmy sternit odwłoka ma płytkie wgłębienie środkowe, a narząd kopulacyjny ma wąskonasadowy wyrostek boczny zakrzywiony wokół tak długiej jako on części rurkowatej oraz drugi wyrostek boczny wychodzący z nasady części rurkowatej i zakrzywiony w kierunku przeciwnym. Samicę cechuje owalna, przeciętnie zesklerotyzowana spermateka o wymiarach 0,15 × 0,1 mm, zaopatrzona w guzowatość wierzchołkowej.
Owad endemiczny dla Nowej Zelandii, znany ze środkowej części Wyspy Południowej. Spotykany jest w ściółce, próchnicy i mchach, na wysokości od 60 do 1158 m n.p.m.

</doc>
<doc id="4169093" url="https://pl.wikipedia.org/wiki?curid=4169093" title="Alpine (Arizona)">
Alpine (Arizona)

Alpine – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169096" url="https://pl.wikipedia.org/wiki?curid=4169096" title="Burnside (Arizona)">
Burnside (Arizona)

Burnside – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169097" url="https://pl.wikipedia.org/wiki?curid=4169097" title="Fort Defiance (Arizona)">
Fort Defiance (Arizona)

Fort Defiance – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169098" url="https://pl.wikipedia.org/wiki?curid=4169098" title="Dean O’Gorman">
Dean O’Gorman

Dean Lance O’Gorman (ur. 1 grudnia 1976 w Auckland) – nowozelandzki aktor filmowy i telewizyjny. Występował jako Jolaos w serialu telewizyjnym "Młody Herkules" i jako Fíli w trylogii filmowej "Hobbit".
Życiorys.
Młodość.
Dean Lance O’Gorman urodził się 1 grudnia 1976 w Auckland jako syn Vicky i Lance’a O’Gormanów. Jego ojciec jest malarzem krajobrazowym w Nowej Zelandii, który regularnie wystawiał swoje prace w kilku galeriach. Jego młodszy brat Brett został także aktorem i był częścią znanego trio komediowego z Auckland. Jest pochodzenia anglo-irlandzkiego; jego dziadek ze strony matki był angielskim spadochroniarzem w czasie II wojny światowej. Uczył się w Rangitoto College, a w wieku 10 lat zdobył czarny pas w karate. Mając 12 lat, został odkryty przez agenta na szkolnym konkursie krasomówczym i zaczął występować.
Kariera.
Profesjonalną karierę aktorską rozpoczął w 1990, pojawiając się filmie "The Rogue Stallion". W 1992 wystąpił w jednym odcinku opery mydlanej "Shortland Street". Jego rola nastolatka, który zakochuje się w mieszkającej w jego domu studentce francusko-kanadyjskiej w filmie młodzieżowym "Bonjour Timothy" (1995), przyniosła mu nominację do nagrody dla najlepszego aktora na Włoskim Festiwalu Filmowym Giffoni oraz Nowozelandzkiej Nagrody Filmowej i Telewizyjnej.
W 1995 i 1997 dwukrotnie pojawił się gościnnie w serialu "Herkules" z Kevinem Sorbo, by następnie w latach 1997–1998 wystąpić w trzech odcinkach jako młody Jolaos. Do roli przyjaciela tytułowego bohatera granego przez Ryana Goslinga powrócił w serialu "Młody Herkules". Pojawił się w 46 z 50 odcinków prequelu poprzedniej produkcji, wyświetlanym w latach 1998–1999.
W dreszczowcu "Snakeskin" (2001) zagrał marzyciela z małego miasteczka. Film otrzymał wiele dobrych recenzji i zdobył pięć nagród na konkursie filmów i nagród telewizyjnych w 2001 roku, w tym za najlepszy film.
W 2002 zagrał głównej rolę w "Toy Love". W latach 2004–2005 wystąpił w 25 odcinkach australijskim serialu "Córki McLeoda" jako Luke Morgan. W 2008 wystąpił w horrorze"The Legend of Bloody Mary", a w 2010 w dramacie "Kawa" w reżyserii Katie Wolfe, na podstawie powieści Witi Ihimaery, za rolę Chrisa otrzymał nominację do New Zealand Film and TV Awards jako najlepszy aktor drugoplanowy. Od 2011 do 2013 wcielał się w rolę Andersa Johnsona / Bragiego, jednego z głównych bohaterów serialu komediowego "The Almighty Johnsons" (wszystkie 36 odcinków).
W latach 2012–2014 występował w roli Fíliego, siostrzeńca i jednego z kompanów Thorina Dębowej Tarczy w trylogii filmowej Hobbit: ', ' i "". Udzielał też głosu krasnoludowi w grze komputerowej "Lego The Hobbit". Pierwotnie w postać Fíliego miał wcielać się Rob Kazinsky, ale z powodów osobistych musiał zrezygnować. Wówczas reżyser ekranizacji "Hobbita" Peter Jackson zdecydował się powierzyć rolę O’Gormanowi. Ten godził zdjęcia do adaptacji książki Tolkiena z pracą na planie serialu "The Almighty Johnsons".
W 2015 wystąpił w biograficznym filmie o Daltonie Trumbo z Bryanem Cranstonem w tytułowej roli. W "Trumbo", w reżyserii Jaya Roacha, wcielił się w rolę aktora Kirka Douglasa. W latach 2016–2017 wystąpił w 9 odcinkach nowozelandzkiej komedio-dramy "Westside" oraz 5 odcinkach australijskiego serialu "Wanted". W 2017 wystąpił w głównej roli w filmie "Pork Pie", remake’u "Goodbye Pork Pie" z 1981.
W 2019 na ekrany kin wejdzie komediowy horror "This Guest of Summer" – debiut reżyserski Grahama McTavisha, który w serii filmów "Hobbit" wcielał się w rolę Dwalina. McTavish i O’Gorman wystąpią w głównych rolach, w filmie pojawi się także Adam Brown (filmowy Ori).
W czasie swojej kariery filmowej pojawił się w rolach gościnnych w serialach: "" (1996 i 2000, 2 odcinki), "Cena życia" (2001) i "Ucieczka w kosmos" (2003, 2 odcinki), "Pod osłoną nocy" (2007) i "Miecz prawdy" (2008). Udzielał głosu w czterech odcinkach "Animalii" (2007–2008).
Otrzymał 5 nominacji do nagród filmowych.
Zajmuje się także malarstwem i fotografią artystyczną, a jego prace, w tym zdjęcia obsady Hobbita, a także inscenizowane zdjęcia wojenne, były wystawiane w galeriach i na wystawach.
8 stycznia 2016 ożenił się z Sarah Wilson.

</doc>
<doc id="4169099" url="https://pl.wikipedia.org/wiki?curid=4169099" title="Ganado (Arizona)">
Ganado (Arizona)

Ganado – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169100" url="https://pl.wikipedia.org/wiki?curid=4169100" title="Spitzberg">
Spitzberg

Spitzberg lub Oberoderwitzer Spitzberg, Oderwitzer Spitzberg (510 m n.p.m.) –najwyższy szczyt na Pogórzu Wschodniołużyckim w Sudetach Zachodnich, w południowo-wschodniej części Niemiec w Saksonii.
Położenie.
Wzniesienie położone, na Pogórzu Wschodniołużyckim, około 1,8 km na zachód od centrum miejscowości Oderwitz i 1,5  km na południe od miejscowości Oberoderwitz. Wzniesienie ze wszystkich stron otoczone jest przez miejscowości: po wschodniej stronie położone jest Ordewitz, po południowej stronie Spitzkunnersdorf, po zachodniej Leutersdorf i Neueibau, a po północnej stronie leżą miejscowości Oberordewitz i Eiubau.
Fizjografia.
Spitzberg jest dawną kopułą wulkaniczną i jest jednym z najbardziej charakterystycznych stożków pochodzenia wulkanicznego w Łużycach Górnych o typowej formie regularnego stożka powulkanicznego. Wierzchołek wieńczy pięć bazaltowych skał, zastygłych w kominie wulkanu. Wzniesienie o dobrze wykształconym skalistym szczycie, wyrastającym kilka metrów ponad niewielką wierzchowinę z wyraźnie podkreślonymi dość stromo opadającymi do dolin rzecznych regularnymi zboczami. Zbocza górnej partii wzniesienia wyraźnie odróżniają się od środkowych i dolnych zboczy. Po zachodniej stronie od szczytu leży niewielki płaskowyż, na którym w 1891 r. na miejscu szałasów zbudowano schronisko "Spitzbergbaude"
. Na dwóch skałach szczytowych zlokalizowano ciekawe platformy widokowe, na wierzchołku wyższej skały znajduje się okrągły kamienny obelisk, który jest punktem osnowy geodezyjnej drugiego rzędu Królewskiej Saksońskiej Sieci Triangulacyjnej. Północne zbocze poniżej skały szczytowej, pasem grzbietowym opada w stronę niewielkiego siodła, przechodząc w południowe zbocze niższego o 72 m. bliźniaczego wzniesienia Stumpfeberg. Południowo-zachodnie zbocze łagodnie opada do siodła i przechodzi w północne zbocze niższego wzniesienia (Hofeberg 413m n.p.m.). Zachodnie zbocze dość stromo opada w stronę miejscowości Sorge (Leutersdorf) do doliny rzeki (Spitzkunnersdorfer) położonej ponad sto metrów poniżej szczytu. Wschodnie zbocze nieco łagodniej opada w stronę doliny rzeki( Landwasser (Mandau) położonej około 200 m poniżej szczytu. Po wschodniej stronie wzniesienia na skałach odnaleźć można dwie via ferraty: łatwiejszą "Apollofalter A/B" i trudniejszą "Reisenboulder C/D". Wzniesienie wyraźnie wydzielają dobrze wykształcone doliny rzeczne: od zachodu wzniesienie oddzielone jest doliną Bleicheteichwasser, od wschodu doliną Landwasser, a od bliźniaczych wzniesień Stumpfeberg i Hofeberg oddzielone jest niewielkimi siodłami. Położenie wzniesienia, kształt i wyraźnie podkreślona część szczytowa czynią wzniesienie rozpoznawalnym w terenie.
Geologia.
Wzniesienie powstało w okresie miocenskim w wyniku aktywności wulkanicznej na wyżynie czeskiej, działalność tych procesów rozciągnęła się na Górne Łużyce. W wyniku tych działań powstały liczne wzniesienia wulkaniczne, takie jak Luż lub Spitzberg. Podłoże tufów i bazanitu nefelinowego pokryła w pierwszej kolejności warstwa bazaltowej lawy o grubości do 100 metrów. Następnie płaszcz lawy został przełamany strumieniami lawy fonolitowej. Ostatecznie uformowanie wygasłego wulkanu nastąpiło w okresie zlodowaceń. Lodowiec ściął stożkowe wierzchołki góry i uformował piarżyste zbocza na (lessowych) stokach. Skała szczytowa Spitzbergu składa się całkowicie z fonolitu, który głównie występuje w północnej części wzniesienia w ukośne ustawionych kolumnach o średnicy do metra a na południowym wschodzie występuje płytka warstwa. Szczyt i zbocza wzniesienia pokrywa niewielkiej grubości warstwa młodszych osadów glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Bazalt na północnym i zachodnim zboczu góry przechodzi z brązowych do ciemnofioletowych barw, które nadają glebie czerwonawy odcień.
Historia.
Góra po raz pierwszy została udokumentowana w 1596 r. w księdze (niem. "Schoppenbu") w Oberoderwitz. Przyrodnik i geolog Nathanael Gottfried Leske podczas jednej z podróży przez Górne Łużyce około 1785 r. odwiedził Spitzberg i opisał budowę geologiczną wzniesienia. Od 1850 r. do końca XIX w. na północno-wschodnim zboczu Spitzbergu funkcjonował kamieniołom, po działalności kamieniołomu pozostały wyrobiska w postaci stromej ściany na północno-wschodnim zboczu poniżej szczytu i staw na szczytowym płaskowyżu. Wydobywany kamień z kamieniołomu został wykorzystany między innymi do budowy kościoła w Niederoderwitz. Góra w połowie XIX wieku ze względu na wspaniałe widoki wyłaniające się ze szczytu, stała się popularnym celem wycieczek. Wejście na szczyt w tym czasie było niebezpieczne, o czym świadczy fakt, że przyszłego króla saskiego Fredricha Augusta II musieli z góry sprowadzić dwaj tubylcy. W 1860 r. wyrównano skalisty grzbiet i utworzono miejsca widokowe. W 1882 r. powstało Stowarzyszenie Góry Oderwitz, które wytyczyło ścieżki na szczyt i zabudowało balustrady oraz opiekowało się wzniesieniem jako terenem rekreacyjnym. W 1904 r. na Spitzbergu Oberoderwitz spotkali się reprezentanci wszystkich klubów górskich Środkowych Niemiec i Śląska. W latach 1862-1890 przeprowadzono triangulację Saksonii (niem. "Royal Saxon"). W 1864 r. na szczycie wzniesienia założono punkt osnowy geodezyjnej) drugiego rzędu. W tym celu na najwyżej położonej skale na platformie widokowej osadzono okrągły filar o średnicy 49 centymetrów i wysokości 1,2 metra. Na kolumnie umieszczono napis: "”Station Spitzberg der Königlich – Sächsische Triangulirung 1864” Station 43 – Vermessungs II. Ordnung)" pol. Stacja Spitzberg Triangulacji Królestwa Saksonii – 1864. Punkt nr 43 – II rzędu. ". Wyraz Königlich, który w międzyczasie usunięto z obelisku, został przywrócony w 2010 roku. W 1891 r. na szczytowym płaskowyżu zbudowano schronisko "Spitzbergbaude", które z czasem uległo zniszczeniu zostało odbudowane, które po zawaleniu odbudowano w latach 60. XX wieku. W 1922 r, na północnym zboczu wzniesienia, zbudowano skocznię narciarską, na której w 1936 r. odbył się pierwszy w Niemczech konkurs skoków na sztucznej nawierzchni. Ponadto powstał naturalny tor saneczkowy, na którym w latach pięćdziesiątych rozegrano zawody saneczkowe. Skaliste zbocze Spitzbergu posiada idealne warunki dla wspinaczki. W 1930 roku pokonano 13 pierwszych dróg wspinaczkowych na szczyt. W 1952 r. założono sekcję wspinaczkową Oderwitz i wytyczono na północnym i wschodnim skalistym zboczu wzniesienia osiem dróg wspinaczkowych. W 1964 r. zainstalowano na drogach wspinaczkowych pierwsze haki wspinaczkowe. W 2001 r. na Oderwitz Spitzberg utworzono obszar wspinaczki sportowej, który został otwarty 25 maja 2003 roku. Obecnie ma ponad 90 tras o poziomach trudności od 1 do 9 w skali UIAA. Na wschodnim zboczu wzniesienia, w 1995 r. otwarto znany letni tor saneczkowy. Na jego terenie w dniu 12 października 1998 r. otwarto także oficjalną stację pomiarową. W 2001 roku tor saneczkowy otrzymał nagrodę środowiskową za zaangażowanie w projekt ochrony przyrody na tym obszarze.
Ekologia.
Szczytowe zbocza góry od 1935 roku stanowią pomnik przyrody i są objęte ochroną. W porównaniu z niżej położonymi partiami wzniesieniami, roślinność w partii szczytowej ma znaczne uboższe warunki. Znaczna część górnego zbocza została obsadzona świerkami. Natomiast na południowym zboczu dominują: dęby szypułkowe, brzoza i jarzębina, natomiast roślinność gruntową tworzą gatunki lubiące kwaśne podłoże, takie jak: borówka czarna, śmiałek pogięty, pszeniec zwyczajny, jastrzębiec baldaszkowy i konwalijka. W miejscach nasłonecznionych, na skrajach lasu, występuje: traganek szerokolistny, konwalia majowa, groszek leśny i malina kamionka. Na łąkach na zachodnim zboczu występują: dzwonek szczeciniasty, oman wierzbolistny, koniczyna kasztanowata, biedrzeniec wielki, świerząbek korzenny, świerząbek korzenny, arnika górska i poziewnik miękkowłosy. W cieniu północnego zbocza rosną: jesion, czeremcha zwyczajna, wiąz górski i leszczyna pospolita. Jako typowe gatunki preferujące bazaltowe podłoże rozwijają się tutaj: wawrzynek, szczyr trwały, miodunka plamista i perłówka zwisła. Rośliny na średnich wysokościach są tu reprezentowane przez bez koralowy i starzec Fuchsa. Występują tu także w zacienionych miejscach paprocie, takie jak zanokcica północna i paprotka zwyczajna. Zbocza wzniesienia położone poniżej poz 440 m n.p.m. zajmują łąki i pola uprawne.
Turystyka.
Na szczyt prowadzi droga oraz szlaki turystyczne:

</doc>
<doc id="4169101" url="https://pl.wikipedia.org/wiki?curid=4169101" title="Dean O'Gorman">
Dean O'Gorman



</doc>
<doc id="4169102" url="https://pl.wikipedia.org/wiki?curid=4169102" title="Teen, Age">
Teen, Age

Teen, Age – drugi album studyjny południowokoreańskiej grupy Seventeen, wydany 6 listopada 2017 roku przez Pledis Entertainment i dystrybuowany przez LOEN Entertainment. Płytę promował singel „Clap” (kor. 박수 "Bagsu").
Album ukazał się w czterech edycjach: „White”, „Green”, „Orange” i „RS”. Sprzedał się w nakładzie egzemplarzy w Korei Południowej (stan na grudzień 2017 r.).
5 lutego 2018 roku album został wydany ponownie jako specjalny album pt. "Director’s Cut". Mimo że płyta zawiera wszystkie utwory z "Teen, Age", była promowana jako album specjalny zamiast repackage z powodu zawartych na nim czterech nowych piosenek. Płytę promował singel „Thanks” (kor. 고맙다 "Gomabda").

</doc>
<doc id="4169107" url="https://pl.wikipedia.org/wiki?curid=4169107" title="Mount Owen (Nowa Zelandia)">
Mount Owen (Nowa Zelandia)

Mount Owen – szczyt w północnej części nowozelandzkiej Wyspy Południowej, w regionie Tasman. Mierzy 1875 m n.p.m. i jest najwyższym szczytem Parku Narodowego Kahurangi.
Górę nazwał Julius von Haast na cześć Richarda Owena – brytyjskiego paleontologa.
Na górę prowadzi kilka szlaków. Łatwiejszy dostęp jest od strony północnej, wejście od południa jest bardzo trudne i wymaga dobrej kondycji i doświadczenia.
W marmurowych skałach Mount Owen zachodzą zjawiska krasowe. Wewnątrz góry znajdują się liczne jaskinie, w tym Bulmer Cavern (najdłuższa w Nowej Zelandii o łącznej długości korytarzy około 72 km) oraz Bohemia (11 km – ósma pod względem długości). Jaskinie te należą też do najgłębszych nowozelandzkich jaskiń (odpowiednio trzecie i piąte miejsce).
Na zboczach góry kręcono jedną ze scen filmu "" – gdy Drużyna Pierścienia (już bez Gandalfa) wydostaje się z Morii.

</doc>
<doc id="4169109" url="https://pl.wikipedia.org/wiki?curid=4169109" title="Greer (Arizona)">
Greer (Arizona)

Greer – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169117" url="https://pl.wikipedia.org/wiki?curid=4169117" title="Flaga Łotewskiej SRR">
Flaga Łotewskiej SRR



</doc>
<doc id="4169119" url="https://pl.wikipedia.org/wiki?curid=4169119" title="Godło Łotewskiej SRR">
Godło Łotewskiej SRR



</doc>
<doc id="4169120" url="https://pl.wikipedia.org/wiki?curid=4169120" title="Lupton (Arizona)">
Lupton (Arizona)

Lupton – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169121" url="https://pl.wikipedia.org/wiki?curid=4169121" title="Hymn Łotewskiej SRR">
Hymn Łotewskiej SRR



</doc>
<doc id="4169122" url="https://pl.wikipedia.org/wiki?curid=4169122" title="Michałowo (rejon mołodecki)">
Michałowo (rejon mołodecki)

Michałowo (biał. "Міхалова", ros. "Михалово") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej folwark szlachecki i zaścianek.

</doc>
<doc id="4169124" url="https://pl.wikipedia.org/wiki?curid=4169124" title="McNary (Arizona)">
McNary (Arizona)

McNary – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169127" url="https://pl.wikipedia.org/wiki?curid=4169127" title="Red Rock (hrabstwo Apache)">
Red Rock (hrabstwo Apache)

Red Rock – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169130" url="https://pl.wikipedia.org/wiki?curid=4169130" title="Państwowa Służba Graniczna Ukrainy">
Państwowa Służba Graniczna Ukrainy

Państwowa Służba Graniczna Ukrainy (, trans. "Derżawna prykordonna służba Ukrajiny", ДПСУ, DPSU) – uzbrojona formacja, podlegająca Ministerstwu Spraw Wewnętrznych Ukrainy. Powołano ją w 1991 roku. Do jej podstawowych zadań należy zapewnianie nienaruszalności granicy państwowej Ukrainy oraz ochrona jej suwerenności na obszarze jej wyłącznej strefy ekonomicznej.
Historia.
Potrzeba posiadania wyspecjalizowanej formacji do ochrony granic pojawiła się wraz z uzyskaniem niepodległości przez Ukrainę w 1991 roku. Od tego czasu Służba ta była aktywnym uczestnikiem w zapewnianiu bezpieczeństwa narodowego państwa w oparciu o prawo stanowione przez Radę Najwyższą, Rząd Ukrainy i prezydenta.
Wcześniej, przez krótki okres po wystąpieniu ze Związku Socjalistycznych Republik Radzieckich, zadania te wykonywał Państwowy Komitet Ochrony Granic Ukrainy.
Lata 2000–2003 to dla Służby Granicznej czas reform, a od 2014 roku wzmacniany jest jej komponent wojskowy, co ma zaadaptować formację do realiów konfliktu zbrojnego.
Główne zadania.
Do podstawowych zadań Państwowej Służby Granicznej Ukrainy należą:
Struktura.
Centralnym organem Służby, który z ramienia Ministra Spraw Wewnętrznych koordynuje działalnością formacji i zapewnia wykonywanie jej zadań jest Administracja Państwowej Służby Granicznej Ukrainy. Działa ona w oparciu o prawodawstwo Ukrainy. Struktura Administracji prezentuje się następująco:
Struktura terenowa.
Państwowa Służba Graniczna Ukrainy funkcjonuje w ramach tzw. zarządów regionalnych. W ich ramach podstawową jednostką organizacyjną jest tzw. zagon – rodzaj pododdziału, jaki funkcjonuje m.in. na Ukrainie i w Rosji.
Wschodni Zarząd Regionalny.
Swoją siedzibę ma w Charkowie. Obejmuje 1934,5 km granicy, w tym 1541,5 km na lądzie, 261 km na rzekach oraz 132 km na Morzu Azowskim. Granice te przebiegają przez obwody doniecki, ługański, charkowski i sumski. W związku z konfliktem na wschodniej Ukrainie, Służba Graniczna nie kontroluje 461,2 km granicy w obwodach donieckim i ługańskim. Odcinek ten znajduje się pod kontrolą prorosyjskich separatystów. W skład Zarządu wchodzą:
Dowódcą Zarządu jest gen. mjr Serhij Bidyło.
Północny Zarząd Regionalny.
Swoją siedzibę ma w Żytomierzu. Obejmuje 1358,6 km granicy, w tym 985,7 km na lądzie, 370,7 km na rzekach oraz 2,2 km na jeziorach. Są to granice z Polską, Białorusią i Federacją Rosyjską. W jego skład wchodzą:
Dowódcą Zarządu jest gen. mjr Wałerij Kurnikow.
Zachodni Zarząd Regionalny.
Swoją siedzibę ma we Lwowie. Obejmuje 1267 km granicy, w tym 945,3 km na lądzie (w tym 368,7 km w górach) oraz 322,1 km na rzekach. Są to granice z Polską, Słowacją, Węgrami, Rumunią i Mołdawią. Przebiegają one przez obwody wołyński, lwowski, zakarpacki, iwanofrankiwski oraz czerniowiecki. W jego skład wchodzą:
Dowódcą Zarządu jest gen. mjr Wołodymyr Jehorow.
Południowy Zarząd Regionalny.
Swoją siedzibę ma w Odessie. Obejmuje 1507,007 km granicy, w tym 819,549 km na lądzie, 396,258 km na rzekach, 32,7 km na jeziorach oraz 258,5 km na morzu. Są to granice z Mołdawią i Rumunią. W jego skład wchodzą:
Dowódcą Zarządu jest gen. por. Serhij Kosik.
Azowsko-Czarnomorski Zarząd Regionalny.
Swoją siedzibę ma w Chersoniu. Obejmuje obwody mikołajowski, chersoński oraz zaporoski. Odpowiada również za ochronę granicy z zaaneksowanym przez Federację Rosyjską Krymem. W skład Zarządu wchodzą:
Dowódcą Zarządu jest płk Andrij Ihnatiew.

</doc>
<doc id="4169131" url="https://pl.wikipedia.org/wiki?curid=4169131" title="Kościół Matki Bożej Królowej Meksyku w Laskach">
Kościół Matki Bożej Królowej Meksyku w Laskach

Kościół Matki Bożej Królowej Meksyku – zabytkowy kościół katolicki znajdujący się w Laskach koło Warszawy.
Tło historyczne.
Polskę i Meksyk połączyły więzi przyjaźni, których inicjatorami byli polscy osiedleńcy, zamieszkali po II wojnie światowej w Meksyku. Z ich inicjatywy Matka Boża z Guadalupe, nazywana Królową Meksyku, została w 1959 r. patronką Polski. W Meksyku powstał również kościół, którego patronką została Matka Boża Częstochowska.
W 1981 r. Polacy odwzajemnili się Meksykanom, fundując świątynię Matki Bożej z Guadalupe. Na jej miejsce wybrano podwarszawskie Laski. Królowa Meksyku stała się patronką polskiego kościoła dzięki staraniom inż. Jerzego Skoryny, żołnierza AK i II Korpusu, od 1946 r. mieszkańca Meksyku.
Nad całą inicjatywą sprawował pieczę kard. Stefan Wyszyński. Wieś Laski należała do ulubionych miejsc Prymasa Polski, którego marzeniem była budowa nowego kościoła parafialnego. Zrealizowano ją po jego śmierci.
Architektura.
Kościół nawiązuje kształtem do chrześcijańskiego symbolu – ryby. Charakterystycznym elementem jest wysoka wieża, której szczyt przypomina wieżę bazyliki Matki Bożej z Guadalupe. W ścianie wieży umieszczono okno z witrażem przedstawiającym wizerunek Matki Bożej z Guadalupe.

</doc>
<doc id="4169133" url="https://pl.wikipedia.org/wiki?curid=4169133" title="St. Michaels (Arizona)">
St. Michaels (Arizona)

St. Michaels – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169136" url="https://pl.wikipedia.org/wiki?curid=4169136" title="Sanders (Arizona)">
Sanders (Arizona)

Sanders – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169137" url="https://pl.wikipedia.org/wiki?curid=4169137" title="Padlesnaja (obwód miński)">
Padlesnaja (obwód miński)

Padlesnaja (biał. Падлесная; ros. Подлесная; do 1964 roku "Cielatki") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Obejmuje dawny zaścianek Korniłówka.

</doc>
<doc id="4169138" url="https://pl.wikipedia.org/wiki?curid=4169138" title="Grzegorz Jan Zdziewojski">
Grzegorz Jan Zdziewojski

Grzegorz Jan Zdziewojski herbu Prus III (ur. 10 marca 1609 w Łasku, zm. ok. 1670 lub ok. 1685 w Kętach) – duchowny katolicki, poeta, kaznodzieja, kontrreformator, doktor teologii, absolwent Akademii Krakowskiej i Uniwersytetu la Sapienza, propagator kultu św. Jana Kantego.
Urodził się w rodzinie ziemiańskiej. Jego ojcem był Jakub, notariusz apostolski. Od 1626 był na służbie Gabora Bethlena, wojewody Siedmiogrodu. W 1628 zapisał się na Akademię Krakowską. Święcenia prezbiteratu przyjął 3 marca 1635 roku. W 1638 tytułował się już doktorem filozofii. Pełnił obowiązki m.in. wikariusza w Łasku, proboszcza w Wilamowicach, Pisarzowicach i Tłuczani, prebendarza w Kętach. Między 1639 a 1641 opublikował cztery dzieła, w tym "Dakrysis Patriae," poświęcone miejscowości swojego urodzenia.
Został zamordowany w swoim mieszkaniu przy kościele pw. Św. Krzyża w Kętach przez Klemensa Głasa. Morderca chciał upozorować samobójstwo poety.
Fundował kościoły, kaplice, zakładał biblioteki, wspierał biednych i chorych, fundował stypendia dla niezamożnej młodzieży.

</doc>
<doc id="4169139" url="https://pl.wikipedia.org/wiki?curid=4169139" title="Cielatki">
Cielatki



</doc>
<doc id="4169140" url="https://pl.wikipedia.org/wiki?curid=4169140" title="Korniłówka (obwód miński)">
Korniłówka (obwód miński)



</doc>
<doc id="4169141" url="https://pl.wikipedia.org/wiki?curid=4169141" title="Źródło Hronu">
Źródło Hronu

Źródło Hronu (słow. "prameň Hrona") – źródło rzeki Hron na Słowacji. Znajduje się po północno-wschodniej stronie zabudowań miejscowości Telgárt, w Kotlinie Helpiańskiej, u podnóży masywu Kráľova hoľa, a dokładniej u południowo-wschodnich podnóży wzniesienia Gregová. Obok źródła biegnie droga krajowa nr 66 i linia kolejowa 173 Margecany–Červená Skala.
Źródło posiada obudowaną studzienkę. Obok źródła znajduje się wiata dla turystów i niewielki parking. 

</doc>
<doc id="4169142" url="https://pl.wikipedia.org/wiki?curid=4169142" title="NEVS 9-3EV">
NEVS 9-3EV

NEVS 9-3EV – elektryczny samochód osobowy klasy średniej produkowany pod szwedzką marką NEVS w latach 2017–2022.
Historia i opis modelu.
W maju 2017 roku szwedzkie przedsiębiorstwo NEVS ze wsparciem nowego chińskiego inwestora zdecydowało się powrócić do koncepcji dawnego Saaba 9-3 z ostatniej serii produkcji. W związku z utratą praw do stosowania dawnej szwedzkiej marki, samochód zyskał nową markę, a także w pełni elektryczny napęd i obszernie zmodernizowane nadwozie oraz kabinę pasażerską. Pierwotnie NEVS 9-3EV miał wyróżniać się całkowicie nową stylizacją przedniej i tylnej części nadwozia, a także trafić do sprzedaży także jako 5-drzwiowe kombi.
Ostatecznie, przeznaczony do seryjnej produkcji przeszedł w stosunku do pierwowzoru Saaba znacznie mniej rozległe zmiany wizualne. Zmieniono kształt imitacji osłony chłodnicy, przeprojektowano zderzaki i detale na klapie bagażnika, a także zmieniono kształt maski. W kabinie pasażerskiej umieszczono z kolei cyfrowy wyświetlacz wskaźników.
Sprzedaż.
Produkcja NEVS 9-3EV rozpoczęła się w grudniu 2017 roku w chińskim Tiencinie, za cel obierając wyłącznie lokalny rynek chiński, za głównych nabywców obierając tutaj floty z branż np. carsharingu czy przewozu osób. W momencie rozpoczęcia produkcji NEVS zakładało roczną wielkość produkcji w wymiarze ok. 50 tysięcy egzemplarzy. Wytwarzanie pojazdu dobiegło końca w 2022 roku tuż przed tym, jak w marcu 2023 NEVS zredukowało kadrę pracowniczą do minimum i zamroziło działalność.
Dane techniczne.
NEVS 9-3EV, zgodnie z nazwą, jest samochodem w pełni elektrycznym. Napędza go 174-konny silnik pozwalający rozpędzić się do 100 km/h w 12 sekund, osiągając maksymalną prędkość nie większą niż 140 km/h. Bateria o pojemności 45 kWh pozwala przejechać średnio 300 km na jednym ładowaniu, maksymalnie osiągając wartość 345 kilometrów według chińskiego cyklu pomiarowego NEDC.

</doc>
<doc id="4169143" url="https://pl.wikipedia.org/wiki?curid=4169143" title="Sawmill (Arizona)">
Sawmill (Arizona)

Sawmill – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169144" url="https://pl.wikipedia.org/wiki?curid=4169144" title="NEVS 9-3">
NEVS 9-3



</doc>
<doc id="4169145" url="https://pl.wikipedia.org/wiki?curid=4169145" title="Vernon (Arizona)">
Vernon (Arizona)

Vernon – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="4169147" url="https://pl.wikipedia.org/wiki?curid=4169147" title="Jan Trzeciak (poseł)">
Jan Trzeciak (poseł)

Jan Trzeciak (ur. w majątku Zosin, gmina Szarkowszczyzna, zm. 10 marca 1993 w Warszawie) – polski inżynier rolnik, działacz społeczny, polityk, poseł na Sejm V kadencji (II Rzeczypospolitej), w czasie okupacji niemieckiej Delegat Rządu na Okręg Nowogródzki.
Życiorys.
Urodził się w rodzinie Józefa i Malwiny z domu Korzon (1876–1959). Miał trzech braci rodzonych i troje rodzeństwa przyrodniego. Od 1913 roku był harcerzem.
W 1918 roku przerwał naukę w gimnazjum w Wilnie i walczył w samoobronie wileńskiej, z którą 5 stycznia 1919 roku opuścił Wilno. Jako ochotnik w wojnie polsko-bolszewickiej brał udział w Bitwie Warszawskiej w 18 pułku artylerii polowej, w obsłudze działa. Na własną prośbę został przeniesiony do 1 Dywizji Litewsko-Białoruskiej gen. Żeligowskiego, do 6 Harcerskiego Pułku Strzelców. Uczestniczył w wyzwalaniu Wilna w październiku 1920 roku. 
Po zakończeniu wojny zdał maturę eksternistyczną w Gimnazjum im. Zygmunta Augusta w Wilnie. W 1925 roku ukończył studia na Wydziale Rolniczo-Leśnym Uniwersytetu Poznańskiego i uzyskał dyplom inżyniera rolnika. Specjalizował się w genetyce roślin. Wraz ze swoim przyjacielem Tomaszem Zanem (prawnukiem Tomasza Zana) pracował w majątku Golęcin, prowadzonym w celach doświadczalnych przez Uniwersytet Poznański (m.in. hodowano tam różne rasy bydła). W czasie studiów dodatkowo chodził na wykłady prof. Władysława Tatarkiewicza. Po ukończeniu studiów do września 1939 roku był dzierżawcą majątku Romanowce Wańkowiczów w powiecie szczuczyńskim.
Jan Trzeciak działał w spółdzielczości i w samorządzie rolniczym, współpracując z Antonim Kokocińskim. Organizował spółdzielczość mleczarską na Wileńszczyźnie. Założył i przez 10 lat prowadził spółdzielnią mleczarską w Dzikuszkach, przekształconą następnie w serownię doświadczalną Ministerstwa Rolnictwa. Działał w Obozie Zjednoczenia Narodowego, szczególnie w fazie jego organizacji w roku 1937. Pełnił m.in. funkcję przewodniczącego powiatowej organizacji miejskiej w Szczuczynie, przewodniczącego Organizacji Wiejskiej OZN na okręg nowogródzki, a w lutym 1938 roku był wiceprzewodniczącym okręgu.
W 1938 roku został posłem na Sejm V kadencji (1938–1939) wybranym z ramienia OZN.
Podczas okupacji niemieckiej za zgodą komendy Okręgu Nowogródek AK pracował jako agronom w zarządzie gospodarstw rolnych „Osland” w Lidzie. Jesienią 1943 roku, z rekomendacji komendanta Okręgu Nowogródek AK ppłk. „Borsuka”, Jan Trzeciak, pseudonim „"Aleksander”", został mianowany przez Delegaturę Rządu na Kraj delegatem rządu na województwo nowogródzkie. Na przełomie maja i czerwca 1944 roku zrezygnował z funkcji delegata na Okręg Nowogródzki i zgłosił kandydaturę Mariana Jankowskiego pseudonim „"Habdank”" na swojego następcę. W połowie lipca 1944 roku Jan Trzeciak przeprowadził się do Wilna. Po krótkim pobycie w Wilnie wrócił w Nowogródzkie i objął dowództwo 4 kompanii VII batalionu 77 pułku piechoty AK (był podporucznikiem rezerwy). Latem 1945 roku jako repatriant wyjechał do Warszawy.
Po wojnie Jan Trzeciak pracował jako inżynier rolnik w różnych państwowych gospodarstwach rolnych. W 1969 roku przeszedł na emeryturę. Kupił małe gospodarstwo rolne wraz z zabudowaniami we wsi Rakowiec k. Gniewu. Gospodarstwo było znane w okolicy z wyrobu serów, które powstawały zgodnie ze starą tradycją serowarską.
Został pochowany na cmentarzu Powązkowskim (kwatera 141-3-13).

</doc>
<doc id="4169148" url="https://pl.wikipedia.org/wiki?curid=4169148" title="Pożarnica (rejon mołodecki)">
Pożarnica (rejon mołodecki)

Pożarnica (biał. "Пажарніца", ros. "Пожарница") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej wieś i majątek ziemski zamieszkane przez katolików.

</doc>
<doc id="4169149" url="https://pl.wikipedia.org/wiki?curid=4169149" title="Paratorchus brevipennis">
Paratorchus brevipennis

Paratorchus brevipennis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1893 roku przez Thomasa Brouna jako "Holotrochus brevipennis". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,5 do 3,3 mm, barwy rudobrązowej. Wierzch ciała ma głównie dość delikatnie punktowany oraz gęsto owłosiony. Długość szczecinek jest nie mniejsza niż odległości między nimi. Owalne oczy złożone budują 1–2 przypłaszczone omatidia. Przedplecze ma od 0,45 do 0,55 mm długości, głęboką siateczkowatą mikrorzeźbę oraz grube punktowanie. Przednia ⅓ przedplecza jest węższa niż tylna. Pokrywy charakteryzują zaokrąglone kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne. U samca ósmy sternit odwłoka nie ma wgłębień, ale może mieć nagą łatkę środkową. Narząd kopulacyjny samca szeroki wyrostek boczny zakrzywiony wokół zagiętej ku szczytowi części rurkowatej, a paramery są smukłe. Samicę cechuje żołądziokształtna lub owalna spermateka o wymiarach 0,125 × 0,075 mm.
Owad endemiczny dla Nowej Zelandii, znany z Wyspy Północnej, Great Barrier, Little Barrier i wysp Mokohinau. Spotykany jest w ściółce, próchnicy i mchach, na wysokości od 20 do 1615 m n.p.m.

</doc>
<doc id="4169151" url="https://pl.wikipedia.org/wiki?curid=4169151" title="Porzecze (rejon mołodecki)">
Porzecze (rejon mołodecki)

Porzecze (biał. "Парэчча", ros. "Поречье") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169153" url="https://pl.wikipedia.org/wiki?curid=4169153" title="Matthew Holness">
Matthew Holness

James Matthew Hоlness (ur. 1975) – brytyjski satyryk i aktor, największą sławę przyniosła mu rola fikcyjnego pisarza i aktora Gartha Marenghi.
Dzieciństwo i edukacja.
Urodził się w miejscowości Whitstable, w hrabstwie Kent; uczęszczał do szkoły średniej w Canterbury i studiował na kolegium Trinity Hall w Cambridge. Jako członek amatorskiej grupy teatralnej "Footlights "wystąpił na endynburskim festiwalu sztuki "The Fringe" w połowie lat dziewięćdziesiątych. Współpracował z takimi osobami jak David Mitchell, Robert Webb i Richard Аyоаdе. Zaocznie zdobył tytuł magistra.
Kariera.
Jego pierwszą poważną rolą była postać Boba Fossila w serialu "The Mighty Boosh". 
W telewizji zadebiutował w roku 2000, na kanale BBC Choice w serialu "Bruiser."
W tym samym roku jego serial (współtworzony z Richardem Ayoade) "Garth Marenghi’s Fright Knight" został nominowany do nagrody "Perrier Award, "którą rok później przyznano drugiemu sezonowi serialu - "Garth Marenghi’s Netherhead."
W 2004 roku Channel 4 wyemitował komedię "Garth Marenghi’s Darkplace. "Pomimo uznania krytyków i popularności w Internecie serial nie cieszył się wysoką oglądalnością. Większą sławę przyniosła mu rola Simona w serialu "Biuro".
Jako komik Holness wciela się w postać Merrimana Weira – gitarzystę i piosenkarza ludowego, który występuje w małych londyńskich klubach i innych miastach Wielkiej Brytanii. Merriman Weir pojawił się jako gość w pilotażowym odcinku "Man to Man with Dean Learner "(2005), gdzie udzielił wywiadu Deanowi Learnerowi - postaci granej w "The Darkplace "przez Richarda Аyoade.
Sukces tego odcinka zainspirował aktorów to napisania całego sezonu "Man to Man with Dean Learner "(6 odcinków), który został nagrany na przełomie maja i czerwca 2006 roku w Teddington studios i wyemitowany w telewizji naziemnej w piątek 20 października 2006 roku o godzinie 23:05 na kanale Channel 4. W każdym z odcinków Holness grał rolę innego gościa Deana Learnera (chociaż odcinek z Merrimanem Weirem został nagrany jako pierwszy, wyemitowano go jako czwarty w serii).
W 2006 roku Holness pojawił się na kanale BBC Two w komediowym programie "Time Trumpet. W 2009" roku wystąpił na kanale Channel 4 w serialu "Free Agents."
W 2010 roku zagrał w filmie Ricky'iego Gervaisa i Stephena Merchanta "Cemetery Junction." W 2011 roku dostał niewielką rolę w pierwszym odcinku sitcomu "Friday Night Dinner" jako Chris Parker.
W 2011 roku pojawił się w "Life's Too Short", sitcomie napisanym przez Ricky’ego Gervaisa i Stephena Merchanta. Rolę główną zagrał Warwick Davis.
Filmografia.
W 2012 roku napisał scenariusz i wyreżyserował sztukę "The Snipist "dla kanału" "Sky Arts. Tytułową rolę odegrał Douglas Henshall, który w latach 1970. chroni obywateli Wielkiej Brytanii przez plagą wścieklizny. W sztuce wystąpił także John Hurt.
W 2017 roku zagrał w filmie Simona Blackwella „Black”.

</doc>
<doc id="4169154" url="https://pl.wikipedia.org/wiki?curid=4169154" title="Piekary (sielsowiet Horodziłowo)">
Piekary (sielsowiet Horodziłowo)

Piekary (biał. "Пекары", ros. "Пекари") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej wieś i folwark.

</doc>
<doc id="4169155" url="https://pl.wikipedia.org/wiki?curid=4169155" title="Paratorchus trivialis">
Paratorchus trivialis

Paratorchus trivialis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus trivialis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,9 do 3,5 mm, barwy rudobrązowej z żółtobrązowymi odnóżami i czułkami. Wierzch ciała ma głównie dość delikatnie punktowany oraz gęsto owłosiony. Długość szczecinek jest nie mniejsza niż odległości między nimi. Owalne oczy buduje pojedyncze, wypukłe omatidium. Przedplecze ma od 0,5 do 0,55 mm długości, płytką siateczkowatą mikrorzeźbę oraz delikatne punktowanie. Przednia ⅓ przedplecza jest węższa niż tylna. Pokrywy charakteryzują zaokrąglone kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, spiczaste wyrostki tylne. U samca ósmy sternit odwłoka ma płytkie wgłębienie środkowe. Narząd kopulacyjny samca ma szeroki wyrostek boczny zakrzywiony wokół lekko zagiętej i zwężonej ku szczytowi oraz nieco krótszej od niego części rurkowatej, a paramery są przysadziste. Samicę cechuje podługowato-owalna spermateka o wymiarach 0,175 × 0,075 mm i z przewodem nieskręconym spiralnie w części środkowej.
Owad endemiczny dla Nowej Zelandii, znany z pojedynczego stanowiska w regionie Auckland na Wyspie Północnej. Znaleziony w ściółce na wysokości 90 m n.p.m.

</doc>
<doc id="4169157" url="https://pl.wikipedia.org/wiki?curid=4169157" title="Jasmine Flury">
Jasmine Flury

Jasmine Flury (ur. 16 września 1993 w Davos) – szwajcarska narciarka alpejska, mistrzyni świata.
Kariera.
Po raz pierwszy na arenie międzynarodowej pojawiła się 2 grudnia 2008 roku w Davos, gdzie w zawodach FIS Race nie ukończyła drugiego przejazdu superkombinacji. W 2010 roku wystartowała na mistrzostwach świata juniorów w Regionie Mont Blanc, zajmując 17. miejsce w zjeździe i 32. miejsce w supergigancie. Jeszcze czterokrotnie startowała na imprezach tego cyklu, najlepsze wyniki osiągając podczas mistrzostw świata juniorów w Québecu (2013) i mistrzostw świata juniorów w Jasnej (2014), gdzie zajmowała czwarte miejsca w zjazdach.
Często startowała w zawodach Pucharu Europy, kilkukrotnie stając na podium. Najlepsze wyniki osiągnęła w sezonie 2014/2015, kiedy zajęła trzecie miejsce w klasyfikacji generalnej oraz drugie w klasyfikacjach zjazdu i supergiganta. W zawodach Pucharu Świata zadebiutowała 11 stycznia 2014 roku w Altenmarkt, zajmując 33. miejsce w zjeździe. Pierwsze pucharowe punkty wywalczyła 18 grudnia 2016 roku we Val d’Isère, kończąc rywalizację w supergigancie na jedenastej pozycji. Na początku sezonu 2017/2018, 9 grudnia 2017 roku w Sankt Moritz, po raz pierwszy stanęła na podium zawodów pucharowych, wygrywając supergiganta. W zawodach tych wyprzedziła bezpośrednio swą rodaczkę, Michelle Gisin i Tinę Weirather z Liechtensteinu. 
Podczas mistrzostw świata w Courchevel/Méribel w 2023 roku wywalczyła złoty medal w zjeździe. Wyprzedziła tam Austriaczkę Ninę Ortlieb i swą rodaczkę, Corinne Suter. Na rozgrywanych rok wcześniej igrzyskach olimpijskich w Pekinie była dwunasta w supergigancie i piętnasta w zjeździe. Brała też udział w igrzyskach olimpijskich w Pjongczangu w 2018 roku, gdzie zajęła 27. miejsce w supergigancie, a rywalizacji w zjeździe nie ukończyła.

</doc>
<doc id="4169160" url="https://pl.wikipedia.org/wiki?curid=4169160" title="Paratorchus decipiens">
Paratorchus decipiens

Paratorchus decipiens – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus decipiens". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,6 do 3,1 mm, barwy rudobrązowej z żółtobrązowymi odnóżami i czułkami. Wierzch ciała ma delikatnie punktowany oraz gęsto owłosiony. Długość szczecinek jest nie mniejsza niż odległości między nimi. Prawie okrągłe oczy buduje pojedyncze, przypłaszczone omatidium. Przedplecze ma od 0,48 do 0,55 mm długości, płytką siateczkowatą mikrorzeźbę oraz delikatne punktowanie. Przednia ⅓ przedplecza jest węższa niż tylna. Pokrywy charakteryzują zaokrąglone kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, spiczaste wyrostki tylne. U samca ósmy sternit odwłoka ma płytkie wgłębienie środkowe. Narząd kopulacyjny samca ma szeroki wyrostek boczny zakrzywiony wokół krótkiej i szerokiej (także na wierzchołku) części rurkowatej, a paramery są przysadziste. Samicę cechuje żołądziokształtna spermateka o wymiarach 0,125 × 0,088 mm i z przewodem kręconym spiralnie w części środkowej.
Owad endemiczny dla Nowej Zelandii, znany z regionów Auckland i Waikato w północnej części Wyspy Północnej. Spotykany jest w ściółce na wysokości od 60 do 792 m n.p.m.

</doc>
<doc id="4169161" url="https://pl.wikipedia.org/wiki?curid=4169161" title="Józef Oksiński">
Józef Oksiński



</doc>
<doc id="4169164" url="https://pl.wikipedia.org/wiki?curid=4169164" title="Hōseki no kuni">
Hōseki no kuni

 – manga fantasy napisana i ilustrowana przez Haruko Ichikawę, ukazująca się od 2012 roku w czasopiśmie "Afternoon" (wyd. Kōdansha). Do tej pory ukazało się 11 tomów. W lipcu 2013 roku w serwisie YouTube ukazało się krótkie anime promujące wydanie 1. tomu. Telewizyjna premiera 12-odcinkowego serialu na jej podstawie odbyła się 7 października 2017. Wyprodukowało go studio Orange.
Fabuła.
Fosfofilit żyje w świecie zamieszkiwanym przez antropomorficzne, nieposiadające płci klejnoty walczące z mieszkańcami Księżyca, którzy chcą je porwać i przerobić na dekoracje. Przez swoich towarzyszy uznawany jest za bezużyteczny. Za zadanie dostaje napisanie encyklopedii historii naturalnej. W tym celu prosi o pomoc Cynober, co jest początkiem ich przyjaźni.

</doc>
<doc id="4169165" url="https://pl.wikipedia.org/wiki?curid=4169165" title="Marian Antonik">
Marian Antonik

Marian Antonik (ur. 1963) – działacz społeczny i samorządowy, historyk, nauczyciel, instruktor harcerski, w latach 2013–2017 wiceprzewodniczący ZHP.
W latach 1981–1993 był drużynowym 29 Bielskiej Drużyny Harcerskiej „Szara” (później 1 BDH „Szara”) im. Aleksego Dawidowskiego, następnie przewodniczącym kręgu instruktorskiego „Widnokręgi” przy Wydziale Starszoharcerskim Chorągwi Bielskiej ZHP, instruktorem Wydziału Starszoharcerskiego tej chorągwi i członkiem komendy Hufca Beskidzkiego ZHP. 
W latach 80. zaangażowany w działalność Ruchu Harcerskiego. W okresie 1989–1994 członek Związku Harcerstwa Rzeczypospolitej – komendant Hufca Harcerek i Harcerzy ZHR na Podbeskidziu, członek Głównej Kwatery Harcerzy ZHR. 
Ponownie jako członek ZHP – w latach 2004–2016 – był szefem ówczesnego Schroniska na Głodówce, a od 2005 prezesem Fundacji Harcerstwa Polskiego Schronisko Głodówka. Komendant Podhalańskiego Hufca ZHP im. Kurierów Tatrzańskich, powołanego w 2011 roku. Współorganizator obchodów 100-lecia harcerstwa w Zakopanem w 2013 roku.
Przez kilkanaście lat uczył historii w liceum ogólnokształcącym. Absolwent studiów podyplomowych z zakresu samorządu terytorialnego na Uniwersytecie Warszawskim. W latach 90. był przewodniczącym Rady Miasta Bielska-Białej oraz wiceprezydentem miasta. Założyciel i wieloletni prezes Klubu TS Podbeskidzie. Trener i edukator – prowadził szkolenia dla związków zawodowych w zakresie przywództwa i negocjacji.
Na XXXVIII Zjeździe ZHP w 2013 roku wybrany na czteroletnią kadencję na funkcję wiceprzewodniczącego związku, kierował pracami i dyskusjami nad prawem harcerskim. Był też szefem zespołu ds. finansowania ZHP. Członek kadry kursów instruktorskich „Ręka metody”.
Ma pięcioro dzieci, razem z żoną prowadzi własną działalność gospodarczą.

</doc>
<doc id="4169167" url="https://pl.wikipedia.org/wiki?curid=4169167" title="Rożewicze">
Rożewicze

Rożewicze (biał. "Рожавічы", ros. "Рожевичи") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169169" url="https://pl.wikipedia.org/wiki?curid=4169169" title="Ostaszki">
Ostaszki

Ostaszki – nieistniejąca wieś. Tereny, na których leżała znajdują się obecnie na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Zamieszkana była przez katolickich włościan.

</doc>
<doc id="4169170" url="https://pl.wikipedia.org/wiki?curid=4169170" title="Sanel Kapidžić">
Sanel Kapidžić

Sanel Kapidžić (ur. 14 kwietnia 1990 w Sarajewie) – duński piłkarz pochodzenia bośniackiego, grający na pozycji napastnika w Vatanspor.
Kariera piłkarska.
Urodził się w jugosłowiańskim Sarajewie. W 1992, w wieku dwóch lat, zamieszkał w Danii. Karierę piłkarską rozpoczął w Galten FS, a w 2001 trafił do AGF. Jesienią 2008 rozpoczął treningi z pierwszym zespołem tego klubu, a w styczniu 2009 został formalnie włączony do jego kadry. W Superligaen zadebiutował 31 maja 2009 w przegranym meczu z Vejle BK (1:2), natomiast pierwszą bramkę strzelił 15 marca 2010 w spotkaniu z Silkeborgiem (1:2). W sierpniu 2011, po rozegraniu w AGF 35 meczów w duńskiej ekstraklasie i II lidze, został wypożyczony do FC Fredericia, w którym w sezonie 2011/2012 wystąpił w 20 spotkaniach, zdobywając dwa gole. Pierwszą część sezonu 2012/2013 spędził w FC Fyn, rozgrywając w jego barwach 10 meczów i strzelając jedną bramkę.
W sezonie 2013 był graczem norweskiego Vard Haugesund. Rozegrał w jego barwach 27 meczów i zdobył 13 goli, zajmując 8. miejsce w klasyfikacji najlepszych strzelców II ligi norweskiej (z której jego klub został zdegradowany). W latach 2014–2015 występował w Vard Haugesund. W sezonie 2014 strzelił 16 bramek, dzięki czemu zajął 4. miejsce w klasyfikacji najlepszych strzelców II ligi. Wystąpił ponadto w czterech meczach barażowych o awans do norweskiej ekstraklasy – zdobył w nich trzy gole, w tym dwa w rozegranym 26 listopada 2014 spotkaniu z SK Brann (3:0), które zadecydowało o promocji jego drużyny do Tippeligaen. W najwyższej norweskiej klasie rozgrywkowej zadebiutował 6 kwietnia 2015 w meczu z Viking FK (1:0), w którym strzelił zwycięską bramkę. Sezon 2015 zakończył z 28 meczami i czterema golami na koncie (strzelił m.in. dwie bramki 2 sierpnia 2015 w spotkaniu z Odds BK), a jego zespół spadł do II ligi. W latach 2016–2017 występował w drugoligowym norweskim Fredrikstad, rozgrywając w ciągu dwóch sezonów 57 meczów i strzelając 23 bramki.
Na początku lutego 2018 przeszedł do Korony Kielce, z którą podpisał kontrakt ważny do końca czerwca 2018. W Ekstraklasie zadebiutował 10 marca 2018 w przegranym meczu z Wisłą Płock (0:2), w którym w 68. minucie zmienił Michaela Gardawskiego. Pierwszą bramkę zdobył 13 kwietnia 2018 w spotkaniu z Lechem Poznań (1:0). Drugiego gola strzelił 13 maja 2018 w przegranym meczu z Wisłą Płock (1:4). Sezon 2017/2018 zakończył z czterema występami i dwiema bramkami w Ekstraklasie na koncie. 5 czerwca 2018 kielecki klub poinformował, że jego kontrakt nie został przedłużony na kolejne rozgrywki.
W lipcu 2018 podpisał dwuletni kontrakt z norweskim Sandnes Ulf.

</doc>
<doc id="4169171" url="https://pl.wikipedia.org/wiki?curid=4169171" title="Nikodem Erazm Iwanowski">
Nikodem Erazm Iwanowski

Nikodem Erazm Iwanowski herbu Rogala (ur. w 1844 roku w Parogach, niedaleko Tryszek – zm. 23 stycznia 1931 roku w Parogach, niedaleko Tryszek) – polski pisarz, malarz, publicysta i ojciec pisarek Lazdynų Pelėda.
Życiorys.
Rodzicami Nikodema byli Ksawery Feliks Iwanowski i Józefa Tomaszewicz. Dziadek Jan Dominikowicz Iwanowski był sędzią granicznym powiatu szawelskiego. Ród Iwanowskich pochodził z okolic Połocka, czyli z ziem ruskich Wielkiego Księstwa Litewskiego, skąd przybyli na Żmudź w 1684 roku. Nikodem ukończył studia malarskie w Warszawie i Monachium (w maju 1869 r. zgłosił się do Akademii Sztuk Pięknych - Antikenklasse: immatrykulacja 12 IV 1870 r.), skąd wrócił na Żmudź do swego majątku. Przez pewien czas mieszkał także w Warszawie. Pisał artykuły do "Biesiady Literackiej" oraz wiersze i ballady w języku polskim. Korespondo­wał z czołowymi polskimi pisarkami tych czasów: Elizą Orzeszkową i Marią Konopnic­ką. Jako malarz znany jest z obrazów religijnych, znajdujących się w kościołach żmudzkich. Córkami Nikodema były siostry Iwanowskie: Sofija Ivanauskaitė-Pšibiliauskienė i Marija Ivanauskaitė-Lastauskienė, używające wspólnie pseudoni­mu Lazdynų Pelėda (Sowa z leszczyniaka). Z nich Marija pisa­ła początkowo po polsku do polskich czasopism. Później obie siostry pisały po litewsku.

</doc>
<doc id="4169173" url="https://pl.wikipedia.org/wiki?curid=4169173" title="Wasyl Bobrownykow">
Wasyl Bobrownykow



</doc>
<doc id="4169176" url="https://pl.wikipedia.org/wiki?curid=4169176" title="Sokolniki (obwód miński)">
Sokolniki (obwód miński)

Sokolniki (biał. "Сакольнікі", ros. "Сокольники") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169177" url="https://pl.wikipedia.org/wiki?curid=4169177" title="Henryk Mądrzak">
Henryk Mądrzak

Henryk Mądrzak (ur. 18 grudnia 1929 w Nowych Skalmierzycach, zm. 7 lipca 2016) – polski prawnik, specjalista w dziedzinie postępowania egzekucyjnego.
Życiorys.
Urodzony 18 grudnia 1929 r. w Nowych Skalmierzycach. W latach 1951–1955 studiował prawo na Uniwersytecie Wrocławskim. Od 1957 r. odbywał aplikację sądową w Sądzie Wojewódzkim we Wrocławiu, a w 1959 był asesorem sądowym w Sądzie Powiatowym w Strzelinie.
Doktoryzował się w 1963 r., habilitację uzyskał w 1978, a tytuł profesorski otrzymał w 1997 r. Od 1957 do 2006 r. pracował na Uniwersytecie Wrocławskim jako asystent (1957), adiunkt (1964), docent (1969) i profesor nadzwyczajny (1991). Od 1972 r. do końca kariery był kierownikiem Zakładu Postępowania Cywilnego, a od 1980 do 1981 r. zastępcą dyrektora Instytutu Prawa Cywilnego. W latach 1981–1984 sprawował funkcję prodziekana Wydziału Prawa i Administracji UWr. Ponadto był członkiem i przewodniczącym senackiej Komisji Dyscyplinarnej. Oprócz pracy na UWr związany był także z Wyższą Szkołą Prawa im. Heleny Chodkowskiej we Wrocławiu.
Autor ok. 30 prac naukowych z zakresu postępowania cywilnego. Promotor trzech prac doktorskich. Od 1988 brał udział w powołanej przy Ministerstwie Sprawiedliwości Komisji ds. Reformy Prawa Cywilnego jako członek zespołu ds. prawa egzekucyjnego. Członek Wrocławskiego Towarzystwa Naukowego.
Zmarł 7 lipca 2016 r. i został pochowany na Cmentarzu Osobowickim we Wrocławiu.

</doc>
<doc id="4169178" url="https://pl.wikipedia.org/wiki?curid=4169178" title="Gregová">
Gregová

Gregová (1168 m) – szczyt na wschodnim krańcu Niżnych Tatr na Słowacji. Wznosi się u południowo-wschodnich podnóży Kráľovej hoľi. Jego południowo-wschodnie stoki opadają do Kotliny Helpiańskiej w miejscowości Telgárt. U podnóży Gregovej znajduje się Źródło Hronu, z którego wypływa rzeka Hron. Zachodnie stoki Gregovej opadają do dolinki potoku Zubrovica, w północne wcina się Zbojnícky potok. 
Gregová jest całkowicie porośnięta lasem. W jej skałach wykuto mający postać pętli Tunel Kornela Stodolu o długości 1239,4 metra dla linii kolejowej 173 Margecany–Červená Skala. Pociąg wjeżdża do niego Wiaduktem Telgarckim o wysokości 22 m.

</doc>
<doc id="4169179" url="https://pl.wikipedia.org/wiki?curid=4169179" title="Paratorchus hamatus">
Paratorchus hamatus

Paratorchus hamatus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus hamatus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,5 do 3,2 mm, barwy rudobrązowej z żółtobrązowymi odnóżami i czułkami. Wierzch ciała ma delikatnie punktowany oraz rzadko owłosiony. Długość większości szczecinek jest mniejsza niż odległości między nimi. Podłużno-owalne oczy buduje pojedyncze, wypukłe omatidium. Przedplecze ma od 0,45 do 0,5 mm długości i wyraźną, siateczkowatą mikrorzeźbę. Przednia ⅓ przedplecza jest węższa niż tylna. Pokrywy charakteryzują prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa krótkie, tępe wyrostki tylne. U samca ósmy sternit odwłoka pozbawiony jest wgłębienia. Narząd kopulacyjny samca ma krótki wyrostek boczny niezakrzywiony wokół długiej i smukłej części rurkowatej. Samicę cechuje prawie nerkowata spermateka o wymiarach 0,125 × 0,04 mm i z przewodem w części nasadowej i środkowej nieskręconym spiralnie.
Owad endemiczny dla Nowej Zelandii, znany z zachodniej i północno-zachodniej części Wyspy Południowej. Spotykany jest w ściółce, próchnicy, glebie mineralnej i wśród mchów na wysokości od 12 do 1440 m n.p.m.

</doc>
<doc id="4169180" url="https://pl.wikipedia.org/wiki?curid=4169180" title="Almanach (1995-2017)">
Almanach (1995-2017)



</doc>
<doc id="4169182" url="https://pl.wikipedia.org/wiki?curid=4169182" title="Sołtany">
Sołtany

Sołtany (biał. "Салтаны", ros. "Солтаны") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej wieś, majątek ziemski i folwark. Obecnie Sołtany obejmują również dawną wieś Kozarezy.

</doc>
<doc id="4169183" url="https://pl.wikipedia.org/wiki?curid=4169183" title="Paratorchus retroflexus">
Paratorchus retroflexus

Paratorchus retroflexus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus retroflexus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,8 do 4,2 mm, barwy rudobrązowej lub żółtobrązowej z rudobrązowymi odnóżami i czułkami. Wierzch ciała ma delikatnie punktowany oraz pozornie rzadko owłosiony. Długość większości szczecinek jest mniejsza niż odległości między nimi. Podłużno-owalne oczy buduje pojedyncze, płaskie omatidium. Przedplecze ma od 0,48 do 0,58 mm długości i wyraźną, siateczkowatą mikrorzeźbę. Przednia ⅓ przedplecza jest węższa niż tylna. Pokrywy charakteryzują prawie proste kąty ramieniowe. Odwłok ma dziewiąty tergit niezbyt silnie wydłużony ku tyłowi w dwa bardzo krótkie, tępe wyrostki tylne. U samca ósmy sternit odwłoka ma płytkie, nagie wgłębienie środkowe. Narząd kopulacyjny samca ma krótki, smukły wyrostek boczny oraz szeroką, silnie pośrodku wygiętą część rurkowatą. Samicę cechuje owalna spermateka o wymiarach 0,175 × 0,075 mm i z przewodem skręconym spiralnie na całej długości.
Owad endemiczny dla Nowej Zelandii, znany z zachodniej i północno-zachodniej części Wyspy Południowej. Spotykany jest w ściółce, na wysokości od 180 do 1525 m n.p.m.

</doc>
<doc id="4169184" url="https://pl.wikipedia.org/wiki?curid=4169184" title="Kozarezy">
Kozarezy



</doc>
<doc id="4169185" url="https://pl.wikipedia.org/wiki?curid=4169185" title="Zbojnícky potok">
Zbojnícky potok



</doc>
<doc id="4169186" url="https://pl.wikipedia.org/wiki?curid=4169186" title="Mistrzostwa Świata Juniorów w Hokeju na Lodzie 2018/II Dywizja">
Mistrzostwa Świata Juniorów w Hokeju na Lodzie 2018/II Dywizja

Mistrzostwa Świata Juniorów w Hokeju na Lodzie II dywizji 2018 odbędą się w dwóch państwach: w Wielkiej Brytanii (Dumfries) oraz w Serbii (Belgrad). Zawody grupy A rozgrywano w dniach 10–16 grudnia 2017 roku, a grupy B 10-16 stycznia 2018 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansowały do mistrzostw świata dywizji IB w 2019 roku, ostatni zespół grupy A w 2019 roku zagra w grupie B, zastępując zwycięzcę turnieju grupy B. Najsłabsza drużyna grupy B spadła do trzeciej dywizji.
Hale, w których odbyły się zawody to:
Grupa A.
Wyniki
Tabela
"     = awans do I dywizji, grupy B"     = spadek do dywizji II, grupy B 
Dyrektoriat turnieju wybrał trójkę najlepszych zawodników na każdej pozycji:
Grupa B.
Wyniki
Tabela
"    = awans do dywizji II, grupy A" "     = spadek do dywizji III"
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="4169187" url="https://pl.wikipedia.org/wiki?curid=4169187" title="Tadeusz Gołąb">
Tadeusz Gołąb

Tadeusz Franciszek Gołąb (ur. 4 października 1895 w Żywcu, zm. wiosną 1940 w Katyniu) – major piechoty Wojska Polskiego, kawaler Krzyża Walecznych, ofiara zbrodni katyńskiej.
Życiorys.
Urodził się w rodzinie Jana i Marii z Ostrowskich. Był młodszym bratem kapitana intendenta Jana Józefa Gołębia (ur. 13 marca 1892 roku). 
Ukończył Wyższą Szkołę Realną w Żywcu. Powołany do armii austriackiej. Walczył w kampanii włoskiej w Alpach Karnickich i Dolomitach, w szeregach c. i k. 56 pułku piechoty. 1 sierpnia 1916 roku został mianowany podporucznikiem rezerwy piechoty.
Wstąpił do Armii Polskiej we Francji. W latach 1918–1921 uczestnik walk na froncie ukraińskim, litewsko-białoruskim i bolszewickim. 
W okresie międzywojennym pracował pozostał w wojsku jako zawodowy oficer w 13 Kresowej Dywizji Piechoty. W 1924 w stopniu kapitana (starszeństwo z dniem 1 czerwca 1919 i 605 lokatą w korpusie oficerów piechoty) służył w 44 pułku piechoty. Przez kilka lat był wykładowcą w Dywizyjnej Szkole Podoficerskiej w Nisku. W 1932 był majorem (starszeństwo z dniem 1 stycznia 1931 i 21 lokatą w korpusie oficerów piechoty. W kwietniu 1934 roku został przesunięty ze stanowiska dowódcy batalionu na stanowisko kwatermistrza. W 1938 roku zajmowane przez niego stanowisko zostało przemianowane na stanowisko II zastępcy dowódcy pułku.
W kampanii wrześniowej był w Ośrodku Zapasowym 13 Dywizji Piechoty. Ranny w nogi. Wzięty do niewoli radzieckiej, osadzony w obozie przejściowym (Putywl?) a następnie przeniesiony do Kozielska. Osadzony w tzw. „bloku majorowskim” (Skit). Między 3 a 5 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa bez numeru, poz. 99 z 2.04.1940, nr akt 300. Został zamordowany między 4 a 7 kwietnia 1940 przez NKWD w lesie katyńskim. Zidentyfikowany jako „Golabuz Tadeusz” podczas ekshumacji prowadzonej przez Niemców w 1943, zapis w dzienniku ekshumacji pod datą 15 kwietnia 1943 roku. Przy szczątkach znaleziono dowód osobisty. Figuruje na liście AM 169-124 i liście Komisji Technicznej PCK pod numerem 124. Nazwisko Tadeusza Gołębia znajduje się na liście ofiar opublikowanej w Gońcu Krakowskim nr 93 i w Nowym Kurierze Warszawskim nr 94 z 1943. W Archiwum Robla znajduje się pakiet nr 0424, zawierający notatnik nieznanego żołnierza. W zapisanych tam wspomnieniach "Trochę wspomnień o Skicie" znajduje się nazwisko Gołąb. 
Tadeusz Franciszek Gołąb był żonaty z Marią z Myślińskich (ur. 8 września 1902 roku w Klewaniu), z którą miał syna Zbigniewa Henryka. Brat żony – podporucznik artylerii Władysław Myśliński także został zamordowany w Katyniu. Maria Gołąb została wraz z synem deportowana na Syberię. W 1941 roku, po amnestii, oboje dostali się do Polskich Sił Zbrojnych w ZSRR. Maria pełniła służbę w 8 Szpitalu Wojennym jako siostra Czerwonego Krzyża. Zmarła 21 września 1945 roku i została pochowana na brytyjskim cmentarzu wojennym Ramla (Ramleh). Zbigniew Henryk Gołąb zmarł w 2004 roku w Wielkiej Brytanii.
5 października 2007 roku Minister Obrony Narodowej Aleksander Szczygło mianował pośmiertnie majora Gołąba do stopnia podpułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W listopadzie 2009 roku Zespół Oświatowy w Starej Róży posadził Dąb Pamięci podpułkownika Tadeusza Franciszka Gołąba.

</doc>
<doc id="4169188" url="https://pl.wikipedia.org/wiki?curid=4169188" title="Paratorchus tubifer">
Paratorchus tubifer

Paratorchus tubifer – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus tubifer". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,1 mm, żółtobrązowej z żółtawymi odnóżami i czułkami. Wierzch ciała ma delikatnie punktowany oraz gęsto owłosiony. Długość szczecinek okrywowych jest większa niż odległości między nimi. Owalne oczy buduje pojedyncze, wypukłe omatidium. Przedplecze ma od 0,4 do 0,43 mm długości, boki zwężone ku nasadzie i matowy wygląd wskutek głębokiej, siateczkowatej mikrorzeźby. Odwłok ma dziewiąty tergit niezbyt silnie wydłużony ku tyłowi w dwa smukłe, spiczaste wyrostki tylne. U samca ósmy sternit odwłoka ma płytkie wgłębienie środkowe z podłużną listewką środkową. Narząd kopulacyjny samca ma krótki wyrostek boczny oraz długą, trąbkowatą część rurkowatą. Samicę cechuje owalna spermateka o wymiarach 0,175 × 0,088 mm.
Owad endemiczny dla Nowej Zelandii, znany z regionu Taranaki na Wyspy Północnej. Spotykany jest w ściółce i próchnicy, na wysokości od 200 do 250 m n.p.m.

</doc>
<doc id="4169189" url="https://pl.wikipedia.org/wiki?curid=4169189" title="Juliusz Ziomecki">
Juliusz Ziomecki

Juliusz Ziomecki (ur. 18 grudnia 1928 w Kobryniu, zm. 7 lipca 2014 we Wrocławiu) – polski historyk i archeolog śródziemnomorski.
Życiorys.
Urodzony 26 marca 1928 r. w Kobryniu. Pochodził z rodziny inteligenckiej. Wychowywał się w Tarnowie, gdzie uczęszczał na tajne nauczanie. Po wojnie zdał maturę, a w 1959 r. ukończył studia w historyczne na Uniwersytecie Wrocławskim. Pracował kolejno w Archiwum Państwowym, Muzeum Śląskim we Wrocławiu i w latach 1954–1963 w Zakładzie Archeologii Antycznej PAN w Warszawie.
W Warszawie w 1963 r. obronił pracę doktorską, tam również uzyskał w 1973 r. habilitację. Po obronie pracy doktorskiej wrócił do Wrocławia i podjął pracę adiunkta na Uniwersytecie Wrocławskim, w 1974 r. awansował na stanowisko docenta, od 1991 r. na stanowisku profesora nadzwyczajnego. W latach 1981–1984 był dziekanem Wydziału Filozoficzno-Historycznego UWr, w latach 1988–1990 – prodziekanem, a od 1993 r. kierownikiem Zakładu Historii Starożytnej w Instytucie Historycznym. Z Uniwersytetem Wrocławskim związany był zawodowo do emerytury. Ponadto w latach 1965–1971 prowadził wykłady w Państwowej Wyższej Szkole Sztuk Plastycznych we Wrocławiu. W 1998 r. przeszedł na emeryturę.
Uczestniczył w wykopaliskach w Bułgarii i ZSRR, a od 1977 do 1989 r. kierował ekspedycją uczelni wrocławskiej w Novae w Bułgarii. Rozpropagował wówczas stosowanie metod zaczerpniętych z archeologii pradziejowej, m.in. metody stratygraficznej. Prowadził badania w zakresie kultury świata antycznego i ikonografii antycznej. Był promotorem dwóch prac doktorskich. Był członkiem komitetu redakcyjnego rocznika „Archeologia”.
Działał we Wrocławskim Towarzystwie Naukowym, Polskim Towarzystwie Archeologicznym i Numizmatycznym, uczelnianej komisji NSZZ Solidarność, Komitecie Nauk o Kulturze Antycznej PAN, Komisji Nauk Humanistycznych i Komisji Archeologicznej PAN, Polskim Towarzystwie Filologicznym, Stowarzyszeniu Naukowym Archeologów Polskich, Polskim Towarzystwie Sztuk Pięknych, Wrocławskim Towarzystwie Przyjaciół Sztuk Pięknych, Klubie Inteligencji Katolickiej i PAX Christi.
W latach 1990–1994 zasiadał w Radzie Miejskiej Wrocławia z listy Solidarnościowego Porozumienia Wyborczego.
Zmarł 7 lipca 2014 r. we Wrocławiu i został pochowany na Cmentarzu Osobowickim we Wrocławiu.

</doc>
<doc id="4169191" url="https://pl.wikipedia.org/wiki?curid=4169191" title="Paratorchus alifer">
Paratorchus alifer

Paratorchus alifer – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus alifer". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,9 do 3,5 mm, barwy żółtobrązowej z żółtawymi odnóżami i czułkami. Wierzch ciała ma delikatnie punktowany oraz umiarkowanie gęsto owłosiony. Długość szczecinek okrywowych jest równa odległościom między nimi. Prawie okrągłe oczy buduje pojedyncze, wypukłe omatidium. Przedplecze ma od 0,45 do 0,48 mm długości, boki prawie równoległe i matowy wygląd wskutek głębokiej siateczkowatej mikrorzeźby. Odwłok ma dziewiąty tergit niezbyt silnie wydłużony ku tyłowi w dwa krótkie, dość tępe wyrostki tylne. U samca ósmy sternit odwłoka ma płytkie wgłębienie środkowe pozbawione listewki środkowej. Narząd kopulacyjny samca ma krótki, szeroki wyrostek boczny ze skrzydełkowatym rozszerzeniem oraz długą, nieco hakowatą część rurkowatą. Samicę cechuje prawie okrągła spermateka o wymiarach 0,088 × 0,076 mm.
Owad endemiczny dla Nowej Zelandii, znany z regionu Northland na Wyspy Północnej. Spotykany jest w ściółce, na wysokości około 135 m n.p.m.

</doc>
<doc id="4169196" url="https://pl.wikipedia.org/wiki?curid=4169196" title="Laskówka (Nowe Miasto nad Wartą)">
Laskówka (Nowe Miasto nad Wartą)

Laskówka – dawne miasto, obecnie część Nowego Miasta nad Wartą w województwie wielkopolskim, w powiecie średzkim, w gminie Nowe Miasto nad Wartą.
Laskówka została założona w 1665 roku, 150 m od lokowanego w 1283 roku Nowego Miasta nad Wartą. Laskówka była ośrodkiem o silnie wyspecjalizowanej funkcji produkcyjnej (sukiennictwo) oraz rolniczej. Istotą bytu Laskówki w najbliższym sąsiedztwie Nowego Miasta były zatem rozłączne – uzupełniające się funkcje obu miast. Różnice między Nowym Miastem a Laskówką dotyczyły także kwestii społecznej; Laskówka w dużej części zasiedlona została przez protestancką ludnością niemieckojęzyczną, natomiast Nowe Miasto nad Wartą zamieszkiwała katolicka większość ludności polskiej.
Układ przestrzenny dawnego miasta Laskówki cechuje się bardzo dobrym stopniem zachowania. Zabudowane są wszystkie pierzeje rynku (obecna nazwa to "Rynek Zielony") z jednokondygnacyjną zabudową, a wnętrze rynku stanowi park. Oba dawne miasta zintegrowane są zwartą zabudową wzdłuż ul. Poznańskiej, a cały układ ma złożony charakter małomiasteczkowy.

</doc>
<doc id="4169197" url="https://pl.wikipedia.org/wiki?curid=4169197" title="Język haseł przedmiotowych">
Język haseł przedmiotowych

Język haseł przedmiotowych (JHP) – język informacyjno-wyszukiwawczy, którego słownictwo tworzą tematy (ewentualnie z dopowiedzeniem) i określniki, a gramatyką są reguły budowy haseł przedmiotowych (gramatyka pozycyjna).
Historia.
Podstawę tworzenia języka haseł przedmiotowych stanowi katalog przedmiotowy, jest on nadal reprezentatywną formą jego stosowania. Aby dokładnie zapoznać się z historią tworzenia JHP należy poznać ogólną strukturę katalogu przedmiotowego. Język haseł przedmiotowych powstał w wersji katalogowej i rozwijał się spontanicznie i niejednolicie.
Słownictwo i gramatyka JHP.
Słownictwo przejmowane jest z języka naturalnego. Gramatyka JHP to zbiór reguł określających sposób budowy zdań JHP: łączenia tematów i określników w hasła przedmiotowe.
Tematy i określniki.
Tematy i określniki są to wyrażenia przejmowane z języka naturalnego, przeważnie zarejestrowane w odpowiednim słowniku JHP lub odpowiedniej kartotece. Jest to słownictwo znormalizowane (standaryzowane) i kontrolowane. Tematy i określniki winny być:
Mogą to być zarówno nazwy pospolite (ogólne), jak i własne. 
Hasło przedmiotowe.
Zdanie odzwierciedlające treść dokumentu złożone z tematu (hasło przedmiotowe proste) lub tematu i umieszczonych po nim jednego lub kilku określników (hasło przedmiotowe rozwinięte), w kolejności ustalonej przez reguły gramatyki języka haseł przedmiotowych.
Schemat hasła przedmiotowego.
Temat (dopowiedzenie) – określniki jednostkowe – określniki przedmiotowe – określniki klasowe – określniki geograficzne – określniki chronologiczne – określniki formalne

</doc>
<doc id="4169198" url="https://pl.wikipedia.org/wiki?curid=4169198" title="Rajdowe Mistrzostwa Europy 1959">
Rajdowe Mistrzostwa Europy 1959

Sezon Rajdowych Mistrzostw Europy 1959 był 7 sezonem Rajdowych Mistrzostw Europy (FIA European Rally Championship). Składał 13 rajdów, rozgrywanych w Europie.

</doc>
<doc id="4169208" url="https://pl.wikipedia.org/wiki?curid=4169208" title="Rajdowe Mistrzostwa Europy 1960">
Rajdowe Mistrzostwa Europy 1960

Sezon Rajdowych Mistrzostw Europy 1960 był 8 sezonem Rajdowych Mistrzostw Europy (FIA European Rally Championship). Składał 13 rajdów, rozgrywanych w Europie.

</doc>
<doc id="4169210" url="https://pl.wikipedia.org/wiki?curid=4169210" title="Timothy O’Connor">
Timothy O’Connor

Timothy Beehane O’Connor (ur. 1 stycznia 1860 w Kilenenan, Irlandia, zm. 5 lutego 1936 w Auckland) – nowozelandzki rugbysta.
Rozpoczął on swoją karierę w roku 1881 grając dla "Auckland Combined Clubs" w klubie North Shore. W 1883 r. był członkiem pierwszej drużyny reprezentacyjnej Auckland Union i w meczu przeciwko Canterbury zdobył dla Auckland pierwszy punkt. W 1884 r. został włączony do reprezentacji Nowej Zelandii i zagrał da niej siedem meczów. Timothy O’Connor zmarł w Auckland 5 lutego 1936 roku.

</doc>
<doc id="4169223" url="https://pl.wikipedia.org/wiki?curid=4169223" title="Paratorchus pubescens">
Paratorchus pubescens

Paratorchus pubescens – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus pubescens". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,4 do 3,2 mm, barwy rudobrązowej lub żółtobrązowej z jaśniejszymi odnóżami i czułkami. Wierzch ciała ma delikatnie punktowany oraz gęsto owłosiony. Długość szczecinek okrywowych jest większa niż odległości między nimi. Prawie okrągłe oczy buduje pojedyncze, wypukłe omatidium. Przedplecze ma od 0,43 do 0,45 mm długości i błyszczący wygląd wskutek płytkiej, siateczkowatej mikrorzeźby. Przednia ⅓ przedplecza jest szersza niż tylna ⅓. Odwłok ma wyraźnie widoczne linie łączeń między tergitami a sternitami segmentów od trzeciego do siódmego, a dziewiąty tergit niezbyt silnie wydłużony ku tyłowi w dwa długie, spiczaste wyrostki tylne o przeciętnym rozstawie. U samca ósmy sternit odwłoka ma płytkie wgłębienie środkowe. Narząd kopulacyjny samca ma krótki, smukły wyrostek boczny oraz długą, zakrzywioną część rurkowatą. Samicę cechuje nerkowata spermateka o wymiarach 0,188 × 0,063 mm.
Owad endemiczny dla Nowej Zelandii, znany z północno-zachodniej części Wyspy Południowej. Zasiedla ściółkę.

</doc>
<doc id="4169224" url="https://pl.wikipedia.org/wiki?curid=4169224" title="Rajdowe Mistrzostwa Europy 1956">
Rajdowe Mistrzostwa Europy 1956

Sezon Rajdowych Mistrzostw Europy 1956 był 4 sezonem Rajdowych Mistrzostw Europy (FIA European Rally Championship). Składał 13 rajdów, rozgrywanych w Europie.

</doc>
<doc id="4169228" url="https://pl.wikipedia.org/wiki?curid=4169228" title="Jekaterinosław">
Jekaterinosław



</doc>
<doc id="4169229" url="https://pl.wikipedia.org/wiki?curid=4169229" title="Pierwszy rząd Mateusza Morawieckiego">
Pierwszy rząd Mateusza Morawieckiego

Pierwszy rząd Mateusza Morawieckiego – Rada Ministrów pod kierownictwem premiera Mateusza Morawieckiego, powołana i zaprzysiężona przez prezydenta RP Andrzeja Dudę 11 grudnia 2017. 12 grudnia miało miejsce exposé premiera Morawieckiego, zaś rząd uzyskał w Sejmie wotum zaufania przy 243 głosach za i 192 głosach przeciw.
Zapleczem rządu był mający większość w Sejmie i Senacie Klub Parlamentarny Prawa i Sprawiedliwości. W skład Rady Ministrów wchodzili przedstawiciele PiS, Porozumienia i Solidarnej Polski. Rząd powołano w miejsce poprzedniego rządu tej samej koalicji, po złożeniu dymisji przez premier Beatę Szydło.
W dniu zaprzysiężenia jedynymi zmianami w stosunku do składu poprzedniego rządu była zmiana na fotelu prezesa Rady Ministrów i objęcie funkcji wicepremiera przez dotychczasową szefową rządu.
Rząd Mateusza Morawieckiego złożył dymisję 12 listopada 2019 na pierwszym posiedzeniu Sejmu wybranego w dniu 13 października 2019, tego samego dnia został przyjęta przez prezydenta. Rząd funkcjonował do momentu powołania nowego gabinetu trzy dni później.

</doc>
<doc id="4169230" url="https://pl.wikipedia.org/wiki?curid=4169230" title="Paratorchus tricarinatus">
Paratorchus tricarinatus

Paratorchus tricarinatus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus tricarinatus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 2,6 mm, barwy rudobrązowej z jaśniejszymi odnóżami i czułkami. Wierzch ciała ma delikatnie punktowany oraz umiarkowanie gęsto owłosiony. Długość szczecinek okrywowych jest równa odległościom między nimi. Prawie okrągłe oczy buduje pojedyncze, wypukłe omatidium. Przedplecze ma od 0,38 do 0,45 mm długości i błyszczący wygląd wskutek płytkiej, siateczkowatej mikrorzeźby. Przednia ⅓ przedplecza jest szersza niż tylna ⅓. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa smukłe, spiczaste wyrostki tylne, szeroko odseparowane przez zaokrąglony wyrostek środkowy. U samca ósmy sternit odwłoka ma wgłębienie środkowe z listewką podłużną i parą zakrzywionych listewek bocznych. Narząd kopulacyjny samca ma bardzo krótki wyrostek boczny oraz długą, u szczytu hakowatą część rurkowatą, a paramery są w częściach odsiebnych buławkowate. Samicę cechuje podługowato-owalna spermateka o wymiarach 0,175 × 0,075 mm.
Owad endemiczny dla Nowej Zelandii, znany z regionu Taranaki na Wyspy Północnej. Spotykany jest w ściółce i mchach, na wysokości od 200 do 1220 m n.p.m.

</doc>
<doc id="4169232" url="https://pl.wikipedia.org/wiki?curid=4169232" title="Paratorchus flexuosus">
Paratorchus flexuosus

Paratorchus flexuosus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus flexuosus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 3 do 3,3 mm, barwy rudobrązowej z jaśniejszymi odnóżami i czułkami. Wierzch ciała ma delikatnie punktowany oraz umiarkowanie gęsto owłosiony. Długość szczecinek okrywowych jest równa odległościom między nimi. Prawie okrągłe oczy buduje pojedyncze, wypukłe omatidium. Przedplecze ma od 0,43 do 0,45 mm długości i błyszczący wygląd wskutek płytkiej, siateczkowatej mikrorzeźby. Przednia ⅓ przedplecza jest szersza niż tylna ⅓. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa krótkie, tępe wyrostki tylne o przeciętnym rozstawie. U samca ósmy sternit odwłoka pozbawiony jest wgłębień i listewek. Narząd kopulacyjny samca ma szeroki wyrostek boczny zakrzywiony wokół długiej i ostro zgiętej części rurkowatej, a paramery nie są buławkowate. Samicę cechuje owalna spermateka o wymiarach 0,125 × 0,063 mm.
Owad endemiczny dla Nowej Zelandii, znany z regionu Northland na Wyspy Północnej. Zasiedla ściółkę.

</doc>
<doc id="4169235" url="https://pl.wikipedia.org/wiki?curid=4169235" title="Jaskinia Psia (Góry Świętokrzyskie)">
Jaskinia Psia (Góry Świętokrzyskie)

Jaskinia Psia – jaskinia w Górach Świętokrzyskich. Wejście do niej znajduje się we wschodniej części góry Miedzianka, w nieczynnym kamieniołomie, niedaleko Jaskini w Sztolni Teresa na Miedziance, w pobliżu Chęcin, na wysokości 283 m n.p.m. Długość jaskini wynosi 16,5 metrów, a jej deniwelacja 4 metry.
Jaskinia znajduje się na terenie Rezerwatu Przyrody Góra Miedzianka i jest nieudostępniona turystycznie.
Opis jaskini.
Jaskinię stanowi prosty, idący lekko w dół korytarz zaczynający się w małym i sztucznym otworze wejściowym, a kończący szczeliną nie do przejścia. Mniej więcej w jego połowie odchodzi krótki korytarzyk prowadzący do niewielkiej i bardzo niskiej salki.
Przyroda.
W jaskini brak jest nacieków. Ściany są suche, rosną na nich mchy i glony.
Historia odkryć.
Jaskinia była znana od dawna. Została odkryta podczas prac w kamieniołomie. Ma prawdopodobnie połączenie z Jaskinią w Sztolni Teresa na Miedziance. Jej opis i plan sporządził Krzysztof Recielski przy pomocy Agnieszki Gajewskiej w 1990 roku.

</doc>
<doc id="4169240" url="https://pl.wikipedia.org/wiki?curid=4169240" title="Paratorchus angulatus">
Paratorchus angulatus

Paratorchus angulatus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus angulatus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,6 do 3,2 mm, barwy rudobrązowej z jaśniejszymi odnóżami i czułkami. Wierzch ciała ma delikatnie punktowany oraz umiarkowanie rzadko owłosiony. Długość szczecinek okrywowych jest mniejsza niż odległości między nimi. Okrągłe oczy buduje pojedyncze, płaskie omatidium. Przedplecze ma od 0,48 do 0,5 mm długości i równoległe boki. Nasadowe kąty przedplecza i ramieniowe kąty pokryw są proste i zaostrzone. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa tępe wyrostki tylne. U samca ósmy sternit odwłoka pozbawiony jest wgłębień. Narząd kopulacyjny samca ma szeroki wyrostek boczny zakrzywiony wokół większej, zaopatrzonej we falnkowate rozszerzenia części rurkowatej. Samicę cechuje gruszkowata spermateka o wymiarach 0,180 × 0,075 mm.
Owad endemiczny dla Nowej Zelandii, znany z regionu Auckland na Wyspy Północnej. Zasiedla ściółkę.

</doc>
<doc id="4169242" url="https://pl.wikipedia.org/wiki?curid=4169242" title="Paratorchus anophthalmus">
Paratorchus anophthalmus

Paratorchus anophthalmus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1900 roku przez Charlesa A.A. Fauvela jako "Holotrochus anophthalmus". W 1982 roku przeniesiony został przez H. Pauline McColl do rodzaju "Paratrochus", któremu w 1984 roku ta sama autorka zmieniła nazwę na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości około 2,5 mm, barwy ciemnobrązowej z rudobrązowymi odnóżami i czułkami. Wierzch ciała ma dwojako punktowany: delikatnie i gdzieniegdzie grubo punktowany oraz umiarkowanie rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma 0,45 mm długości i równoległe boki. Nasadowe kąty przedplecza i ramieniowe kąty pokryw są zaokrąglone. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa tępe wyrostki tylne. U samca ósmy sternit odwłoka pozbawiony jest wgłębień. Narząd kopulacyjny samca ma 0,1 mm długości, krótki i tępy wyrostek boczny oraz C-kształtną część rurkowatą.
Owad endemiczny dla Nowej Zelandii, znany z dystryktu Buller w zachodniej części Wyspy Południowej. Spotykany jest w ściółce.

</doc>
<doc id="4169245" url="https://pl.wikipedia.org/wiki?curid=4169245" title="Marjorie Chambers">
Marjorie Chambers

Eileen Marjorie Fosbery Chambers (ur. 29 maja 1906 w Sydney, zm. 6 kwietnia 1989 w Christchurch) – nowozelandzka pielęgniarka, przełożona pielęgniarek, członek zarządu szpitali i wielu organizacji nowozelandzkich i międzynarodowych. Reformatorka systemu opieki zdrowotnej i kształcenia pielęgniarskiego, administratorka szpitali. Odznaczona Orderem Imperium Brytyjskiego IV klasy (OBE).
Młodość.
Marjorie urodziła się jako córka Fosbery Maunsella Nancarrowa i Violet Marjorie Campbell. Oboje rodziców byli Nowozelandczykami i około 1910 przenieśli się do Christchurch, gdzie od 1917 do 1923, uczęszczała do prywatnej szkoły dla dziewcząt St. Margaret’s College. Ojciec nie pozwolił jej pójść na uniwersytet. Została guwernantką, a potem zrobiła kurs handlowy. Podczas rekonwalescencji po chorobie w Hawke’s Bay poznała miejscowego hodowcę owiec Bernarda Lowry Chambersa, za którego wyszła za mąż w Dunedin 23 listopada 1927. Małżeństwo nie trwało długo, w 1936 opuściła męża, a w lutym 1938 uzyskała rozwód.
Kariera.
Po rozstaniu z mężem potrzebowała stałego źródła dochodu aby utrzymać siebie i schorowanych rodziców. Wybrała karierę pielęgniarską i zgłosiła się do szpitala Christchurch na szkolenie. Przełożona pielęgniarek, Grace Widdowson, stała się jej mentorką i przyjaciółką.
W 1940 została zarejestrowaną pielęgniarką, a po ukończeniu dodatkowego szkolenia, w 1941, została mianowana siostrą oddziałową. W 1944 roku podjęła studia podyplomowe w Wellington, a po jej powrocie do Christchurch szkoliła nowe pielęgniarki.
Pragnąc kontynuować swoją karierę nauczycielską, ukończyła w czerwcu 1948 szkolenie położnicze w Hutt Hospital. Sześć miesięcy później, 1 stycznia 1949, została generalną przełożoną matką Oamaru Hospital. Jej szczególna umiejętność administratora umożliwiła jej dalszy awans, 1 grudnia 1952, zastąpiła Grace Widdowson jako generalna przełożona Christchurch Hospital.
Marjorie Chambers pracowała w czasie ogromnej ekspansji w ramach usług szpitalnych, która stała się bezpłatna dla pacjentów od 1938. Jako wizjonerka zaangażowana w swoją pracę zdawała sobie sprawę, że pielęgniarstwo powinno zostać zmodernizowane, jeśli ma przyciągnąć wystarczającą liczbę odpowiednio wykwalifikowanych pracowników, aby sprostać tym wyzwaniom. Uważała, że lojalność, wierna służba i opieka skoncentrowana na pacjencie powinny pozostać podstawą tego zawodu. Walczyła przeciwko wprowadzeniu, przez rząd w połowie lat sześćdziesiątych, nadgodzin i kar dla pielęgniarek. W latach jej zarządzania w Christchurch Hospital wprowadzono między łóżkami zasłony, powołano komitet zajmujący się techniką pielęgniarską w celu standaryzacji praktyk i wprowadzaniu nowych procedur, wywalczyła liberalizację godzin wizyt, zwłaszcza dla małych dzieci.
Stworzyła centralną szkołę pielęgniarską w szpitalu Christchurch, która kształciła pielęgniarki pracujące potem w całym kraju, a w 1959 nową szkołę przygotowawczą.
Marjorie Chambers odgrywała aktywną rolę w szeroko pojętych sprawach pielęgniarskich. Jako długoletnia członkini stowarzyszenia pielęgniarek zarejestrowanych w Nowej Zelandii (New Zealand Registered Nurses Association), w 1950 weszła w skład zarządu wykonawczego. Była przewodniczącą oddziałów w Północnym Otago i Canterbury, a od 1956 do 1960 przewodniczącą krajową. Została również członkiem zarządu Międzynarodowej Rady Pielęgniarek i przewodniczącą jej oddziału z regionu Południowego Pacyfiku. W latach 1958–1966 pełniła funkcję członka zarządu Nurses and Midwives Board. Uczestniczyła w wielu konferencjach tych organizacji w Europie, Wielkiej Brytanii, Japonii i Australii.
Była mocno zaangażowana w planowanie i rozwój nowych szpitali i nowych budynków. Dzięki niej w Oamaru powstała kuchnia dietetyczna i aneks dla matek, rozbudowano laboratoria i dom pielęgniarek. W Christchurch nadzorowała otwarcie Princess Margaret Hospital i projekt rozbudowy Christchurch Hospital. W 1963 została przewodniczącą zarządu obu szpitali i musiała zrezygnować z czynnego zawodu pielęgniarki na rzecz zarządzania. W tym też roku jej zasługi i ogromny wkład, dla systemu opieki medycznej i kształcenia wykwalifikowanego personelu, zostały docenione i została odznaczona Orderem Imperium Brytyjskiego.
Przed odejściem na emeryturę, w kwietniu 1966 roku, jej portret został namalowany przez artystkę nowozelandzką, Olivię Spencer Bower, który obecnie znajduje się w Museum of New Zealand.
Wysoka, szczupła i elegancka Marjorie Chambers, powszechnie nazywana „Potty”, zyskała szacunek i zaufanie wszystkich, którzy z nią pracowali. Jej wybitne umiejętności organizacyjne i administracyjne były nieocenione w czasach, gdy od przywódców pielęgniarskich oczekiwano, że zostaną menedżerami, a także nauczycielami i przewodnikami moralnymi. Zachowując wysokie standardy etyczne, oświecony stosunek do zmian i postępu, umożliwił jej wprowadzenie opieki medycznej Nowej Zelandii w nowoczesną erę.
W 1988 wydała autobiografię "„My life in nursing: Christchurch Hospital, 1936-1966”". Marjorie Chambers zmarła, w Christchurch, w dniu 6 kwietnia 1989.

</doc>
<doc id="4169247" url="https://pl.wikipedia.org/wiki?curid=4169247" title="Kazimierz Szopiński">
Kazimierz Szopiński

Kazimierz Tomasz Szopiński (ur. 1960 w Tomaszowie Lubelskim) – polski lekarz, profesor doktor habilitowany nauk medycznych. 
Życiorys.
Absolwent Wydziału Elektroniki Politechniki Warszawskiej oraz I Wydziału Lekarskiego Akademii Medycznej w Warszawie.
W roku 2003 uzyskał habilitację dziedzinie - nauki medyczne, ze specjalizacją - medycyna nuklearna, neurologia. Od 2012 profesor nauk medycznych. Obecnie Kierownik Zakładu Radiologii Stomatologicznej i Szczękowo-Twarzowej Wydziału Lekarsko-Dentystycznego Warszawskiego Uniwersytetu Medycznego. Szopiński jest specjalistą w dziedzinie radiologii i diagnostyki obrazowej oraz w dziedzinie medycyny nuklearnej. 
W latach 2008–2011 był prodziekanem II Wydziału Lekarskiego Warszawskiego Uniwersytetu Medycznego do spraw Oddziału Nauczania w Języku Angielskim. Obecnie Dziekan Wydziału Lekarsko-Dentystycznego Warszawskiego Uniwersytetu Medycznego. 
Członek Okręgowej Izby Lekarskiej w Warszawie.

</doc>
<doc id="4169253" url="https://pl.wikipedia.org/wiki?curid=4169253" title="Jána Kubičková-Posnerová">
Jána Kubičková-Posnerová



</doc>
<doc id="4169262" url="https://pl.wikipedia.org/wiki?curid=4169262" title="Piekło pod Małogoszczem">
Piekło pod Małogoszczem

Piekło pod Małogoszczem (Piekło, Piekło pod Małogoszczą, Piekło Bolmińskie, Piekiełko, Nowe Piekło) – jaskinia w Górach Świętokrzyskich. Wejście do niej znajduje się w Grząbach Bolmińskich, w wąwozie w północno-zachodniej części grzbietu Góry Bolmińskiej, na terenie gminy Chęciny, na wysokości 305 m n.p.m. Długość jaskini wynosi 17,5 metrów, a jej deniwelacja 5 metrów.
Jaskinia znajduje się na terenie Rezerwatu Przyrody Milechowy i jest nieudostępniona turystycznie.
Opis jaskini.
Jaskinię stanowi prosty, idący lekko w dół korytarz zaczynający się w dużym i okrągłym otworze wejściowym, a kończący szczeliną nie do przejścia. W pobliżu otworu odchodzą od niego trzy krótkie kominki, natomiast pod koniec poziomy korytarzyk i kilkumetrowy kominek.
Przyroda.
W jaskini występują polewy ze stwardniałego mleka wapiennego. Zimują w niej nietoperze. Ściany są suche, brak jest na nich roślinności.
Historia odkryć.
Jaskinia była znana od dawna. Pierwszą wzmiankę o niej opublikowali M. Hubicka i E. Massalski w 1928 roku. Jako pierwszy opis i plan jaskini sporządził Kazimierz Kowalski w 1952 roku.

</doc>
<doc id="4169263" url="https://pl.wikipedia.org/wiki?curid=4169263" title="Jake Carter">
Jake Carter

Jacob Carter, występujący także jako Jake Carter (ur. 11 sierpnia 1998 w Liverpoolu) – brytyjski piosenkarz.
Życiorys.
Urodził się w Liverpoolu, a wychował w Newry w Belfaście. Ma starszego brata Nathana, który również jest piosenkarzem. Zaczął występować publicznie w wieku 15–16 lat, swój pierwszy koncert zagrał w Leeds Irish Centre. W młodości uczył się gry na skrzypcach, akordeonie i gitarze.
3 marca 2017 zadebiutował w telewizji występem w programie RTÉ One "The Late Late Show". 27 października wydał debiutancki minialbum, zatytułowany "Three Things". Od 14 do 27 grudnia będzie grał tytułową rolę w pantomimie "Aladyn", wystawianej w SSE Arena w Belfaście. Od 7 stycznia do 25 marca 2018 uczestniczył w drugiej edycji programu RTÉ One "Dancing with the Stars". Jego partnerką taneczną była Karen Byrne, z którą wygrał finał konkursu.
Inspiracje.
Inspiruje się twórczością muzyków, takich jak m.in. McFly, Rascal Flatts i Hunter Hayes.

</doc>
<doc id="4169266" url="https://pl.wikipedia.org/wiki?curid=4169266" title="Zbojnícky potok (dopływ Hnilca)">
Zbojnícky potok (dopływ Hnilca)

Zbojnícky potok – potok, lewy dopływ rzeki Hnilec na Słowacji. Jest ciekiem 6 rzędu. Wypływa na wysokości około 1060 m na północnych zboczach szczytu Gregová w Niżnych Tatrach. Posiada dłuższy i wyżej wypływający dopływ (na wysokości około 1200 m na wschodnich zboczach Kráľovej hoľi). Obydwa źródłowe cieki łączą się z sobą na wysokości około 940 m. Od tego miejsca Zbojnícky potok spływa jednym korytem we wschodnim kierunku i wkrótce na wysokości około 920 m uchodzi do Hnilca.
Zlewnia Zbójnickiego Potoku to tereny częściowo porośnięte lasem, częściowo bezleśne (polany i wiatrołomy). W całości znajduje się w obrębie Parku Narodowego Niżne Tatry.

</doc>
<doc id="4169273" url="https://pl.wikipedia.org/wiki?curid=4169273" title="Czynność i mechanika mięśni">
Czynność i mechanika mięśni

Czynność i mechanika mięśni – konkretna czynność, wykonywana jest przez grupę mięśni bądź grupy mięśniowe. Mięśnie współdziałające ("synergistyczne"), to mięśnie o wspólnej czynności. Mięśnie przeciwdziałające ("antagonistyczne") wykonują czynność przeciwną.
Trzy podstawowe czynności mięśni:
Pracę mięśni dzieli się na: dynamiczną i statyczną:
We wszystkich aktach ruchu uczestniczą mięśnie, które odpowiadają za:
Linia działania siły mięśnia – łączy środkowe i końcowe punkty przyczepów. Nie jest całkowicie przeznaczona na wykonywanie ruchu, jej zadaniem jest także zabezpieczanie stawu. Wyróżnia się "składową obrotową", ruchomą i "składową stawową". Wielkość pierwszej zależy od odległości linii działania siły mięśnia, od osi obrotu stawu. Nazwa tej odległości, to "ramię siły", wyznacza najmniejszą długość linii działania mięśnia od osi stawu.
Iloczyn siły skurczu mięśnia i ramienia siły, to "moment statyczny". Zachodzi zależność: im dłuższe ramię siły, tym większa siła skurczu mięśnia, a także moment statyczny. 
Najmniejsza odległość linii działania siły ciężkości od osi ruchu w stawie nazywana jest "ramieniem siły ciężkości". 
W skład układu biernego ruchu wchodzi system dźwigni, poruszanych przez mięśnie. Obowiązkowe elementy każdej "dźwigni": 
Rozróżnia się trzy typy dźwigni:

</doc>
<doc id="4169274" url="https://pl.wikipedia.org/wiki?curid=4169274" title="Biblioteka Królewska w Kopenhadze">
Biblioteka Królewska w Kopenhadze

Biblioteka Królewska w Kopenhadze (duń. "Det Kongelige Bibliotek") – biblioteka narodowa Danii, jedna z największych bibliotek w Europie. Od 1989 pełni również funkcję biblioteki uniwersyteckiej Uniwersytetu w Kopenhadze. Znajduje się w ogrodach królewskich na terenie dawnego kanału portowego.
Historia.
Biblioteka została założona w 1648 przez władcę Fryderyka III, który słynął z zamiłowania do ksiąg. Zebrał on okazałą kolekcję, składającą się w znacznej części z literatury obcej, zwłaszcza romańskiej. Pod koniec życia króla, biblioteka liczyła już 20 000 pozycji, w tym 3677 rękopisów.
Następcy władcy także dbali o rozwój biblioteki. W 1697 otrzymała ona bezpłatny egzemplarz obowiązkowy z decyzji Chrystiana V. Jednak lata świetności książnicy przypadają na okres panowania Chrystiana VII, z racji licznych, drogocennych darów np. druków dotyczących Marcina Lutra i reformacji ofiarowanych przez hrabię J.L. Holsteina-Ledreborga oraz zbiorów historyka P.F. Suhma, składających się z około 100 000 pozycji.
Pod koniec XVIII w. biblioteka cieszyła się dużą popularnością. Korzystali z niej duńscy uczeni oraz przedstawiciele dworu królewskiego. W 1793 udostępniono zbory dla szerszego grona społeczeństwa, a w 1848 nadano jej oficjalny status biblioteki publicznej.
Dzisiaj biblioteka dąży do zgromadzenia wszystkich publikacji, które zostały wydane lub wydrukowane na terenie Danii. W jej zbiorach można znaleźć: książki, artykuły, czasopisma, fotografie, listy, manuskrypty, kolekcje w języku hebrajskim, mapy, a także skrypty teatralne. Znajdują się tam również bezcenne rękopisy najpopularniejszych twórców skandynawskich, a mianowicie Karen Blixen, Hansa Christiana Andersena, czy też Sørena Kierkegaarda.
Poza biblioteką, w budynkach mieszczą się również inne instytucje kultury m.in. Narodowe Muzeum Fotograficzne, sala koncertowa oraz galeria z tematycznymi wystawami.
Czarny Diament.
W 1999 odbyło się uroczyste otwarcie nowego gmachu biblioteki na Wyspie Slotsholmen. Zwycięzcą konkursu na nowy projekt gmachu Biblioteki Królewskiej został zespół architektów: Marten Schmidt, Bjame Hammer, John E. Lassen. Budynek znany jest dziś jako Czarny Diament, ze względu na użycie szlifowanego granitu do obłożenia trzech zewnętrznych stron konstrukcji budynku. Jednakże dzięki przeszkleniu prawie całego parteru, budowla nie jest przytłaczająca, a nawet z pewnej odległości wydaje się, iż unosi się nad ziemią. Czarny Diament ma 8 poziomów, z czego 5 należy do Biblioteki (C-G). W pomieszczeniach znajdują się czytelnie – ogólne i specjalne oraz siedziby administracji.

</doc>
<doc id="4169275" url="https://pl.wikipedia.org/wiki?curid=4169275" title="Portret księcia San Carlos">
Portret księcia San Carlos

Portret księcia San Carlos (hiszp. "Retrato del Duque de San Carlos") – obraz olejny hiszpańskiego malarza Francisca Goi (1746–1828). Obraz należy do zleceniodawcy, instytucji Kanału Aragońskiego i od 1921 jest eksponowany w Museo de Zaragoza. Istnieje także przygotowawcze studium głowy i pomniejszona wersja portretu przypisywana Goi, oba dzieła znajdują się w prywatnych kolekcjach.
Książę San Carlos.
José Miguel de Carvajal y Manrique, książę San Carlos (1771–1828) był hiszpańskim arystokratą i wojskowym, urodzonym w Limie, w kolonialnym wicekrólestwie Peru. Po przyjeździe do Hiszpanii otrzymał ważne stanowisko pałacowego zarządcy na dworze Karola IV. Zdobył zaufanie księcia Asturii, przyszłego króla Ferdynanda VII i został jego bliskim wieloletnim doradcą. Jako polityk był absolutystą i reakcjonistą. Za wierność i służbę królowi otrzymał liczne ordery i stanowiska, m.in. pierwszego sekretarza stanu.
Okoliczności powstania.
We wrześniu 1814 z inicjatywy ministra Martína de Garaya instytucja Kanału Aragońskiego zamówiła u Goi indywidualne portrety księcia San Carlos i króla Ferdynanda VII. Oba obrazy miały zdobić siedzibę instytucji w Saragossie. Książę San Carlos był w tym czasie jednym z najbardziej wpływowych polityków w kraju. Instytucja starała się odzyskać zainteresowanie i patronat Korony nad projektem przedłużenia kluczowego dla rozwoju Aragonii kanału. Obrazy zostały namalowane w pierwszej połowie 1815, malarz otrzymał za nie łącznie 19080 reali "de vellón".
Ówczesne społeczeństwo hiszpańskie było spolaryzowane ideologicznie. Goya jako zwolennik oświecenia i absolutysta książę San Carlos reprezentowali skrajnie różne poglądy. Portret namalowany jest z sympatią, prawdopodobnie dlatego, że malarz miał powody do wdzięczności wobec arystokraty. W czasie kiedy pracował nad portretem księcia, został oskarżony przez Inkwizycję o autorstwo „obscenicznych dzieł” – portretów "Maja ubrana" i "Maja naga". Wstawiennictwo księcia San Carlos w procesie pomogło oczyścić go z zarzutów. Jako pałacowy zarządca ("mayordomo mayor de palacio") książę zatwierdził odnowienie pensji osób zatrudnianych przez dwór, do których zaliczali się nadworni malarze.
Opis obrazu.
Goya przedstawił księcia w całej postaci, stojącego w pałacowym salonie. Tło jest ciemne, a podłoga w odcieniach ochry. Jego elegancki strój łączy elementy dworskiej i wojskowej etykiety, składają się na niego: czarny kaftan i spodnie zdobione haftami, czerwona szarfa, białe pończochy. Na piersi widnieją ordery, m.in. Order Złotego Runa i Order Karola III z biało-niebieską wstęgą. Pod pachą trzyma bikorn, w jednej ręce dokument, a drugą w dystyngowany sposób opiera na lasce. Goya przedstawia go jako dumnego arystokratę, człowieka świadomego swojej pozycji i władzy. Portret różni się od pełnej powagi i troski podobizny ministra "Gaspara Melchora de Jovellanosa" z 1798.
Goya z powodzeniem ukrył mankamenty urody swojego modela. Książę był niskiego wzrostu, miał orli nos i wysuniętą żuchwę. Ponadto był krótkowidzem, co powodowało ciągłe napięcie mięśni twarzy. Dzięki odpowiedniej perspektywie – Goya stosuje punkt widzenia z dołu – sylwetka księcia nabiera smukłości i monumentalnego charakteru. Oczy są lekko zmrużone, stosując półprofil malarz ukrył ostre rysy twarzy.
Do portretu księcia Goya przygotował najpierw szczegółowe studium głowy, a następnie pracował nad całością w swoim warsztacie. Na obrazie widoczne są ślady nakreślonej ołówkiem siatki, która służyła malarzowi do przeniesienia szkicu na ostateczny obraz z zachowaniem proporcji.
Inskrypcja w lewym dolnym rogu głosi: "El Excmo. Sr. Duque de Sn. Carlos. Por Goya año 1815" (Jego ekscelencja książę San Carlos. Goya, 1815).
Proweniencja.
Obraz od czasu powstania należał do zleceniodawcy – instytucji Kanału Aragońskiego, obecnie zarządzanego przez Konfederację Hydrograficzną Ebro. Od 1921 jest eksponowany w Museo de Zaragoza.

</doc>
<doc id="4169276" url="https://pl.wikipedia.org/wiki?curid=4169276" title="Explorer II">
Explorer II

Explorer II – amerykański załogowy balon stratosferyczny, który 11 listopada 1935 roku pobił rekord wysokości, osiągając wysokość 22 066 metrów. Start miał miejsce w Stratobowl w Południowej Dakocie, napełniony helem balon zabrał w zamkniętej sferycznej kabinie dwuosobową załogę, składającą się z oficerów Korpusu Powietrznego Armii Stanów Zjednoczonych, kapitanów Alberta W. Stevensa i Orvila A. Andersona. Po locie, o godzinie 16:13, załoga bezpiecznie wylądowała niedaleko White Lake, w stanie Południowa Dakota, a obydwaj jej członkowie zostali okrzyknięci narodowymi bohaterami. Instrumenty badawcze przenoszone w gondoli balonu dostarczyły informacji na temat ziemskiej stratosfery. Misja została ufundowana przez członków National Geographic Society.
Historia.
W styczniu 1934 roku, National Geographic Society i Korpus Powietrzny Armii USA podjęły współpracę nad programem budowy i wypuszczenia załogowego balonu na, ówcześnie rekordową, wysokość 24 km. Pojazd miał być zdolny do przenoszenia trzyosobowej załogi, umieszczonej w hermetycznej kapsule, wraz ze sprzętem badawczym. Balon napełniany wodorem (nazwany „Explorer”) został ukończony w lipcu 1934 roku kosztem około 60 000 USD (obecnie – 2017 rok – jest to równowartość ok. 1,1 mln USD).
Balon został wypuszczony w kanionie w Black Hills (Górach Czarnych) w Południowej Dakocie, nazwanym Stratobowl, 28 lipca 1934 roku. Osiągnął on wysokość 18 475 metrów zanim rozerwania materiału, z którego była wykonana powłoka, nie zmusiły załogi do obniżenia wysokości. Wyrwy w powłoce spowodowały strome opadanie balonu, a następnie pojawiła się iskra, która doprowadziła do zapalenia się wodoru, co zniszczyło całą resztę balonu oprócz kapsuły załogi, która zaczęła spadać z prędkością graniczną. Załodze ledwie udało się ewakuować przy użyciu spadochronów – ostatni jej członek wyskoczył na wysokości około 150 metrów nad ziemią. Kapsuła zaś została kompletnie zniszczona na skutek zderzenia z gruntem.
Wypadek balonu „Explorer” był narodową kompromitacją. Kapitan Albert W. Stevens, pełniący funkcję naukowego obserwatora w załodze „Explorer”, lobbował za dokonaniem kolejnej próby w udoskonalonym balonie, mającym nosić nazwę „Explorer II”, lecz wieści o katastrofie radzieckiego balonu stratosferycznego Osoawiachim 1 spowodowały, że ówczesny prezydent National Geographic Society Gilbert H. Grosvenor był niechętny do podjęcia takiego ryzyka. Przeprowadzone pomiędzy lipcem a wrześniem 1934 roku przez National Institute of Standards and Technology dochodzenie w sprawie katastrofy „Explorer”, ujawniło, że podczas wznoszenia balon nie otworzył się symetrycznie, co spowodowało zmęczenie materiału i w konsekwencji jego rozdarcia. Miesięczne opóźnienie startu doprowadziło do zlepienia się pokrytej gumą bawełnianej powłoki balonu, przez co jego otwarcie było nierówne. Eksplozja wodoru nastąpiła, gdy gaz którym był napełniony balon, zmieszał się z tlenem w powietrzu.
Przygotowania.
W 1935 roku, pomimo obaw, National Geographic Society i Korpus Powietrzny Armii USA postanowiły dokonać kolejnej próby.
Żeby wyeliminować ryzyko zapłonu wodoru zastąpiono go helem, na który ówcześnie Stany Zjednoczone miały monopol. Hel jednakże ma niższą wydajność, jeśli chodzi o zdolność uniesienia pojazdu, dlatego konieczne było zaprojektowanie większego balonu. W tym celu Goodyear-Zeppelin stworzył balon o objętości 100 tysięcy m³ a Dow Chemical Company zbudowała większą i lżejszą gondolę z tzw. dowmetalu (stopu magnezu i aluminium), która mogła zabrać dwie osoby oraz zredukowaną w porównaniu z „Explorer” liczbę instrumentów badawczych.
Kabina miała 2,7 metra średnicy, ważyła 290 kilogramów i mogła zabrać 680 kg ładunku. Stworzona została z pojedynczej płyty dowmetalu, która została pocięta w formę, której można było nadać nowy kształt i zespawać w formie sfery. Aby ułatwić załodze ewentualną ewakuację, okna „Explorer II” powiększono w porównaniu z tymi z „Explorer”. Aby jeszcze bardziej zmniejszyć ryzyko pożaru, w odróżnieniu od „Explorer” – w którym atmosferę (zasilaną ze zbiornika z ciekłym tlenem) stanowił czysty tlen – atmosferę w kapsule „Explorer II” stanowiło powietrze pochodzące ze zbiornika ze skroplonym powietrzem.
„Explorer II” był gotów do startu na wiosnę 1935 roku; 10 lipca 1935 miał miejsce pierwszy start, podczas którego rozerwaniu uległa powłoka balonu.
Po dochodzeniu przeprowadzonym przez National Institute of Standards and Technology, Goodyear-Zeppelin wzmocnił materiał stosowany do powłoki i „Explorer II” został ponownie przygotowany do startu. Na podstawie badań kanionu Stratobowl z poprzednich 15 lat oceniono, że najlepszą porą do startu z tej lokalizacji będzie październik, kiedy to najczęściej utrzymuje się tam dobra pogoda pozwalająca na wykonanie długiego lotu. Zorganizowano zespół meteorologiczny, który we wrześniu 1935 roku założył w Stratobowl stację meteorologiczną. Wymogami meteo były bezchmurne niebo, brak opadów oraz wiatr nieprzekraczający 23 km/h.
10 listopada 1935 roku nad okolicę startu „Explorer II” zbliżał się zimny front atmosferyczny. Balon został przygotowany do startu. W nocy z powodu spadku temperatury do –14 °C, przy pomocy pieców utrzymywano 10 762,4 m² powłoki balonu w cieple i w odpowiedniej sprężystości. Napełnianie balonu helem (z 1685 stalowych cylindrów) zajęło osiem godzin, podczas których ekipa musiała naprawić rozdarcie powłoki na długości 5,2 metra. Po napełnieniu, balon sięgał 96 metrów wysokości. Gondola była zakotwiczona do gruntu dzięki ponad stu żołnierzom trzymającym liny. Wszystkie przygotowania do startu zakończono 11 listopada 1935 roku o godzinie 7:01. Pogoda zaś wydawała się odpowiednia.
Lot.
Załoga składała się z dwóch osób, dowodzącego misją kapitana Alberta W. Stevensa i kapitana Orvila A. Andersona. Około 20-tysięczny tłum przyglądał się startowi (lokalni mieszkańcy zebrali 13 000 dolarów na misję „Explorer II”). Start miał miejsce dokładnie o 8:00 wraz z odrzuceniem 34 kilogramów ołowiowego balastu. Kilka chwil po starcie, podmuch wiatru skierował balon w boczny kanion, ale potem wznoszenie już przebiegało bez przeszkód.
O godzinie 12:30, „Explorer II” osiągnął wysokość 22 066 metrów i pozostawał na niej przez 80 minut. Ustanowił w ten sposób nowy rekord świata w wysokości, który nie został pobity niemal dwie dekady. Załoga balonu była pierwszymi ludźmi, którzy widzieli krzywiznę Ziemi. Niestety, wiatrak używany do obracania gondoli okazał się nieefektywny na tej wysokości, więc załoga nie była w stanie uniknąć blasku słońca, przez co uniemożliwione były obserwacje z okna po jednej ze stron kapsuły. Pomimo tego kapitan Stevens meldował o tym, że widzi szczegóły ziemskiej powierzchni na przestrzeni kilkuset mil. „Explorer II” był zbyt wysoko, by załoga była w stanie zaobserwować jakikolwiek ruch na ziemi, jednakże zdjęcia przez nią wykonane ukazały potencjał drzemiący w rozpoznaniu z dużych wysokości.
„Explorer II” był wyposażony w sprzęt do komunikacji. Stały kontakt radiowy był utrzymywany podczas całego lotu i transmitowany w całych Stanach zjednoczonych oraz w Europie. Instrumenty badawcze zbierały dane dotyczące promieniowania kosmicznego, rozmieszczenia ozonu oraz przewodnictwa elektrycznego w atmosferze na różnych wysokościach, a także dane o składzie stratosfery oraz o poziomie jasności Słońca, Księżyca i Ziemi. Dodatkowo zebrano mikroorganizmy przebywające w stratosferze. Próbki pleśni przewożone na pokładzie balonu miały pomóc w ocenie skutków wystawienia na promieniowanie kosmiczne. Zgromadzone dane wykazały, że zgromadzony w górnej warstwie atmosfery ozon skutecznie blokuje większość promieniowania ultrafioletowego. Ustalono również, że zawartość procentowa tlenu na tej wysokości jest taka sama jak na poziomie morza. Kapitan Stevens zabrał też ze sobą kamerę, którą nakręcił pierwsze na świecie ujęcia z ziemskiej stratosfery.
Schodzenie do lądowania przebiegło bez przeszkód. Na wysokości 300 metrów załoga rozpoczęła zrzut sprzętu badawczego, który opadł na spadochronach. Zrobiono to, by uchronić zebrane dane, na wypadek gdyby gondola balonu miała twarde lądowanie. „Explorer II” wylądował jednak gładko na otwartym polu niedaleko White Lake w Południowej Dakocie o 16:13.
Po misji.
Sukces misji „Explorer II” był szeroko świętowany w prasie, a załoga balonu została zaproszona na spotkanie z prezydentem Rooseveltem. Obydwaj członkowie załogi „Explorer II” zostali odznaczeni Medalem Hubbarda National Geographic Society (odznaczenia wręczył generał John J. Pershing). Korpus Powietrzny Armii USA nagrodził ich Mackay Trophy za najbardziej znaczący lot roku oraz Zaszczytnymi Krzyżami Lotniczymi za każdy z lotów na „Explorer” i „Explorer II”.
Naukowe obserwacje dokonane podczas lotu były dużym sukcesem – uzyskano wiele danych, których rezultaty zostały opublikowane w prasie naukowej. Dane te, oraz doświadczenia załogi „Explorer II”, były potem użyte przy projektowaniu sprzętu stanowiącego wyposażenie załóg oraz do opracowania metod operacji bojowych przeprowadzanych na dużych wysokościach w czasie II wojny światowej.
Powłoka balonu użyta podczas misji „Explorer II” została pocięta na milion pasków i rozdana, w formie pamiątkowych zakładek do książek, pomiędzy członków National Geographic Society, którzy wsparli tę misję. Gondola balonu znajduje się Smithsonian Institution National Air and Space Museum.

</doc>
<doc id="4169279" url="https://pl.wikipedia.org/wiki?curid=4169279" title="Gorączka poniedziałkowego poranka">
Gorączka poniedziałkowego poranka



</doc>
<doc id="4169280" url="https://pl.wikipedia.org/wiki?curid=4169280" title="Zubrovica">
Zubrovica

Zubrovica – potok, prawy dopływ rzeki Hron na Słowacji. Jest ciekiem 3 rzędu o długości 6 km. Wypływa na wysokości około 1625 m na wschodnich zboczach przełęczy Snehová jama w masywie Kráľova hoľa we wschodniej części Niżnych Tatr. Spływa początkowo w kierunku południowo-wschodnim, potem opływając szczyt Gregová zmienia kierunek na południowy. Opuszczając porośnięte lasem tereny Niżnych Tatr wypływa na Kotlinę Helpiańską, przepływa przez zabudowane tereny miejscowości Telgárt i na wysokości 845 m uchodzi do Hronu.
Górna część zlewni Zubrovicy znajduje się w obrębie lesistych obszarów Parku Narodowego Niżne Tatry, dolna to obszary pól uprawnych i zabudowań miejscowości Telgárt. Posiada jeden tylko, niewielki dopływ (prawy), uchodzący do Zubrovicy na zabudowanym terenie Telgártu.

</doc>
<doc id="4169282" url="https://pl.wikipedia.org/wiki?curid=4169282" title="Dragoon">
Dragoon

Dragoon – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169284" url="https://pl.wikipedia.org/wiki?curid=4169284" title="Puchar Panamerykański w Piłce Siatkowej Kobiet 2016">
Puchar Panamerykański w Piłce Siatkowej Kobiet 2016

Puchar Panamerykański w Piłce Siatkowej Kobiet – 15. edycja turnieju siatkarskiego kobiet, który trwał od 2 do 10 czerwca 2016 roku. Gospodarzem turnieju była Dominikana, drużyny rywalizowały w Santo Domingo. W turnieju udział brało 12 reprezentacji podzielonych na dwie grupy.
Faza grupowa.
Grupa A.
Tabela
Grupa B.
Tabela

</doc>
<doc id="4169286" url="https://pl.wikipedia.org/wiki?curid=4169286" title="Elfrida">
Elfrida

Elfrida – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169291" url="https://pl.wikipedia.org/wiki?curid=4169291" title="McNeal">
McNeal

McNeal – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169294" url="https://pl.wikipedia.org/wiki?curid=4169294" title="Miracle Valley">
Miracle Valley

Miracle Valley – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169299" url="https://pl.wikipedia.org/wiki?curid=4169299" title="Naco">
Naco

Naco – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169300" url="https://pl.wikipedia.org/wiki?curid=4169300" title="Coppet (stacja kolejowa)">
Coppet (stacja kolejowa)

Coppet (fra: "Gare de Coppet") – stacja kolejowa w Coppet, w kantonie Vaud, w Szwajcarii. Znajduje się na linii kolejowej Lozanna – Genewa.
Historia.
Stacja Gland została otwarta w 1858 r. wraz z oddaniem do eksploatacji linii Morges - Coppet linii Genewa - Lozanna.

</doc>
<doc id="4169302" url="https://pl.wikipedia.org/wiki?curid=4169302" title="Jose Edgardo Ramos">
Jose Edgardo Ramos



</doc>
<doc id="4169303" url="https://pl.wikipedia.org/wiki?curid=4169303" title="Palominas">
Palominas

Palominas – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169305" url="https://pl.wikipedia.org/wiki?curid=4169305" title="Ortanova (stacja kolejowa)">
Ortanova (stacja kolejowa)

Ortanova (wł. "Stazione di Ortanova") – stacja kolejowa w Orta Nova, w prowincji Foggia, w regionie Apulia, we Włoszech. Znajduje się na linii Adriatica (Ankona – Lecce). Jest połączona z miastem Orta Nova za pomocą autobusu publicznego.
Według klasyfikacji RFI ma kategorię "srebrną".
Historia.
W 1938 r. Stacja Ortanova zmieniła nazwę na "Orta Nova"; następnie przywrócono oryginalną nazwę.

</doc>
<doc id="4169306" url="https://pl.wikipedia.org/wiki?curid=4169306" title="Pirtleville">
Pirtleville

Pirtleville – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169308" url="https://pl.wikipedia.org/wiki?curid=4169308" title="San Simon">
San Simon

San Simon – miejscowość spisowa w Stanach Zjednoczonych, w stanie Arizona, w hrabstwie Cochise.

</doc>
<doc id="4169309" url="https://pl.wikipedia.org/wiki?curid=4169309" title="Varignana (przystanek kolejowy)">
Varignana (przystanek kolejowy)

Varignana (wł. "Stazione di Varignana") – przystanek kolejowy w Varignana (gmina Castel San Pietro Terme, w prowincji Bolonia, w regionie Emilia-Romania, we Włoszech. Znajduje się na linii Bolonia – Ankona. 
Według klasyfikacji Rete Ferroviaria Italiana ma kategorią "brązową".
Historia.
Przystanek Ozzano dell’Emilia otwarto 28 czerwca 2008.
Infrastruktura.
Przystanek ma dwa tory po jednym dla każdego kierunku jazdy, położone przy dwóch peronach, połączonych tunelem.
Połączenia.
Przystanek kolejowy jest obsługiwany przez pociągi linii S4B Bologna Centrale – Imola Kolei aglomeracyjnej w Bolonii.

</doc>
<doc id="4169311" url="https://pl.wikipedia.org/wiki?curid=4169311" title="Sierra Vista Southeast">
Sierra Vista Southeast

Sierra Vista Southeast – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169312" url="https://pl.wikipedia.org/wiki?curid=4169312" title="Sunizona">
Sunizona

Sunizona – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169313" url="https://pl.wikipedia.org/wiki?curid=4169313" title="Stanislav Chalaev">
Stanislav Chalaev

Stanislav Chalaev (ur. 16 października 1986) – nowozelandzki sztangista.
Srebrny medalista igrzysk wspólnoty narodów w 2010 oraz w 2014.

</doc>
<doc id="4169314" url="https://pl.wikipedia.org/wiki?curid=4169314" title="Zapasy na Igrzyskach Ameryki Środkowej 2010">
Zapasy na Igrzyskach Ameryki Środkowej 2010

Turniej w ramach Igrzysk - Panama w 2010 rozegrano 12 kwietnia.

</doc>
<doc id="4169315" url="https://pl.wikipedia.org/wiki?curid=4169315" title="Skalný potok (dopływ Kopanickiego Potoku)">
Skalný potok (dopływ Kopanickiego Potoku)

Skalný potok – potok, prawy dopływ Kopanickiego Potoku ("Kopanický potok") w Niżnych Tatrach na Słowacji. Jest ciekiem 4 rzędu. Wypływa na wysokości około 1450 m na południowo-zachodnich zboczach szczytu Bartková (1790 m). Posiada jeden (prawy) dopływ spod przełęczy Ždiarske sedlo. Obydwa cieki łączą się z sobą na wysokości około 890 m. Od tego miejsca potok spływa w kierunku południowo-zachodnim i wkrótce uchodzi do Kopanickiego Potoku.
Cała zlewnia Skalnego Potoku znajduje się w obrębie miejscowości Pohorelá, w porośniętych lasem zboczach Niżnych Tatr, jedynie samo ujście znajduje się na granicy lasu i pól uprawnych miejscowości Pohorela, tuż obok ujścia Uplazowego Potoku ("Uplazový potok").

</doc>
<doc id="4169316" url="https://pl.wikipedia.org/wiki?curid=4169316" title="Hipsburn">
Hipsburn

Hipsburn – osada w Anglii, w hrabstwie Northumberland, w dystrykcie (unitary authority) Northumberland. Leży 6 km od miasta Alnwick, 25,1 km od miasta Morpeth i 442,6 km od Londynu. W 2016 miejscowość liczyła 689 mieszkańców.

</doc>
<doc id="4169318" url="https://pl.wikipedia.org/wiki?curid=4169318" title="Zapasy na Igrzyskach Ameryki Centralnej 2010">
Zapasy na Igrzyskach Ameryki Centralnej 2010



</doc>
<doc id="4169320" url="https://pl.wikipedia.org/wiki?curid=4169320" title="Widdrington Station">
Widdrington Station

Widdrington Station – osada w Anglii, w hrabstwie Northumberland, w dystrykcie (unitary authority) Northumberland. Leży 9,9 km od miasta Morpeth, 20,5 km od miasta Alnwick i 426,9 km od Londynu. W 2016 miejscowość liczyła 2575 mieszkańców.

</doc>
<doc id="4169322" url="https://pl.wikipedia.org/wiki?curid=4169322" title="Kings Cliffe">
Kings Cliffe



</doc>
<doc id="4169323" url="https://pl.wikipedia.org/wiki?curid=4169323" title="Bowie (Arizona)">
Bowie (Arizona)

Bowie – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169324" url="https://pl.wikipedia.org/wiki?curid=4169324" title="Allendale (Northumberland)">
Allendale (Northumberland)



</doc>
<doc id="4169325" url="https://pl.wikipedia.org/wiki?curid=4169325" title="Damien Wilkins (pisarz)">
Damien Wilkins (pisarz)

Damien Wilkins (ur. 1963 w Lower Hutt) – nowozelandzki pisarz, poeta, scenarzysta i wykładowca akademicki. Jego książki były wdawane w Nowej Zelandii, USA i Wielkiej Brytanii. Jest laureatem wielu nagród i wyróżnień. Redagował wielokrotnie nagradzaną antologię, "„Great Sporting Moments: The Best of Sport Magazine 1988-2004”".
Wilkins, jeden z najbardziej charakterystycznych pisarzy, którzy pojawili się w latach 80. Kształcił się na Victoria University of Wellington, uzyskał tytuł Master of Fine Arts, w zakresie twórczego pisania, na Washington University w St Louis. Od 1992 roku jest pisarzem w pełnym wymiarze godzin i okazjonalnym nauczycielem pisania na uniwersytecie w Wellington.
Jest jednym z założycieli magazynu literackiego "„Sport”", który działa pod redakcją Fergusa Barrowmana od 1988.
Pierwsza sztuka teatralna Wilkinsa, "„Drinking Games”", została wystawiona w Circa Theatre w 2008.
W 2008 otrzymał prestiżową nagrodę Katherine Mansfield Menton Fellowship, a jego powieść "„Somebody Loves Us All”" została napisana podczas pobytu w Menton, we Francji.

</doc>
<doc id="4169327" url="https://pl.wikipedia.org/wiki?curid=4169327" title="Mescal (Arizona)">
Mescal (Arizona)

Mescal – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169329" url="https://pl.wikipedia.org/wiki?curid=4169329" title="St. David (Arizona)">
St. David (Arizona)

St. David – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169331" url="https://pl.wikipedia.org/wiki?curid=4169331" title="Farma wiatrowa Mill Creek">
Farma wiatrowa Mill Creek

Farma wiatrowa Mill Creek – farma wiatrowa w dolinie Ohariu (Nowa Zelandia) o mocy 59,8 MW.
Lokalizacja.
Farma znajduje się niedaleko Wellington w dolinie Ohariu.
Historia.
Projekt farmy wiatrowej Mill Creek został zaskarżony przez mieszkańców doliny Ohariu, którzy złożyli apelację do sądu ds. środowiska. Ten w sierpniu 2011 roku zatwierdził zezwolenia na budowę z limitem 26 turbin w stosunku do proponowanych 31 turbin.
Budowę rozpoczęto w styczniu 2013 roku, przebiegała ona w czterech fazach. Pierwszą była budowa dróg do transportu ciężkich turbin na teren farmy wiatrowej. Powstała nowa droga wraz z modernizacją istniejących dróg publicznych w dolinie Ohariu. Drugi etap obejmował budowę wewnętrznych dróg dojazdowych oraz napowietrznych i podziemnych linii przesyłowych w celu dostarczania energii do sieci krajowej. Montaż, instalacja i podłączenie turbin to kolejna trzecia faza. Turbiny zostały dostarczone na początku 2014 roku. Instalacja i podłączenie 26 turbin zajęło mniej niż dziewięć miesięcy. Ostatnia faza obejmowała testowanie turbin pod kątem hałasu i wydajności przed uruchomieniem. Farma została uruchomiona we wrześniu 2014 roku. 
Właściciel.
Projekt o wartości 169 milionów dolarów jest własnością i jest rozwijany przez Meridian Energy, największego producenta energii w Nowej Zelandii. Firma posiada w Nowej Zelandii 6 farm wiatrowych: Te Uku, West Wind, Mill Creek, Te Āpiti, White Hill, Brooklyn.
Produkcja.
26 turbin Siemens SWT-2.3MW-82 VS generuje do 59,8 megawatów energii elektrycznej, produkując wystarczającą ilość energii elektrycznej rocznie dla około 30 000 domów w Nowej Zelandii.

</doc>
<doc id="4169332" url="https://pl.wikipedia.org/wiki?curid=4169332" title="Ellie Kendrick">
Ellie Kendrick

Eleanor Lucy V. Kendrick (ur. 8 czerwca 1990 w Londynie) – angielska aktorka, która wystąpiła m.in. w serialu "Gra o tron".

</doc>
<doc id="4169333" url="https://pl.wikipedia.org/wiki?curid=4169333" title="Whetstone (Arizona)">
Whetstone (Arizona)

Whetstone – jednostka osadnicza w Stanach Zjednoczonych, w stanie Arizona, w hrabstwie Cochise.

</doc>
<doc id="4169339" url="https://pl.wikipedia.org/wiki?curid=4169339" title="Bateria LR6">
Bateria LR6



</doc>
<doc id="4169340" url="https://pl.wikipedia.org/wiki?curid=4169340" title="Bateria LR14">
Bateria LR14



</doc>
<doc id="4169342" url="https://pl.wikipedia.org/wiki?curid=4169342" title="Farma wiatrowa Te Uku">
Farma wiatrowa Te Uku

Farma wiatrowa Te Uku – farma wiatrowa w regionie Waikato (Nowa Zelandia) o mocy 64,4 MW.
Lokalizacja.
Farma znajduje się w pobliżu Raglan w regionie Waikato.
Historia.
Farma wiatrowa Te Uku znajduje się na działającej farmie owiec i bydła w Waikato na płaskowyżu Wharauroa. Wieją tam silne i o stałej prędkości wiatry, dzięki czemu teren ten nadaje się na farmę wiatrową. Teren w niektórych miejscach wznosi się ponad 400 metrów nad poziomem morza. Aby przetransportować części turbiny do farmy Meridian Energy zbudował 26 kilometrów dróg. Turbiny zostały wyprodukowane w dwóch zakładach. Wieże powstały w Korei, a części turbiny w Danii. Do budowy turbin użyto 600-tonowego żurawia. Żuraw został wysłany do Nowej Zelandii z Danii specjalnie dla Te Uku. Budowę rozpoczęto w listopadzie 2009 roku, a zakończono w 2010, a elektrownia została uruchomiona w marcu 2011. Ponad 30 milionów dolarów zainwestowano w lokalną gospodarkę przez zatrudnienie miejscowych pracowników. Prawie połowa osób pracujących na budowie pochodziła z regionu Waikato.
Właściciel.
Meridian jest operatorem Te Uku i zbudował je wspólnie z WEL Networks Limited firmą zajmującą się dystrybucją energii elektrycznej. WEL Networks zbudował 25-kilometrową linię przesyłową o napięciu 33 kV, która przesyła energię z farmy wiatrowej do krajowej sieci energetycznej.
Meridian jest właścicielem energii elektrycznej wytwarzanej przez turbiny. WEL Networks jest współwłaścicielem (tworzą razem trust) i zarządza liniami elektrycznymi i stacjami w obrębie farmy wiatrowej, a także linią wysokiego napięcia do podłączenia farmy wiatrowej do sieci.
Produkcja.
Farma ma 28 turbin wiatrowych o mocy 2,3 megawatów firmy Siemens, co daje łączną moc 64,4 megawatów. Wytwarza energię elektryczną przy prędkości wiatru od 14 do 90 kilometrów na godzinę. Średnica wirnika wykorzystywanego do produkcji wynosi 98 m.

</doc>
<doc id="4169343" url="https://pl.wikipedia.org/wiki?curid=4169343" title="Makka Pakka">
Makka Pakka



</doc>
<doc id="4169346" url="https://pl.wikipedia.org/wiki?curid=4169346" title="Wincenty Górski">
Wincenty Górski

Wincenty Józef Górski herbu Ślepowron (ur. 2 września 1899 w Oszczeklinie, w powiecie kaliskim, zm. wiosną 1940 w Katyniu) – porucznik kawalerii Wojska Polskiego, kawaler Orderu Virtuti Militari, ziemianin, współwłaściciel majątku Oszczeklin, inżynier rolnik, publicysta.
Życiorys.
Urodził się w rodzinie Wincentego Jacka Beniamina (ziemianina, uczestnika powstania styczniowego i dyrektora Pierwszego Warszawskiego Wzajemnego Kredytu) oraz Wandy z Wołowskich herbu Prus II. Wychowywał się w rodzinie o bogatych tradycjach patriotycznych. Jego przodkowie służyli w kawalerii napoleońskiej i w powstaniu listopadowym. 
Absolwent gimnazjum im. św. Stanisława Kostki w Warszawie oraz Szkoły Głównej Gospodarstwa Wiejskiego w Warszawie. 
9 listopada 1918 roku w Dębicy wstąpił do 1 szwadronu 3 Pułku Strzelców Konnych. Pułk ten był kolejno przemianowany na 1-szy Pułk Strzelców Konnych, a następnie na 9-ty Pułk Ułanów. 15 listopada zapadł na ciężkie zapalenia płuc i był leczony w Dębicy, w Krakowie, gdzie był operowany, oraz w Warszawie. 
Do czynnej służby wojskowej wrócił 1 maja 1919 roku i już 8 maja wziął udział w wojnie polsko-ukraińskiej, walcząc w bitwie pod Balicami. Brał następnie udział w zajmowaniu Sambora, Stryja, Drohobycza, Stanisławowa i Buczacza. 5 lipca 1919 roku został odkomenderowany do podoficerskiej szkoły jazdy w Nowej Wsi, w której przebywał do 1 września 1919 roku. 
Od 10 września do 6 grudnia 1919 roku był uczniem 19. klasy (jazdy) Szkoły Podchorążych Piechoty w Warszawie. 1 stycznia 1920 roku został mianowany podporucznikiem w kawalerii i przydzielony do 2 pułku Ułanów Wielkopolskich. Od 3 marca do maja 1920 roku dowodził szwadronem karabinów maszynowych w 3 Pułku Piechoty Legionów podczas wojny polsko-bolszewickiej. W dniu 25 maja 1920 r. pod Teleszówką czasie odwrotu, dowodząc oddziałem technicznym pułku, pod huraganowym ogniem artylerii i karabinów maszynowych nieprzyjaciela, własnoręcznie wysadził w powietrze 3 mosty, a następnie pozostawał do ostatniej chwili, jako straż tylna, uzyskując czas konieczny do bezpiecznego odwrotu brygady. Za ten czyn został odznaczony Krzyżem Virtuti Militari V klasy.
Późnym latem i jesienią 1920 roku walczył na granicy litewskiej pod dowództwem płk. Skrzyńskiego. Wysłany 2 września 1920 roku jako parlamentariusz został przez Litwinów internowany, a następnie zwolniony 1 listopada 1920 roku. W wojsku pozostał do 17 października 1921 roku, by następnie wrócić do Warszawy i podjąć przerwane studia na SGGW, które ukończył w 1925 roku, uzyskując dyplom inżyniera rolnika.
W latach 20. był oficerem rezerwowym 16 pułku Ułanów Wielkopolskich w Bydgoszczy. 29 stycznia 1932 roku został mianowany porucznikiem ze starszeństwem z dniem 2 stycznia 1932 roku i 21. lokatą w korpusie oficerów rezerwowych kawalerii. W 1934 roku pozostawał w ewidencji Powiatowej Komendy Uzupełnień Łask. W dalszym ciągu posiadał przydział w rezerwie do 16 pułku Ułanów Wielkopolskich. Następnie przeniesiony ewidencyjnie do Powiatowej Komendy Uzupełnień Konin i przydzielony w rezerwie do 7 pułku strzelców konnych wielkopolskich w Poznaniu. 
W okresie międzywojennym administrował rodzinnym majątkiem Oszczeklin oraz innymi dobrami, takimi jak: Krzyszkowice, Łask i Kazimierz Biskupi. Na wszystkich tych stanowiskach dał się poznać, jako bardzo dobry rolnik i uzdolniony organizator. 
W kampanii wrześniowej wzięty do niewoli radzieckiej. W grudniu 1939 był jeńcem obozu w Kozielsku (być może wcześniej w Starobielsku), skąd pochodzi ostatni ślad życia - kartka pocztowa datowana na 10 lutego 1940 roku (datownik pocztowy z Moskwy podaje datę 1 marca 1940 roku) adresowana do Biura Poszukiwania Rodzin w Warszawie z prośbą o podanie adresu żony. Między 19 a 21 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 035/4, poz. 33 z 16.04.1940, akta nr 4736. Został zamordowany między 20 a 22 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 28.04.1943. Przy szczątkach znaleziono książeczkę wojskową, telegram, świadectwo szczepień nr 2, order Virtuti Militari z legitymacją, okulary, notatnik z adresami, kartę pocztową nadaną przez Zofię Górską z Warszawy, list, listę towarzyszy broni poległych w 1939 w walkach z Rosjanami. Następnie został ponownie pochowany w zbiorowej mogile. Figuruje na liście AM-182-0623 i liście Komisji Technicznej PCK pod numerem 0623. Nazwisko Górskiego znajduje się na liście ofiar (pod nr 0623) opublikowanej w Gońcu Krakowskim nr 107 i w Nowym Kurierze Warszawskim nr 109 z 1943. Krewni do 1957 poszukiwali informacji przez Biuro Informacji Czerwonego Krzyża. 
Symboliczny grób Górskiego znajduje się na Cmentarzu Powązkowskim (kwatera numer 28). 
Mieszkał w Oszczeklinie. Od 28 kwietnia 1934 roku żonaty z Zofią Karnkowską córką Kazimierza Karnkowskiego i Heleny z Orzechowskich. Miał z nią syna Kazimierza (ur. 1930) i córkę Teresę (ur. 1932).
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4169350" url="https://pl.wikipedia.org/wiki?curid=4169350" title="Paratorchus insuetus">
Paratorchus insuetus

Paratorchus insuetus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus insuetus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości około 2,5 mm, barwy od żółtawobrązowej do rudobrązowej z żółtawobrązowymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Podługowato-owalne oczy buduje pojedyncze, płaskie omatidium. Przedplecze ma 0,45 mm długości i w przedniej połowie jest szersze niż w tylnej. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa krótkie, spiczaste wyrostki tylne o wąskim rozstawie. U samca ósmy sternit odwłoka ma płytkie wgłębienie środkowe. Narząd kopulacyjny samca ma smukły wyrostek boczny o długości równej szerokości części rurkowatej, wokół której nasady jest zakrzywiony.
Owad endemiczny dla Nowej Zelandii, znany z regionu Auckland na Wyspie Północnej.

</doc>
<doc id="4169351" url="https://pl.wikipedia.org/wiki?curid=4169351" title="Biblioteka Narodowa Finlandii">
Biblioteka Narodowa Finlandii

Biblioteka Narodowa Finlandii () – fińska biblioteka narodowa, znajdująca się w Helsinkach. Od 2006 jest częścią Uniwersytetu Helsińskiego.
Funkcjonowanie i zbiory.
Biblioteka Narodowa jest zarazem Biblioteką Uniwersytetu Helsińskiego, jest więc prowadzona oraz finansowana przez ten uniwersytet. Jak każda biblioteka w Finlandii jest zarządzana i sponsorowana przez swoje organizacje, które decydują o budżecie, działalności oraz o panujących w niej zasadach. Według fińskiego prawa Bibliotece Narodowej przysługuje pięć egzemplarzy obowiązkowych wszystkich materiałów drukowanych w Finlandii. Oprócz druków, zapisów dźwięku, mikrofilmów Biblioteka archiwizuje wybrane strony www (od ostatniej dekady), treści z Twittera i wybrane filmy z YouTube. W 1981 przyznano jej egzemplarz obowiązkowy nagrań dźwiękowych, a w 2008 weszło w życie analogiczne prawo dotyczące publikacji elektronicznych.
Zbiory Biblioteki Narodowej Finlandii liczą 3 mln książek i czasopism, 685 000 mikrofilmów i mikrofiszek oraz ponad 4 mln jednostek innych rodzajów zbiorów (rękopisów, muzykaliów, dokumentów życia społecznego, map) – łącznie 7 685 000 woluminów. Zbiory cyfrowe BNF obejmują 5,4 mln stron czasopism, 3,2 mln stron gazet, 129 400 stron dokumentów życia społecznego. Większość kolekcji Biblioteki znajduje się w („Jaskini książek”), podziemnym bunkrze o kubaturze 57 600 m³, wydrążonym w litej skale pod biblioteką.
Katalog i bazy danych dostępne online.
Bazy danych:

</doc>
<doc id="4169352" url="https://pl.wikipedia.org/wiki?curid=4169352" title="Utopia (album)">
Utopia (album)



</doc>
<doc id="4169354" url="https://pl.wikipedia.org/wiki?curid=4169354" title="Farma wiatrowa West Wind">
Farma wiatrowa West Wind

Farma wiatrowa West Wind – farma wiatrowa w Makara, w Nowej Zelandii.
Lokalizacja.
Farma West Wind znajduje się w Makara, 15 km na zachód od miasta Wellington w Nowej Zelandii.
Historia.
Lejkowata Cieśnina Cooka zapewnia silną i stałą prędkość wiatru. Projekt West Wind jest uznawany za jedną z najlepiej działających farm wiatrowych na świecie i nawet był wykorzystywany w globalnej reklamie przez dostawcę turbin.Budowa rozpoczęła się w październiku 2007 roku. Pierwsze 15 turbin zostało oficjalnie włączonych przez premiera Johna Keya 29 kwietnia 2009 roku. Wszystkie 62 turbiny zaczęły pracować do września 2009 roku.Farma zajmuje powierzchnię 5300 ha.
Właściciel.
Właścicielem jest Meridian Energy.
Produkcja.
62 turbiny mogą generować do 142,6 megawatów energii elektrycznej. Wytwarzają one wystarczającą ilość energii elektrycznej rocznie dla około 62 000 domów w Nowej Zelandii. Zastosowano turbiny firmy Siemens SWT-2.3-82 o mocy 2,3 megawatów. Turbiny wytwarzają energię elektryczną przy wietrze o prędkości od 15 do 90 kilometrów na godzinę. W ekstremalnych warunkach pogodowych turbiny wyłączają się automatycznie, aby zapobiec uszkodzeniom.
Dane Techniczne.
Dane techniczne turbiny Simens SWT-2.3-82 zastosowanej w West Wind

</doc>
<doc id="4169355" url="https://pl.wikipedia.org/wiki?curid=4169355" title="Paratorchus bucinifer">
Paratorchus bucinifer

Paratorchus bucinifer – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus bucinifer". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,5 do 3,7 mm, barwy od żółtawobrązowej do rudobrązowej z jaśniejszymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma od 0,45 do 0,5 mm długości i w przedniej połowie jest szersze niż w tylnej. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa spiczaste wyrostki tylne o szerokim rozstawie. U samca ósmy sternit odwłoka pozbawiony jest wgłębień. Narząd kopulacyjny samca ma prosty wyrostek boczny o długości mniejszej od trąbkowatej części rurkowatej, wokół której nie jest zakrzywiony. Samicę cechuje podługowato-owalna spermateka o wymiarach 0,188 × 0,075 mm.
Owad endemiczny dla Nowej Zelandii, znany z południowego krańca Wyspy Północnej. Spotykany jest wśród mchów i traw, na wysokości od 200 do 1006 m n.p.m..

</doc>
<doc id="4169361" url="https://pl.wikipedia.org/wiki?curid=4169361" title="Hiszpańska Biblioteka Narodowa">
Hiszpańska Biblioteka Narodowa

Hiszpańska Biblioteka Narodowa ("Biblioteca Nacional de España") – największa biblioteka w Hiszpanii i jedną z największych na świecie. Znajduje się w Madrycie, a dokładnie przy Paseo de Recoletos.
Historia.
Biblioteka została ufundowana przez Filipa V w 1712 roku jako biblioteka królewska. W 1836 roku staje się biblioteką narodową i podlega rządowi. W 1943 roku powstaje Narodowe Archiwum Prasowe, otwarte dla publiczności w 1949 roku. 3 maja 1996 zostaje uruchomiona pierwsza strona internetowa BNE, a w 2007 roku Elektroniczna Biblioteka Periodyków (Hemeroteca Digital) i Hiszpańska Biblioteka Cyfrowa. Od 2013 roku dyrektorem biblioteki jest Ana Santos Aramburo. 
Misją biblioteki jest konserwowanie, zarządzanie i rozpowszechnianie hiszpańskiego dziedzictwa bibliograficznego stworzonego we wszystkich mediach, przyczyniając się w ten sposób do przekształcania informacji w wiedzę i działając jako centrum informacyjne i usługowe, zdolne do zaspokojenia wymagań społeczności naukowej i rozpowszechniania wiedzy o Hiszpanii. 
Jest najwyższą hiszpańską instytucją biblioteczną i jest szefem hiszpańskiego systemu bibliotecznego.
Działalność.
Biblioteka Narodowa Hiszpanii jest centrum sztuki i kultury, zapewniając miejsce, w którym wszyscy obywatele tego kraju mogą uczestniczyć w wydarzeniach, które ich interesują. Oferuje czytelnikom usługi, które spełniają ich wymagania i zapewnia dostęp do swoich zbiorów, dostarczając kompleksowych informacji o wszystkich swoich archiwach. Jest dostawcą specjalistycznych usług informacyjnych i zasobów niezbędnych do badań i innowacji technologicznych. Efektywnie zarządza swoimi zbiorami poprzez program rozwoju, który zapewnia jakość, aktualność i aktualność zasobów. Stanowi ważny punkt odniesienia dla informatyków oraz bibliotek hiszpańskich i latynoamerykańskich. Wzmacnia swoje zaangażowanie w innowacje i rozwój, takie jak projekty cyfrowe, projekty komunikacyjne itp. zarówno w skali krajowej, jak i międzynarodowej. Zarządza przydzielonymi jej zasobami wydajnie i efektywnie w ramach parametrów określonych przez najlepszą praktykę oraz z celami ciągłego doskonalenia i doskonalenia usług użytkowników.
Biblioteka Narodowa Hiszpanii ma wśród swoich celów i funkcji promocję badań. Z tego powodu w 2002 r. utworzono "Nagrodę Bibliograficzną Biblioteki Narodowej", której celem jest wyróżnienie najlepszych prac z zakresu bibliografii hiszpańskojęzycznej w dowolnym jej aspekcie.
Zbiory.
Dekret królewski z 26 lipca 1716 roku nakazał wszystkim wydawcom dostarczenie do biblioteki kopii każdego wydawnictwa. 
Kolekcja składa się z ponad 26 000 000 pozycji, w tym:
Dział Rękopisów i Rzadkich Książek biblioteka przechowuje najcenniejsze starodruki i zbiory rękopiśmienne w krajach hiszpańskojęzycznych (w tym kodeksy średniowieczne, arabskie i greckie, najbardziej znaczącą kolekcję inkunabułów w Hiszpanii, książki i dokumenty wydane w latach 1500-1830, manuskrypty dzieł dramatycznych, autografy, osobiste archiwa oraz dokumenty historyczne i genealogiczne). Większość z tych materiałów została już skatalogowana, jednak nie wszystkie są dostępne w katalogu online. 

</doc>
<doc id="4169363" url="https://pl.wikipedia.org/wiki?curid=4169363" title="Paratorchus parvulus">
Paratorchus parvulus

Paratorchus parvulus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus parvulus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,7 do 3,5 mm, barwy żółtawobrązowej z jaśniejszymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma od 0,43 do 0,45 mm długości i jest najszersze mniej więcej pośrodku. Pokrywy charakteryzują prawie proste kąty ramieniowe. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa spiczaste wyrostki tylne o szerokim rozstawie. Szczeciny czuciowe odwłoka są ciemne, długie i ustawione prawie pod kątem prostym do ciała. U samca ósmy sternit odwłoka pozbawiony jest wgłębień. Narząd kopulacyjny samca ma spiczaste: wyrostek boczny i część rurkowatą. Samicę cechuje owalna spermateka o wymiarach 0,138 × 0,025 mm.
Owad endemiczny dla Nowej Zelandii, znany z północno-zachodniej części Wyspy Południowej. Spotykany jest w ściółce i próchnicy, na wysokości od 140 do 420 m n.p.m.

</doc>
<doc id="4169364" url="https://pl.wikipedia.org/wiki?curid=4169364" title="Paratorchus angustus">
Paratorchus angustus

Paratorchus angustus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus angustus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,5 do 3,1 mm, barwy rudobrązowej lub żółtawobrązowej z jaśniejszymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, wypukłe omatidium. Przedplecze ma od 0,43 do 0,45 mm długości i jest najszersze mniej więcej pośrodku. Pokrywy charakteryzują zaokrąglone kąty ramieniowe. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa spiczaste wyrostki tylne o szerokim rozstawie. Szczeciny czuciowe odwłoka są jasne, długie i odchylone ku tyłowi. U samca ósmy sternit odwłoka pozbawiony jest wgłębień. Narząd kopulacyjny samca ma tępe: wyrostek boczny i część rurkowatą. Samicę cechuje owalna spermateka o wymiarach 0,125 × 0,075 mm.
Owad endemiczny dla Nowej Zelandii, znany z dystryktu Buller w północno-zachodniej części Wyspy Południowej. Spotykany jest w próchnicy, na wysokości od 140 do 670 m n.p.m.

</doc>
<doc id="4169370" url="https://pl.wikipedia.org/wiki?curid=4169370" title="Leon Bączkiewicz">
Leon Bączkiewicz

Leon Bączkiewicz (ur. 9 kwietnia 1888 w Żyrardowie, zm. 27 kwietnia 1960 w Warszawie) – podpułkownik dyplomowany piechoty Wojska Polskiego.
Życiorys.
Urodził się 9 kwietnia 1888 w Żyrardowie, w rodzinie Adama i Józefy z Adamiaków. Ukończył szkołę realną w Warszawie.
Służbę wojskową rozpoczął w armii Imperium Rosyjskiego. Od 1916 roku służył w Brygadzie Strzelców Polskich. W czasie wojny z bolszewikami pełnił służbę w Naczelnym Dowództwie Wojska Polskiego. Na mocy dekretu Naczelnego Wodza z dnia 25 listopada 1920 roku został zatwierdzony z dniem 1 kwietnia 1920 roku w stopniu porucznika w piechocie. Następnie przydzielono go do 6 Dywizji Piechoty. Rozkazem ministra spraw wojskowych gen. por. Kazimierza Sosnkowskiego L. 1716 z dnia 6 czerwca 1921 roku porucznik adj. szt. Leon Bączkiewicz z Dowództwa 6 Dywizji Piechoty został przeniesiony do Oddziału Va (obsady personalnej wyższych dowództw) Biura Ścisłej Rady Wojennej. Dekretem Naczelnika Państwa i Wodza Naczelnego z dnia 3 maja 1922 roku (dekret L. 19400/O.V.) został zweryfikowany w stopniu kapitana Adiutanta Sztabowego, ze starszeństwem z dniem 1 czerwca 1919 roku i 976. lokatą w korpusie oficerów piechoty. Jego oddziałem macierzystym był wówczas 23 pułk piechoty z Włodzimierza Wołyńskiego. W roku 1923 zajmował już 882. lokatę wśród kapitanów korpusu piechoty i jako nadetatowy oficer 23 pp przydzielony był do Sztabu Generalnego (Ministerstwo Spraw Wojskowych). Służbę pełnił wówczas w Oddziale I Sztabu Generalnego. W tym czasie kpt. Bączkiewicz był już odznaczony Krzyżem Walecznych.
W dniu 2 listopada 1923 roku został przydzielony do macierzystego 23 pułku piechoty, z jednoczesnym odkomenderowaniem na jednoroczny Kurs Doszkolenia 1923/24 w Wyższej Szkole Wojennej (był to III Kurs Doszkolenia). Z dniem 15 października 1924 roku, po ukończeniu kursu i otrzymaniu dyplomu naukowego Oficera Sztabu Generalnego, został przydzielony do Korpusu Ochrony Pogranicza. W roku 1924 zajmował 458. lokatę wśród kapitanów piechoty. Pełnił służbę w Dowództwie Korpusu Ochrony Pogranicza w Warszawie, na stanowisku szefa Oddziału Ogólno-Organizacyjnego (przez pewien czas piastował w zastępstwie funkcję Szefa Sztabu Dowództwa KOP). Zarządzeniem z dnia 29 października 1926 roku, jako szef Oddziału Ogólnego Dowództwa KOP, został odznaczony przez Prezesa Rady Ministrów Srebrnym Krzyżem Zasługi. Na podstawie zarządzenia z dnia 12 kwietnia 1927 roku, wydanego przez Prezydenta Rzeczypospolitej Polskiej Ignacego Mościckiego, został awansowany do rangi majora, ze starszeństwem z dniem 1 stycznia 1927 roku i 81. lokatą w korpusie oficerów piechoty. Na dzień 30 września 1928 r. nadal pozostawał Szefem Oddziału Ogólnego Dowództwa KOP. 17 grudnia 1928 roku została mu nadana Odznaka Pamiątkowa KOP „Za Służbę Graniczną”. W dniu 23 sierpnia 1929 roku ogłoszono zarządzenie o przeniesieniu służbowym mjr. Leona Bączkiewicza z Dowództwa KOP-u do 3 baonu granicznego w Hoszczy, na stanowisko dowódcy tegoż batalionu. W dniu 28 sierpnia 1929 roku zameldował się w Zdołbunowie, w dowództwie Brygady KOP „Wołyń”, po czym odszedł na wyznaczone stanowisko. W Korpusie Ochrony Pogranicza pełnił służbę do marca 1930 roku, zajmując w 1928 roku nadal 81. lokatę pośród majorów piechoty w swoim starszeństwie (przynależał wówczas do kadry oficerów piechoty).
W dniu 31 marca 1930 roku opublikowano zarządzenie Ministra Spraw Wojskowych o przeniesieniu mjr. Bączkiewicza z Korpusu Ochrony Pogranicza do 14 pułku piechoty z Włocławka, na stanowisko dowódcy baonu (na dzień 16 września 1930 roku piastował funkcję dowódcy batalionu szkolnego w 14 pp). Już jako oficer 14 pułku piechoty zajmował w 1930 roku – 362. lokatę łączną wśród majorów piechoty (była to jednocześnie 75. lokata w starszeństwie). Na dzień 15 kwietnia 1931 r. nadal pełnił służbę na stanowisku dowódcy batalionu we włocławskim pułku. W dniu 23 października 1931 roku ogłoszono jego przeniesienie z 14 pułku piechoty do Dowództwa Okręgu Korpusu Nr I w Warszawie.
Do stopnia podpułkownika został mianowany w dniu 14 grudnia 1931 roku, ze starszeństwem z dniem 1 stycznia 1932 roku i 25. lokatą w korpusie oficerów piechoty. Pozostając na stanowisku oficera Dowództwa Okręgu Korpusu Nr I zajmował w 1932 roku nadal 25. lokatę w swoim starszeństwie, pośród podpułkowników piechoty. Z dniem 1 października 1932 roku został przeniesiony na stanowisko delegata Sztabu Głównego przy Dyrekcji Okręgowej Kolei Państwowych w Warszawie. Służąc na tym stanowisku zajmował na dzień 1 lipca 1933 roku - 250. lokatę łączną pośród podpułkowników korpusu piechoty (była to jednocześnie 24. lokata w swoim starszeństwie). W dniu 28 września 1933 roku ogłoszono jego przeniesienie, z zachowaniem dotychczasowego dodatku służbowego, do dyspozycji szefa Sztabu Głównego, a w dniu 7 czerwca 1934 roku ogłoszono przeniesienie ppłk. Bączkiewicza do Biura Personalnego Ministerstwa Spraw Wojskowych w Warszawie, z przyznaniem dodatku służbowego według kategorii VI B. Na dzień 5 czerwca 1935 roku, pełniąc służbę w Biurze Personalnym M.S.Wojsk., zajmował już 212. lokatę łączną wśród podpułkowników piechoty (była to zarazem 23. lokata w starszeństwie). Po 1935 roku został przeniesiony w stan spoczynku. W roku 1938 pełnił funkcję I zastępcy przewodniczącego Sekcji Morsko-Kolonialnej Izby Handlowej Polsko-Łacińsko-Amerykańskiej.
W sierpniu 1945 roku działając z ramienia byłej Komendy Głównej Związku Odbudowy Rzeczypospolitej zgłosił akces udziału w Zjeździe Uczestników Walki Zbrojnej z Niemcami, który odbył się w dniach 1–2 września 1945 roku w Warszawie.
Zmarł w dniu 27 kwietnia 1960 roku w Warszawie. Spoczywa na cmentarzu parafii Matki Bożej Pocieszenia przy ulicy Kasztanowej w Żyrardowie (sektor C4-1-7).

</doc>
<doc id="4169371" url="https://pl.wikipedia.org/wiki?curid=4169371" title="Paratorchus pelorensis">
Paratorchus pelorensis

Paratorchus pelorensis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus pelorensis". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,1 mm, barwy rudobrązowej do żółtawobrązowej z jaśniejszymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, wypukłe omatidium. Przedplecze ma od 0,4 do 0,45 mm długości i jest najszersze mniej więcej pośrodku. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa długie, spiczaste wyrostki tylne oraz zaokrąglony guzek środkowy pomiędzy nimi. U samca ósmy sternit odwłoka ma wgłębienie środkowe. Narząd kopulacyjny samca ma 0,45 mm długości, przysadzistą część rurkowatą i pozbawiony jest wyrostka bocznego. Samicę cechuje podługowato-owalna spermateka o wymiarach 0,213 × 0,063 mm.
Owad endemiczny dla Nowej Zelandii, znany tylko z Pelorus Bridge w północnej części Wyspy Południowej. Spotykany jest w ściółce.

</doc>
<doc id="4169373" url="https://pl.wikipedia.org/wiki?curid=4169373" title="Pabal">
Pabal



</doc>
<doc id="4169374" url="https://pl.wikipedia.org/wiki?curid=4169374" title="Linia kolejowa Berga-Kelbra – Artern">
Linia kolejowa Berga-Kelbra – Artern

Linia kolejowa Berga-Kelbra – Artern – dawna lokalna linia kolejowa w Niemczech, w kraju związkowym Saksonia-Anhalt i Turyngia. Linia biegła z Berga-Kelbra do Artern i miała 29 km długości.

</doc>
<doc id="4169375" url="https://pl.wikipedia.org/wiki?curid=4169375" title="Carole Caldwell">
Carole Caldwell



</doc>
<doc id="4169376" url="https://pl.wikipedia.org/wiki?curid=4169376" title="Paratorchus aculeatus">
Paratorchus aculeatus

Paratorchus aculeatus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus aculeatus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,2 mm, barwy rudobrązowej z nieco jaśniejszymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma od 0,45 do 0,48 mm długości i jest najszersze mniej więcej pośrodku. Powierzchnię przedplecza cechuje płytkie punktowanie i delikatna, siateczkowata mikrorzeźba. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa długie, spiczaste wyrostki tylne o szerokim rozstawie i pozbawiony guzka środkowego. U samca ósmy sternit odwłoka ma wgłębienie środkowe nie odgraniczone listewkami. Narząd kopulacyjny samca ma bardzo krótki wyrostek boczny i szeroką część rurkowatą, pokrytą drobnymi, cierniowatymi guzkami. Samicę cechuje gruszkowata spermateka o wymiarach 0,175 × 0,075 mm i prostym w części środkowej przewodzie.
Owad endemiczny dla Nowej Zelandii, znany tylko z regionu Auckland na Wyspie Północnej. Spotykany jest w ściółce i próchnicy, na wysokości od 20 do 274 m n.p.m.

</doc>
<doc id="4169377" url="https://pl.wikipedia.org/wiki?curid=4169377" title="Poród główki sposobem Mauriceau-Veita-Smelliego">
Poród główki sposobem Mauriceau-Veita-Smelliego

Poród główki sposobem Mauriceau-Veita-Smelliego – metoda pomocy ręcznej, stosowanej podczas porodu drogami naturalnymi w położeniu miednicowym, mającej na celu urodzenie główki płodu w przypadku braku jej spontanicznego porodu, polegająca na przygięciu główki płodu i trakcji w obrębie ramion.
Sposób wykonania.
Do pomocy ręcznej sposobem Veita-Smelliego przystępuje się bezzwłocznie po urodzeniu się barków i kończyny górnej. W tym celu ręką odpowiadającą grzbietowi płodu („zewnętrzną”) unosi się go za kończyny dolne w kierunku pachwiny i spojenia łonowego rodzącej, a rękę odpowiadającą twarzy płodu („wewnętrzną”) wprowadza się do pochwy od strony zagłębienia krzyżowo-biodrowego i dochodzi do twarzy płodu. Następnie palec środkowy umieszcza się w ustach płodu, palce wskazujący i serdeczny opiera po obu stronach szczęki, a płód układa „na jeźdźca” (lewa nóżka i rączka po lewej stronie przedramienia, prawa nóżka i rączka po prawej stronie przedramienia). Rękę zewnętrzną układa się widełkowato na karku płodu. Ruch ręki wewnętrznej będzie w dalszym postępowaniu dokonywał przygięcia głowy w celu jej urodzenia, a jednocześnie, gdy główka jest dobrze przygięta, wykonuje się zwrot wewnętrzny, zmieniając płaszczyznę główki ze skośnego do prostego. Doprowadza to do przejścia główki w płaszczyźnie podpotyliczno-ciemieniowej. Po dokonaniu zwrotu wewnętrznego płód pociąga się aż do ukazania się okolicy podpotylicznej przed szparą sromową. Dalsze rodzenie się główki odbywa się bardzo powoli przez podnoszenie płodu do góry i jego powolne odginanie, aż do całkowitego urodzenia.
Odwrócony sposób Mauriceau-Veita-Smelliego.
Znajduje zastosowanie, gdy główka znajduje się we wchodzie z nieprawidłowym zwrotem (twarz kieruje się pod spojenie łonowe zamiast w kierunku kości krzyżowej). Polega na wytoczeniu główki w okolicy potylicy po tylnym kroczu. Palec środkowy wprowadza się do ust płodu i dokonuje przygięcia, a tułów płodu przemieszcza łukowato do góry aż do całkowitego urodzenia.

</doc>
<doc id="4169380" url="https://pl.wikipedia.org/wiki?curid=4169380" title="Paratorchus phaseolinus">
Paratorchus phaseolinus

Paratorchus phaseolinus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1982 roku przez H. Pauline McColl jako "Paratrochus phaseolinus". W 1984 roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,3 do 3,5 mm, barwy rudobrązowej z jaśniejszymi odnóżami i czułkami. Wierzch ciała ma dwojako punktowany: delikatnie i gdzieniegdzie grubo, oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma od 0,43 do 0,48 mm długości i jest najszersze mniej więcej pośrodku. Powierzchnię przedplecza cechuje głębokie punktowanie i gruba, głęboka, siateczkowata mikrorzeźba. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa długie, spiczaste wyrostki tylne o szerokim rozstawie i pozbawiony guzka środkowego. U samca ósmy sternit odwłoka ma wgłębienie środkowe odgraniczone listewkami bocznymi. Narząd kopulacyjny samca ma szeroki wyrostek boczny, dłuższy od części rurkowatej. Samicę cechuje nerkowata spermateka o wymiarach 0,175 × 0,075 mm i lekko skręconym spiralnie w części środkowej przewodzie.
Owad endemiczny dla Nowej Zelandii, znany tylko z regionu Waikato na Wyspie Północnej. Zasiedla ściółkę.

</doc>
<doc id="4169382" url="https://pl.wikipedia.org/wiki?curid=4169382" title="Łokomotiw Moskwa (piłka nożna)">
Łokomotiw Moskwa (piłka nożna)



</doc>
<doc id="4169384" url="https://pl.wikipedia.org/wiki?curid=4169384" title="Pałac CEC">
Pałac CEC

Pałac CEC (rum: "Palatul CEC") – pałac w Bukareszcie, w Rumunii, znajdujący się na Calea Victoriei, naprzeciwko Muzeum Narodowego Historii Rumunii. Został wzniesiony jako siedziba banku CEC ("Casa de Economii şi Consemnaţiuni").
Historia.
Przed wybudowaniem pałacu, na tym miejscu znajdowały się ruiny klasztoru (św. Jana Wielkiego) i karczma. XVI-wieczny kościół został odnowiony przez Konstantyna Brâccoveanu w latach 1702 - 1703, ale następnie popadł w ruinę i został zburzony w 1875 roku.
Pałac został zbudowany jako nowa siedziba dla najstarszego banku w Rumunii, publicznej instytucji oszczędnościowej "Casa de Depuneri, Consemnațiuni și Economie", później znanej jako C.E.C. (rumuński: "Casa de Economii și Consemnațiuni"), a obecnie CEC Bank. Grunt został kupiony, a budynek wybudowany ze środków własnych instytucji. Prace rozpoczęły się 8 czerwca 1897 r. i zakończyły się w 1900 r. Projekt został opracowany przez architekta Paula Gottereau, absolwenta École nationale supérieure des beaux-arts w Paryżu; budowę nadzorował rumuński architekt Ion Socolescu.
W 2009 odbyły się tutaj uroczystości z okazji 60. urodzin księżnej Małgorzaty z Rumunii.

</doc>
<doc id="4169385" url="https://pl.wikipedia.org/wiki?curid=4169385" title="Teatr Dramatu i Komedii im. Dunina-Marcinkiewicza w Bobrujsku">
Teatr Dramatu i Komedii im. Dunina-Marcinkiewicza w Bobrujsku

Teatr Dramatu i Komedii im. Dunina-Marcinkiewicza w Bobrujsku (MRTDK) – białoruski teatr dramatyczny założony w 1932 roku w Bobrujsku. W 1977 roku otrzymał imię Wincentego Dunina Marcinkiewicza.
Historia.
Bobrujski teatr został założony w 1932 roku i w pierwszych latach funkcjonował jako Regionalny Teatr Dramatyczny w Bobrujsku. W następnych latach działał jako Bobrujski Teatr Muzyczny i Dramatyczny (1962), Mohylewski Regionalny Teatr Komedii Muzycznej (1965), Państwowy Teatr Komedii Muzycznej (1970), a od 1977 roku pod swoją obecną nazwą, jako Mohylewski Regionalny Teatr Dramatu i Komedii im. Wincentego Dunina-Marcinkiewicza.
Teatr zainaugurował działalność w swojej aktualnej siedzibie premierą "Pińskiej szlachty" Wincentego Dunina-Marcinkiewicza (1977). Od 1998 roku teatr pięciokrotnie organizował festiwal dramaturgii białoruskiej (1998, 2001, 2008, 2011 i 2015).

</doc>
<doc id="4169386" url="https://pl.wikipedia.org/wiki?curid=4169386" title="Bazylika Zaśnięcia NMP">
Bazylika Zaśnięcia NMP



</doc>
<doc id="4169387" url="https://pl.wikipedia.org/wiki?curid=4169387" title="Muzeum Narodowe Historii Rumunii">
Muzeum Narodowe Historii Rumunii

Muzeum Narodowe Historii Rumunii (rum: "Muzeul Național de Istorie a României") – muzeum znajdujące się na Calea Victoriei w Bukareszcie, stolicy Rumunii, które gromadzi rumuńskie artefakty historyczne od czasów prehistorycznych aż do czasów współczesnych.
Muzeum mieści się w dawnym Pałacu Pocztowym, w którym mieści się również muzeum filatelistyczne. Na powierzchni ponad 8000 metrów kwadratowych zbiory eksponowane są w 60 salach wystawowych. Stałe wystawy obejmują między innymi gipsowy odlew całości Kolumny Trajana, rumuńskich klejnotów koronnych i skarbu z Pietroasele.

</doc>
<doc id="4169388" url="https://pl.wikipedia.org/wiki?curid=4169388" title="Konrad Jędrzejewski">
Konrad Jędrzejewski

Konrad Jędrzejewski (ur. 1971 w Lublinie) – polski elektronik, doktor habilitowany nauk technicznych oraz ekonomista. Specjalizuje się w cyfrowym przetwarzaniu sygnałów. Adiunkt na Wydziale Elektroniki i Technik Informacyjnych Politechniki Warszawskiej.
Życiorys.
Absolwent II Liceum Ogólnokształcącego im. Stefana Żeromskiego w Tomaszowie Mazowieckim (1990). W 1995 ukończył studia magisterskie na Wydziale Elektroniki i Technik Informacyjnych Politechniki Warszawskiej. Doktorem został w 2000 na podstawie pracy zatytułowanej "Przetwarzanie sygnałów niestacjonarnych z wykorzystaniem koncepcji adaptacyjnej dopasowanej obserwacji", przygotowanej pod kierunkiem Jerzego Szabatina. W 2000 objął też posadę adiunkta w Zakładzie Teorii Obwodów i Sygnałów w Instytucie Systemów Elektronicznych na Wydziale Elektroniki i Technik Informacyjnych PW. W 2001, na podstawie dorobku publikacyjnego, Fundacja na rzecz Nauki Polskiej przyznała mu stypendium dla młodych naukowców. Habilitował się w 2014 na Wydziale Elektroniki i Technik Informacyjnych PW, pisząc pracę pt. "Metody optymalizacji iteracyjnych przetworników analogowo-cyfrowych z wykorzystaniem nowych adaptacyjnych algorytmów konwersji".
W 1998 roku został magistrem finansów i bankowości po ukończeniu studiów na Wydziale Nauk Ekonomicznych Uniwersytetu Warszawskiego. Od 2000 do 2015 pracował dla Narodowego Banku Polskiego.
Działalność naukowa.
Jędrzejewski w karierze naukowej skupiał się na badaniach związanych z przetwarzaniem sygnałów z wykorzystaniem koncepcji adaptacyjnej dopasowanej obserwacji. W 2001 rozpoczął badania dotyczące opracowywania wykorzystujących tę koncepcję przetworników analogowo-cyfrowych. Brał również udział w projektach związanych z przetwarzaniem sygnałów w radarach FMCW prowadzonych przez Politechnikę Warszawską. Prowadził zajęcia z szeregu przedmiotów na Wydziale Elektroniki i Technik Informacyjnych PW.
Swoje prace publikował w czasopismach, takich jak „Measurement”, „IEEE Transactions on Instrumentation and Measurement", „Metrology and Measurement Systems", jak również na różnych konferencjach naukowych.

</doc>
<doc id="4169394" url="https://pl.wikipedia.org/wiki?curid=4169394" title="Pomnik Wojenny w Kranji">
Pomnik Wojenny w Kranji

Pomnik Wojenny w Kranji (ang. Kranji War Memorial, malaj. Tanah Perkuburan Perang Kranji) – pomnik wojenny zbudowany w 1946 roku, odsłonięty 2 marca 1957 roku, położony przy 9 Woodlands Road w Kranji w północnym Singapurze, poświęcony mężczyznom i kobietom ze Zjednoczonego Królestwa, Australii, Kanady, Indii, Malajów, Sri Lanki, Holandii i Nowej Zelandii, którzy zginęli w obronie Singapuru i Malajów podczas japońskiej inwazji na przełomie 1941 i 1942 roku w czasie II wojny światowej. Składa się z Cmentarza Wojennego Kranji, Ścian Pamięci, Cmentarza Państwowego oraz Grobów Wojskowych. 
Pomnik Wojenny zaprojektował ; obiekt został wykonany z granitu, reprezentuje trzy rodzaje sił zbrojnych: Siły Powietrzne, Wojska Lądowe i Marynarkę Wojenną. Kolumny przedstawiają Wojska Lądowe, których żołnierze maszerują w kolumnach. Przykrycie kolumn stanowi dach w kształcie skrzydeł samolotu, co ma reprezentować Siły Powietrzne, zaś centralna pionowa ściana, wyrastająca wysoko ponad dach, kształtem przypominająca kiosk okrętu podwodnego, symbolizuje Marynarkę Wojenną. Sięga ona 24 metrów i zakończona jest gwiazdą. 
Na ścianach pomnika, po obu stronach 12 kolumn, umieszczonych jest ponad 24 346 nazwisk żołnierzy alianckich, których ciał nigdy nie odnaleziono, w tym nazwiska 191 lotników kanadyjskich. 
Od frontu, pośrodku pomnika, znajduje się umieszczona prostopadle do kolumn ściana z napisem:
"Na ścianach tego pomnika zapisane są nazwiska dwudziestu czterech tysięcy żołnierzy i lotników wielu ras, zjednoczonych w służbie brytyjskiej koronie, którzy oddali swe życie na Malajach i sąsiednich lądach i morzach i w powietrzu nad południową i wschodnią Azją i Pacyfikiem, lecz którym losy wojny zabrały możliwość zwyczajowych ceremonii przysługujących ich towarzyszom w śmierci. Zginęli za wszystkich wolnych ludzi."
Tereny Pomnika Wojennego Kranji są utrzymywane przez Komisję Grobów Wojennych Wspólnoty Brytyjskiej. Dostęp do tego miejsca jest możliwy jedyne od strony Woodlands Road, tej samej drogi, którą 9 lutego 1942 roku, należące do dowodzonej przez generała Tomoyuki Yamashity japońskiej 25 armii, dwie dywizje Gwardii Imperialnej wkroczyły do Singapuru.
Co roku, w niedzielę będącą najbliższą dniu 11 listopada, który jest Dniem Pamięci, odbywa się w tym miejscu uroczystość żałobna poświęcona pamięci poległych.

</doc>
<doc id="4169395" url="https://pl.wikipedia.org/wiki?curid=4169395" title="Mańkowicze (obwód witebski)">
Mańkowicze (obwód witebski)

Mańkowicze (; ) – wieś na Białorusi, w rejonie postawskim obwodu witebskiego, około 9 km na południe od Postaw, nad rzeką Miadziołką.
Siedziba parafii prawosławnej pw. Zaśnięcia Matki Bożej.
Historia.
Przed połową XVIII wieku były to dobra rodziny Zenowiczów. W 1766 roku Zofia Zenowiczówna wyszła za Jerzego Kiełpsza, podczaszego wiłkomierskiego i wniosła mu Mańkowicze w posagu. Ich córka z kolei, Ludwika wyszła za Tadeusza Żabę herbu Kościesza, a ich córka, Eleonora (1784–1847) wniosła Mańkowicze w posagu w 1800 roku swemu mężowi Onufremu Druckiemu-Lubeckiemu herbu Druck (1768–1841), marszałkowi szlachty powiatu pińskiego. Po śmierci Onufrego majątek przeszedł na jego syna Stanisława (1809–1861), marszałka szlachty powiatu dziśnieńskiego, a po nim – na jego córkę Marię (1852–1936), która wyszła za Hilarego Łęskiego herbu Ostoja. Kolejnym właścicielem tych dóbr był ich syn Włodzimierz (1879–1941), ale w wyniku działów rodzinnych odstąpił Mańkowicze swej siostrze, Marii Magdalenie (1883–1936). Wyszła ona za Cezarego Hallera (brata Józefa). Od 1936 roku majątek należał do ich dzieci: Cezarego juniora (1915–1971) i Marii Olgi Podoskiej (1917–1974), które były ostatnimi właścicielami Mańkowicz przed 1939 rokiem.
Po II rozbiorze Polski w 1793 roku dobra te, wcześniej leżące na terenie województwa wileńskiego Rzeczypospolitej, znalazły się na terenie powiatu wilejskiego (ujezdu) guberni wileńskiej. Po wojnie polsko-bolszewickiej Mańkowicze wróciły do Polski, folwark stał się siedzibą gminy Mańkowicze. Początkowo gmina należała do powiatu wilejskiego. 7 listopada 1920 roku została przyłączona do nowo utworzonego powiatu duniłowickiego pod Zarządem Terenów Przyfrontowych i Etapowych. 19 lutego 1921 roku wraz z całym powiatem weszła w skład nowo utworzonego województwa nowogródzkiego. 13 kwietnia 1922 roku gmina wraz z całym powiatem duniłowickim została przyłączona do objętej władzą polską Ziemi Wileńskiej, przekształconej 20 stycznia 1926 roku w województwo wileńskie. 1 stycznia 1926 roku nazwę powiatu duniłowickiego zmieniono na powiat postawski. Gmina o nazwie Mańkowicze przestała istnieć z dniem 1 kwietnia 1927 roku, po przemianowaniu jej na gminę Hruzdowo. Od 1945 roku – w ZSRR, od 1991 roku – na terenie Republiki Białorusi.
Od 1958 roku w centrum wsi stoi obelisk na zbiorowej mogile 36 żołnierzy sowieckich i partyzantów, którzy zginęli w okolicach w czasie II wojny światowej. We wsi jest również skansen.
W XIX wieku miejscowość miała status miasteczka, choć w drugiej połowie tego wieku mieszkało w niej jedynie 74 mieszkańców.
Według Powszechnego Spisu Ludności z 1921 roku majątek i kolonię zamieszkiwały 84 osoby, 6 było wyznania rzymskokatolickiego a 78 prawosławnego. Jednocześnie 4 mieszkańców zadeklarowało polską a 80 białoruską przynależność narodową. Było tu 6 budynków mieszkalnych.
W 1931 roku w kolonii mieszkało 89 osób (18 domów), a w majątku – 73 osoby (9 domów), w 2009 roku w wiosce Mańkowicze mieszkało 15 osób.
Świątynie.
W II połowie XIX wieku stały tu dwie cerkwie prawosławne i murowana kaplica rzymskokatolicka. Cerkiew pw. Zaśnięcia NMP pochodziła z XVII wieku, nie zachowała się do dziś.
Na miejscu, gdzie Apolonia Zenowicz ufundowała pierwszy kościół w 1654 roku, około 1895 roku wzniesiono nową cerkiew pw. św. Jerzego. Obecnie nosi wezwanie Zaśnięcia Matki Bożej. Jest to zabytek historyczno-kulturalny Białorusi o numerze w rejestrze 213Г000881. Cerkiew jest w bizantyjsko-rosyjskim stylu. Korpus ma kształt sześcianu i jest przykryty czterospadowym dachem, nad którym wznosi się cebulowa wieża na bębnie. Do korpusu przylega dzwonnica o kształcie dwóch kwadratowych elementów zwieńczonych ośmiokątną wieżą, a z drugiej strony – półokragła apsyda. Od lat 90. XX wieku cerkiew ponownie ma charakter sakralny (służy miejscowej parafii prawosławnej). Jest otoczona kamiennym murem.
Po drugiej (zachodniej) stronie stawu na Miadziołce, na skarpie w lesie wznosi się ruina późnoklasycystycznej kaplicy grobowej ks. Eleonory Druckiej-Lubeckiej z połowy XIX wieku. Był to kiedyś biały, murowany z kamienia polnego i cegły budynek, wzniesiony na planie prostokąta. Jego narożniki były zdobione boniowanymi pilastrami. Frontowa fasada była zwieńczona trójkątnym frontonem z półkolistym okienkiem. Pod kaplicą było wejście do krypt.
Nieistniejący dwór.
Tutejszy dwór należał do najpiękniejszych rezydencji na Wileńszczyźnie. Był to parterowy, ze środkową częścią piętrową, trzynastoosiowy dom, na planie wydłużonego prostokąta, na wysokiej podmurówce, o bardzo wysokim, łamanym, czterospadowym dachu, przebitym w dolnej połaci kolistymi lukarnami o barokowych kształtach. Centralny portyk miał ciekawą formę: cztery kolumny w wielkim porządku podtrzymywały facjatkę o oryginalnym kształcie. Kolumnada była przecięta w połowie swej wysokości dużym balkonem z balustradą. Pod kolumnadę prowadził lekko wznoszący się podjazd. Od strony ogrodowej fasadę urozmaicał jedynie płytki cetralny ryzalit. Wnętrze miało układ dwutraktowy. Wejście stanowiła obszerna, paradna sień z jednobiegowymi schodami na piętro. Przed 1914 rokiem była urządzona w stylu myśliwskim z meblami w stylu biedermeier. Stał tu na tylnych łapach niedźwiedź, na ścianach wisiały skóry i poroża zwierząt upolowanych w okolicznych lasach. Pozostałe salony również były urządzone stylowo, głównie w stylu Ludwika XV i Ludwika XVI. Całe urządzenie dworu przepadło w czasie I wojny światowej, natomiast w czasie II wojny światowej dwór został rozebrany do fundamentów.
Po prawej stronie gazonu stała pięcioosiowa oficyna z gankiem o trójkątnym szczycie wspartym na dwóch masywnych kolumnach, przykryta czterospadowym, gładkim dachem gontowym. Po lewej stronie stała oranżeria, w której hodowano palmy, storczyki i winogrona. Obok stał klasycystyczny lamus bądź spichlerz przykryty dwuspadowym dachem, z wgłębną galerią o ośmiu kolumnach na całej swej długości.
Zabudowania dworskie, stojące na wzgórzu, otaczał duży park krajobrazowy, malowniczy m.in. ze względu na rzeźbę terenu. Był poprzeciany alejami wyznaczającymi kwatery obsadzone drzewami owocowymi, ozdobnymi lub niezadrzewione polany. Dalej za domem był staw, ku któremu opadał ogród.
Majątek Mańkowicze został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4169396" url="https://pl.wikipedia.org/wiki?curid=4169396" title="Bazylika Narodzenia Najświętszej Maryi Panny w Senglei">
Bazylika Narodzenia Najświętszej Maryi Panny w Senglei

Bazylika Narodzenia Najświętszej Maryi Panny (), znana też jako Bazylika Matki Bożej Zwycięskiej (, ) – rzymskokatolicki kościół parafialny w Senglei na Malcie. Dedykowany jest Narodzeniu Dziewicy Maryi.
Historia.
Najbardziej prawdopodobnym jest, że kościół zbudowany został przez architekta Vittorio Cassara w roku 1580, jako pomnik zwycięstwa chrześcijan w Wielkim Oblężeniu Malty 1565 roku. Na fasadzie kościoła znajduje się łaciński napis MONUMENTUM INSIGNIS VICTORIAE MDLXV (Pomnik Wielkiego Zwycięstwa 1565) Senglea została parafią w roku 1581, kościół został konsekrowany 20 października 1743 roku przez biskupa Paula Alphéran de Bussan. 21 maja 1786 roku papież Pius VI ogłosił kościół "Collegiata Insignis", zaś 3 stycznia 1921, papież Benedykt XV uhonorował kościół tytułem bazyliki. Po ukoronowaniu, w dniu 4 września 1921 roku, statuy Dziewicy Maryi, kościół został sanktuarium Matki Bożej.
Podczas II wojny światowej, w roku 1941, kościół został kompletnie zniszczony przez bombardowanie lotnicze. Po wojnie odbudowany i konsekrowany przez arcybiskupa Gonziego 24 sierpnia 1957 roku.
Budynek kościoła umieszczony jest na liście National Inventory of the Cultural Property of the Maltese Islands.
Dzieła sztuki.
Głównym obiektem przyciągającym do bazyliki jest drewniana rzeźba Madonny, znana jako "Il-Bambina" lub "Maria Bambina". Podaje się, że przybyła do bazyliki w roku 1618, w ciągu lat była malowana i pozłacana. Jej autor jest nieznany. W roku 1921 statua Maryi została ukoronowana. Złota korona zawiera diamenty i inne kamienie szlachetne.
W sierpniu 2017 roku zakończono odnawianie figury "Maria Bambina"

</doc>
<doc id="4169399" url="https://pl.wikipedia.org/wiki?curid=4169399" title="Wolf Kampmann">
Wolf Kampmann

Wolf Kampmann (ur. w 1962 w Zwickau) – niemiecki dziennikarz muzyczny i pisarz, redaktor leksykonu muzyki rockowej autor i redaktor leksykonu jazzu.
Życiorys.
Po ukończeniu studiów bibliotekoznawczych, otrzymał zlecenie na utworzenie usystematyzowanego katalogu muzyki i sztuk pięknych na Akademii Sztuk NRD ("Akademie der Künste der DDR"). Od roku 1990 pracuje jako niezależny dziennikarz, specjalizujący się w muzyce. W latach 1990–1992 był redaktorem magazynu rockowego "NMI&amp;Messitsch". Ponadto pisał dla magazynów specjalistycznych takich jak: "Musikexpress", "Visions", "Jazzthetik", "Jazz thing", "eclipsed", dzienników "Süddeutsche Zeitung", "Frankfurter Allgemeine Zeitung" oraz "Jüdische Allgemeine." Pracował również dla rozgłośni radiowych Deutschlandradio i WDR 3. Od roku 2010 Kampmann jest wykładowcą historii kultury pop i dziennikarstwa w SRH Hochschule der populären Künste w Berlinie. Wykłada również historię jazzu w Instytucie Jazzowym w Berlinie ("Jazz-Institut Berlin").
Od 2015 roku współpracuje z zespołem "Crack of Doom", z którym inscenizuje on realizację muzyczną swoich książek.
W 2015 roku na targach jazzu Jazzhead autor został wyróżniony nagrodą dla zasług dla niemieckiego jazzu („Preis für deutschen Jazzjournalismus”).
Wrocław w twórczości i działalności Wolfa Kampmanna.
Podjął próbę sportretowania Wrocławia w swojej powieści "Ulica Szewska" (org. "Schuhbrücke"), której akcja rozpoczyna się w dwudziestoleciu międzywojennym, kończąc w znaczącym roku dla historii miasta – upadku Festung Breslau w 1945. Książka przedstawia historię rodzinną, toczącą się w precyzyjnie i bardzo szczegółowo przedstawionym mieście.
Pisarz uczestniczył w inicjatywach Europejskiej Stolicy Kultury 2016 we Wrocławiu. 1 lipca 2016 roku czytał on fragmenty swojej powieści "Ulica Szewska" dla słuchaczy eventu zorganizowanego w ramach programu Luneta 2016, który polegał na połączeniu dwóch miast – Wrocławia i Berlina dzięki wykorzystaniu nowoczesnych technologii.
W listopadzie 2016 r. był gościem kolejnej inicjatywy Wrocław ESK 2016 Pociąg do kultury, która była rodzajem wymiany kulturowej między Wrocławiem a Berlinem, w której udział wzięło ponad 180 artystów, związków oraz instytucji z Polski i Niemiec.
Polska recepcja.
Marta J. Bąkiewicz: "Obraz Wrocławia w powieści Schuhbrücke Wolfa Kampmanna." W: WrocLove. Red. Marek Hałub, Mirosława Czarnecka, Monika Wolting i in. Wrocław 2017.

</doc>
<doc id="4169408" url="https://pl.wikipedia.org/wiki?curid=4169408" title="Stour (Anglia Wschodnia)">
Stour (Anglia Wschodnia)

Stour (ang. "River Stour") – rzeka we wschodniej Anglii, w hrabstwach Cambridgeshire, Essex i Suffolk. Długość rzeki wynosi 72 km, a powierzchnia jej dorzecza 858 km².
Źródło rzeki znajduje się we Wratting Common. Rzeka płynie w kierunku wschodnim, na znacznym odcinku wyznaczając granicę między hrabstwami Suffolk i Essex. Uchodzi do Morza Północnego, w pobliżu miasta Harwich, tworząc estuarium.

</doc>
<doc id="4169412" url="https://pl.wikipedia.org/wiki?curid=4169412" title="Nowa Zelandia na Letnich Igrzyskach Olimpijskich 1952">
Nowa Zelandia na Letnich Igrzyskach Olimpijskich 1952

Nową Zelandię na Letnich Igrzyskach Olimpijskich w 1952 roku reprezentowało 14 zawodników (12 mężczyzn i 2 kobiety) w 5 dyscyplinach. Zdobyli oni łącznie 3 medale (w tym 1 złoty), plasując swój kraj na 28. miejscu w klasyfikacji medalowej igrzysk.
Był to siódmy występ tego kraju na Olimpiadzie. Chorążym ekipy był ciężarowiec Harold Cleghorn.

</doc>
<doc id="4169415" url="https://pl.wikipedia.org/wiki?curid=4169415" title="Kościół św. Katarzyny Aleksandryjskiej w Gręboszowie">
Kościół św. Katarzyny Aleksandryjskiej w Gręboszowie

Kościół św. Katarzyny Aleksandryjskiej – rzymskokatolicki kościół filialny w Gręboszowie. Świątynia należy do parafii Narodzenia Najświętszej Maryi Panny i św. Marcina w Strzelcach w dekanacie Namysłów wschód, archidiecezji wrocławskiej. Dnia 11 grudnia 2014 roku, pod numerem A-229/2014, kościół został wpisany do rejestru zabytków województwa opolskiego.
Historia kościoła.
Kościół w Gręboszowie został wybudowany w 1899 roku, obok istniejącego od 1613 roku, drewnianego kościółka. Od tego momentu drewniana świątynia zaczęła pełnić funkcję kaplicy cmentarnej. W 1973 roku kaplica została przeniesiona do Muzeum Wsi Opolskiej w Opolu, gdzie znajduje się do dnia dzisiejszego.

</doc>
<doc id="4169423" url="https://pl.wikipedia.org/wiki?curid=4169423" title="Abu Hammam">
Abu Hammam

Abu Hammam (arab. أبو حمام) – miasto w Syrii, w muhafazie Dajr az-Zaur. W 2004 roku liczyło 21 947 mieszkańców.

</doc>
<doc id="4169425" url="https://pl.wikipedia.org/wiki?curid=4169425" title="Waveney (rzeka)">
Waveney (rzeka)

Waveney (ang. "River Waveney") – rzeka we wschodniej Anglii, w hrabstwach Norfolk i Suffolk, niemal na całej swej długości wyznaczająca granicę między nimi. Długość rzeki wynosi 80 km, a powierzchnia jej dorzecza 666 km².
Źródło rzeki znajduje się w pobliżu wsi Redgrave. Tuż obok znajduje się źródło płynącej w przeciwnym kierunku rzeki Little Ouse. Waveney płynie w kierunku północno-wschodnim, przepływa przez miasta Diss, Bungay i Beccles. Uchodzi do rzeki Yare, w pobliżu wsi Burgh Castle.

</doc>
<doc id="4169427" url="https://pl.wikipedia.org/wiki?curid=4169427" title="Danuta Kwiatkowska">
Danuta Kwiatkowska

Danuta Kwiatkowska (ur. 31 lipca 1924 w Warszawie, zm. 2 kwietnia 2015 tamże) – polska aktorka teatralna, radiowa i telewizyjna.
Życiorys.
Córka Feliksa. W 1947 ukończyła studia w Państwowej Szkole Dramatycznej w Krakowie. Debiutowała w 1946 rolą Haneczki w „Weselu” Stanisława Wyspiańskiego na scenie Teatru im. Juliusza Słowackiego w Krakowie, w którym występowała w sezonie 1946/1947. W latach 1947–1956 występowała w Teatrze Śląskim w Katowicach, od 1959 w Teatrze Polskim, a od roku 1960 Dramatycznym w Warszawie. Karierę zakończyła w 1963.
W 1953 została odznaczona Złotym Krzyżem Zasługi.
Danuta Kwiatkowska była pierwszą żoną Gustawa Holoubka. Została pochowana na cmentarzu w Katowicach.
Role teatralne.
Źródło: Encyklopedia Teatru.
Teatr Polskiego Radia.
Źródło: Encyklopedia Teatru.

</doc>
<doc id="4169429" url="https://pl.wikipedia.org/wiki?curid=4169429" title="As-Sajjal">
As-Sajjal

As-Sajjal (arab. السيال) – miejscowość w Syrii, w muhafazie Dajr az-Zaur. W 2004 roku liczyła 14 392 mieszkańców.

</doc>
<doc id="4169432" url="https://pl.wikipedia.org/wiki?curid=4169432" title="Al-Abbas">
Al-Abbas

Al-Abbas (arab. العباس) – miejscowość w Syrii, w muhafazie Dajr az-Zaur. W 2004 roku liczyła 2314 mieszkańców.

</doc>
<doc id="4169434" url="https://pl.wikipedia.org/wiki?curid=4169434" title="Al-Ghabra">
Al-Ghabra

Al-Ghabra (arab. الغبرة) – miejscowość w Syrii, w muhafazie Dajr az-Zaur. W 2004 roku liczyła 9748 mieszkańców.

</doc>
<doc id="4169435" url="https://pl.wikipedia.org/wiki?curid=4169435" title="Al-Baghuz Faukani">
Al-Baghuz Faukani

Al-Baghuz Faukani (arab. الباغوز فوقاني) – miejscowość w Syrii, w muhafazie Dajr az-Zaur. W 2004 roku liczyła 10 689 mieszkańców. W roku 2019 została ona odbita z rąk islamistów jako ostatnia enklawa Państwa Islamskiego.

</doc>
<doc id="4169436" url="https://pl.wikipedia.org/wiki?curid=4169436" title="Al-Maraszida">
Al-Maraszida

Al-Maraszida (arab. المراشدة) – miejscowość w Syrii, w muhafazie Dajr az-Zaur. W 2004 roku liczyła 4346 mieszkańców.

</doc>
<doc id="4169437" url="https://pl.wikipedia.org/wiki?curid=4169437" title="Wiktor Cholzunow">
Wiktor Cholzunow

Wiktor Stiepanowicz Cholzunow (; ur. w Carycynie, zm. 28 lipca 1939 k. Woroneża) – radziecki lotnik wojskowy, Bohater Związku Radzieckiego.
Życiorys.
W 1919, mając czternaście lat, walczył u boku ojca przeciwko białogwardzistom w Carycynie tj. Wołgogradzie. W 1925 wstąpił do Leningradzkiej Wojskowo-Teoretycznej Szkoły Lotniczej i ukończył ją z wyróżnieniem (w Armii Czerwonej służył już w latach 1919–1922). W latach 1936–1937 przebywał w Hiszpanii i walczył w obronie Republiki w wojnie domowej w Hiszpanii, jako pilot bombardujący m.in. na samolotach Breguet 19. Za brawurowe działania podczas tej wojny, w ZSRR odznaczono go Orderem Lenina oraz Czerwonego Sztandaru. W 1937 otrzymał tytuł Bohatera Związku Radzieckiego. Oblatywał nowe konstrukcje radzieckich samolotów. Zginął podczas jednego z takich lotów doświadczalnych jeszcze przed wybuchem II wojny światowej, w lipcu 1939. Pochowany został na cmentarzu Nowodziewiczym w Moskwie.
Jego imieniem nazwano ulice w Jekaterynburgu, Wołgogradzie i Moskwie. W Wołgogradzie stoi ponadto jego pomnik dłuta K.F. Biełaszowej i M.G. Biełaszowa (1940), który przetrwał niezniszczony bitwę stalingradzką. Po Wołdze kursował też parowiec pasażerski jego imienia.

</doc>
<doc id="4169443" url="https://pl.wikipedia.org/wiki?curid=4169443" title="Sieńkowszczyzna (obwód miński)">
Sieńkowszczyzna (obwód miński)

Sieńkowszczyzna (biał. "Сенькаўшчына", ros. "Сеньковщина") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej wieś, majątek ziemski i folwark zamieszkane przez katolików.

</doc>
<doc id="4169446" url="https://pl.wikipedia.org/wiki?curid=4169446" title="Jaskółka blada">
Jaskółka blada

Jaskółka blada ("Ptyonoprogne fuligula") – gatunek małego ptaka z rodziny jaskółkowatych (Hirundinidae). Występuje w Afryce Subsaharyjskiej. Nie jest zagrożony wyginięciem.
Taksonomia.
Po raz pierwszy gatunek opisał Martin Lichtenstein w 1842 na podstawie holotypu z okolic rzeki Baviaanskloof. Nowemu gatunkowi nadał nazwę "Hirundo fuligula". Obecnie (2020) Międzynarodowy Komitet Ornitologiczny (IOC) umieszcza jaskółkę bladą w rodzaju "Ptyonoprogne". Wyróżnia 6 podgatunków. Niektórzy autorzy wyłączają jaskółkę małą ("P. (f.) rufigula") do odrębnego gatunku, obejmującego 3 podgatunki: nominatywny, "P. f. anderssoni" i "P. f. pretoriae". Autorzy "Handbook of the Birds of the World" wymieniają "P. (f.) pusilla" jako podgatunek jaskółki płowej ("P. obsoleta") (którą niektórzy autorzy łączą w jeden gatunek z "P. fuligula"), podczas gdy IOC uznaje go za podgatunek jaskółki bladej.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 11–14 cm, masa ciała 10–30 g. Jaskółki blade podobne są do skalnych ("P. rupestris"). Są jednak wyraźnie mniejsze i jaśniejsze na grzbiecie, szarobrązowe. Wyróżnia się także jasne czoło oraz gardło (u tych pierwszych pokrywają je rozmyte kreski). Pozostała część spodu ciała brudnobiała. W RPA pomylić te jaskółki można jedynie z brzegówkami małymi ("Riparia paludicola"), te jednak zamieszkują inne środowiska (podmokłe), są mniejsze i pozbawione białych perełek na sterówkach.
Ekologia i zachowanie.
Środowiskiem życia jaskółek bladych są umiejscowione w obszarach pustynnych wąwozy, urwiska skalne, ruiny i inne budynki, tereny górskie, klify, wybrzeża, siedliska ludzkie (miasta i wsie). W związku z preferowanym środowiskiem rozmieszczenie tych jaskółek jest nieregularne w całym zasięgu. Pożywienie tych ptaków stanowią latające owady, w tym muchówki (Diptera), pluskwiaki (Hemiptera), błonkoskrzydłe (Hymenoptera). Głos jaskółek bladych jest niepozorny. Odzywają się stosunkowo suchym, miękkim "trrt", podobnie jak brzegówki zwyczajne ("R. riparia") czy oknówki zwyczajne ("Delichon urbicum") lub nieznacznie nosowym "wik", przywodzącym na myśl głos dymówkę ("Hirundo rustica"). Piosenka jaskółek bladych brzmi jak lekko ochrypły szczebiot.
Lęgi.
Okres lęgowy w zachodniej Afryce trwa głównie od kwietnia do czerwca lub lipca oraz od sierpnia lub października do listopada. W Etiopii okres ten trwa od stycznia do marca oraz od maja do grudnia, we wschodniej Afryce zaś cały rok, z nasileniem zmiennym w zależności od regionu. Są to ptaki monogamiczne, przeważnie gniazdujące samotnie, jednak widywano kolonie lęgowe liczące do 40 par. Gniazdo ma formę miseczki ulepionej z kawałków błota, wyściełanej piórami, delikatnymi trawami lub puchem roślinnym. W budowie uczestniczą obydwa ptaki z pary. Zniesienie liczy 2–3 jaja, inkubacja trwa 17–29 (zwykle 18–20) dni. Młode opuszczają gniazdo po 22–29 dniach życia.
Status.
IUCN uznaje jaskółkę bladą (oraz, osobno, jaskółkę małą) za gatunek najmniejszej troski (LC, "Least Concern") nieprzerwanie od 1988 (stan w 2017). BirdLife International ocenia trend populacji jako stabilny. Przystosowanie się do siedlisk ludzkich pomogło tym ptakom poszerzyć swój zasięg.

</doc>
<doc id="4169450" url="https://pl.wikipedia.org/wiki?curid=4169450" title="Skarynowicze">
Skarynowicze

Skarynowicze (biał. "Скарынавічы", ros. "Скориновичи") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169451" url="https://pl.wikipedia.org/wiki?curid=4169451" title="Huitzilxochtzin">
Huitzilxochtzin



</doc>
<doc id="4169452" url="https://pl.wikipedia.org/wiki?curid=4169452" title="Sowłowo">
Sowłowo

Sowłowo (biał. "Соўлава", ros. "Совлово") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169456" url="https://pl.wikipedia.org/wiki?curid=4169456" title="1509 w sztukach plastycznych">
1509 w sztukach plastycznych



</doc>
<doc id="4169460" url="https://pl.wikipedia.org/wiki?curid=4169460" title="Sport (magazyn literacki)">
Sport (magazyn literacki)

Sport – nowozelandzki magazyn literacki, redagowany od początków istnienia przez Fergusa Barrowmana i wydawany przez Victoria University Press.
Czasopismo założył w 1988 Fergus Barrowman, razem z Elizabeth Knox, Nigelem Cox i Damienem Wilkinsem oraz z pomocą Billa Manhire, Alana Prestona i Andrew Mason. Początkowo wydawany był dwa razy w roku, od listopada 2003 publikowane jest corocznie.
Sport jest czymś w rodzaju instytucji na nowozelandzkiej scenie literackiej, przetrwał okresowe problemy finansowe i uciążliwą drogę biurokracji w instytucjach finansujących. Ponad 200 nowych pisarzy, poetów i eseistów publikowało tu pierwszy raz swoje dzieła obok wielkich gwiazd jak Bill Manhire, Vincent O'Sullivan, Emily Perkins, czy Eleanor Catton.
Magazyn powstało z inicjatywy młodych twórców i od razu przyciągnął uwagę znakomitymi tekstami. Dziś mają na koncie wiele publikacji i prestiżowych nagród a sami zaliczają się do grona czołowych pisarzy Nowej Zelandii.
Kontrowersje z finansowaniem przez Creative New Zealand.
W 2013 Creative New Zealand (CNZ) – krajowa agencja rozwoju sztuki rządu Nowej Zelandii, ogłosiła, że roczny wniosek o dofinansowanie magazynu został odrzucony, ze względu na błędy formalne, kończąc tym samym długoletnie, trwające od 25 lat, wsparcie publikacji ostatnich 40 numerów. Komunikat wywołał sprzeciw wielu znanych pisarzy nowozelandzkich, takich jak Eleanor Catton czy Emily Perkins. Odbił się szerokim echem w nowozelandzkich mediach.
Fergus Barrowman nie krył swojego rozczarowania uważając, że wieloletni wkład magazynu "Sport", w rozwój kultury i sztuki Nowej Zelandii zasługuje na wsparcie rządowej agencji, której celem jest właśnie promowanie tej dziedziny w kraju i za granicą.
Pomimo wycofania się CNZ z finansowania, Victoria University Press wydała kolejny numer "Sport 42" w marcu 2014.

</doc>
<doc id="4169466" url="https://pl.wikipedia.org/wiki?curid=4169466" title="Jerzy Kostko">
Jerzy Kostko

Jerzy Kostko (ur. 1897 w Komarówce, zm. 1976) – wiejski fotograf ludowy rosyjskiego pochodzenia.
Życiorys.
Jego ojciec był Polakiem i pracował jako kolejarz (podobnie jak dziadek, który był podobno dyrektorem stacji w Kleszczelach). W 1915 udał się na bieżeństwo do Rosji i zapewne tam nauczył się fotografować. Większość życia spędził w Kleszczelach na Podlasiu, gdzie działał jako miejscowy fotograf. Jego najstarsza zachowana odbitka datowana jest na 1926. Swoje zdjęcia sygnował podpisem Zakład Fotograficzny Jerzego Kostko m. Kleszczele. Zakład prowadził w swoim domu przy ul. Kolejowej od lat 20. do lat 70. XX wieku. Badacze wskazują, iż – "archiwum Jerzego Kostko to unikalny, socjologiczny dokument, który pokazuje mieszkańców Kleszczel w dni powszechne i święta, w czasie wesel i pogrzebów". Jerzy Kostko zmarł w 1976 i został pochowany na cmentarzu prawosławnym w Kleszczelach. Był kawalerem i zmarł bezpotomnie.
W 2013 na strychu jego dawnego domu odnaleziono półtora tysiąca zachowanych negatywów, które zostały zdigitalizowane i opracowane przez Stowarzyszenie Edukacji Kulturalnej WIDOK w ramach projektu „Wiejscy Fotografowie z Podlasia – opracowanie i digitalizacja prywatnych zbiorów”.

</doc>
<doc id="4169469" url="https://pl.wikipedia.org/wiki?curid=4169469" title="Jan Siwicki">
Jan Siwicki

Jan Siwicki (ur. 1923 w Jacznie, zm. 1995) – polski fotograf.
Życiorys.
Pochodził z Jaczna. Miał dwóch braci. Kształcił się w Grodnie, gdzie terminował u miejskiego fotografa, ucząc się także wykonywać monidła. Jako fotograf zaczął działać w rodzinnym Jacznie jeszcze przed wybuchem II wojny światowej, prowadząc zakład fotograficzny w swoim domu. Działalność kontynuował w czasie okupacji niemieckiej. Wykonywał zdjęcia portretowe, fotografie okolicznościowe, a także dokumentował wesela i pogrzeby. Działalność fotograficzną prowadził do 1972 lub 1973 roku. Zmarł w 1995 w wyniku potrącenia przez samochód i został pochowany na cmentarzu prawosławnym w Jacznie. 
Około dwustu jego zachowanych fotografii zostało zdigitalizowanych i opracowanych przez Stowarzyszenie Edukacji Kulturalnej WIDOK w ramach projektu „Wiejscy Fotografowie z Podlasia – opracowanie i digitalizacja prywatnych zbiorów”. Dyrektor Białostockiego Muzeum Wsi dr Artur Gaweł ocenia, iż szczególną wartość mają fotografie pogrzebowe autorstwa Siwickiego.

</doc>
<doc id="4169470" url="https://pl.wikipedia.org/wiki?curid=4169470" title="Kościół Wszystkich Świętych w Krakowie (ul Podbiałowa 6)">
Kościół Wszystkich Świętych w Krakowie (ul Podbiałowa 6)



</doc>
<doc id="4169472" url="https://pl.wikipedia.org/wiki?curid=4169472" title="Landfall (czasopismo)">
Landfall (czasopismo)

Landfall – jeden z najstarszych nowozelandzkich magazynów artystycznych i literackich. Jego poprzednikami były: „Caxton Press” i nieregularnie publikujący „Book”, redagowany przez Antona Vogta.
Pomysł na profesjonalnie drukowane pismo o tematyce kulturalnej narodził się w Londynie, podczas II wojny światowej, gdzie Denis Glover z „Caxton Press” odwiedził Charlesa Brascha. Magazyn powstał w 1947, a redaktorem naczelnym został Brasch. Publikuje informacje o nowych książkach, poezje, krytyczne eseje, komentarze kulturowe i recenzje książek, sztuki, filmu, dramatu i tańca.
Od 1994 magazyn jest wydawany dwa razy w roku przez Otago University Press. Wersja internetowa czasopisma publikuje co miesiąc nowe recenzje literackie.
Brasch pozostał redaktorem naczelnym do 1966. Zastąpił go Robin Dudding (1966–1972, nr 81–101). W latach 2010–2017 (nr 218–234) redagował David Eggleton. Od października 2017 redaktorką została Emma Neale (od nr 325).
„Landfall” jest otwarty dla nowych twórców nowozelandzkich i regionu Pacyfiku. Każdy numer zawiera wiele ważnych nowych dzieł najlepszych pisarzy tego kraju, takich jak Emma Neale, Vincent O’Sullivan, Peter Wells, Sarah Knox, C.K. Stead, Albert Wendt, Cilla McQueen czy Gregory O’Brien. Magazyn jest produkcją wysokiej jakości, z portfolio artystów w pełnym kolorze. Wśród artystów znaleźli się Gavin Hipkins, Richard Killeen, Weegee, Wayne Barrar i Kay Rosen.

</doc>
<doc id="4169474" url="https://pl.wikipedia.org/wiki?curid=4169474" title="Ultrakrepidarianizm">
Ultrakrepidarianizm

Ultrakrepidarianizm – zachowanie polegające na wyrażaniu opinii i rad w sprawach pozostających poza obszarem wiedzy danej osoby.
Ultrakrepidarianie to ludzie, wypowiadający się na dany temat bez posiadania o nim wystarczającego pojęcia; ignoranci, dyletanci, amatorzy, nieprofesjonaliści.
Termin ultrakrepidarianizm użyty został publicznie w roku 1819 przez eseistę Williama Hazlitta w liście otwartym do Williama Gifforda, redaktora pisma "Quarterly Review": "You have been well called an Ultra-Crepidarian critic". Cztery lata później termin został wykorzystany ponownie w satyrze "Ultra-Crepidarius: a Satire on William Gifford" napisanej przez przyjaciela Hazlitta, Leigha Hunta.
Termin ten wywodzi się ze słynnego komentarza, który miał rzekomo wypowiedzieć grecki artysta Apelles do szewca, który pozwolił sobie na krytykę jego malarstwa. Łacińskie wyrażenie "Sutor, ne ultra crepidam", użyte przez Pliniusza, a później zmienione przez innych pisarzy łacińskich na "Ne ultra crepidam iudicaret", może oznaczać, że szewc nie powinien oceniać nic poza sandałem (przedstawionym na obrazie). To znaczy, krytycy powinni komentować tylko rzeczy, na których się znają.

</doc>
<doc id="4169475" url="https://pl.wikipedia.org/wiki?curid=4169475" title="Wesley Blake">
Wesley Blake

Cory James Weston (ur. 4 września 1987 w San Marcos) – amerykański profesjonalny wrestler, obecnie występujący w federacji WWE w rozwojowym brandzie NXT pod pseudonimem ringowym Wesley Blake. Współtworzył drużynę z Buddym Murphym, gdzie wspólnie zdobyli NXT Tag Team Championship.
Kariera profesjonalnego wrestlera.
Funking Conservatory (2011–2013).
Weston pragnął zostać wrestlerem już od wieku trzech lat.. W 2011 stał się członkiem szkółki wrestlingowej Dory'ego Funka Jr.'a, Funking Conservatory, gdzie występował podczas show federacji "!Bang! TV" jako Cory Weston. Po ukończeniu studiów w 2011 przeniósł się na Florydę, gdzie była umiejscowiona federacja. Weston zawalczył z Jerrym Lawlerem w maju 2013, co było pierwszą walką Lawlera od czasu zawału mięśnia sercowego we wrześniu 2012.
WWE.
NXT (od 2013).
Weston podpisał kontrakt rozwojowy z WWE w czerwcu 2013 i miesiąc później został przydzielony do rozwojowego brandu NXT, gdzie dalsze treningi kontynuował w nowo-otwartym WWE Performance Center. W telewizji zadebiutował 22 stycznia 2014 podczas odcinka tygodniówki "NXT" występując jako Wesley Blake, lecz przegrał w pojedynku z Adrianem Neville’em. Rola Blake’a ograniczała się do bycia jobberem, gdzie przegrywał z Adamem Rosem, Masonem Ryanem i Sin Carą, a także w pojedynkach drużynowych przeciwko The Ascension.
W sierpniu 2014 uformował tag team z Buddym Murphym i wspólnie zaczęli występować jako Blake i Murphy. 14 sierpnia zostali wyeliminowani w pierwszej rundzie turnieju o miano pretendentów do NXT Tag Team Championship przez Kalisto i Sin Carę. Przez resztę 2014 przegrywali większość walk z The Lucha Dragons (Kalistem i Sin Carą) i The Vaudevillains (Aidenem Englishem i Simonem Gotchem). W październiku zaczęli nazywać się „Team Thick”, jednak niedługo później zrezygnowano z tej nazwy. W październiku wzięli udział w Battle Royalu mającym wyłonić pretendentów do tytułów mistrzowskich tag-team, jednak zostali wyeliminowani z walki przez The Ascension.
21 stycznia 2015 odnotowali pierwszą wygraną – pokonali The Vaudevillains. Tydzień później pokonali The Lucha Dragons i stali się nowymi posiadaczami NXT Tag Team Championship; dzięki zwycięstwu Murphy stał się pierwszym australijczykiem zdobywającym tytuł w WWE. W lutym pseudonimy ringowe członków tag-teamu skrócono do samych ich nazwisk. Podczas gali pokonali Lucha Dragons w walce rewanżowej, po czym rozpoczęli rywalizację z Enzo Amorem i Colinem Cassadym. 13 maja na "NXT", podczas ich walki z Amorem i Cassadym pojawiła się Alexa Bliss, która zaatakowała menedżerkę drugiej drużyny Carmellę, tym samym przyłączając się do posiadaczy tytułów mistrzowskich. Podczas gali ponownie pomogła Blake'owi i Murphy’emu obronić tytuły w walce z Amorem i Cassadym. Duo utraciło tytuły na rzecz The Vaudevillains podczas gali .
18 maja 2016 podczas odcinka "NXT", po przegranej Murphy’ego z Shinsuke Nakamurą i Austinem Ariesem, Alexa i Blake opuścili go, co miało zwiastować rozpad drużyny. Po przeniesieniu Alexy Bliss do głównego rosteru, Blake zaczął sporadycznie występować w telewizji głównie w roli jobbera, gdzie 12 października zmierzył się z Murphym, lecz podczas ich walki pojawił się Samoa Joe, który zaatakował ich obu. Po dłuższej absencji powrócił do telewizji 10 maja 2017 konfrontując się z Drewem McIntyrem, z którym przegrał dwa tygodnie później. Przez resztę 2017 występował podczas gal typu house show w drużynie ze Stevem Cutlerem.
Inne media.
Postać Blake’a po raz pierwszy przedstawiono w grze "WWE 2K16" jako postać możliwa do pobrania.
Życie prywatne.
Weston pochodzi z San Marcos z Teksasu. On i młodsza siostra byli wychowywani przez samotną matkę. Uczęszczał na Texas State University–San Marcos, w którym był instruktorem na siłowni, praktykował futbol amerykański i grał w piłkę nożną. W październiku 2016 zostało ogłoszone, że Weston i była zawodniczka WWE Sara Lee spodziewają się dziecka; córka Piper Weston urodziła się 1 maja przyszłego roku.

</doc>
<doc id="4169477" url="https://pl.wikipedia.org/wiki?curid=4169477" title="Cory Weston">
Cory Weston



</doc>
<doc id="4169480" url="https://pl.wikipedia.org/wiki?curid=4169480" title="Paratorchus maritimus">
Paratorchus maritimus

Paratorchus maritimus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1984 roku przez H. Pauline McColl jako "Paratrochus maritimus". Jeszcze w tym samym roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości 3,4 mm, barwy brązowawoczarnej z rudobrązowymi odnóżami i czułkami. Wierzch ciała ma punktowany oraz bardzo krótko i rzadko owłosiony. Długość szczecinek jest mniejsza niż odległości między nimi. Owalne oczy złożone buduje 5 przypłaszczonych omatidiów. Przedplecze ma od 0,67 do 0,71 mm długości i delikatną, siatkowatą mikrorzeźbę. Pokrywy cechują zaokrąglone części ramieniowe. Stopy mają empodia w formie płaskich szczecinek. Odwłok ma dziewiąty tergit niezbyt silnie wydłużony ku tyłowi w dwa długie, spiczaste wyrostki o wąskim rozstawie. U samca ósmy sternit odwłoka pozbawiony jest wgłębienia, a narząd kopulacyjny ma mały, smukły wyrostek boczny, w połowie tak długi jak krótka, gruba, rowkowana część rurkowata. Samicę cechuje prawie okrągła spermateka o wymiarach 0,056 × 0,048 mm.
Owad endemiczny dla Nowej Zelandii, znany tylko z Pahautane Bay na Wyspie Południowej. Spotykany jest w ściółce.

</doc>
<doc id="4169481" url="https://pl.wikipedia.org/wiki?curid=4169481" title="Paratorchus falcifer">
Paratorchus falcifer

Paratorchus falcifer – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1984 roku przez H. Pauline McColl jako "Paratrochus falcifer". Jeszcze w tym samym roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 2,7 do 3,8 mm, barwy rudobrązowej z rudymi odnóżami i czułkami. Wierzch ciała ma delikatnie punktowany oraz owłosiony. Długość szczecinek jest nie mniejsza niż odległości między nimi. Owalne oczy złożone buduje 5–6 płaskich omatidiów. Przedplecze ma od 0,54 do 0,59 mm długości i podobnie jak pokrywy ma wyraźną siateczkowatą mikrorzeźbę. Odwłok ma dziewiąty tergit niezbyt silnie wydłużony ku tyłowi w dwa spiczaste wyrostki tylne o średnim rozstawie. U samca ósmy sternit odwłoka ma płytkie wgłębienie środkowe. Narząd kopulacyjny samca ma długi, sierpowaty i zwężony na szczycie wyrostek boczny, krótki i szeroki dodatkowy wyrostek boczny oraz długą część rurkowatą. Samicę cechuje wydłużona spermateka o wymiarach 0,175 × 0,08 mm, wyposażona w guzowatość wierzchołkową.
Owad endemiczny dla Nowej Zelandii, znany tylko z południowej części Wyspy Północnej. Spotykany jest w ściółce i próchnicy.

</doc>
<doc id="4169482" url="https://pl.wikipedia.org/wiki?curid=4169482" title="Paratorchus relictus">
Paratorchus relictus

Paratorchus relictus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1984 roku przez H. Pauline McColl jako "Paratrochus relictus". Jeszcze w tym samym roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości 3,6 mm, barwy rudobrązowej z żółtawobrązowymi odnóżami i czułkami. Wierzch ciała ma delikatnie punktowany oraz rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma 0,54 mm długości i równoległe boki. Nasadowe kąty przedplecza i ramieniowe kąty pokryw są prawie proste. Odwłok ma wyraźnie widoczne linie łączeń między tergitem a sternitem segmentów od trzeciego do siódmego, a dziewiąty tergit niezbyt silnie wydłużony ku tyłowi w dwa krótkie, spiczaste wyrostki tylne. U samca ósmy sternit odwłoka ma płytkie wgłębienie środkowe. Narząd kopulacyjny samca ma krótki, szeroki wyrostek boczny oraz zagiętą część rurkowatą.
Owad endemiczny dla Nowej Zelandii, znany tylko z Mangaweki na Wyspie Północnej.

</doc>
<doc id="4169483" url="https://pl.wikipedia.org/wiki?curid=4169483" title="Paratorchus minutus">
Paratorchus minutus

Paratorchus minutus – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1984 roku przez H. Pauline McColl jako "Paratrochus minutus". Jeszcze w tym samym roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości 2,1 mm, barwy od żółtawobrązowej z jaśniejszymi odnóżami i czułkami. Wierzch ciała ma delikatnie punktowany oraz umiarkowanie rzadko owłosiony. Długość szczecinek okrywowych jest mniejsza niż odległości między nimi. Owalne oczy buduje pojedyncze, płaskie omatidium. Przedplecze ma od 0,37 do 0,4 mm długości i w przedniej połowie jest szersze niż w tylnej. Pokrywy cechują opadające części ramieniowe. Odwłok ma wyraźnie widoczne linie łączeń między tergitem a sternitem tylko w przypadku trzeciego segmentu, a dziewiąty tergit niezbyt silnie wydłużony ku tyłowi w dwa krótkie, tępe wyrostki tylne o wąskim rozstawie. U samca ósmy sternit odwłoka ma płytkie wgłębienie środkowe. Narząd kopulacyjny samca ma zakrzywiony wyrostek boczny o długości mniej więcej równej gładkiej, szerokiej części rurkowatej.
Owad endemiczny dla Nowej Zelandii, znany tylko z Mahoenui na Wyspie Północnej.

</doc>
<doc id="4169485" url="https://pl.wikipedia.org/wiki?curid=4169485" title="Paratorchus grandis">
Paratorchus grandis

Paratorchus grandis – gatunek chrząszczy z rodziny kusakowatych i podrodziny Osoriinae.
Gatunek ten opisany został w 1984 roku przez H. Pauline McColl jako "Paratrochus grandis". Jeszcze w tym samym roku ta sama autorka zmieniła nazwę rodzaju na "Paratorchus", w związku z wcześniejszym użyciem poprzedniej nazwy dla rodzaju mięczaków.
Chrząszcz o walcowatym ciele długości od 4 do 5,2 mm, barwy brązowawoczarnej z rudobrązowymi czułkami i odnóżami. Wierzch ciała jest grubo punktowany oraz rzadko i krótko owłosiony. Długość szczecinek okrywowych jest nie mniejsza niż odległości między nimi. Owalne oczy złożone buduje 7–9 omatidiów. Przedplecze ma od 0,78 do 0,86 mm długości i bardzo delikatną, siatkowatą mikrorzeźbę. Pokrywy charakteryzują prawie proste kąty ramieniowe oraz podobna jak na przedpleczu mikrorzeźba. Stopy mają spłaszczone, wstążkowate empodia i krótsze od nich pazurki. Odwłok ma silnie wydłużony ku tyłowi dziewiąty tergit, wyposażony w dwa spiczaste wyrostki tylno-boczne i mały, zaokrąglony wyrostek środkowy. U samca narząd kopulacyjny ma smukły, spiczasty i mniej więcej tak długi jak część rurkowata wyrostek boczny. Samicę cechuje wydłużona spermateka o wymiarach 0,16 × 0,06 mm i z przewodem ciasno, spiralnie skręconym na całej swojej długości.
Owad endemiczny dla Nowej Zelandii, znany ze środkowo-zachodniej części Wyspy Południowej. Spotykany jest w ściółce, silnie zbutwiałym drewnie i mchach.

</doc>
<doc id="4169486" url="https://pl.wikipedia.org/wiki?curid=4169486" title="Cesaro i Sheamus">
Cesaro i Sheamus

Cesaro i Sheamus (znani również jako The Bar) – tag team w profesjonalnym wrestlingu, który występuje w federacji WWE w brandzie Raw. Są obecnymi i trzykrotnymi posiadaczami WWE Raw Tag Team Championship. Duo rozpoczęło współpracę we wrześniu 2016 na polecenie ówczesnego generalnego menadżera Raw Micka Foleya, gdzie wcześniej rywalizowali ze sobą między innymi w Best of Seven series matchach.
Historia.
Rywalizacja i formacja (2016).
19 lipca podczas odcinka tygodniówki "SmackDown" Cesaro i Sheamus zostali przydzieleni do brandu Raw wskutek ponownego podziału WWE na brandy i zorganizowania draftu. Duo rozpoczęło rywalizację, gdzie Cesaro pokonał Sheamusa w dwóch walkach, dzięki czemu otrzymał walkę o WWE United States Championship z Rusevem, lecz pojedynek przegrał ze względu na interweniującego Sheamusa. Cesaro twierdził, że otrzymałby więcej szans w brandzie SmackDown, zaś Sheamus mówił, że jego kariera osiągnęła dna od czasu uformowania grupy The League of Nations na początku roku. Generalny menadżer Raw Mick Foley ogłosił, że para zawalczy ze sobą w „Best of Seven series” (siedmiu walkach) o miano przyszłego pretendenta do nieokreślonego wcześniej tytułu. Sheamus wygrał trzy pierwsze pojedynki, między innymi odniósł pierwsze zwycięstwo podczas gali SummerSlam, zaś Cesaro wygrał trzy kolejne. Siódma walka podczas gali Clash of Champions zakończyła się bez rezultatu. Ponieważ Foley był zadowolony z jakości ich walki i nie chciał, aby któryś z nich został kontuzjowany podczas ósmej walki, zadecydował im obu dać szansę na tytuły mistrzowskie, którymi były drużynowe WWE Raw Tag Team Championship.
Raw Tag Team Champions (od 2016).
Cesaro i Sheamus pokonali posiadaczy Raw Tag Team Championship The New Day (Big E, Kofi'ego Kingstona i Xaviera Woodsa w non-title matchu podczas odcinka "Raw" z 24 października, a także przez dyskwalifikację podczas październikowej gali Hell in a Cell. 7 listopada zostali ogłoszeni częścią tag-teamowej drużyny Raw w 10-on-10 Survivor Series Tag Team Elimination matchu podczas gali Survivor Series przeciwko drużynie SmackDown; ostatecznie zespół Raw wyszedł zwycięsko, a jedynymi ocalonymi w starciu byli Cesaro i Sheamus. Z tego powodu Foley dał im kolejna szansę na tytuły tag team dzień po tejże gali, lecz z powodu interwencji Woodsa przegrali pojedynek. 28 listopada na "Raw" po wyreżyserowanym segmencie w barze, obaj doszli do porozumienia i wspólnie zaczęli kooperować. 12 grudnia wzięli udział w starciu trzech drużyn o Raw Tag Team Championship (wraz z Lukiem Gallowsem i Karlem Andersonem), lecz pojedynek ponownie wygrało The New Day. Z powodu wygranej walki o miano pretendenta podczas gali WWE Tribute to the Troops, Cesaro i Sheamus zawalczyli i pokonali The New Day o Raw Tag Team Championship, co stanowiło drugie panowanie Cesaro i pierwsze Sheamusa w ich karierach. Zakończyli również 483-dniowe panowanie The New Day będące najdłuższym w historii federacji. Obronili tytuły w starciu z byłymi mistrzami 26 grudnia podczas odcinka "Raw".
16 stycznia duo ogłosiło wzięcie udziału w Royal Rumble matchu. Mimo tego podczas pre-show gali Royal Rumble utracili tytuły na rzecz Gallowsa i Andersona, zaś podczas Royal Rumble matchu z powodu nieporozumienia zostali wyeliminowani przez Chrisa Jericho. Podczas lutowej gali Fastlane Cesaro pokonał Jindera Mahala. W marcu zostało ogłoszone, że Cesaro i Sheamus wezmą udział w triple threat ladder matchu o tytuły tag team na WrestleManii 33 przeciwko Enzo Amore i Big Cassowi oraz Gallowsowi i Andersonowi. Podczas gali powrócili The Hardy Boyz (Jeff Hardy i Matt Hardy), którzy zostali dodani do walki i zdobyli mistrzostwa.
Dzień później podczas tygodniówki "Raw" Cesaro i Sheamus pokonali Enzo i Cassa stając się pretendentami do tytułów Hardy Boyz na gali Payback. Pojedynek przegrali, lecz po uściśnięciu dłoni zaatakowali mistrzów, wskutek czego stali się heelami – od tej pory zaczęli występować w podobnych strojach i przy zsynchronizowanej muzyce obu wrestlerów. W maju wygrali tag team turmoil match ponownie stając się przeciwnikami Hardy Boyz na gali Extreme Rules. Z powodu wygranej Matta Hardy'ego nad Sheamusem podczas "Raw" z 22 maja, mistrzowie jako stypulację wybrali Steel Cage match. Podczas gali Extreme Rules, Cesaro i Sheamus pokonali Hardy Boyz i drugi raz w karierze wspólnie stali się mistrzami tag team. Duo obroniło pasy 12 czerwca w 2-out-of-3 falls matchu. 3 lipca zostało ogłoszone, że będą bronili pasów przeciwko Hardy Boyz w 30-minutowym Iron Man matchu podczas lipcowej gali WWE Great Balls of Fire; walka zakończyła się zwycięstwem Cesaro i Sheamusa z wynikiem 4–3.
31 lipca podczas odcinka "Raw" mistrzowie zażartowali z Setha Rollinsa z powodu słabego partnerstwa z Deanem Ambrosem; Rollins wyzwał do walki Sheamusa i go pokonał, lecz po walce został zaatakowany przez Cesaro i Sheamusa, jednakże Rollinsowi pomógł Ambrose. W kolejnym tygodniu Rollins i Ambrose pokonali kolejno Sheamusa i Cesaro w singlowych starciach, po czym 14 sierpnia jako tag-team częściowo zreformowali drużynę The Shield. Cesaro i Sheamus utracili pasy na rzecz Rollinsa i Ambrose'a podczas gali SummerSlam. Duo otrzymało rewanż 24 września na gali No Mercy, lecz z walki zwycięsko wyszli Ambrose i Sheamus; podczas walki Cesaro uszkodził dwa przednie zęby.
6 listopada podczas "Raw" produkowanego w Manchesterze, Cesaro i Sheamus pokonali Ambrose'a i Rollinsa z powodu interwencji The New Day, stając się trzykrotnymi posiadaczami Raw Tag Team Championship – dzięki zwycięstwu Cesaro stał się rekordowo czterokrotnym posiadaczem tytułu. Podczas gali Survivor Series zmierzyli się i przegrali z posiadaczami WWE SmackDown Tag Team Championship The Usos (Jeyem i Jimmym Uso). 25 grudnia 2017 na "Raw", Cesaro i Sheamus stracili swoje tytuły WWE Raw Tag Team Championship w starciu z Sethem Rollinsem i Jasonem Jordanem.

</doc>
<doc id="4169488" url="https://pl.wikipedia.org/wiki?curid=4169488" title="The Bar">
The Bar



</doc>
<doc id="4169489" url="https://pl.wikipedia.org/wiki?curid=4169489" title="Oligota longula">
Oligota longula

Oligota longula – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1945 roku przez Malcolma Camerona.
Chrząszcz o ciele długości 0,95 mm i szerokości 0,45 mm, w obrysie szerokim, jajowatym z silnie zwężonym ku tyłowi odwłokiem. Wierzch ciała jest rudy lub ciemnobrązowy z żółtawym siódmym tergitem odwłoka. Czułki są rudożółte z jaśniejszymi nasadami i słabo zaznaczonymi buławkami. Barwa odnóży jest rudobrązowa. Na pokrywach i szóstym tergicie odwłoka występują V-kształtne guzki. Szczecinki na tergitach odwłoka są krótkie i grube. Samiec ma długi, smukły edeagus o zgrubiałym wierzchołku.
Owad endemiczny dla Nowej Zelandii.

</doc>
<doc id="4169490" url="https://pl.wikipedia.org/wiki?curid=4169490" title="Oligota setigera">
Oligota setigera

Oligota setigera – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 0,95 mm i szerokości 0,4 mm, w obrysie szerokim, jajowatym z silnie zwężonym ku tyłowi odwłokiem. Wierzch ciała jest głównie ciemnorudobrązowy z żółtawym siódmym tergitem odwłoka. Czułki i odnóża są rudobrązowe. Pięcioczłonowe buławki czułków są dobrze wyodrębnione. Na rudobrązowych pokrywach i na szóstym tergicie odwłoka występują V-kształtne guzki. Szczecinki na tergitach odwłoka są długie i tęgie.
Owad endemiczny dla Nowej Zelandii.

</doc>
<doc id="4169492" url="https://pl.wikipedia.org/wiki?curid=4169492" title="Oligota punctum">
Oligota punctum

Oligota punctum – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1,3 mm i szerokości 0,5 mm, w obrysie z prawie równoległymi bokami, ubarwiony rudobrązowo z nieco jaśniejszymi głaszczkami szczękowymi. Czteroczłonowe buławki czułków są słabo wyodrębnione. Drobne, zaokrąglone guzki pokrywają głowę i przedplecze. Powierzchnia pokryw jest grubo i gęsto punktowana. Na tergitach odwłoka od czwartego do szóstego występują dość nieregularne guzki i krótkie żeberka. Samiec ma stopniowo rozszerzony ku szczytowi edeagus.
Owad endemiczny dla Nowej Zelandii.

</doc>
<doc id="4169494" url="https://pl.wikipedia.org/wiki?curid=4169494" title="Finał Grand Prix w łyżwiarstwie figurowym 2017/2018">
Finał Grand Prix w łyżwiarstwie figurowym 2017/2018

Finał Grand Prix w łyżwiarstwie figurowym 2017/2018 – siódme, a zarazem ostatnie w kolejności zawody łyżwiarstwa figurowego z cyklu Grand Prix 2017/2018. Zawody odbywały się równolegle z Finałem Junior Grand Prix w łyżwiarstwie figurowym 2017/2018, czyli ósmymi zawodami podsumowującymi cykl Junior Grand Prix 2017/2018. Zawody rozgrywano od 7 do 10 grudnia 2017 roku w hali Nippon Gaishi Hall w Nagoi.
Wśród solistów triumfował reprezentant Stanów Zjednoczonych Nathan Chen. Natomiast w rywalizacji solistek najlepsza okazała się reprezentantka Rosji Alina Zagitowa. Wśród par sportowych triumfowali reprezentanci Niemiec Alona Sawczenko i Bruno Massot, zaś w rywalizacji par tanecznych zwyciężyli Francuzi Gabriella Papadakis i Guillaume Cizeron.
W kategorii juniorów triumfowali: Amerykanin Alexei Krasnozhon wśród solistów, Rosjanka Aleksandra Trusowa wśród solistek, Australijczycy Jekatierina Aleksandrowska i Harley Windsor w parach sportowych oraz Rosjanie Anastasija Skopcowa i Kiriłł Aloszyn w parach tanecznych.

</doc>
<doc id="4169496" url="https://pl.wikipedia.org/wiki?curid=4169496" title="Uniwersytet w Strasburgu">
Uniwersytet w Strasburgu



</doc>
<doc id="4169497" url="https://pl.wikipedia.org/wiki?curid=4169497" title="Oligota ferruginea">
Oligota ferruginea

Oligota ferruginea – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1 mm i szerokości 0,38 mm, w obrysie wąskim i z prawie równoległymi bokami, ubarwiony rudobrązowo z żółtą wierzchołkową połową szóstego tergitu, żółtawymi czułkami, rudożółtymi odnóżami i żółtymi głaszczkami szczękowymi. Trójczłonowe buławki czułków są bardzo silnie wyodrębnione. Drobne, zaokrąglone guzki pokrywają głowę i przedplecze. Powierzchnia pokryw i tergitów odwłoka zaopatrzona jest w wyraźne V-kształtne guzki, natomiast tych ostatnich pozbawiona jest żeberek. Siódmy tergit odwłoka jest nie krótszy od szóstego. Samiec ma wierzchołek edeagusa kształtem przypominający szpadę, a samica zbiornik nasienny o prostym trzonie i obniżonej części nabrzmiałej.
Owad endemiczny dla Nowej Zelandii.

</doc>
<doc id="4169498" url="https://pl.wikipedia.org/wiki?curid=4169498" title="Lukačiková">
Lukačiková

Lukačiková – dolina we wschodniej części Niżnych Tatr na Słowacji. Znajduje się w miejscowości Pohorelá w dolinie Kopanickiego Potoku ("Kopanický potok"). Zaczyna się na wysokości około 840 m, biegnie w kierunku wschodnim, zakręca na północ i dochodzi do wysokości około 1450 m. Na wysokości około 1150 m znajduje się w niej na Kopanickim Potoku wodospad Vodopád pod Orlovou. Z Pohoreli prowadzi do niego dnem doliny szlak turystyczny, na rozdrożu Na Ohrade dołącza do niego szlak zielony.
Lukačiková jest całkowicie porośnięta lasem

</doc>
<doc id="4169500" url="https://pl.wikipedia.org/wiki?curid=4169500" title="Uplazový potok">
Uplazový potok

Uplazový potok – potok, prawy dopływ Kopanickiego Potoku ("Kopanický potok")u na Słowacji. Jest ciekiem 4 rzędu. Wypływa na wysokości około 1450 m na południowych stokach przełęczy Ždiarske sedlo. Spływa początkowo w kierunku południowo-zachodnim, potem południowym doliną między grzbietami Andrejcovej ("Andrejcová") i Bartkovej ("Bartková"). Uchodzi do Kopanickiego Potoku na wysokości około 830 m.
Zlewnia Uplazovego Potoku to porośnięte lasem południowe stoki Niżnych Tatr, w większości poza granicami Parku Narodowego Niżne Tatry. Ujście potoku znajduje się na granicy lasu i bezleśnych obszarów miejscowości Pohorelá. Tuż obok uchodzi drugi dopływu Kopanickiego Potoku – Skalný potok.
W dolnej części potoku, na jego orograficznie lewych zboczach znajduje się bunkier partyzancki z okresu słowackiego powstania narodowego ("Partizánsky bunker na Rovni").

</doc>
<doc id="4169502" url="https://pl.wikipedia.org/wiki?curid=4169502" title="Kasper Geschkau">
Kasper Geschkau

Kasper Geshaw, Kasper Geschkau, Girskow herbu własnego (ur. ok. 1520 w Chojnicach, zm. 7 kwietnia 1584 w Gdańsku) – urzędnik królewski, opat oliwski, sekretarz Stefana Batorego.
Studiował na Uniwersytecie w Lipsku (1541–1544, 1541, 1551), gdzie został dziekanem jednego z kolegiów - Frauenkolleg ("Collegium Beatae Virginis"). We Francji przyjął święcenia kapłańskie i wstąpił do zakonu Cystersów. W 1555 nobilitowany w Wilnie przez króla Zygmunta II Augusta. Następnie osiadł w klasztorze cystersów w Gdańsku-Oliwie, pełniąc w nim dwukrotnie funkcję opata (1557–1560, 1569–1584). W 1561 uczestniczył w synodzie w Warszawie, w 1563 mianowany przez króla administratorem części diecezji pomezańskiej, od 1566 sekretarz królewski, w 1568 członek Komisji Morskiej i sekretarz tzw. komisji Karnkowskiego.

</doc>
<doc id="4169503" url="https://pl.wikipedia.org/wiki?curid=4169503" title="Kacper Geshaw">
Kacper Geshaw



</doc>
<doc id="4169505" url="https://pl.wikipedia.org/wiki?curid=4169505" title="Podpeklianka">
Podpeklianka

Podpeklianka – potok, prawy dopływ Zdziarskiego Potoku ("Ždiarsky potok") na Słowacji. Jest ciekiem 4 rzędu. Wypływa na wysokości około 1500 m na północno-zachodnich stokach szczytu Bartková (1790 m) w Niżnych Tatrach. Spływa początkowo w kierunku północno-zachodnim, potem północnym i na wysokości około 1080 m w Dolinie Zdziarskiej (" Ždiarska dolina") uchodzi do Zdziarskiego Potoku. Miejsce jego ujścia znajduje się tuż powyżej górnego końca polany Stanikovo.
Zlewnia Uplazovego Potoku to porośnięte lasem północne stoki Niżnych Tatr, w obrębie Parku Narodowego Niżne Tatry.

</doc>
<doc id="4169508" url="https://pl.wikipedia.org/wiki?curid=4169508" title="Iwan Niedwiżaj">
Iwan Niedwiżaj

Iwan Makarowicz Niedwiżaj, (ur. 16 kwietnia 1925 w Nowej Grigorjewce, zm. 19 września 1944 w Wisłoku Górnym) – radziecki żołnierz, Bohater Związku Radzieckiego.
Życiorys.
Urodził się 16 kwietnia 1925 w ZSRR w ówczesnym rejonie aleksandrowskim, okręgu stawropolskim, kraju północno-kaukaskim na obszarze Osetii. Pochodził z rodziny chłopskiej. W wieku dziecięcym zamieszkał w Biesłanie, gdzie chodził do szkoły, później przeniósł się do Groznego, gdzie uczęszczał do szkoły zawodowej i podjął pracę w zajezdni kolejowej.
Podczas II wojny światowej został powołany do Armii Czerwonej 5 sierpnia 1942, a od 13 września 1942 brał udział w walkach na froncie wschodnim, początkowo na Froncie Północno-Kaukaskim, później wyróżniał się w walkach na Froncie Krymskim. Uczestniczył w działaniach na obszarze polskim. Podczas operacji dukielsko-preszowskiej 19 września 1944 poległ w trakcie zdobywania wsi Wisłok Górny około 6 km od granicy z Czechosłowacją. Pełniąc wówczas funkcję dowódcy sekcji kompanii zwiadowczej 897 sewastopolskiego pułku strzelców górskich w składzie 242 Tamańskiej Dywizji Strzelców Górskich, 3 Korpusu Strzelców Górskich, 1 Gwardyjskiej Armii, 4 Frontu Ukraińskiego. Wówczas wobec ostrzału sowieckiej piechoty przez nieprzyjacielskie trzy „zenitówki” ze wzniesienia 576 Niedwiżaj podjął się próby unieszkodliwienia dział stając na czele 9-cioosobowej grupy zwiadowców-ochotników do tej akcji. Ochotnicy zbliżyli się na bliską odległość baterii i usiłowali dokonać zniszczenia dział przy pomocy granatów. Wobec wykorzystania ich zasobów Niedwiżaj wspiął się na lufę działa próbując skierować ją własną siła na bok, jednak został zabity seriami jej ładunków. Akcja zwiadowców i samego Niedwiżaja umożliwiła sowietom zniszczenie obsługi artyleryjskiej Niemców i zdobycie Wisłoka Górnego.
Pierwotnie został pochowany w Woli Piotrowej. Później jego szczątki zostały przeniesione i pochowane w mogile nr 81 w kwaterze żołnierzy Armii Czerwonej na cmentarzu komunalnym w Sanoku.
Jego imieniem została nazwana ulica i szkoła w Biesłanie oraz ulica w Groznym. Bohaterstwo Iwana Niedwiżaja opisał marszałek Andriej Grieczko w swoich wspomnieniach pt. "Poprzez Karpaty", wydanych w 1970.

</doc>
<doc id="4169509" url="https://pl.wikipedia.org/wiki?curid=4169509" title="Gallows i Anderson">
Gallows i Anderson

Luke Gallows i Karl Anderson (przedstawiani również jako Gallows i Anderson) – tag team w profesjonalnym wrestlingu, obecnie występujący w federacji WWE w brandzie Raw. W przeszłości występowali jako Doc Gallows i Karl Anderson i byli częścią grupy Bullet Club. Przed podpisaniem kontraktu z WWE w 2016 występowali głównie w japońskiej promocji New Japan Pro-Wrestling (NJPW) oraz w Stanach Zjednoczonych w Ring of Honor (ROH), a także wielu federacjach niezależnych.
Gallows i Anderson rozpoczęli współpracę w NJPW w 2013 będąc częścią Bullet Clubu. W przeciągu trzech lat trzykrotnie zdobyli IWGP Tag Team Championship oraz wygrali turniej World Tag League 2013. W lutym 2016 opuścili NJPW i podpisali kontrakt z WWE, w którym w styczniu 2017 zdobyli WWE Raw Tag Team Championship.
Historia.
New Japan Pro–Wrestling (2013–2016).
11 listopada 2013 New Japan Pro-Wrestling (NJPW) ogłosiło drużyny uczestniczące w turnieju World Tag League 2013. Jedną z nich byli reprezentujący grupę Bullet Club Karl Anderson i debiutujący Doc Gallows. Anderson pracował dla NJPW od 2008, zaś Gallows po opuszczeniu WWE w 2010 pracował głównie dla Total Nonstop Action Wrestling (TNA). Duo wygrało swój blok z czterema zwycięstwami i dwiema porażkami, zaś 8 grudnia pokonali Togiego Makabe i Tomoakiego Honmę w półfinale, a także Hiroyoshiego Tenzana i Satoshiego Kojimę w finale wygrywając turniej. Dzięki zwycięstwu zmierzyli się z K.E.S. (Daveyem Boy Smithem Jr. i Lance’em Archerem) o IWGP Tag Team Championship 4 stycznia 2014 na gali Wrestle Kingdom 8, którą wygrali i stali się nowymi mistrzami. Gallows i Anderson skutecznie bronili mistrzostw przez cały rok wygrywając sześć walk. W grudniu 2014 dotarli do finałów kolejnego turnieju World Tag League 2014, lecz tam zostali pokonani przez Hirookiego Goto i Katsuyori Shibatę, którzy następnie pokonali Gallowsa i Andersona o IWGP Tag Team Championship 4 stycznia 2015 na gali Wrestle Kingdom 9.
11 lutego podczas gali The New Beginning in Osaka pokonali nowych mistrzów w rewanżu i odzyskali tytuły. Ich drugie panowanie zakończyło się 5 kwietnia na gali Invasion Attack 2015, gdzie zostali pokonani przez The Kingdom (Matta Tavena i Michaela Bennetta). Rewanż odbył się 5 lipca na gali Dominion 7.5 i duo zdołało ponownie odzyskać IWGP Tag Team Championship. Sześć miesięcy później podczas gali Wrestle Kingdom 10 utracili tytuły na rzecz Togiego Makabe i Tomoakiego Honmy, którzy zwyciężyli World Tag League 2015.
W międzyczasie kiedy chodziły pogłoski o opuszczeniu przez nich NJPW, Gallows i Anderson otrzymali rewanż 14 lutego na gali The New Beginning in Niigata, lecz zostali pokonani przez Makabe i Honmę. Zawalczyli w ostatniej walce dla NJPW 20 lutego podczas gali Honor Rising: Japan 2016, gdzie wraz z członkami Bullet Club, Bad Luck Falem i Tama Tongą, zostali pokonani przez Bobby’ego Fisha, Hirookiego Goto, Katsuyorę Shibatę i Kyle’a O’Reilly’ego w eight-man tag team matchu.
Ring of Honor (2014–2016).
Anderson i Gallows zadebiutowali dla amerykańskiej federacji Ring of Honor (ROH) 17 maja 2014 podczas gali War of the Worlds współtworzonej przez ROH i NJPW, gdzie obronili IWGP Tag Team Championship w walce z The Briscoe Brothers (Jayem i Markiem Briscoe). Powrócili do ROH rok później, a także 23 stycznia 2016 wzięli udział w eight-man tag team matchu, gdzie trzy tytuły federacji ROH były na szali. Duo wraz z The Young Bucks (Mattem i Nickiem Jacksonem) przegrali z ROH World Championem Jayem Lethalem, ROH World Television Championem Roderickiem Strongiem i ROH World Tag Team Championami War Machine (Toddem Smithem i Rayem Rowem).
Federacje niezależne (2014–2015).
20 grudnia 2014 Gallows i Anderson zadebiutowali jako tag team w amerykańskich federacjach niezależnych, gdzie między innymi podczas gali federacji Pro Wrestling Syndicate (PWS) pokonali Reality Check (Cravena Varo i Devona Moore’a). Latem 2015 wystąpili podczas pojedynczych gal federacji Global Force Wrestling (GFW) i wzięli udział w turnieju o GFW Tag Team Championship. W październiku 2015 wraz z częścią rosteru NJPW wzięli udział w galach Revolution Pro Wrestling (RPW) w Wielkiej Brytanii. Tego samego miesiąca wzięli udział w turnieju World Tag Team Tournament niemieckiej federacji Westside Xtreme Wrestling, lecz w ćwierćfinale odpadli będąc pokonanym przez Big Daddy’ego Waltera i Zacka Sabre Jr..
WWE (od 2016).
11 kwietnia 2016 podczas odcinka tygodniówki "Raw", Gallows i Anderson zadebiutowali wspólnie w WWE atakując The Usos (Jeya i Jimmy’ego Uso), tym samym stając się heelami; komentatorzy WWE wspomnieli o ich przeszłości i osiągnięciach w NJPW. Tydzień później zaczęli ukazywać chęć sojuszu z byłym członkiem Bullet Club AJ Stylesem, atakując rywala Stylesa z majowej gali Payback, Romana Reignsa. W pierwszej wspólnej walce z 25 kwietnia pokonali The Usos. Przez kolejne tygodnie próbowali przekonać niechętnego Stylesa, między innymi występując wspólnie w ringu przeciwko The Usos i Reignsowi, lecz nie zdołali wystarczająco pomóc Stylesowi w celu zdobycia WWE World Heavyweight Championship od Reignsa podczas gali Payback
9 maja trio zostało po raz pierwszy określone jako „The Club”, lecz dwa tygodnie później Styles obwinił ich oraz The Usos za przegraną z Reignsem o tytuł mistrzowski podczas gali Extreme Rules. 30 maja podczas odcinka "Raw" zaatakowali posiadaczy WWE Tag Team Championship The New Day, zaś tej samej nocy przyłączyli się do Stylesa podczas jego ataku na powracającym Johnie Cenie. Mimo tego 19 lipca The Club zostało rozdzielone, kiedy to wskutek zorganizowania draftu Styles został przydzielony do brandu SmackDown, a Gallows i Anderson do brandu Raw. Po raz ostatni trójka zawalczyła i przegrała z Ceną, Enzo Amore i Big Cassem podczas lipcowej gali Battleground.
W sierpniu Gallows i Anderson kontynuowali rywalizację z The New Day, między innymi kontuzjując Big E. 21 sierpnia podczas gali SummerSlam walka Gallowsa i Andersona z mistrzami zakończyła się dyskwalifikacją, kiedy to Anderson został zaatakowany przez Big E. Duo otrzymało ponownie szansy na walkę o WWE Raw Tag Team Championship 25 i 26 września podczas gal Clash of Champions i "Raw", lecz obydwie walki przegrali. 7 listopada zostali ogłoszeni częścią tag-teamowej drużyny Raw w 10-on-10 Survivor Series Tag Team Elimination matchu podczas gali Survivor Series przeciwko drużynie SmackDown; obaj zostali wyeliminowani z walki przez Rhyno, lecz walkę wygrał ich zespół. 28 listopada i 12 grudnia ponownie przegrali walki z The New Day o mistrzostwa tag team.
18 stycznia 2017 podczas tygodniówki "Raw" Gallows i Anderson pokonali Cesaro i Sheamusa o ich tytuły Raw Tag Team Championship, lecz z powodu oszustwa wynik walki został anulowany. Do rewanżu doszło podczas pre-show gali Royal Rumble, gdzie Gallows i Anderson pokonali mistrzów i zdobyli mistrzostwa. Utracili je podczas WrestleManii 33 z 2 kwietnia na rzecz powracających The Hardy Boyz (Jeffa i Matta Hardy’ego).

</doc>
<doc id="4169511" url="https://pl.wikipedia.org/wiki?curid=4169511" title="Luke Gallows i Karl Anderson">
Luke Gallows i Karl Anderson



</doc>
<doc id="4169512" url="https://pl.wikipedia.org/wiki?curid=4169512" title="Oligota inconspicua">
Oligota inconspicua

Oligota inconspicua – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1 mm i szerokości 0,4 mm, w obrysie wąskim i z prawie równoległymi bokami. Przedplecze, pokrywy i wierzchołkową połowę siódmego tergitu odwłoka ma rude lub żółtawobrązowe, a głowę, tergity od trzeciego do szóstego i nasadową połowę siódmego ciemniejsze. Barwa czułków jest żółta, a odnóży rudożółta. Czteroczłonowe buławki czułków są bardzo słabo wyodrębnione. Rzeźba przedplecza i głowy jest delikatna. Powierzchnia pokryw i tergitów odwłoka zaopatrzona jest w V-kształtne guzki, natomiast tych ostatnich ponadto pozbawiona jest żeberek. Siódmy tergit odwłoka jest nie krótszy od szóstego. Samiec ma krótki edeagus, a samica zbiornik nasienny o krótkim trzonie i wąsko-jajowatej części nabrzmiałej.
Owad endemiczny dla Nowej Zelandii.

</doc>
<doc id="4169515" url="https://pl.wikipedia.org/wiki?curid=4169515" title="Staníkov potok">
Staníkov potok

Stanikov potok – potok, prawy dopływ Zdziarskiego Potoku ("Ždiarsky potok") na Słowacji. Jest ciekiem 4 rzędu. Wypływa na wysokości około 1600 m w dolinie wciosowej między północnymi stokami szczytów Bartková (1790 m) oraz Orlová (1840 m) i Holica (1617 m) w Niżnych Tatrach. Spływa początkowo w kierunku północnym, potem północno-zachodnim i na wysokości około 1060 m w Dolinie Zdziarskiej (" Ždiarska dolina") uchodzi do Zdziarskiego Potoku. Miejsce jego ujścia znajduje się tuż poniżej dolnego końca polany Stanikovo.
Zlewnia Stanikovego Potoku to porośnięte lasem północne stoki Niżnych Tatr, w obrębie Parku Narodowego Niżne Tatry.

</doc>
<doc id="4169516" url="https://pl.wikipedia.org/wiki?curid=4169516" title="Oligota wendyi">
Oligota wendyi

Oligota wendyi – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1 mm i szerokości 0,5 mm, ubarwionym w całości rudobrązowo. Punktowanie głowy i przedplecza jest delikatne i rozproszone, a pokryw grubsze i gęstsze. Odwłok jest węższy niż przód ciała i ma na całej długości zaokrąglone boki. Powierzchnię tergitów zdobią drobne guzki, a tych od trzeciego do piątego także krótkie żeberka. Piąty tergit jest prawie tak długi jak szósty i siódmy razem wzięte.
Owad endemiczny dla Nowej Zelandii.

</doc>
<doc id="4169518" url="https://pl.wikipedia.org/wiki?curid=4169518" title="Oligota fungicola">
Oligota fungicola

Oligota fungicola – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1 mm i szerokości 0,4 mm, ubarwionym żółtobrązowo z ciemnobrązową głową. Punktowanie głowy i przedplecza jest wyraźne, a pokryw dość silne i gęste. Odwłok jest węższy niż przód ciała i ma na całej długości delikatnie zaokrąglone boki. Powierzchnię tergitów zdobią drobne guzki, a tych od trzeciego do piątego także krótkie żeberka. Piąty tergit jest mniej więcej tak długi jak szósty.
Owad endemiczny dla Nowej Zelandii.

</doc>
<doc id="4169520" url="https://pl.wikipedia.org/wiki?curid=4169520" title="Oligota grandis">
Oligota grandis

Oligota grandis – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1,5 mm i szerokości 0,5 mm, ubarwionym błyszcząco czarno z czerwonymi pokrywami oraz rudobrązowymi głaszczkami szczękowymi i odnóżami. Punktowanie głowy, przedplecza i pokryw jest delikatne. Odwłok jest węższy niż przód ciała i ma na całej długości delikatnie zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty. Samiec ma zwężony ku szczytowi edeagus.
Owad endemiczny dla Nowej Zelandii.

</doc>
<doc id="4169521" url="https://pl.wikipedia.org/wiki?curid=4169521" title="Čierna (potok)">
Čierna (potok)

Čierna – potok, prawy dopływ Zdziarskiego Potoku ("Ždiarsky potok") na Słowacji. Jest ciekiem 4 rzędu. Wypływa na wysokości około 1435 m na północnych stokach Andrejcovej ("Andrejcová") w Niżnych Tatrach. Spływa w kierunku północnym i na wysokości około 1117 m w Dolinie Zdziarskiej ("Ždiarska dolina") uchodzi do Zdziarskiego Potoku. Miejsce jego ujścia znajduje się między polanami Stanikovo i Budnárka.
Zlewnia potoku Čierna to porośnięte lasem północne stoki Niżnych Tatr, w obrębie Parku Narodowego Niżne Tatry.

</doc>
<doc id="4169524" url="https://pl.wikipedia.org/wiki?curid=4169524" title="Farma wiatrowa White Hill">
Farma wiatrowa White Hill

Farma wiatrowa White Hill – farma wiatrowa zlokalizowana na Wyspie Południowej w Nowej Zelandii, o mocy 58 MW.
Lokalizacja.
Farma wiatrowa White Hill firmy Meridian Energy była drugą farmą wiatrową tej firmy i pierwszą, którą zbudowano na Wyspie Południowej. Znajduje się sześć kilometrów na południowy wschód od Mossburn w Southland.
Historia.
Decyzję o budowie farmy wiatrowej White Hill podjęto we wrześniu 2004 roku. Zgoda została wydana w grudniu 2004 roku. Budowa została rozpoczęta w marcu 2006 roku i została ukończona w ciągu 17 miesięcy. Farma wiatrowa White Hill został oficjalnie otwarta 8 czerwca 2007 roku przez Premier Rt Hon Helen Clark, która włączyła turbiny. Aby zbudować farmę wiatrową, Meridian rozbudował 14 kilometrów istniejących torów i zbudował 10 kilometrów nowego dojazdu dla 400-tonowego żurawia gąsienicowego, który zainstalował turbiny.
Właściciel.
Właścicielem jest Meridian Energy, która jest największym producentem energii w Nowej Zelandii. Firma posiada w Nowej Zelandii 6 farm wiatrowych: Te Uku, West Wind, Mill Creek, Te Āpiti, White Hill, Brooklyn.
Produkcja.
Farma ma wydajność 58 MW z 29 turbin Vestas V-80-2,0 MW. Średnica wirnika wynosi 80 m. Odległość piasty od podłoża 68 m. Turbiny pracują przy prędkości wiatru od 14,4 km na godzinę (km/h) do 90 km/h. Gdy prędkość wiatru osiągnie 54 km/h, turbiny osiągają pełną moc wytwórczą wynoszącą 2 megawaty. Od 54 km/h do 90 km/h turbiny generują stałą ilość energii elektrycznej. Kiedy prędkość wiatru przekracza 90 km/h turbiny automatycznie się wyłączają, aby zapobiec uszkodzeniom.
Zwiedzanie.
Farma wiatrowa White Hill znajduje się na prywatnym terenie, nie ma do niej publicznego dostępu, z wyjątkiem dni otwartych.

</doc>
<doc id="4169525" url="https://pl.wikipedia.org/wiki?curid=4169525" title="Oligota speculicollis">
Oligota speculicollis

Oligota speculicollis – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1945 roku przez Malcolma Camerona jako "Paroligota speculicollis". Do rodzaju "Oligota" przeniesiony został w 1976 roku przez S.A. Williamsa.
Chrząszcz o ciele długości 1,6 mm i szerokości 0,65 mm, silnie wypukłym, ubarwionym żółtobrązowo, złociście owłosionym i prawie niepunktowanym. Pokrywy są wyraźnie szersze od przedplecza. Odwłok jest węższy niż przód ciała i ma na całej długości wyraźnie zaokrąglone boki. Powierzchnię tergitów zdobią drobne guzki, a czwartego i piątego także krótkie żeberka. Piąty tergit jest mniej więcej tak długi jak szósty. U samca środkowy płat edeagusa jest falisty i ku spiczastemu wierzchołkowi rozszerzony.
Owad endemiczny dla Nowej Zelandii.

</doc>
<doc id="4169526" url="https://pl.wikipedia.org/wiki?curid=4169526" title="Siergiej Ogorodnikow">
Siergiej Ogorodnikow

Siergiej Siergiejewicz Ogorodnikow, ros. Сергей Сергеевич Огородников (ur. 21 stycznia 1986 w Irkucku, zm. 24 czerwca 2018) – rosyjski hokeista.
Kariera.
Wychowanek klubu Olimpija Irkuck w rodzinnym mieście, gdzie był szkolony przez swojego ojca Siergieja Romanowicza, mającego tytuł Zasłużonego Trenera. Karierę rozwijał w moskiewskich klubach Dinamo i CSKA. W barwach reprezentacji juniorskich Rosji uczestniczył w turniejach mistrzostw świata juniorów do lat 18 w 2004 oraz mistrzostw świata juniorów do lat 20 w 2006. W drafcie NHL z 2004 został wybrany przez New York Islanders. W sezonie 2006/2007 grał w amerykańskich zespołach z lig AHL i ECHL. Występował w sezonach rosyjskich rozgrywek superligi, KHL, WHL, a także w białoruskiej ekstralidze. Od czerwca 2017 zawodnik Podhala Nowy Targ w rozgrywkach Polskiej Hokej Ligi w sezonie 2017/2018. W swoim ostatnim meczu 23 marca 2018 (Podhale – Cracovia) wykonał decydujący najazd w pomeczowej serii rzutów karnych, który przesądził o zdobyciu brązowego medalu mistrzostw Polski przez nowotarską drużynę. Przed nowym sezonem 2018/2019 miał przejść do drużyny ówczesnego mistrza Polski, GKS Tychy.
24 czerwca 2018 poniósł śmierć w wyniku wypadku na skuterze wodnym. Był żonaty, miał córkę.

</doc>
<doc id="4169527" url="https://pl.wikipedia.org/wiki?curid=4169527" title="Yūsuke Segawa">
Yūsuke Segawa

 – japoński piłkarz występujący na pozycji pomocnika.
Kariera piłkarska.
Od 2016 roku występował w Thespakusatsu Gunma i Omiya Ardija.

</doc>
<doc id="4169529" url="https://pl.wikipedia.org/wiki?curid=4169529" title="Daichi Akiyama">
Daichi Akiyama

 – japoński piłkarz występujący na pozycji pomocnika.
Kariera piłkarska.
Od 2013 roku występował w Cerezo Osaka i Ehime FC.

</doc>
<doc id="4169532" url="https://pl.wikipedia.org/wiki?curid=4169532" title="Farma wiatrowa Mahinerangi">
Farma wiatrowa Mahinerangi

Farma wiatrowa Mahinerangi – farma wiatrowa zlokalizowana na Wyspie Południowej w Nowej Zelandii, o mocy 36 MW.
Lokalizacja.
Farma leży 7 km na północ od Jeziora Mahinerangi na Wyspie Południowej w Nowej Zelandii. Zajmuje 300 ha. Turbiny umieszczono na terenie leżącym 600-750 m n.p.m. 12 turbin Vestas V90 o mocy 3MW zakupiono w Danii . Mają one wirnik o średnicy 90 m i trzy łopaty.
Historia.
W listopadzie 2009 roku firma Trustpower otrzymała zgodę na budowę farmy wiatrowej. Pierwszy etap został oddany do użytku w 2011 roku. Zezwolenia obejmowało możliwość budowy do 100 turbin wiatrowych (200 MW mocy), więc w każdym momencie jest możliwość rozszerzenia projektu z 12 turbin, które dają 36MW.
Właściciel.
Właścicielem jest Trustpower.
Produkcja.
105 GWh rocznie wytwarzane przez turbiny jest przekazywane do lokalnej sieci elektrowni wodnej Waipori, która jest podłączona do podstacji Dunedina w Halfway Bush, a następnie do sieci elektroenergetycznej Aurora.

</doc>
<doc id="4169536" url="https://pl.wikipedia.org/wiki?curid=4169536" title="Kościół św. Mikołaja w Liszkach">
Kościół św. Mikołaja w Liszkach

Kościół świętego Mikołaja – rzymskokatolicki kościół parafialny należący do dekanatu Czernichów archidiecezji krakowskiej.
Świątynia została wzniesiona w 1873 roku, pod urzędowania księdza proboszcza Wawrzyńca Oprządka i konsekrowana została w 1888 roku. Jest to murowany, obszerny, kościół reprezentujący styl neoromański. Został zbudowany na planie krzyża, posiada trzy nawy i wysoką wieżę o wysokości 52 metrów (razem z krzyżem). Zaprojektował go architekt o nazwisku Beym.
We wnętrzu kościoła, w bocznych ołtarzach są umieszczone obrazy z XVIII wieku, natomiast w ołtarzu głównym znajduje się wizerunek Matki Boskiej w srebrnej sukience z XVII wieku. W 1978 roku ówczesny metropolita krakowski, kardynał Karol Wojtyła, poświęcił w świątyni nowy ołtarz soborowy.

</doc>
<doc id="4169539" url="https://pl.wikipedia.org/wiki?curid=4169539" title="Kirstjen Nielsen">
Kirstjen Nielsen

Kirstjen Nielsen (ur. 14 maja 1972 w Clearwater) – amerykańska polityk, w latach 2017–2019 sekretarz bezpieczeństwa krajowego Stanów Zjednoczonych w Gabinecie Donalda Trumpa
Życiorys.
Nielsen ukończyła z tytułem Bachelor of Science w Georgetown School of Foreign Service. W 1999 r. uzyskała tytuł doktora nauk prawnych na University of Virginia School of Law.
Nielsen służyła w administracji George’a W. Busha jako specjalny asystent prezydenta i jako starszy dyrektor ds. Zapobiegania, gotowości i reakcji w Radzie Bezpieczeństwa Wewnętrznego Białego Domu. Pracowała również jako Administrator Administracji Bezpieczeństwa Transportu Urzędu ds. Polityki Legislacyjnej i Spraw Rządowych.
Przed podjęciem pracy w administracji Trumpa była starszą członkinią Komitetu Resilience Task Force w Komitecie Centrum Cyber i Bezpieczeństwa Wewnętrznego na Uniwersytecie George’a Washingtona i zasiadała w Komitecie Doradczym ds. Raportu Globalnego Ryzyka Światowego Forum Ekonomicznego.
Nielsen wcześniej pełniła funkcję szefa sztabu Johna F. Kelly’ego w Departamencie Bezpieczeństwa Wewnętrznego. Nieformalnie pełniła rolę Zastępcy Szefa Sztabu Białego Domu, ponieważ John F. Kelly przejął urzędowanie szefa sztabu Białego Domu w dniu 31 lipca 2017 r. Kiedy to Elaine Duke została sekretarzem Departamentu Bezpieczeństwa Krajowego.
11 października 2017 prezydent Donald Trump mianował Nielsen na nowego sekretarza bezpieczeństwa krajowego Stanów Zjednoczonych, zastępując pełniącą obowiązki Elaine Duke. 5 grudnia 2017 r. Senat zaakceptował jej nominację. 6 grudnia 2017 została zaprzysiężona na sekretarza bezpieczeństwa krajowego i urząd ten pełniła do kwietnia 2019. 

</doc>
<doc id="4169545" url="https://pl.wikipedia.org/wiki?curid=4169545" title="Molly Culver">
Molly Culver

Molly E. Culver (ur. 18 lipca 1967 w hrabstwie Santa Clara) – amerykańska aktorka telewizyjna i modelka, której przodkami byli Czikasawowie i Czoktawowie, występowała w roli Tashy Dexter w serialu sensacyjnym "V.I.P.".
Życiorys.
Urodziła się w hrabstwie Santa Clara w stanie Kalifornia. Jej babka ze strony ojca to pełnokrwista Indianka, a moja matka była Walijką. Jej ojciec był pilotem odrzutowym, dentystą i antropologiem, a jej matka była pielęgniarką. Wychowana w Bay Area ze starszą siostrą i dwoma braćmi. Uczęszczała do Sonora High School w Sonora w Kalifornii.
Po dwóch latach nauki w college’u, w wieku 18 lat podróżowała już po świecie jako modelka. Wkrótce przez sześć miesięcy pracowała w Australii. Przez następne pięć lat pracowała jako modelka, m.in. w Nowym Jorku i Paryżu. Pozowała dla różnych czasopism, w tym dla amerykańskiej i australijskiej edycji "Vogue'a".
W 2006 roku wyszła za mąż za kaskadera Claya Cullena. Mają syna Sonny’ego (ur. 2006).

</doc>
<doc id="4169547" url="https://pl.wikipedia.org/wiki?curid=4169547" title="Michałowszczyzna">
Michałowszczyzna

Michałowszczyzna (; ) – wieś na Białorusi, w obwodzie grodzieńskim, w rejonie oszmiańskim, około 27 km na południe od Oszmiany, nad rzeką Klewą, dopływem Gawii.
Siedziba parafii prawosławnej pw. św. Proroka Eliasza.
Historia.
W pierwszej połowie XVII wieku dobra te należały do klucza holszańskiego. W 1650 roku, w związku z długami Tomasza Sapiehy (1621–1654) wydzielono je i przyznano Mikołajowi Iszorze, który, wraz z żoną, z domu Jeleńską, przekazali ten majątek franciszkanom z Holszan. Darowiznę tę zakwestionował jednak syn p. Iszorowej z pierwszego małżeństwa, Konstanty Wołkanowski, który zagarnął majątek i mimo protestów zakonników podarował go swej żonie z domu Godebskiej, a ta sprzedała go swemu bratu Walerianowi Godebskiemu, skarbnikowi pińskiemu. Walerian stracił majątek w wyniku długów na rzecz ówczesnego właściciela Holszan, Franciszka Mosiewicza (~1670–?), marszałka lidzkiego. Wdowa po nim, Katarzyna z domu Kuncewicz, sprzedała folwark wraz z kilkoma innymi ich dzierżawcy Małkowskiemu. W rękach tej rodziny Michałowszczyzna pozostawała przez kolejnych kilkadziesiąt lat. W 1804 roku była własnością Grzegorza Nesterowicza, następnie przeszła do jego córki Vietinghoffowej, która sprzedała ją Wituńskim. W 1815 roku majątek należał do Teresy Wituńskiej i jej syna Alfonsa. Później był własnością Jana Wituńskiego, a następnie jego córki Marii (?–1907), która wyszła za Konstantego Skindera (?–1915). Ostatnim właścicielem majątku był ich syn, Czesław Skinder (1883–1966).
Po reformie administracyjnej w latach 1565–1566 Michałowszczyzna weszła w skład powiatu oszmiańskiego województwa wileńskiego Rzeczypospolitej. Po II rozbiorze Polski w 1793 roku miejscowość znalazła się na terenie powiatu oszmiańskiego (ujezdu) guberni wileńskiej. Po ustabilizowaniu się granicy polsko-radzieckiej w 1922 roku Michałowszczyzna wróciła do Polski, należała do gminy Holszany w powiecie oszmiańskim województwa wileńskiego, od 1945 roku – w ZSRR, od 1991 roku – na terenie Republiki Białorusi.
W 1650 roku istniała tu cerkiew unicka. W 1876 roku prawdopodobnie na miejscu tej drewnianej świątyni zbudowano z cegły cerkiew prawosławną pw. proroka Eliasza w stylu bizantyjsko-rosyjskim. Czteroelementowy korpus składa się z dzwonnicy (ośmiokąt na kwadracie), krótkiego przedsionka, kwadratowej nawy i prostokątnej ze ściętymi narożnikami apsydy. Szczyty dachów dzwonnicy i nawy ozdobione są kopułkami (makówkami). Cerkiew otoczona jest kamiennym murem. Wewnątrz ogrodzenia znajdują się resztki starego cmentarza.
W 1865 roku wieś liczyła 175 mieszkańców, w folwarku mieszkało 21 osób, w 2009 roku było 179 mieszkańców wsi.
Urodził się tu Alaksandr Siankiewicz.
W 1967 roku zbudowano tu, koło klubu, który już nie istnieje, pomnik upamiętniający 11 żołnierzy sowieckich z czasów II wojny światowej.
Nieistniejący dwór.
Niewielki, drewniany dwór wybudowano tu na przełomie XVIII i XX wieku. Był to dom siedmioosiowy, na podmurówce o planie szerokiego prostokąta, przykryty wysokim, gładkim czterospadowym dachem gontowym. Od frontu miał szeroki portyk, którego dwie pary masywnych kolumn wspierały balkon i facjatkę. Później balkon zabudowano. Wyposażenie dworu zostało utracone w czasie I wojny światowej, w tym archiwum Skinderów sięgające 1646 roku. Nie wiadomo, czy dwór przetrwał II wojnę światową. W nim (albo w nowym budynku wzniesionym na fundamentach dworu) po wojnie istniał klub, który rozebrano w końcu lat 80. XX wieku. 
Dom otaczał ze wszystkich stron park o powierzchni około 6 ha. Dwór był widoczny jedynie od strony głównej bramy wjazdowej, usytuowanej na jego osi. Między bramą a portykiem rozciągał się wielki, kolisty gazon z rabatami kwiatów i wielką donicą z agawą, otoczony szeroką drogą podjazdową. Przy prawym słupie bramy stał niewielki domek stróża. W najbliższym otoczeniu stały dwa inne budynki, zbudowane w tym samym czasie i w podobnym stylu. Jednym z nich była oficyna stojąca równolegle do dworu po stronie wschodniej. Od zachodu natomiast stał budynek lodowni, na planie kwadratu, przykryty wysokim dwuspadowym dachem gontowym. Główna część parku znajdowała się za domem, była zdominowana przez wielkie, stare drzewa, których wiek oceniano na 300 lat. W ogrodzie hodowano wiele roślin ozdobnych, jak jaśminy, bzy, berberysy, róże i inne. 
Zachowały się ruiny bram i resztki parku o powierzchni około 2 ha oraz rzędy drzew wzdłuż granic parku. Znaczną część dawnego folwarku zajmują obecnie sady. Z zabudowań gospodarczych do dziś zachował się zrujnowany budynek gorzelni z 1907 roku i naprzeciwko niewielki składzik gorzelniany, poza parkiem.
Majątek Michałowszczyzna został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4169550" url="https://pl.wikipedia.org/wiki?curid=4169550" title="Skorynowicze">
Skorynowicze



</doc>
<doc id="4169551" url="https://pl.wikipedia.org/wiki?curid=4169551" title="Ar-Ramadi (Syria)">
Ar-Ramadi (Syria)

Ar-Ramadi (arab. الرمادى) – miejscowość w Syrii, w muhafazie Dajr az-Zaur. W 2004 roku liczyła 3593 mieszkańców.

</doc>
<doc id="4169552" url="https://pl.wikipedia.org/wiki?curid=4169552" title="Wiktor Chołzunow">
Wiktor Chołzunow



</doc>
<doc id="4169553" url="https://pl.wikipedia.org/wiki?curid=4169553" title="Hasrat">
Hasrat

Hasrat (arab. حسرات) – miejscowość w Syrii, w muhafazie Dajr az-Zaur. W 2004 roku liczyła 6306 mieszkańców.

</doc>
<doc id="4169556" url="https://pl.wikipedia.org/wiki?curid=4169556" title="Bettina Glatz-Kremsner">
Bettina Glatz-Kremsner

Bettina Glatz-Kremsner (ur. 30 września 1962 w Wiedniu) – austriacka ekonomistka, menedżer i polityk, dyrektor wykonawczy Casinos Austria, wiceprzewodnicząca Austriackiej Partii Ludowej.
Życiorys.
W młodości mieszkała i kształciła się w Budapeszcie, gdzie jej ojciec pracował jako wykładowca. W latach 80. studiowała na Uniwersytecie Ekonomicznym w Wiedniu, uzyskując w 1990 magisterium z ekonomii. Od początku lat 90. zatrudniona w branży hazardowej. W latach 1991–1997 była dyrektorem zarządzającym węgierskiego operatora gier liczbowych. Od 1998 związana zawodowo z międzynarodowym operatorem kasyn Casinos Austria i austriackim przedsiębiorstwem loteryjnym Österreichische Lotterien. W obu instytucjach doszła do stanowiska dyrektora wykonawczego (odpowiednio w 2010 i 2006). W 2011 objęła stanowisko dyrektora zarządzającego w kontrolowanym przez pierwszą z nich przedsiębiorstwie Casinos Austria International. Powoływana również w skład rad nadzorczych, m.in. w 2016 została przewodniczącą rady nadzorczej koncernu energetycznego EVN AG.
Zaangażowała się także w działalność polityczną w ramach Austriackiej Partii Ludowej. W lipcu 2017 objęła funkcję wiceprzewodniczącej tego ugrupowania.
W 2013 została konsulem honorowym Węgier w Austrii i Dolnej Austrii. W 2015 odznaczona Wielką Odznaką Honorową za Zasługi dla Republiki Austrii.

</doc>
<doc id="4169557" url="https://pl.wikipedia.org/wiki?curid=4169557" title="Karin Kneissl">
Karin Kneissl

Karin Kneissl (ur. 18 stycznia 1965 w Wiedniu) – austriacka prawniczka, publicystka i nauczycielka akademicka, specjalistka w zagadnieniach z zakresu polityki energetycznej i Bliskiego Wschodu, w latach 2017–2019 minister spraw zagranicznych.
Życiorys.
Studiowała prawo i języki orientalne na Uniwersytecie Wiedeńskim, doktoryzowała się w zakresie prawa międzynarodowego. Kształciła się również na Uniwersytecie Hebrajskim i Uniwersytecie Jordańskim, a jako stypendystka Programu Fulbrighta także na Georgetown University. Została również absolwentką francuskiej École nationale d’administration. W latach 90. zatrudniona w austriackiej dyplomacji, m.in. jako doradca prawny w Paryżu i Madrycie. Od 1999 pracuje jako badaczka i wykładowczyni, specjalizując się w sprawach dotyczących polityki energetycznej i Bliskiego Wschodu. Jako nauczycielka akademicka związana m.in. z Uniwersytetem Świętego Józefa w Bejrucie i heską European Business School. Od 2002 regularna komentatorka publicznego radia i telewizji ORF.
W latach 2005–2010 z ramienia Austriackiej Partii Ludowej była radną miejscowości Seibersdorf. Powołana na wiceprzewodniczącą think tanku STRATEG oraz do rady nadzorczej wchodzącego w skład koncernu Vienna Insurance Group przedsiębiorstwa Wiener Städtische Versicherung.
W grudniu 2017 z rekomendacji Wolnościowej Partii Austrii objęła stanowisko ministra spraw zagranicznych, europejskich i integracji w rządzie Sebastiana Kurza. W maju 2019 pozostała na tej funkcji, podczas gdy pozostali ministrowie z puli FPÖ zostali zdymisjonowani. Od 18 do 31 grudnia 2017 była też przewodniczącą OBWE. Ze stanowiska ministra odeszła wraz z całym rządem w czerwcu 2019.
W 2021 została powołana w skład rady dyrektorów rosyjskiego koncernu naftowego Rosnieft.
Życie prywatne.
W sierpniu 2018 zawarła związek małżeński z przedsiębiorcą Wolfgangem Meilingerem; ceremonia zyskała międzynarodowy rozgłos z uwagi na zaproszenie na nią rosyjskiego prezydenta Władimira Putina.

</doc>
<doc id="4169560" url="https://pl.wikipedia.org/wiki?curid=4169560" title="Ruslan Qurbanov">
Ruslan Qurbanov

Ruslan Eldar oğlu Qurbanov (, "Rusłan Eldarowicz Kurbanow"; , "Rusłan Eldaran hwa Kurbanrin"; ur. 12 września 1991 w Stawropolu) – azerski piłkarz narodowości lezgińskiej występujący na pozycji napastnika w klubie Sławija Mozyrz oraz w reprezentacji Azerbejdżanu.
Kariera klubowa.
Wychowanek Dinama Stawropol z rodzinnego miasta Stawropol, gdzie rozpoczął grę w piłkę nożną w wieku 7 lat. W 2003 roku przeniósł się do akademii piłkarskiej FK Rostów. W 2008 roku włączono go do składu pierwszego zespołu, gdzie nie rozegrał żadnego meczu ligowego, spędzając 2 kolejne lata w drużynie młodzieżowej oraz na wypożyczeniach do występujących w PFL klubów FK Nika Krasny Sulin i FK Taganrog. Po powrocie do FK Rostów rozwiązał on kontrakt i przez rok pozostawał bez pracodawcy.
Latem 2010 roku został zawodnikiem Neftçi PFK. 23 grudnia 2010 zadebiutował w Premyer Liqası w wygranym 2:0 spotkaniu przeciwko Turanowi Tovuz. Sezon 2010/11, w którym rozegrał 6 meczów bez zdobytego gola, zakończył on zdobyciem mistrzostwa Azerbejdżanu. W czerwcu 2011 roku wypożyczono go do Sumgait FK, gdzie spędził 2,5 roku i rozegrał 53 ligowe spotkania. Po powrocie do Neftçi zdobył w sezonie 2013/14 Puchar Azerbejdżanu po wygranej w finale z FK Qəbələ. Latem 2014 roku zadebiutował w europejskich pucharach w meczu przeciwko FC Koper (1:2) w kwalifikacjach Ligi Europy 2014/15. W lutym 2015 roku został wypożyczony na 3 miesiące do Hajduka Split, gdzie został zarekomendowany przez selekcjonera reprezentacji Azerbejdżanu Roberta Prosinečkiego. 22 marca 2015 zadebiutował w 1. HNL w przegranym 0:2 meczu z NK Zagreb, wchodząc na boisko w 77. minucie za Josipa Vukovicia. Ogółem zaliczył w chorwackiej ekstraklasie 5 ligowych spotkań, w których nie zdobył żadnej bramki i wraz z nadejściem czerwca powrócił do Azerbejdżanu.
W sezonie 2015/16 Qurbanov z 13 bramkami w lidze i z 18 ogółem we wszystkich rozgrywkach został najlepszym strzelcem Neftçi. Jego zespół zajął w tabeli 6. lokatę i przegrał finał Pucharu Azerbejdżanu z Qarabağ FK, co uznano za duże rozczarowanie. Qurbanov wyraził niezadowolenie z wysokości swojego kontraktu, który należał do najniższych spośród graczy pierwszego składu i ogłosił gotowość do odejścia. 1 września 2016 oficjalnie został zawodnikiem FK Qəbələ, jednocześnie oskarżając działaczy Neftçi PFK o nieprofesjonalne zarządzanie klubem i brak szacunku do jego osoby. 10 dni po jego przybyciu Qəbələ na wyjeździe pokonała Neftçi w meczu ligowym 8:0, a sam Qurbanov zdobył 2 gole. Przed sezonem 2018/19 opuścił zespół i podpisał roczny kontrakt z Səbail FK, prowadzonym przez Aftandila Hacıyeva.
Kariera reprezentacyjna.
W latach 2010–2012 Qurbanov występował w kadrze Azerbejdżanu U-21, dla której rozegrał łącznie 6 spotkań i zdobył 1 gola w debiucie z Albanią (3:2) we wrześniu 2010.
W marcu 2015 roku otrzymał od Roberta Prosinečkiego pierwsze powołanie do seniorskiej reprezentacji Azerbejdżanu. 28 marca zadebiutował w wygranym 2:0 spotkaniu z Maltą w eliminacjach Mistrzostw Europy 2016. We wrześniu 2016 roku zdobył pierwszą bramkę w drużynie narodowej w meczu przeciwko San Marino (1:0) w eliminacjach Mistrzostw Świata 2018.
Życie prywatne.
Qurbanov jest Lezginem urodzonym w Kraju Stawropolskim na terenie Federacji Rosyjskiej. W połowie 2010 roku, dzięki wstawiennictwu selekcjonera reprezentacji Azerbejdżanu U-21 Bernharda Lipperta oraz AFFA, otrzymał azerski paszport.

</doc>
<doc id="4169562" url="https://pl.wikipedia.org/wiki?curid=4169562" title="Cristian Martínez">
Cristian Martínez

Cristian Martínez Alejo (ur. 16 października 1989 w Andorze) – andorski piłkarz występujący na pozycji pomocnika lub napastnika w klubie FC Andorra oraz w reprezentacji Andory.
Kariera klubowa.
Karierę na poziomie seniorskim rozpoczął w 2007 roku w barwach klubu FC Andorra, z którym występował przez 6 kolejnych lat na poziomie regionalnych dywizji katalońskich. Przed sezonem 2013/14 z powodów finansowych opuścił zespół i został graczem mistrza Andory FC Lusitanos. 22 września 2013 zadebiutował w Primera Divisió w wygranym 5:0 meczu przeciwko CE Principat, w którym strzelił dwa gole. W lipcu 2013 roku zadebiutował w europejskich pucharach w spotkaniu z EB/Streymur (2:2) w kwalifikacjach Ligi Mistrzów 2013/14, w którym zdobył dwie bramki. We wrześniu 2013 roku wywalczył Superpuchar Andory po zwycięstwie w meczu finałowym 1:0 nad UE Santa Coloma, w którym strzelił zwycięskiego gola.
W czerwcu 2014 roku podpisał kontrakt z FC Santa Coloma. W sezonie 2014/15 wywalczył z tym klubem mistrzostwo oraz Superpuchar Andory, po pokonaniu w finale po serii rzutów karnych UE Sant Julià. Dodatkowo z 22 zdobytymi bramkami został królem strzelców rozgrywek oraz - decyzją FAF - otrzymał tytuł najlepszego andorskiego piłkarza 2015 roku. W sezonie 2015/16 jego klub obronił tytuł mistrza kraju, a on sam zdobył 9 bramek w 16 występach, zajmując drugie miejsce w klasyfikacji najskuteczniejszych zawodników. W maju 2016 roku Martínez powrócił do występującej w Primera Catalana FC Andorra. W sezonie 2016/17 z 17 bramkami został najlepszym strzelcem zespołu.
Kariera reprezentacyjna.
W latach 2005–2010 występował w młodzieżowych kadrach Andory w kategoriach U-17, U-19 oraz U-21. 23 września 2005 zadebiutował w międzynarodowych rozgrywkach w przegranym 0:6 meczu przeciwko Islandii U-17 w ramach eliminacji do Mistrzostw Europy U-17 2006.
5 września 2009 zadebiutował w seniorskiej reprezentacji Andory prowadzonej przez Davida Rodrigo w meczu z Ukrainą (0:5) w Kijowie w kwalifikacjach Mistrzostw Świata 2010. Od tego momentu stał się zawodnikiem podstawowego składu. We wrześniu 2010 zdobył swoją pierwszą bramkę w drużynie narodowej w spotkaniu przeciwko Irlandii (1:3) w Dublinie w ramach eliminacji Mistrzostw Europy 2012.
W lutym 2017 roku wystąpił w wygranym 2:0 towarzyskim meczu z San Marino w Serravalle, w którym strzelił gola. Spotkanie to było pierwszym zwycięstwem odniesionym przez Andorę od października 2004 roku, kiedy to pokonała 1:0 Macedonię i zarazem przełamaniem passy 86 kolejnych gier bez wygranej.

</doc>
<doc id="4169565" url="https://pl.wikipedia.org/wiki?curid=4169565" title="Bajt Suhin">
Bajt Suhin

Bajt Suhin (arab. بيت سوهين) – wieś w Syrii, w muhafazie Latakia. W 2004 roku liczyła 593 mieszkańców.

</doc>
<doc id="4169568" url="https://pl.wikipedia.org/wiki?curid=4169568" title="Bihamra">
Bihamra

Bihamra (arab. بحمرا) – miejscowość w Syrii, w muhafazie Latakia. W 2004 roku liczyła 1028 mieszkańców.

</doc>
<doc id="4169573" url="https://pl.wikipedia.org/wiki?curid=4169573" title="Paul Buchegger">
Paul Buchegger

Paul Buchegger (ur. 4 marca 1996 w Linz) – austriacki siatkarz, grający na pozycji atakującego, reprezentant Austrii. 
Sukcesy klubowe.
Puchar Austrii:
Puchar Challenge:
Sukcesy reprezentacyjne.
Liga Europejska:

</doc>
<doc id="4169574" url="https://pl.wikipedia.org/wiki?curid=4169574" title="Biszalama">
Biszalama

Biszalama (arab. بشلاما) – miejscowość w Syrii, w muhafazie Latakia. W 2004 roku liczyła 1019 mieszkańców.

</doc>
<doc id="4169575" url="https://pl.wikipedia.org/wiki?curid=4169575" title="Oligota zealandica">
Oligota zealandica

Oligota zealandica – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1941 roku przez Maxa Bernhauera.
Chrząszcz o ciele długości 1,6 mm i szerokości 0,5 mm, mniej wypukłym niż u "O. speculicollis", prawie niepunktowanym i złociście owłosionym, ubarwionym żółtobrązowo z żółtymi: czułkami, głaszczkami szczękowymi i odnóżami. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty. U samca środkowy płat edeagusa jest długi i smukły, ku wierzchołkowi zwężony.
Owad endemiczny dla Nowej Zelandii.

</doc>
<doc id="4169577" url="https://pl.wikipedia.org/wiki?curid=4169577" title="Bisirrama">
Bisirrama

Bisirrama (arab. بصراما) – wieś w Syrii, w muhafazie Latakia. W 2004 roku liczyła 522 mieszkańców.

</doc>
<doc id="4169579" url="https://pl.wikipedia.org/wiki?curid=4169579" title="Harf al-Musajtira">
Harf al-Musajtira

Harf al-Musajtira (arab. حرف المسيترة) – miasto w Syrii, w muhafazie Latakia. W 2004 roku liczyło 2540 mieszkańców.

</doc>
<doc id="4169580" url="https://pl.wikipedia.org/wiki?curid=4169580" title="Istamu">
Istamu

Istamu (arab. اسطامو) – miejscowość w Syrii, w muhafazie Latakia. W 2004 roku liczyła 2288 mieszkańców.

</doc>
<doc id="4169581" url="https://pl.wikipedia.org/wiki?curid=4169581" title="Oligota masculina">
Oligota masculina

Oligota masculina – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1945 roku przez Malcolma Camerona jako "Paroligota masculina". Do rodzaju "Oligota" przeniesiony został w 1976 roku przez S.A. Williamsa.
Chrząszcz o ciele długości 1,2 mm i szerokości 0,6 mm, ubarwionym rudobrązowo z rudożółtymi odnóżami. Głaszczki szczękowe są dwubarwne: przedostatni człon jest rudobrązowy, a pozostałe żółte. Czułki samicy są całe żółte, natomiast u samca drugi i trzeci z ich członów są błyszcząco czarne. Punktowanie przedplecza prawie nie występuje, zaś na pokrywach jest śladowe. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty.
Owad endemiczny dla Nowej Zelandii.

</doc>
<doc id="4169585" url="https://pl.wikipedia.org/wiki?curid=4169585" title="Szymon Żurkowski">
Szymon Żurkowski

Szymon Piotr Żurkowski (ur. 25 września 1997 w Tychach) – polski piłkarz, występujący na pozycji pomocnika we włoskim klubie Spezia Calcio, na wypożyczeniu z Fiorentiny.
Kariera klubowa.
Swoją piłkarską karierę rozpoczynał w klubie MOSiR Jastrzębie-Zdrój, gdzie występował na pozycji napastnika. W 2012 przeszedł do Gwarka Zabrze, w którego barwach reprezentował drużynę w ramach Centralnej Ligi Juniorów.
Cztery lata później podpisał kontrakt z Górnikiem Zabrze do czerwca 2020. Początkowo Żurkowski rozgrywał mecze tylko w trzecioligowych rezerwach, jednak w kolejnym sezonie zadebiutował w składzie pierwszoligowej drużyny. Wraz z awansem zabrzańskiego Górnika do Ekstraklasy, 15 sierpnia 2017 zadebiutował w najwyższej lidze rozgrywkowej, asystując przy zdobytym golu przeciwko Legii Warszawa wygranym przez zabrzański zespół 3:1. Łącznie w sezonie 2017/2018 wystąpił w 34 spotkaniach, w tym w 33 pojawił się w wyjściowej jedenastce.
28 stycznia 2019 Żurkowski podpisał kontrakt z ACF Fiorentiną. Umowa związała go z włoskim klubem do 30 czerwca 2023, zaznaczając że do końca sezonu 2018/19 będzie występować nadal w barwach Górnika Zabrze.
30 stycznia 2020 został wypożyczony do Empoli FC. Pierwszą bramkę w nowym klubie zdobył 17 lipca 2020, w przegranym 2:4 meczu z Virtus Entella.
12 stycznia 2023 został wypożyczony do Spezii Calcio, z obowiązkiem wykupu. Trzy dni później zadebiutował w drużynie, wchodząc na boisko w 83. minucie ligowego spotkania przeciwko Torino FC, wygranego 1:0.
Kariera reprezentacyjna.
W sierpniu 2017 otrzymał powołanie od selekcjonera Michniewicza do reprezentacji Polski U-21. Zadebiutował w niej 1 września 2017, rozgrywając mecz eliminacyjny do Mistrzostw Europy U-21 przeciwko Gruzji.
Żurkowski znalazł się również w szerokiej kadrze seniorskiej reprezentacji na Mistrzostwa Świata 2018 w Rosji, jednak ostatecznie nie otrzymał powołania na sam turniej od selekcjonera Adama Nawałki. 
W reprezentacji Polski zadebiutował 24 marca 2022 w zremisowanym 1:1 meczu towarzyskim ze Szkocją.
Został powołany przez Czesława Michniewicza na Mistrzostwa Świata 2022, ale nie zagrał w żadnym spotkaniu turnieju.

</doc>
<doc id="4169586" url="https://pl.wikipedia.org/wiki?curid=4169586" title="Jackie Robinson (koszykarz)">
Jackie Robinson (koszykarz)

 
Jackie Lee Robinson (ur. 20 maja 1955 w Los Angeles) – amerykański koszykarz, występujący na pozycji niskiego skrzydłowego, mistrz NBA w barwach Seattle SuperSonics (1979).

</doc>
<doc id="4169588" url="https://pl.wikipedia.org/wiki?curid=4169588" title="Oligota transversalis">
Oligota transversalis

Oligota transversalis – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1,4 mm i szerokości 0,6 mm, ubarwionym rudobrązowo z przyciemnionymi tergitami od czwartego do szóstego, jaśniej niż u "O. masculina". Głaszczki szczękowe są dwubarwne: przedostatni człon jest ciemniejszy, a pozostałe rudobrązowe. Na głowie widnieje płytki, poprzeczny wcisk. Punktowanie przedplecza i głowy prawie nie występuje, zaś na pokrywach jest delikatne. Tylne skrzydła po rozłożeniu sięgają szczytu odwłoka. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty. U samca środkowy płat edeagusa jest krótki i ku wierzchołkowi zwężony.
Owad endemiczny dla Nowej Zelandii.

</doc>
<doc id="4169589" url="https://pl.wikipedia.org/wiki?curid=4169589" title="Dustin Nguyen">
Dustin Nguyen

Dustin Nguyen, właśc. Nguyễn Xuân Trí (ur. 17 września 1962 w Sajgonie) – wietnamsko-amerykański aktor, reżyser i scenarzysta, najbardziej znany jako Johnny Loh z serialu sensacyjnego "V.I.P.".
Życiorys.
Urodził się w Sajgonie w Wietnamie Południowym. Jego matka, Mỹ Lệ, była aktorką i tancerką, a jej ojciec, Xuân Phát, był aktorem, scenarzystą i producentem filmowym w Południowym Wietnamie. Rodzina opuściła Wietnam w kwietniu 1975, kiedy przybył komunistyczny Wietkong i siły Wietnamu Północnego, Wietnamska Armia Ludowa.
Rodzina przybyła na Guam, skąd zostali przeniesieni do obozu dla uchodźców w Fort Chaffee w Arkansas i wreszcie, przy pomocy kościoła metodystów, zostali przeniesieni do Des Peres w Missouri, podmiejskiej dzielnicy Saint Louis. Po ukończeniu Garden Grove High School w Garden Grove w Kalifornii, uczęszczał do Orange Coast College i ukończył studia w zakresie komunikacji. Opanował wiele sztuk walki, w tym boks tajski, Taekwondo, Arnis i Jeet Kune Do.
Debiutował na szklanym ekranie w serialu kryminalnym CBS "Magnum" (1983). Zwrócił na siebie uwagę producentów telewizyjnych i został zatrudniony do serialu Fox "21 Jump Street" (1987–90) z Johnnym Deppem. Rola detektywa Harry’ego Trumana Ioki, którą tam grał przyniosła mu popularność. Pojawił się też w produkcjach sensacyjnych, w tym jako Tommy Cuff w "Bez odwrotu" ("No Escape, No Return", 1993) u boku Maxwella Caulfielda, Michaela Nouri i Johna Saxona.
14 lutego 2001 ożenił się z Angelą Rockwood. Jego żona 3 września 2001, po wypadku samochodowym, jadąc autostradą I-5, została paraplegiczką, a jadąca z nią Thùy Trang, znana z roli Trini Kwan z serialu "Mighty Morphin Power Rangers", poniosła śmierć na miejscu. Para stała się aktywnym zwolennikiem Christopher and Dana Reeve Foundation (CRPF). Jednak w 2011 roku doszło do separacji i rozwodu. Zamieszkał w Los Angeles. W 2011 poślubił Bebe Pham, z którą ma dwójkę dzieci: Sky i Scarlett.
Ma ekskluzywną kolekcję biżuterii srebrnej o nazwie Imperial Rose Collections. Jego unikalny i artystyczny design odnosi sukcesy w Hollywood i Japonii.

</doc>
<doc id="4169590" url="https://pl.wikipedia.org/wiki?curid=4169590" title="Oligota excavata">
Oligota excavata

Oligota excavata – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1,2 mm i szerokości 0,5 mm, ubarwionym ciemnorudobrązowo lub smoliście z czarnymi tergitami oraz ciemnobrązowymi czułkami i odnóżami. Na czole samca widnieje szeroki, U-ksztłtny wcisk. Punktowanie przedplecza i głowy jest delikatne, zaś na pokrywach występują guzki. Tylne skrzydła po rozłożeniu sięgają szczytu odwłoka. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty.
Owad endemiczny dla Nowej Zelandii.

</doc>
<doc id="4169600" url="https://pl.wikipedia.org/wiki?curid=4169600" title="Oligota hudsoni">
Oligota hudsoni

Oligota hudsoni – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1945 roku przez Malcolma Camerona jako "Paroligota zealandica", jednak nazwa ta była już zajęta, w związku z czym nowy epitet gatunkowy nadał mu w 1976 roku S.A. Williams, przenosząc go również do rodzaju "Oligota"
Chrząszcz o ciele długości 1,3 mm i szerokości 0,65 mm, ubarwionym rudo ze smolistymi tergitami, z wyjątkiem tylnej połowy siódmego. Czułki są ciemnobrązowe z żółtawymi dwoma początkowymi członami. Głaszczki szczękowe są dwubarwne: przedostatni człon jest smolisty, a pozostałe rudobrązowe. Na głowie brak jest wcisków. Punktowanie głowy, przedplecza i pokryw jest delikatne. Tylne skrzydła po rozłożeniu sięgają szczytu odwłoka. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty. U samca środkowy płat edeagusa jest krótki i zakrzywiony na szczycie.
Owad endemiczny dla Nowej Zelandii.

</doc>
<doc id="4169602" url="https://pl.wikipedia.org/wiki?curid=4169602" title="Amerykanin w Paryżu (Gershwin)">
Amerykanin w Paryżu (Gershwin)



</doc>
<doc id="4169603" url="https://pl.wikipedia.org/wiki?curid=4169603" title="Ukropowo">
Ukropowo

Ukropowo (biał. "Укропава", ros. "Укропово") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej zaścianek.

</doc>
<doc id="4169605" url="https://pl.wikipedia.org/wiki?curid=4169605" title="Introspective (album)">
Introspective (album)

Introspective – trzeci studyjny album duetu Pet Shop Boys. Został wydany po raz pierwszy 11 października 1988 r. Jest najlepiej sprzedającym się albumem Pet Shop Boys, sprzedającym się w ponad 4,5 milionach egzemplarzy na całym świecie.
Jest tak nazwany, ponieważ "wszystkie piosenki, mimo że jest to album taneczny, są introspekcyjne". Być może największą zmianą w brzmieniu Pet Shop Boys na tym albumie jest coraz większa uwaga poświęcona orkiestracji z użyciem prawdziwych orkiestr, szczególnie na wyprodukowanym przez Trevora Horn "Left to My Own Devices", którego wyprodukowanie zajęło miesiące.

</doc>
<doc id="4169606" url="https://pl.wikipedia.org/wiki?curid=4169606" title="Kranji (przedmieście)">
Kranji (przedmieście)

Kranji – przedmieście w północno-zachodniej części Singapuru, około 22 km od centrum tego miasta. Komunikacyjnie połączony z resztą miasta dzięki Stacji MRT Kranji oraz połączeniu autobusowemu linii 170 z Przystanku Autobusowego Queen Street (Queen Street Bus Terminal) do Przystanku Autobusowego Larkin (Larkin Terminal) w Johor Bahru.
Nazwa Kranji wzięła się od malajskiej nazwy jednego z lokalnych gatunków drzew - tamaryndowca aksamitnego (łac. Dialium indum), która w tym języku brzmi kranji lub keranji. Aczkolwiek jego obfitość w tym regionie od połowy XIX wieku znacząco się zmniejszała.
Pierwsze połączenie kolejowe z Singapuru (z Tank Road) do Kranji zostało otwarte w 1903 roku. W 1909 roku otwarto Kolej Stanu Johor a w 1912 roku obydwa te połączenia weszły w skład (powstałych w 1901 roku) kolei Federacji Stanów Malajskich. Po zakończeniu budowy Grobli Johor-Singapur w 1923 roku, linie łączące Kranji z Singapurem dołączyły do zunifikowanych Kolei Federacji Stanów Malajskich. Zanim to nastąpiło, od 1903 do 1923 roku, transportem zajmowały się promy należące do kolei, które kursowały pomiędzy nadbrzeżem Woodlands a pirsem Abu Bakar.
Przed inwazją japońską na Malaje i Singapur w Kranji rozlokowany był obóz wojskowy. Obecnie w tym miejscu znajduje się Cmentarz Wojenny Kranji oraz Pomnik Wojenny Kranji, upamiętniające trzydzieści tysięcy żołnierzy Brytyjskiej Wspólnoty Narodów, poległych w czasie II wojny światowej w Singapurze, na Malajach, na Jawie i na Sumatrze.
W czasach współczesnych Kranji jest atrakcyjną dzielnicą mieszkaniową Singapuru, składającą się głównie z domków jednorodzinnych, co jest dość nietypowe dla Singapuru, w którym dominują wysokie budynki wielorodzinne i apartamentowce. Kranji jest również terenem częściowo zajętym przez przemysł.
W Kranji swoją siedzibę ma Singapore Turf Club, który zajmuje się zarządzaniem, otwartym w 2000 roku, Kranji Racecourse -jedynym miejscem w Singapurze, w którym odbywają się wyścigi konne (w tym wypadku koni pełnej krwi angielskiej). Kranji Racecourse położone jest przy 1 Turf Club Avenue, tuż obok Stacji MRT Kranji.
Na terenie Kranji położona jest Farma Organiczna Bollywood Veggies. Założona w 2000 roku przez Ivy Singh-Lim oraz jej męża Lim Ho Senga (byłego dyrektora generalnego NTUC FairPrice).
W Kranji znajduje się również zbiornik retencyjny (Kranji Reservoir), który utworzono dzięki zbudowaniu tamy na rzece Kranji. Zbiornik ma powierzchnię 450 hektarów, a jego maksymalna głębokość wynosi 17 metrów (przeciętna: 3,5 m). Zbiornik, wraz z otaczającym go parkiem, jest popularnym w Singapurze miejscem rekreacyjnym (pikniki, wędkarstwo). Jest to też miejsce historyczne z uwagi na wydarzenia z czasów II wojny światowej, o czym przypomina umieszczona tam tablica pamiątkowa.

</doc>
<doc id="4169607" url="https://pl.wikipedia.org/wiki?curid=4169607" title="Bisrama">
Bisrama



</doc>
<doc id="4169608" url="https://pl.wikipedia.org/wiki?curid=4169608" title="Oligota carinulata">
Oligota carinulata

Oligota carinulata – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1914 roku przez Thomasa Brouna jako "Gyrophaena carinulata". W 1976 roku S.A. Williams przeniósł go do rodzaju "Oligota".
Chrząszcz o ciele długości 1,9 mm i szerokości 0,7 mm, długo i delikatnie owłosionym, ubarwionym rudobrązowo. Czułki mają przyciemnione środkowe człony. Głaszczki szczękowe są dwubarwne: przedostatni człon jest ciemniejszy, a pozostałe rudobrązowe. Punktowanie głowy za oczami jest wyraźne, a przedplecza i pokryw nieliczne i rozproszone. Zarys pokryw jest wyraźnie poprzeczny. Tylne skrzydła po rozłożeniu są niewiele dłuższe niż pokrywy. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty. U samca środkowy płat edeagusa jest krótki i zakrzywiony na szczycie.
Owad endemiczny dla Nowej Zelandii.

</doc>
<doc id="4169609" url="https://pl.wikipedia.org/wiki?curid=4169609" title="Bahamra">
Bahamra



</doc>
<doc id="4169611" url="https://pl.wikipedia.org/wiki?curid=4169611" title="Oligota watti">
Oligota watti

Oligota watti – gatunek chrząszczy z rodziny kusakowatych i podrodziny Aleocharinae.
Gatunek ten opisany został w 1976 roku przez S.A. Williamsa.
Chrząszcz o ciele długości 1,5 mm i szerokości 0,63 mm, długo, delikatnie i złociście owłosionym, ubarwione błyszcząco rudobrązowo. Głaszczki szczękowe są dwubarwne: przedostatni człon jest ciemniejszy, a pozostałe rudobrązowe. Punktowanie głowy za oczami jest delikatne. Zarys pokryw jest prawie dwukrotnie szerszy niż dłuższy. Szczątkowe tylne skrzydła po rozłożeniu są niewiele dłuższe niż pokrywy. Odwłok ma na całej długości zaokrąglone boki. Powierzchnię tergitów zdobią drobne guzki, a tych od czwartego do szóstego także krótkie żeberka. Piąty tergit jest mniej więcej tak długi jak szósty.
Owad endemiczny dla Nowej Zelandii.

</doc>
<doc id="4169614" url="https://pl.wikipedia.org/wiki?curid=4169614" title="Marty">
Marty



</doc>
<doc id="4169621" url="https://pl.wikipedia.org/wiki?curid=4169621" title="Janosik (serial animowany)">
Janosik (serial animowany)

Janosik – polsko-słowacki serial animowany z 2013 roku, emitowany w Polsce na kanale TVP ABC od 14 września 2015 roku.
Tematem serialu są przygody znanego z legend dobrego rozbójnika Janosika, który postanowił wypowiedzieć wojnę wyzyskowi i niesprawiedliwości, jakich doświadczali niezamożni mieszkańcy wsi.

</doc>
<doc id="4169623" url="https://pl.wikipedia.org/wiki?curid=4169623" title="Nathan Carter (piosenkarz)">
Nathan Carter (piosenkarz)

Nathan Kane Tyrone Carter (ur. 28 maja 1990 w Liverpoolu) – brytyjsko-irlandzki piosenkarz.
Życiorys.
Urodził się w Liverpoolu, a wychował w Newry w Belfaście. Ma młodszego brata Jake’a, który również jest piosenkarzem. W dzieciństwie śpiewał piosenkę tradycyjną. W wieku dziesięciu lat wygrał konkurs muzyczny All Ireland Title for Traditional Singing.
W 2007 roku wydał debiutancki album studyjny, zatytułowany "Starting Out". Od 2010 roku rokrocznie wydaje kolejne płyty studyjne: "The Way You Love Me" (2010), "Time of My Life" (2011), "Wagon Wheel" (2012), "Where I Wanna Be" (2013), "Christmas Stuff" (2014), "Beautiful Life" (2015), "Stayin’ Up All Night" (2016) i "Livin’ the Dream" (2017).
W grudniu 2015 roku był prowadzącym program "The Nathan Carter Show".

</doc>
<doc id="4169626" url="https://pl.wikipedia.org/wiki?curid=4169626" title="Mesencephalon">
Mesencephalon



</doc>
<doc id="4169629" url="https://pl.wikipedia.org/wiki?curid=4169629" title="Parafia św. Małgorzaty i św. Augustyna w Witowie">
Parafia św. Małgorzaty i św. Augustyna w Witowie

Parafia Świętej Małgorzaty i Świętego Augustyna w Witowie – parafia rzymskokatolicka, znajdująca się w archidiecezji łódzkiej, w dekanacie piotrkowskim.
Według stanu na miesiąc luty 2017 liczba wiernych w parafii wynosiła 3000 osób.
Na cmentarzu w Witowie pochowany jest ks. Roch Łaski (1902–1949), kapłan diecezji łódzkiej, kapelan Wojska Polskiego, więzień KL Dachau, proboszcz tutejszej parafii w latach 1946–1949, po aresztowaniu i pobiciu przez funkcjonariuszy Urzędu Bezpieczeństwa zmarł 13 maja 1949 r. Tablica upamiętniającą jego osobę została odsłonięta 9 maja 1999 r. w kościele parafialnym.

</doc>
<doc id="4169631" url="https://pl.wikipedia.org/wiki?curid=4169631" title="Brandon Williams">
Brandon Williams

Brandon D. Williams (ur. 27 lutego 1975 w Collinston) – amerykański koszykarz, występujący na pozycjach rzucającego obrońcy lub niskiego skrzydłowego, mistrz NBA z 1999, obecnie generalny menadżer klubu Sacramento Kings.

</doc>
<doc id="4169632" url="https://pl.wikipedia.org/wiki?curid=4169632" title="Kościół św. Jadwigi Śląskiej w Woskowicach Górnych">
Kościół św. Jadwigi Śląskiej w Woskowicach Górnych

Kościół św. Jadwigi Śląskiej – rzymskokatolicki kościół filialny w Woskowicach Górnych, należy do dekanatu Namysłów wschód w archidiecezji wrocławskiej.
Historia kościoła.
Jest to budowla murowana, w stylu neogotyckim, wzniesiona w latach 1896-97, według projektu architekta Maasa, w miejscu drewnianej świątyni z około połowy XVII wieku..

</doc>
<doc id="4169633" url="https://pl.wikipedia.org/wiki?curid=4169633" title="Czułe słówka">
Czułe słówka



</doc>
<doc id="4169637" url="https://pl.wikipedia.org/wiki?curid=4169637" title="Ekstraklasa polska w hokeju na lodzie">
Ekstraklasa polska w hokeju na lodzie



</doc>
<doc id="4169640" url="https://pl.wikipedia.org/wiki?curid=4169640" title="Sudden Lights">
Sudden Lights

Sudden Lights – łotewski zespół muzyczny, założony w 2012 w Rydze. W skład zespołu wchodzą: Andrejs Reinis Zitmanis, Mārtiņš Matīss Zemītis, Kārlis Matīss Zitmanis i Kārlis Vārtiņš.
Historia.
Zespół został założony w 2012 przez Andrejsa Reinisa Zitmanisa i Mārtiņša Matīssa Zemītisa. Później do składu dołączyli Kārlis Matīss Zitmanis i Kārlis Vārtiņš. 22 września 2017 wydali debiutancki album studyjny pt. "Priekšpilsētas". W lutym 2018 z piosenką „Just Fine” zajęli drugie miejsce w programie "Supernova 2018", stanowiącym łotewskie eliminacje do 63. Konkursu Piosenki Eurowizji. W lutym 2023 z utworem „Aijā” zwyciężyli w finale programu "Supernova 2023", zostając reprezentantami Łotwy w 67. Konkursie Piosenki Eurowizji.

</doc>
<doc id="4169641" url="https://pl.wikipedia.org/wiki?curid=4169641" title="Szypulicze">
Szypulicze

Szypulicze (biał. "Шыпулічы", ros. "Шипуличи") – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Znajduje się tu przystanek kolejowy Szypulicze na linii Lida - Mołodeczno.

</doc>
<doc id="4169643" url="https://pl.wikipedia.org/wiki?curid=4169643" title="Dominik Bafia">
Dominik Bafia

Dominik Bafia (ur. 15 stycznia 1988 w Łodzi) – kanadyjski skoczek narciarski polskiego pochodzenia, reprezentant klubu Altius Nordic Ski Club. Medalista mistrzostw Ameryki Północnej juniorów oraz mistrzostw kraju.
Życiorys.
Urodził się 15 stycznia 1988 w Łodzi w rodzinie o sportowych tradycjach – ojciec Tadeusz Bafia reprezentował Polskę w kombinacji norweskiej, matka Monika uprawiała łyżwiarstwo figurowe. W 1989 cała rodzina wyemigrowała do Kanady. Dominik Bafia skoki trenował w tamtejszych klubach od wczesnego dzieciństwa. W okresie startów Bafii w zawodach międzynarodowych w skokach narciarskich trenerem kanadyjskiej kadry był jego ojciec.
Przebieg kariery.
W sierpniu 2001 w Calgary zadebiutował w zawodach Pucharu Kontynentalnego, zajmując miejsca w trzeciej dziesiątce. Najwyżej klasyfikowany w letniej części cyklu był 22 września 2002, również w Calgary, gdy zajął 12. miejsce, a w zimowej w lutym 2003, w Westby, gdy ukończył zawody na 22. pozycji. W zawodach tego cyklu rozgrywanych poza Ameryką Północną punkty zdobył raz, w Sapporo. W latach 2003–2005 trzykrotnie wystąpił na mistrzostwach świata juniorów w narciarstwie klasycznym, indywidualnie najwyżej sklasyfikowanym będąc na 31. pozycji w 2003, a w drużynie na 7. miejscu w 2005.
Na Mistrzostwach Ameryki Północnej Juniorów w Skokach Narciarskich 2004 w konkursach indywidualnych zarówno na dużej, jak i na normalnej skoczni zdobył srebrny medal, przegrywając jedynie ze Stefanem Readem, a w zawodach drużynowych pierwsza reprezentacja Kanady (w składzie: Andrew Osadetz, Gregory Baxter, Bafia, Read) wywalczyła złoty medal. Na Mistrzostwach Kanady 2005 zajął trzecie miejsce na skoczni normalnej.
W lutym 2004 w Willingen wystąpił w zawodach Pucharu Świata. Odpadł w kwalifikacjach do konkursu indywidualnego, a w drużynie zajął wraz z reprezentacją Kanady 10. miejsce w gronie 12 sklasyfikowanych zespołów. W sierpniu 2005 startował w Letnim Grand Prix, indywidualnie nie awansując do konkursu głównego w Zakopanem, a w drużynie zajmując w zawodach w Hinterzarten 12. miejsce. Karierę sportową zakończył w sezonie 2005/2006. W zawodach międzynarodowych po raz ostatni startował w grudniu 2005 w Harrachovie, zajmując 68. miejsce w konkursie Pucharu Kontynentalnego.

</doc>
<doc id="4169646" url="https://pl.wikipedia.org/wiki?curid=4169646" title="Kuczuki">
Kuczuki

Kuczuki (biał. "Кучукі", ros. "Кучуки") – chutor na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Dawniej dwie wsie zamieszkane w większości przez katolików.

</doc>
<doc id="4169647" url="https://pl.wikipedia.org/wiki?curid=4169647" title="Bitter Springs">
Bitter Springs

Bitter Springs – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169648" url="https://pl.wikipedia.org/wiki?curid=4169648" title="Doney Park">
Doney Park

Doney Park – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169649" url="https://pl.wikipedia.org/wiki?curid=4169649" title="Siemiany (Białoruś)">
Siemiany (Białoruś)

Siemiany – nieistniejąca wieś. Tereny, na których leżała znajdują się obecnie na Białorusi, w obwodzie mińskim, w rejonie mołodeczańskim, w sielsowiecie Horodziłowo.

</doc>
<doc id="4169652" url="https://pl.wikipedia.org/wiki?curid=4169652" title="Międzyrzecze (rejon miorski)">
Międzyrzecze (rejon miorski)

Międzyrzecze (; , hist. również: "Dąbrowica, Międzyrzec, Międzyrzecz") – wieś na Białorusi, w rejonie miorskim obwodu witebskiego, około 14 km na północ od Mior, nad rzeką Wiatą, lewym dopływem Dźwiny. Niedaleko, po drugiej, wschodniej stronie wioski przepływa równoległa do Wiaty rzeka Mieryca.
Historia.
Dąbrowica była dawnym dziedzictwem rodziny Sapiehów, od których kupił ją Bohdan Włosowski, zmieniając nazwę na Międzyrzec. Kolejny właściciel, syn Bohdana Ignacy nie pozostawił potomstwa, więc dobra te przeszły na jego siostrę, Konstancję (~1790–1865) zamężną za Tomaszem Mirskim (1788–1852). Majątek przeszedł następnie na własność ich syna, Wiktora Mirskiego (1820–1892), a po jego śmierci, jedna z jego córek, Jadwiga (1862–1940) spłaciła pozostałe córki, dzięki wyjściu za Wacława Oskierkę (1854–1905). Jadwiga mieszkała w majątku do końca życia, będąc ostatnią właścicielką Międzyrzecza do 1939 roku.
Po II rozbiorze Polski w 1793 roku dobra te, wcześniej należące do województwa wileńskiego Rzeczypospolitej, znalazły się na terenie powiatu dziśnieńskiego (ujezdu) guberni mińskiej, a od 1843 roku – guberni wileńskiej Imperium Rosyjskiego (w gminie Leonopol (sic), parafia katolicka Druja). Po ustabilizowaniu się granicy polsko-radzieckiej w 1921 roku Międzyrzecze wróciło do Polski, znalazło się w gminie Leonpol w powiecie dziśnieńskim województwa nowogródzkiego. 13 kwietnia 1922 roku gmina wraz z całym powiatem dziśnieńskim została przyłączona do Ziemi Wileńskiej, przekształconej 20 stycznia 1926 roku w województwo wileńskie. Od 1945 roku – w ZSRR, od 1991 roku – na terenie Republiki Białorusi.
Liczba ludności miejscowości kształtowała się następująco:
Dwór Miorskich.
Już w XVII wieku na stromych zboczach rzeczki Wiaty wzniesiono dwór. W XVIII i XIX wieku był on rozbudowywany i zmieniany. Jego dolna część, w całości murowana i otynkowana, miała plan szerokiego prostokąta. Wejście było od strony rzeki. Po obu stronach portalu stały masywne kolumny. Po bokach były wąskie ryzality. Kolumny i ryzality wspierały dach, a w XVIII wieku – nadbudowane modrzewiowe piętro. Wtedy też przeniesiono front na drugą, znacznie wyższą stronę. Nowe piętro miało od strony nowego podjazdu wydatny ryzalit z facjatką, otoczony na parterze galeryjką składającą się z cenkich kolumienek, przykrytą daszkiem. Natomiast od strony rzeki, na tej samej wysokości umieszczono loggię. Dom był przykryty wysokim, gładkim, naczółkowym dachem gontowym.
Po rozbudowie dotychczasową kondygnację przeznaczono na obszerną sień gospodarczą, kuchnię, piekarnię oraz sklepione piwnice. Przez środek obu kondygnacji przechodziły wielkie kominy. Kondygnacja drewniana miała układ czterotraktowy opasujący dom dookoła, prawie wszystkie pomieszczenia były w amfiladzie. Z centralnego hallu wchodziło się na prawo do jadalni o powierzchni 40 m², a na lewo – przez mały gabinet – do salonu o powierzchni 35 m². Dalej były pomieszczenia mieszkalne. Na wysokości loggi były m.in. kuchnia i pomieszczenia służbowe. Jeden z pokoi nazywał się kawiarnią, inny – pokojem masońskim (Tomasz Mirski należał do loży wileńskiej).
W 1918 roku wyposażenie dworu spłonęło w Leonpolu, gdzie było ewakuowane. W czasie II wojny światowej stracone zostały cenne dokumenty przechowywane przez rodzinę: wiele nadań królewskich, instrukcji dla posłów na sejmy, itp..
Obok stał drugi, podobny do dworu budynek, również na pochyłości. W dolnej kondygnacji był to lamus i lodownia, a w górnej – skład dojrzewających serów. Był przykryty dwuspadowym dachem gontowym. Górna kondygnacja była prawdopodobnie otoczona galeryjką.
Gdy zmieniono frontową stronę dworu, splantowano dużą część wzgórza schodzącego do rzeki. Przed domem urządzono wielki gazon, a aleja prowadząca do niego miała kilometr długości. Była obsadzona sędziwymi topolami nadwiślańskimi. Klomby przy wjeździe na dziedziniec były obsadzone topolami piramidalnymi i starymi kasztanami. Obok rozciągały się sady owocowe i ogrody spacerowe.
Pozostała jedynie ruina dolnej kondygnacji dworu.
Majątek Międzyrzec został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4169654" url="https://pl.wikipedia.org/wiki?curid=4169654" title="Szpital św. Ducha w Sierakowie">
Szpital św. Ducha w Sierakowie



</doc>
<doc id="4169655" url="https://pl.wikipedia.org/wiki?curid=4169655" title="Grand Canyon Village">
Grand Canyon Village

Grand Canyon Village – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169656" url="https://pl.wikipedia.org/wiki?curid=4169656" title="Zbigniew Rymarz">
Zbigniew Rymarz

Zbigniew Rymarz (ur. 28 lipca 1927 w Łukowie) – polski pianista, kompozytor, aranżer, akompaniator, pedagog, dokumentalista i reżyser; znawca muzyki filmowej, filmu (głównie przedwojennego kina) oraz teatru i polskiego kabaretu.
Życiorys.
Jego ojciec był wojskowym. Mieszkał wraz z rodzicami w Łukowie, a następnie w Białymstoku (1929–1935), Boernerowie (1935–1936, dziś Warszawa-Bemowo) i Płońsku (1936–1938). W sierpniu 1938 r. zamieszkał w Warszawie, przy ulicy Targowej 63, gdzie przebywał do października 1943 r. Do końca wojny mieszkał wraz z rodziną w Tyczynie koło Rzeszowa, gdzie był łącznikiem Armii Krajowej.
Po wojnie osiedlił się w Poznaniu, gdzie krótko uczęszczał do Akademii Muzycznej w Poznaniu, w klasie prof. Zygmunta Sitowskiego, u którego kontynuował prywatnie naukę gry na fortepianie. Studiował także stomatologię i polonistykę na Uniwersytecie Poznańskim, których nie ukończył. Sezonowo związany był z Teatrem „Komedia Muzyczna”, Teatrem Polskim oraz Studium Dramatycznym w Poznaniu. W 1951 r. powrócił do Warszawy, gdzie współpracował jako pianista z teatrami: Powszechnym, Kleks, Ludowym, Ateneum i Dramatycznym. W latach 1962–1963 był asystentem Ludwika Sempolińskiego na warszawskiej PWST.
Debiut muzyczny Zbigniewa Rymarza miał miejsce 31 stycznia 1948 roku w poznańskim Teatrze „Komedia Muzyczna”, gdzie akompaniował w przedstawieniu "Jaś u raju bram" Benatzky’ego. W 1958 r. założył telewizyjny Teatrzyk piosenki dla dzieci „Wiolinek”, który prowadził przez dziesięć lat. Jako kompozytor i pianista współpracował z polskimi gwiazdami estrady, m.in. Grażyną Brodzińską, Heleną Grossówną, Martą Mirską, Jaremą Stępowskim, Lidią Wysocką oraz ze scenami studenckimi, teatrami w Polsce, a także z londyńskim Polskim Ośrodkiem Społeczno-Kulturalnym.
Był reżyserem i autorem muzyki do kilkudziesięciu przedstawień i spektakli teatralnych. Miał epizod aktorski w serialu filmowym "Wojna domowa", gdzie w trzynastym odcinku wystąpił jako pianista akompaniujący Basi oraz w drugiej serii serialu Dom, akompaniując Halinie Rowickiej i iluzjoniście. Cały czas aktywnie uczestniczył w życiu kulturalnym, występując w spektaklach muzycznych poświęconych twórczości Mariana Hemara, Włady Majewskiej, Renaty Bogdańskiej i artystom estradowym oraz filmowym dwudziestolecia międzywojennego.
25 września 2017 r. w Instytucie Teatralnym im. Zbigniewa Raszewskiego w Warszawie odbył się jubileusz 90-lecia urodzin i 70-lecia pracy twórczej, powtórzony 10 grudnia 2017 r. w londyńskim Ognisku Polskim.
Jest znawcą twórczości artystów estradowych i filmowych; posiada archiwum tematyczne. Mieszka w Warszawie.

</doc>
<doc id="4169658" url="https://pl.wikipedia.org/wiki?curid=4169658" title="Kachina Village">
Kachina Village

Kachina Village – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169659" url="https://pl.wikipedia.org/wiki?curid=4169659" title="Mikolas Josef">
Mikolas Josef

Mikoláš Josef (ur. 4 października 1995 w Pradze) – czeski piosenkarz, autor tekstów, gitarzysta, były model, reprezentant Czech w 63. Konkursie Piosenki Eurowizji (2018).
Życiorys.
Dorastał w Pradze i Znojmie. Pochodzi z rodziny o muzycznych tradycjach. Ma brata Karela. W wieku pięciu lat podjął naukę gry na gitarze. Ukończył naukę na Akademii Muzyczno-Aktorskiej w Londynie. Jest czeskiego, morawskiego, austriackiego, niemieckiego i włoskiego pochodzenia.
Przed rozpoczęciem kariery muzycznej pracował jako model, brał udział w pokazach mody i sesjach zdjęciowych dla marek modowych, takich jak Diesel czy Prada. Trenował breakdance i gimnastykę.
Rozpoczął karierę muzyczną, mając 15 lat. Początkowo grał muzykę z pogranicza folku i hip-hopu, później zaczął tworzyć muzykę popową i house. W 2015 wydał debiutancki singiel „Hands Bloody”. W 2016 zaprezentował single „Free” i „Believe (Hey Hey)”, do których zrealizował oficjalne teledyski. 19 listopada 2017 wydał singiel „Lie to Me”, z którym zakwalifikował się do finału czeskich eliminacji do 63. Konkursu Piosenki Eurowizji. Pod koniec stycznia zajął pierwsze miejsce w głosowaniu internautów oraz międzynarodowej komisji jurorskiej, dzięki czemu został wybrany na reprezentanta kraju w konkursie. 10 lutego wystąpił jako gość specjalny w koncercie półfinałowym ukraińskich eliminacji eurowizyjnych "Widbir 2018". Przed udziałem w konkursie wystąpił na kilku koncertach promocyjnych: na "Eurovision Pre-Party" w Rydze, "London Eurovision Party" w Londynie, "Israel Calling" w Tel Awiwie, "ESPreParty" w Madrycie" i Eurovision in Concert" w Amsterdamie. 8 maja wystąpił jako piąty w kolejności w pierwszym półfinale konkursu i z trzeciego miejsca zakwalifikował się do finału, który został rozegrany 12 maja. Wystąpił w nim z 14. numerem startowym i zajął szóste miejsce po zdobyciu 281 punktów, w tym 215 pkt. od telewidzów (4. miejsce) i 66 pkt. od jurorów (15. miejsce). 4 października wydał singel „Me Gusta” wraz z teledyskiem. W 2019 wydał single „Abu Dhabi” i „Acapella”, do których zrealizował oficjalne teledyski.

</doc>
<doc id="4169660" url="https://pl.wikipedia.org/wiki?curid=4169660" title="Kaibab">
Kaibab

Kaibab – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169661" url="https://pl.wikipedia.org/wiki?curid=4169661" title="Odesa Holovna">
Odesa Holovna



</doc>
<doc id="4169663" url="https://pl.wikipedia.org/wiki?curid=4169663" title="Teraz Prudnik">
Teraz Prudnik



</doc>
<doc id="4169664" url="https://pl.wikipedia.org/wiki?curid=4169664" title="Dryszczów (ujednoznacznienie)">
Dryszczów (ujednoznacznienie)



</doc>
<doc id="4169665" url="https://pl.wikipedia.org/wiki?curid=4169665" title="Paola (stacja kolejowa)">
Paola (stacja kolejowa)

Paola (wł. "Stazione di Paola") – stacja kolejowa w Paola, w prowincji Cosenza, w regionie Kalabria, we Włoszech. Położona jest na linii Salerno – Reggio di Calabria. Od tej stacji linia kolejowa do Cosenzy
Według klasyfikacji RFI ma kategorię "srebrną".

</doc>
<doc id="4169667" url="https://pl.wikipedia.org/wiki?curid=4169667" title="Kaibito">
Kaibito

Kaibito – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169668" url="https://pl.wikipedia.org/wiki?curid=4169668" title="Sielsowiet Horodziłowo">
Sielsowiet Horodziłowo

Sielsowiet Horodziłowo (biał. "Гарадзілаўскі сельсавет", ros. "Городиловский сельсовет") – sielsowiet na Białorusi, w obwodzie mińskim, w rejonie mołodeczańskim. Siedziba urzędu mieści się w Horodziłowie.

</doc>
<doc id="4169673" url="https://pl.wikipedia.org/wiki?curid=4169673" title="Jarmo Tolvanen">
Jarmo Tolvanen

Jarmo Tolvanen (ur. 21 lutego 1956 w Karhula) – fiński hokeista, trener hokejowy.
Jego syn Mikko (ur. 1988) także został bramkarzem hokejowym oraz trenerem.
Kariera zawodnicza.
W czasie kariery zawodniczej był głównie zawodnikiem klubu HPK. Uczestniczył w turniejach mistrzostw Europy do lat 19 w 1974 oraz mistrzostw świata juniorów do lat 20 w 1976.
Kariera trenerska.
Po zakończeniu kariery zawodniczej został szkoleniowcem. Trenował kluby fińskie, także w elitarnych rozgrywkach Liiga, a ponadto w rozgrywkach niemieckich DEL, norweskich Eliteserien (później GET-ligaen), szwajcarskich NLA i NLB, szwedzkich Elitserien i Allsvenskan, duńskiej Superlidze, Polskiej Lidze Hokejowej (TKH Toruń), austriackiej EBEL, węgierskiej ekstraklasie, francuskiej Ligue Magnus. Prowadził reprezentacje juniorskie Finlandii do lat 17, do lat 18 podczas turniejów mistrzostw Europy juniorów do lat 18 w 1991, do lat 20 podczas mistrzostw świata juniorów do lat 20 w 1992, 1993, 2007. Ponadto pracował jako skaut dla kanadyjskiego klub Calgary Flames w rozgrywkach NHL. W sierpniu 2017 został trenerem kadry seniorskiej Węgier, a jednocześnie kadry do lat 20 tego kraju. Prowadził Węgry w edycji MŚ 2018, a w czerwcu 2018 przedłużył kontrakt z węgierską federacją. Tuż przed kolejnym turniejem został hospitalizowany i nie mógł kierować zespołem na turnieju edycji 2019 w Kazachstanie. W kwietniu 2020 odszedł ze stanowiska selekcjonera kadry Węgier.

</doc>
<doc id="4169674" url="https://pl.wikipedia.org/wiki?curid=4169674" title="Lechee">
Lechee

Lechee – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169675" url="https://pl.wikipedia.org/wiki?curid=4169675" title="Kraljevci (przystanek kolejowy)">
Kraljevci (przystanek kolejowy)

Kraljevci (serbski: "Железничка станица Краљевци") – przystanek kolejowy w miejscowości Kraljevci, w Wojwodinie, w okręgu sremskim, w Serbii. 
Przystanek znajduje się we północnej części miejscowości, na linii Belgrad-Zagrzeb. 

</doc>
<doc id="4169676" url="https://pl.wikipedia.org/wiki?curid=4169676" title="Leupp">
Leupp

Leupp – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169678" url="https://pl.wikipedia.org/wiki?curid=4169678" title="Biełyja Łuży">
Biełyja Łuży



</doc>
<doc id="4169679" url="https://pl.wikipedia.org/wiki?curid=4169679" title="Gare de Saulxures">
Gare de Saulxures

Gare de Saulxures – przystanek kolejowy w miejscowości Colroy-la-Roche, w departamencie Dolny Ren, w regionie Grand Est, we Francji. Jest zarządzana przez SNCF i obsługiwana przez pociągi TER Alsace. 
Położenie.
Znajduje się na linii Strasburg – Saint-Dié, na km 54,878, między stacjami Saint-Blaise-la-Roche - Poutay i Bourg-Bruche, na wysokości 462 m n.p.m.
Historia.
Stację otwarto w 1889 przez Direction générale impériale des chemins de fer d'Alsace-Lorraine, kiedy otwarto odcinek linii Rothau do Saales.

</doc>
<doc id="4169680" url="https://pl.wikipedia.org/wiki?curid=4169680" title="Moenkopi">
Moenkopi

Moenkopi – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169682" url="https://pl.wikipedia.org/wiki?curid=4169682" title="1507 w sztukach plastycznych">
1507 w sztukach plastycznych



</doc>
<doc id="4169683" url="https://pl.wikipedia.org/wiki?curid=4169683" title="Janina Baranowska">
Janina Baranowska

Janina Baranowska (z domu "Zbaraszewska", ur. 28 października 1925 w Grodnie, zm. 1 października 2022 w Londynie) – polska malarka tworząca na emigracji.
Życiorys.
Ojciec Janiny Józef Zbaraszewski był wojskowym, w 1939 otrzymał przeniesienie z Grodna do Warszawy, żona i córka miały tam dotrzeć we wrześniu tego roku. Po wybuchu II wojny światowej usiłowały przedostać się tam przez zieloną granicę, ale zostały aresztowane i uwięzione w obozie w Zarębach Kościelnych, kilka dni później zesłano je do Aktiubińska. W 1940 została deportowana do kołchozu w Dworańsku w Kazachstanie, dzięki pomocy siostry zimą 1941 została uwolniona i zamieszkały z matką w Aktiubińsku. Pracowała jako pomocnik stolarza, zamiast wynagrodzenia otrzymywała zaczyn na chleb. Wiosną 1942 przedostała się do Jangi-Julu w Uzbekistanie, gdzie zgłosiła się ochotniczo do Armii Polskiej, tam też zaginęła matka artystki, z wojskiem Janina przeszła Bliski Wschód. W Palestynie ukończyła kurs samochodowy, a następnie rozpoczęła naukę w polskiej szkole. Po przygotowaniu wielkanocnego Grobu Pańskiego została skierowana na naukę rysunku do Wlastimila Hofmana w Nazarecie, następnie razem z wojskiem znalazła się w Egipcie, gdzie ukończyła kurs łączności. W 1945 została ewakuowana do Wielkiej Brytanii, gdzie zamieszkała w Szkocji. Następnie przeniosła się do Edynburga, gdzie uczęszczała do gimnazjum i liceum w Dunalastair House. Po ukończeniu nauki w 1947 wyjechała do Londynu, gdzie rozpoczęła trzyletnie studia w Borough Polytechnic, malarstwa uczył ją syn polskich emigrantów David Bomberg. Po wyjściu za mąż za architekta Maksymiliana Baranowskiego (1913-2008) i urodzeniu syna w latach 1951-1954 uczęszczała na wykłady Mariana Bohusza-Szyszko w Studium Malarstwa Sztalugowego Polskiego Uniwersytetu na Obczyźnie. Od 1955 przez rok uzupełniała wykształcenie w Putney School of Art. Należała do Women's International Art Club, International Association of Art, National Society of Painters oraz do Zrzeszenia Artystów Plastyków Polskich, gdzie w 1958 pełniła funkcję sekretarza, a w latach 1981-1991 prezesa. 1962 r. miała wystawę w galerii Grabowskiego w Londynie.
Odznaczona m.in. Złotym Krzyżem Zasługi i Odznaką Skarbu Narodowego RP. 
Twórczość.
Janina Baranowska jest zwolenniczką sztuki czystej, poza malarstwem zajmuje się ceramiką i tworzeniem witraży. Do 1975 zajmowała się malarstwem abstrakcyjnym, od tego czasu tworzy malarstwo refleksyjne, stanowiące połączenie abstrakcji ekspresjonistycznej i sztuki figuratywnej. Ponadto zajmowała się miedziorytnictwem, tworzyła gwasze i akwarele. Dużą część swojej twórczości poświęca malowaniu pejzaży i postaci ludzkich, wiele z nich nie posiada rysów twarzy lub ma uwypuklone pewne cechy.
Prace Baranowskiej uczestniczyły w 30 wystawach indywidualnych i 60 zbiorowych, znajdują się w kolekcjach prywatnych i publicznych w Wielkiej Brytanii, Polsce, Australii, Belgii, Francji, Monako, Norwegii, Stanach Zjednoczonych, w Watykanie i Wenezueli. Stworzone przez artystkę witraże zdobią kościół św. Andrzeja Boboli w Londynie i Przenajświętszej Trójcy w Wolverhampton.

</doc>
<doc id="4169684" url="https://pl.wikipedia.org/wiki?curid=4169684" title="Mountainaire">
Mountainaire

Mountainaire – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169687" url="https://pl.wikipedia.org/wiki?curid=4169687" title="Kiskunhalas (stacja kolejowa)">
Kiskunhalas (stacja kolejowa)

Kiskunhalas (węg. "Kiskunhalas vasútállomás") – stacja kolejowa w Kiskunhalas, w komitacie Bács-Kiskun, na Węgrzech. 
Stacja znajduje się na ważnej linii 150 Budapest – Kelebia i obsługuje pociągi wszystkich kategorii w tym EuroCity. 

</doc>
<doc id="4169688" url="https://pl.wikipedia.org/wiki?curid=4169688" title="Munds Park">
Munds Park

Munds Park – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169689" url="https://pl.wikipedia.org/wiki?curid=4169689" title="Jackie Butler">
Jackie Butler

Jackie Butler (ur. 10 marca 1985 w McComb) – amerykański koszykarz, występujący na pozycjach skrzydłowego oraz środkowego, mistrz NBA z 2007 roku, dostał się do NBA bezpośrednio po szkole średniej.
W karierze zaliczył też cztery obozy szkoleniowe z zespołami NBA – Minnesotą Timberwolves (2004), New York Knicks (2005), San Antonio Spurs (2006), Houston Rockets (2007).

</doc>
<doc id="4169692" url="https://pl.wikipedia.org/wiki?curid=4169692" title="Supai">
Supai

Supai – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169694" url="https://pl.wikipedia.org/wiki?curid=4169694" title="Ecomorypora">
Ecomorypora

Ecomorypora – rodzaj chrząszczy z rodziny kusakowatych i podrodziny Aleocharinae.
Chrząszcze o wypukłym, gęsto owłosionym ciele długości od 4 do 5,5 mm, w obrysie smukłym z równoległymi bokami. Okrągła w obrysie głowa ma szeroko łukowate skronie, przeciętnie wystające oczy oraz długie i smukłe czułki sięgające do ½–¾ długości pokryw. Aparat gębowy cechują: szeroko i głęboko wykrojona na przedzie warga górna, zakrzywione żuwaczki, żuwka wewnętrzna długością i szerokością podobna do żuwki zewnętrznej, czteroczłonowe głaszczki szczękowe, trójczłonowe głaszczki wargowe oraz lekko wklęśnięta na przedniej krawędzi bródka. Przedplecze jest w zarysie kwadratowe z bokami stopniowo ku tylnym kątom zwężonymi, najszersze w przedniej ⅓. Wydłużone pokrywy są najszersze przed nasadą i mają proste boki. Wyrostki międzybiodrowe śródpiersia i zapiersia są krótkie. Odnóża są wydłużone. Przednie stopy są cztero-, a pozostałe pięcioczłonowe. U nasady tergitów odwłoka od trzeciego do szóstego występują poprzeczne, punktowane wgniecenia.
Owady endemiczne dla Nowej Zelandii.
Rodzaj ten wprowadzony został w 1945 roku przez Malcolma Camerona. Należą tu 4 opisane gatunki:

</doc>
<doc id="4169695" url="https://pl.wikipedia.org/wiki?curid=4169695" title="Tolani Lake">
Tolani Lake

Tolani Lake – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169697" url="https://pl.wikipedia.org/wiki?curid=4169697" title="Tonalea">
Tonalea

Tonalea – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169698" url="https://pl.wikipedia.org/wiki?curid=4169698" title="Hiba Tawadżi">
Hiba Tawadżi

Hiba Tawaji (ur. 10 grudnia 1987 r. w Bejrucie) – libańska piosenkarka aktywna od 2007 roku. W 2017 r. jako pierwsza kobieta dała publicznie koncert w Arabii Saudyjskiej.

</doc>
<doc id="4169699" url="https://pl.wikipedia.org/wiki?curid=4169699" title="Tuba City">
Tuba City

Tuba City – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169700" url="https://pl.wikipedia.org/wiki?curid=4169700" title="Winslow West">
Winslow West

Winslow West – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169701" url="https://pl.wikipedia.org/wiki?curid=4169701" title="Nowosiółki (sielsowiet Nowosiółki)">
Nowosiółki (sielsowiet Nowosiółki)



</doc>
<doc id="4169702" url="https://pl.wikipedia.org/wiki?curid=4169702" title="Club Centro Iqueño">
Club Centro Iqueño



</doc>
<doc id="4169704" url="https://pl.wikipedia.org/wiki?curid=4169704" title="Valle (Arizona)">
Valle (Arizona)

Valle – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169707" url="https://pl.wikipedia.org/wiki?curid=4169707" title="Hronec">
Hronec



</doc>
<doc id="4169708" url="https://pl.wikipedia.org/wiki?curid=4169708" title="CS Unión Huaral">
CS Unión Huaral



</doc>
<doc id="4169710" url="https://pl.wikipedia.org/wiki?curid=4169710" title="Parks (Arizona)">
Parks (Arizona)

Parks – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169712" url="https://pl.wikipedia.org/wiki?curid=4169712" title="Fort Valley (Arizona)">
Fort Valley (Arizona)

Fort Valley – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169715" url="https://pl.wikipedia.org/wiki?curid=4169715" title="Cameron (Arizona)">
Cameron (Arizona)

Cameron – jednostka osadnicza w Stanach Zjednoczonych, w stanie Arizona, w hrabstwie Coconino.

</doc>
<doc id="4169719" url="https://pl.wikipedia.org/wiki?curid=4169719" title="Łostajszczyzna">
Łostajszczyzna

Łostajszczyzna – nieistniejący folwark szlachecki. Tereny, na których leżał znajdują się obecnie na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Zamieszkany był przez katolików.

</doc>
<doc id="4169721" url="https://pl.wikipedia.org/wiki?curid=4169721" title="Ecomorypora pseudogranulata">
Ecomorypora pseudogranulata

Ecomorypora pseudogranulata – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2007 roku przez Grzegorza Paśnika.
Chrząszcz o wypukłym ciele długości od 5 do 5,5 mm, ubarwionym błyszcząco czarno z ciemnobrązowymi pokrywami, czerwonymi stopami oraz brązowymi czułkami i pozostałymi częściami odnóży. Głowa, przedplecze i pokrywy są pozbawione mikrorzeźby. Punktowanie przedplecza jest umiarkowanie delikatne i bardzo gęste. Włoski w przedniej części linii środkowej przedplecza skierowane są do przodu, a w tylnej jej części do tyłu. Tergity odwłoka mają delikatne i gęste punktowanie oraz siatkę mikrorzeźby o poprzecznych, izodiametrycznych oczkach.
Owady endemiczne dla Nowej Zelandii. Spotykany na wysokościach od 750 do 1250 m n.p.m.

</doc>
<doc id="4169722" url="https://pl.wikipedia.org/wiki?curid=4169722" title="Wygódka (Białoruś)">
Wygódka (Białoruś)

Wygódka – nieistniejąca osada karczemna. Tereny, na których leżała znajdują się obecnie na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Zamieszkana była przez Żydów.

</doc>
<doc id="4169723" url="https://pl.wikipedia.org/wiki?curid=4169723" title="Emilia Kulczyk-Prus">
Emilia Kulczyk-Prus

Emilia Ewa Kulczyk-Prus (ur. 1978) – geograf, historyk, pedagog, nauczyciel akademicki, instruktorka harcerska, autorka i redaktorka książek i poradników harcerskich, członkini Głównej Kwatery Związku Harcerstwa Polskiego w latach 2009–2017.
Życiorys.
Absolwentka Akademii Pedagogiki Specjalnej oraz Wydziału Pedagogicznego, Wydziału Psychologii i Wydziału Geografii i Studiów Regionalnych Uniwersytetu Warszawskiego, gdzie ukończyła również studia doktoranckie oraz Instytutu Historii Uniwersytetu Łódzkiego. Absolwentka studiów podyplomowych na Wydziale Zarządzania Uniwersytetu Łódzkiego oraz Akademii Obrony Narodowej. Jest nauczycielem przyrody i geografii w jednej z podwarszawskich szkół, prowadzi zajęcia z zakresu krajoznawstwa oraz pilotażu wycieczek na wyższej uczelni. Jest dyrektorem Instytutu Inspiracji i Innowacji.
Członkinią ZHP jest od 1984 roku. Działała w Hufcu Warszawa-Mokotów, była zastępową, drużynową gromady zuchowej i drużyny harcerzy starszych, komendantką szczepu, szefową zespołu programowego hufca, członkinią komendy hufca, hufcowej komisji stopni instruktorskich i zespołu kadry kształcącej. Następnie w Chorągwi Stołecznej ZHP pełniła funkcje instruktorki chorągwianego zespołu kadry kształcącej i zespołu programowego oraz członkini Chorągwianej Szkoły Instruktorskiej „Iluminacja”. Była szefową Zespołu zuchowego Głównej Kwatery ZHP, szefową Inspektoratu Ekologicznego Wydziału Specjalności GK ZHP i kierowniczką Wydziału Programowego GK ZHP. 
Komendantka III Ogólnopolskiego Zlotu Drużynowych w Małczu w 2009 oraz IV Zlotu Kadry ZHP w Gorzewie w 2015 r. Członkini komendy Zlotu ZHP "Kraków 2010".
W latach 2009–2017 członkini Głównej Kwatery ZHP ds. programowych. Odpowiadała za realizację programu związku, nadzorowała pracę wydziałów GK: wsparcia metodycznego, programowego, wsparcia specjalnościowego, inspiracji i poradnictwa, wychowania wodnego oraz Nieprzetartego Szlaku, a także działanie Harcerskiej Szkoły Ratownictwa.
Jest członkinią komisji stopni instruktorskich w Hufcu ZHP Piaseczno oraz komisji stopni instruktorskich Chorągwi Stołecznej ZHP. Pełni funkcję szefa CHZKK Chorągwi Mazowieckiej. 
Autorka i redaktorka książek i podręczników harcerskich, poradników dla drużynowych, opracowań propozycji programowych Związku. Współpracuje z miesięcznikiem „Czuwaj”.

</doc>
<doc id="4169724" url="https://pl.wikipedia.org/wiki?curid=4169724" title="Červená Skala">
Červená Skala



</doc>
<doc id="4169725" url="https://pl.wikipedia.org/wiki?curid=4169725" title="Radio New Zealand">
Radio New Zealand

Radio New Zealand (RNZ) także maori Te Reo Irirangi o Aotearoa – przedsiębiorstwo będące własnością korony (ang. "Crown-owned entity") z siedzibą w Wellington, ustanowione na mocy Prawa o radiofonii w 1995 roku, którego celem działalności jest wypełnianie zadań niezależnego nadawcy radiofonii publicznej w Nowej Zelandii zgodnie z Kartą Radia Nowej Zelandii z 2016 roku. Radio ma trzy główne rozgłośnie ogólnokrajowe: "RNZ National", "RNZ Concert" i "AM network" oraz rozgłośnię międzynarodową – "New Zealand International", (RNZI).
Historia.
Początki radiofonii publicznej w Nowej Zelandii sięgają 1925 roku. Wówczas firma "Radio Broadcasting Company" podpisała pięcioletni kontrakt z rządem na rozwinięcie swoich czterech stacji i stworzenie systemu nadawania audycji radiowych o zasięgu ogólnokrajowym, w zamian za przychody z licencji radiowych i 25 szylingów od każdej licencji. Jednak przychody firmy nie były w stanie pokryć wszystkich kosztów i w 1931 roku ustanowiono Narodową Radę Służby Radiofonii a w 1936 roku Narodową Służbę Radiofonii. Po II wojnie światowej instytucje te utworzyły Służbę Radiofonii Nowej Zelandii (ang. "New Zealand Broadcasting Service", NZBS), a w 1962 roku powstało Korporacja Radiofonii Nowej Zelandii (ang. "New Zealand Broadcasting Corporation", NZBC). Na przestrzeni kolejnych trzydziestu lat system ten był wielokrotnie reformowany, przy czym radiofonia publiczna była jego integralną częścią.
W 1995 roku uchwalono Prawo o radiofonii (ang. "Broadcasting Act"), które ustanowiło "Radio New Zealand" jako podmiot będący własnością korony (ang. "Crown-owned entity"). "Radio New Zealand" składało się z rozgłośni ogólnokrajowej, międzynarodowej i kanału koncertowego.
W 2016 roku Prawo to zostało zmienione, kiedy ustanowiono nową Kartę Radia Nowej Zelandii (ang. "Radio New Zealand Charter"). Karta ta podlega rewizji co pięć lat.
Na mocy Prawa o zarządzaniu sytuacjami wyjątkowymi przez obronę cywilną (ang. "Civil Defence Emergency Management Act") RNZ pełni funkcję desygnowanego nadawcy radiowego w sytuacji wyjątkowej – "Lifeline Utility".
Rozgłośnie.
"Radio New Zealand" obejmuje "Radio New Zealand National", "Radio New Zealand Concert", "Radio New Zealand International", "Radio New Zealand News" a także kanał transmitujący obrady Parlamentu Nowej Zelandii ("Parliamentary Network") a jego wszystkie stacje nadają również przez internet.
"Radio New Zealand National".
Program nadawany jest 24 godziny na dobę i obejmuje wiadomości, informacje, dokumenty a także muzykę i sztuki teatralne. Dyskusje stanowią ok. 60% czasu antenowego. Do najbardziej znanych audycji należą: "Nine to Noon with Kathryn Ryan" i "Saturday Morning with Kim Hill". Część audycji nadawana jest w języku maoryskim.
"Radio New Zealand Concert".
"Radio New Zealand Concert" to rozgłośnia muzyczna – 85% czasu antenowego wypełnia muzyka, w większości muzyka klasyczna z dedykowanymi programami z muzyka jazzową, współczesną i światową. Stacja promuje muzykę nowozelandzką i prowadzi transmisje z koncertów artystów nowozelandzkich i zagranicznych.
"Radio New Zealand International" (RNZI).
Rozgłośnia nadaje na falach krótkich a swoim zasięgiem obejmuje południowy obszar Pacyfiku.

</doc>
<doc id="4169727" url="https://pl.wikipedia.org/wiki?curid=4169727" title="Sallehuddin">
Sallehuddin

Sallehuddin (ur. 30 kwietnia 1942) – dwudziesty dziewiąty sułtan stanu Kedah w Malezji od 11 września 2017. Dziewiąty spośród dwunastu dzieci sułtana Badlishaha. Następca tronu w latach 2015-2017. Został sułtanem po śmierci swojego przyrodniego brata Abdula Halima.
Życie prywatne.
Jego żoną jest od 5 listopada 1965 Maliha Tengku Ariff. Mają dwójkę dzieci: Tunku Sarafuddin Badlishah i Tunku Shazuddin Badlishah.

</doc>
<doc id="4169729" url="https://pl.wikipedia.org/wiki?curid=4169729" title="Tunku Mahmud Sallehuddin">
Tunku Mahmud Sallehuddin



</doc>
<doc id="4169730" url="https://pl.wikipedia.org/wiki?curid=4169730" title="Horodek (obwód miński)">
Horodek (obwód miński)



</doc>
<doc id="4169731" url="https://pl.wikipedia.org/wiki?curid=4169731" title="Andrzej Jagielski (geograf)">
Andrzej Jagielski (geograf)

Andrzej Jagielski (ur. 20 września 1925 w Gdańsku, zm. 8 listopada 2004) – polski geograf, specjalista geografii ludności i osadnictwa oraz demografii.
Życiorys.
Urodzony 20 września 1925 r. w Gdańsku w rodzinie inteligenckiej. Uczęszczał do szkół we Lwowie, Poznaniu i Warszawie. W czasie wojny należał do ruchu oporu. W 1944 r. uczestniczył w powstaniu warszawskim, a po jego upadku był więziony w obozach jenieckich w Niemczech, a po ich wyzwoleniu trafił do Włoch, gdzie w 1946 r. uzyskał maturę. Następnie przebywał w Wielkiej Brytanii. Zaraz po demobilizacji w 1947 r. wrócił do Polski. W latach 1947–1951 odbył studia na Wydziale Prawa Uniwersytetu Wrocławskiego, a już w 1950 r. został zastępcą asystenta w Katedrze Statystyki. W następnych latach awansował na stanowiska asystenta i adiunkta.
W 1959 r. odszedł z pracy na Uniwersytecie Wrocławskim i do września 1966 r. pracował jako adwokat, a następnie radca prawny. W 1961 r. uzyskał stopień doktora nauk przyrodniczych na podstawie pracy dot. rozwoju ludnościowego Afryki Północnej. Od 1963 r. wrócił na uczelnię i jako pracownik w Katedrze Geografii Ekonomicznej Uniwersytetu Wrocławskiego wykładał statystykę i geografię Afryki. W 1978 uzyskał habilitację z geografii ekonomicznej, a w 1988 został profesorem nadzwyczajnym.
W latach 1974–1978 był kierownikiem Zakładu Geografii Ekonomicznej, a od roku 1978 był kierownikiem Zakładu Geografii Społecznej i Ekonomicznej i pozostał na tym stanowisku do przejścia na emeryturę w 1995 r. Od 1981 do 1987 r. pełnił funkcję dyrektora Instytutu Geograficznego.
Prowadził badania w zakresie demografii społecznej, geografii ludności, geografii społecznej, geografii miast oraz zastosowań metod ilościowych i metodologii badań empirycznych. Autor 90 prac naukowych, promotor 8 doktorów i ok. 200 magistrów. Działał w Polskim Towarzystwie Geograficznym, Komisji Prognoz Demograficznych Głównego Urzędu Statystycznego, Związku Nauczycielstwa Polskiego, NSZZ Solidarność i zasiadał w Radzie Miejskiej Wrocławia.
Zmarł 8 listopada 2004 r. i został pochowany na Cmentarzu Osobowickim we Wrocławiu.

</doc>
<doc id="4169733" url="https://pl.wikipedia.org/wiki?curid=4169733" title="Sielewce">
Sielewce

Sielewce (biał. "Селеўцы", ros. "Селевцы") – agromiasteczko na Białorusi, w obwodzie mińskim, w rejonie mołodeczańskim, w sielsowiecie Gródek.
Dawniej używana nazwa – Sielowce.
Historia.
W czasach zaborów wieś w gminie Horodek, w powiecie wilejskim, w guberni wileńskiej Imperium Rosyjskiego. W 1866 roku liczyła 171 mieszkańców (69 dusz rewizyjnych) i 19 domów.
W latach 1921–1945 wieś leżała w Polsce, w województwie wileńskim, w powiecie wilejskim, od 1927 roku w powiecie mołodeczańskim, w gminie Gródek.
Według Powszechnego Spisu Ludności z 1921 roku zamieszkiwały tu 266 osób, 4 były wyznania rzymskokatolickiego a 262 prawosławnego. Jednocześnie 9 mieszkańców zadeklarowało polską a 257 białoruską przynależność narodową. Były tu 53 budynki mieszkalne. W 1931 w 61 domach zamieszkiwało 337 osób.
Wierni należeli do parafii rzymskokatolickiej i prawosławnej w Chołchle Miejscowość podlegała pod Sąd Grodzki w Rakowie i Okręgowy w Wilnie; właściwy urząd pocztowy mieścił się w Gródku.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 roku w sielsowiecie Chołchło
W Sielewcach urodził się polski profesor górnictwa i geologii inżynierskiej Jan Gliński.

</doc>
<doc id="4169735" url="https://pl.wikipedia.org/wiki?curid=4169735" title="Anna Sadowska">
Anna Sadowska

Anna Sadowska (ur. 20 marca 1937 we Lwowie, zm. 10 października 2005 we Wrocławiu) – polska paleobotanik, profesor nauk biologicznych, wykładowca Uniwersytetu Wrocławskiego.
Życiorys.
Urodziła się 20 marca 1937 we Lwowie, a po zakończeniu II wojny światowej osiadła we Wrocławiu, gdzie ukończyła szkołę średnią i podjęła studia botaniczne na Uniwersytecie Wrocławskim. W 1962 r. zaczęła pracę w zakładzie paleobotaniki katedry botaniki pod kierunkiem dr. Anny Stachurskiej – specjalizowała się w palinologii neogenu i morfologii sporomorfów.
W 1970 obroniła doktorat pod kierunkiem prof. Stachurskiej. W 1974 jej zakład przeniesiono w struktury Wydziału Nauk o Ziemi, a rok później Sadowska objęła kierownictwo zakładu. Pomimo obowiązków administracyjnych, kontynuowała pracę dydaktyczną, prowadząc wykłady z paleobotaniki i geologii kenozoiku. W następnych latach często współpracowała z geologami i geomorfologami, udzielając konsultacji stratygraficznych.
W 1978 uzyskała habilitację na Uniwersytecie Jagiellońskim na podstawie pracy o wegetacji i stratygrafii warstw węglowych górnego miocenu w południowo-zachodniej Polsce. Po habilitacji współpracowała z prof. Alfredem Jahnem i prof. Marią Łańcuką-Środoniową nad badaniem warstw plioceńskich w Kłodzku. W 1990 r. została profesorem nadzwyczajnym, a 10 lat później uzyskała tytuł profesora. W tym okresie była również prodziekanem ds. studentów. W działalności naukowej współpracowała z zespołami z instytutów Polskiej Akademii Nauk w Krakowie i Warszawie oraz Państwowego Instytutu Geologicznego. Współpraca z palinologami trzeciorzędu umożliwiła jej natomiast rozwinięcie badań nad sporomorfami trzeciorzędowymi.
Autorka ok. 100 publikacji naukowych w czasopismach polskich i zagranicznych oraz (wraz z prof. Sonią Dybową-Jachowicz) podręcznika "Palinologia". Miała znaczącą rolę w rozpoznaniu zmian paleoflory, paleoklimatu i biostratygrafii wielu warstw trzeciorzędowych południowo-zachodniej Polski. Promotorka trzech doktoratów i licznych prac magisterskich. Była członkiem m.in. Komitetów Botaniki, Paleontologii i Nauk o Ziemi Polskiej Akademii Nauk, Polskiego Towarzystwa Geologicznego i Opolskiego Towarzystwa Przyjaciół Nauk.
Zmarła 10 października 2005 r. we Wrocławiu i została pochowana na Cmentarzu Osobowickim we Wrocławiu. 

</doc>
<doc id="4169736" url="https://pl.wikipedia.org/wiki?curid=4169736" title="Bear Flat">
Bear Flat

Bear Flat – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169739" url="https://pl.wikipedia.org/wiki?curid=4169739" title="Beaver Valley">
Beaver Valley

Beaver Valley – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169740" url="https://pl.wikipedia.org/wiki?curid=4169740" title="Canyon Day">
Canyon Day

Canyon Day – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169741" url="https://pl.wikipedia.org/wiki?curid=4169741" title="Nové Mesto nad Váhom (stacja kolejowa)">
Nové Mesto nad Váhom (stacja kolejowa)

Nové Mesto nad Váhom (słow: "Železničná stanica Nové Mesto nad Váhom") – stacja kolejowa w miejscowości Nowe Miasto nad Wagiem, w kraju trenczyńskim, na Słowacji.
Znajduje się na zelektryfikowanej linii 120 Bratislava-Žilina.

</doc>
<doc id="4169742" url="https://pl.wikipedia.org/wiki?curid=4169742" title="Ambasada Timoru Wschodniego przy Stolicy Apostolskiej">
Ambasada Timoru Wschodniego przy Stolicy Apostolskiej

Ambasada Timoru Wschodniego przy Stolicy Apostolskiej – misja dyplomatyczna Demokratycznej Republiki Timoru Wschodniego przy Stolicy Apostolskiej. Ambasada mieści się w Rzymie.

</doc>
<doc id="4169743" url="https://pl.wikipedia.org/wiki?curid=4169743" title="Central Heights-Midland City">
Central Heights-Midland City

Central Heights-Midland City – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169744" url="https://pl.wikipedia.org/wiki?curid=4169744" title="James B. Weaver">
James B. Weaver

James Baird Weaver (ur. 12 czerwca 1833 w Dayton, zm. 6 lutego 1912 w Des Moines) – amerykański polityk, kandydat na prezydenta w latach 1880 i 1892.
Życiorys.
Urodził się 12 czerwca 1833 roku w Dayton. Dwa lata później jego rodzina przeniosła się do Michigan, a następnie do Iowy. Weaver studiował prawo w Bloomfield, a później na Cincinnati Law School. Po tym jak został przyjęty do palestry w 1856 roku, praktykował prawo w Bloomfield. Już wówczas zaangażował się politycznie, początkowo działając w Partii Demokratycznej, a potem w Partii Wolnej Ziemi i Partii Republikańskiej. W czasie wojny secesyjnej walczył po stronie Unii i dosłużył się stopnia generała brygady. Po wojnie przez cztery lata pełnił funkcję prokuratora okręgowego. Z powodu jego reformatorskich poglądów republikanie odmówili mu nominacji do Kongresu oraz na gubernatora. Przystąpił wówczas do Greenback Party i z jej ramienia pełnił urząd członka Izby Reprezentantów z Iowy w latach 1879–1881 i 1885–1889. Został kandydatem tej partii na prezydenta w wyborach w 1880 roku i zdobył nieco ponad 300 tysięcy głosów, co stanowiło trzeci wynik wśród kandydatów.
W połowie lat 80. XIX wieku Greenback Party zaczęła upadać, a Weaver zaangażował się w tworzenie Partii Populistycznej. Otrzymał nominację prezydencką przed wyborami w 1892 roku. W głosowaniu powszechnym zdobył nieco ponad 1 milion głosów, co podobnie jak 12 lat wcześniej było trzecim wynikiem. W Kolegium Elektorów uzyskał 22 głosy. Cztery lata później naciskał na działaczy swojej partii, by poparli kandydata demokratów – Williama Bryana. Spowodowało to znaczny spadek poparcia dla populistów i samego Weavera. W latach 1901–1903 był burmistrzem Colfax. Zmarł 6 lutego 1912 roku w Des Moines.

</doc>
<doc id="4169745" url="https://pl.wikipedia.org/wiki?curid=4169745" title="Červená Skala (Šumiac)">
Červená Skala (Šumiac)

Červená Skala – część wsi Šumiac w środkowej Słowacji, w powiecie breźnieńskim, w kraju bańskobystrzyckim, w historycznym regionie Horehronie.
Červená Skala znajduje się w dolinie Hronu, na granicy trzech regionów geograficznych: Niżne Tatry, Muránska planina i Góry Stolickie ("Stolické vrchy"). Przez osadę Červená Skala przebiega linia kolejowa 173 Margecany–Červená Skala i droga krajowa nr 66. Od drogi tej odgałęzia się droga do miejscowości Muráň.
Jest to niewielka, położona wśród lasów osada. Ma znaczenie jako węzeł komunikacyjny i ośrodek turystyczny.
Po raz pierwszy Červená Skala pojawia się w opowiadaniach z czasu najazdów mongolskich i panowania króla Bela IV. Jej okolice były też ulubionym miejscem polowań króla Macieja Korwina. Później zbudowano tutaj wielki piec i w 1790 roku Červená Skala wraz z innymi miejscowościami Horehronia stała się kompleksem hutniczym Coburg Glade. Dwa razy w ciągu roku odbywały się tutaj jarmarki. Na początku XX wieku istniała szkoła ludowa i poczta, później przeniesione zostały do Šumiaca.

</doc>
<doc id="4169746" url="https://pl.wikipedia.org/wiki?curid=4169746" title="U.S. International Classic 2017">
U.S. International Classic 2017

U.S. International Classic 2017 – pierwsze zawody łyżwiarstwa figurowego z cyklu Challenger Series 2017/2018. Zawody rozgrywano od 13 do 17 września 2017 roku w hali Salt Lake City Sports Complex w Salt Lake City.
Wśród solistów zwyciężył reprezentant gospodarzy Nathan Chen, natomiast w rywalizacji solistek Japonka Marin Honda. W parach sportowych wygrali Kanadyjczycy Kirsten Moore-Towers i Michael Marinaro. Tytuł w rywalizacji par tanecznych obronili sprzed roku reprezentanci gospodarzy Madison Hubbell i Zachary Donohue.

</doc>
<doc id="4169747" url="https://pl.wikipedia.org/wiki?curid=4169747" title="Christopher Creek">
Christopher Creek

Christopher Creek – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169752" url="https://pl.wikipedia.org/wiki?curid=4169752" title="Castelbolognese-Riolo Terme">
Castelbolognese-Riolo Terme

Castelbolognese-Riolo Terme (wł. "Stazione di Castelbolognese-Riolo Terme") – stacja kolejowa w Castel Bolognese, w prowincji Rawenna, w regionie Emilia-Romania, we Włoszech. Znajduje się na linii Bolonia – Ankona oraz jest miejscem skąd rozpoczyna się linia do Rawenny. Stacja obsługuje również pobliską gminę Riolo Terme.
Według klasyfikacji Rete Ferroviaria Italiana ma kategorią "srebrną".
Historia.
Stacja, nazwana "Castelbolognese", została otwarta 1 września 1861. z okazji otwarcia pierwszego odcinka linii (Bolonia -Forlì) Bolonia-Ankona.
W dniu 24 sierpnia 1863, wraz z otwarciem linii do Rawenny, stała się stacją węzłową.
Od 1914 do 1933 znajdowała się tutaj stacja obsługująca wyłącznie linie do Riolo Terme.
W styczniu 1959 zmieniła nazwę na Castelbolognese-Riolo Terme, aby podkreślić bliskość ważnego uzdrowiska.
W 1962 roku stacja była miejscem poważnego wypadku kolejowego, w wyniku którego śmierć poniosło 13 osób, a rannych zostało 127 osób.
Połączenia.
Usługi pasażerskie są świadczone wyłącznie przez Trenitalia (filia grupy Ferrovie dello Stato) w imieniu regionu Emilia-Romania.
Zatrzymują się tutaj wyłącznie pociągi regionalne.
W sumie na tej stacji kursuje około 109 pociągów, a ich głównymi miejscami docelowymi są: Bologna Centrale, Ankona, Rawenna, Rimini i Piacenza.

</doc>
<doc id="4169754" url="https://pl.wikipedia.org/wiki?curid=4169754" title="Cutter">
Cutter

Cutter – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169756" url="https://pl.wikipedia.org/wiki?curid=4169756" title="Ambasada Wybrzeża Kości Słoniowej przy Stolicy Apostolskiej">
Ambasada Wybrzeża Kości Słoniowej przy Stolicy Apostolskiej

Ambasada Wybrzeża Kości Słoniowej przy Stolicy Apostolskiej – misja dyplomatyczna Republiki Wybrzeża Kości Słoniowej przy Stolicy Apostolskiej. Ambasada mieści się w Rzymie.

</doc>
<doc id="4169759" url="https://pl.wikipedia.org/wiki?curid=4169759" title="Copper Hill">
Copper Hill

Copper Hill – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169762" url="https://pl.wikipedia.org/wiki?curid=4169762" title="East Globe">
East Globe

East Globe – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169764" url="https://pl.wikipedia.org/wiki?curid=4169764" title="East Verde Estates">
East Verde Estates

East Verde Estates – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4169765" url="https://pl.wikipedia.org/wiki?curid=4169765" title="Fryderyk Zoll (1899–1986)">
Fryderyk Zoll (1899–1986)

Fryderyk Zoll, ps. „Kozłowski” (ur. 11 listopada 1899 w Krakowie, zm. 25 lipca 1986 w Warszawie) – oficer Wojska Polskiego i Armii Krajowej, inżynier.
Życiorys.
Urodził się 11 listopada 1899 w Krakowie. Był synem Fryderyka (1865–1948, profesor prawa UJ) i Adeli z Hoschów. W szeregach Wojska Polskiego uczestniczył w wojnie polsko-ukraińskiej 1918 i w wojnie polsko-bolszewickiej. Został awansowany do stopnia podporucznika artylerii ze starszeństwem z dniem 1 czerwca 1922. Dziesięć lat później został awansowany do stopnia porucznika artylerii ze starszeństwem z dniem 2 stycznia 1932. W latach 20. i 30. był oficerem rezerwowym 6 pułku artylerii polowej w Krakowie.
Po wybuchu II wojny światowej 1939 walczył w obronie Modlina. Po nastaniu okupacji niemieckiej został oficerem Armii Krajowej Okręgu Warszawa AK w stopniu majora, służył w Kedywie Komendy Głównej. Był członkiem Delegatury Rządu na Kraj. Uczestniczył w powstaniu warszawskim w szeregach Zgrupowania „Radosław”. Posługiwał się pseudonimem „Kozłowski”. Po upadku powstania opuścił stolicę wraz z ludnością cywilną.
Ukończył studia z tytułem magistra inżyniera. Po wojnie był prezesem Komisji Klasyfikacji Gruntów przy Ministrze Skarbu RP. Działał w Towarzystwie Naukowym Organizacji i Kierownictwa.
Zmarł 25 lipca 1986 w Warszawie. Został pochowany na 29 lipca 1986 na starym cmentarzu Podgórskim w Krakowie.
Był żonaty z Irmą z domu Niemczewską, miał czterech synów, w tym Fryderyka (1924–1944, ps. „Chochołowski”) i Feliksa (1925–1944, ps. „Stefan”), którzy polegli w powstaniu warszawskim, Andrzeja (ur. 1942, prawnik) i dwie córki, w tym Marię (1928–2016, lekarz).

</doc>
<doc id="4169766" url="https://pl.wikipedia.org/wiki?curid=4169766" title="Zavezništvo socialno-liberalnih demokratov">
Zavezništvo socialno-liberalnih demokratov



</doc>
<doc id="4169770" url="https://pl.wikipedia.org/wiki?curid=4169770" title="Nowosiółki (sielsowiet Nowosiółki, obwód grodzieński)">
Nowosiółki (sielsowiet Nowosiółki, obwód grodzieński)

Nowosiółki (; ) – agromiasteczko na Białorusi, w rejonie oszmiańskim obwodu grodzieńskiego, około 8 km na wschód od Oszmiany, nad rzeką Oszmianka. Siedziba sielsowietu.
Historia.
W XVI wieku Nowosiółki należały do klucza ks. Holszańskich. Z czasem przeszły na Radziwiłłów, właścicieli pobliskich Żupran. Weronika Radziwiłłówna (1754–?, córka Michała Kazimierza Radziwiłła Rybeńko i Anny Ludwiki z domu Mycielskiej) wyszła w 1772 roku za Franciszka Stanisława Hutten-Czapskiego, wnosząc mu ten majątek w posagu. Kolejnymi właścicielami byli ich męscy potomkowie, kolejno: 
W wyniku reformy administracyjnej w latach 1565–1566 Nowosiółki weszły w skład powiatu oszmiańskiego województwa wileńskiego Rzeczypospolitej. Miejscowość miała w XVIII wieku status wsi magnackiej. Po III rozbiorze Polski w 1795 roku majątek znalazł się na terenie powiatu oszmiańskiego (ujezdu) guberni wileńskiej. Po ustabilizowaniu się granicy polsko-radzieckiej w 1921 roku Nowosiółki wróciły do Polski, należały do gminy Kucewicze w powiecie oszmiańskim. 13 kwietnia 1922 roku gmina weszła w skład objętej władzą polską Ziemi Wileńskiej, przekształconej 20 stycznia 1926 roku w województwo wileńskie. Od 1945 roku – w ZSRR, od 1991 roku – na terenie Republiki Białorusi.
W latach 80. XIX wieku we wsi Nowosiółki było 138 mieszkańców katolickich, w folwarku – 73 osób, w tym 2 prawosławnych, pozostali katolicy. W 1931 roku wieś liczyła 217 mieszkańców, a majątek – 156. W 2009 roku w agromiasteczku mieszkało 396 osób.
Obecnie w miejscowości funkcjonują: 2 sklepy, szkoła, przychodnia, dom kultury, biblioteka i łaźnia publiczna.
Pałac Czapskich.
Adam Ignacy Czapski zbudował tu w 1893 roku ogromny, jeden z największych na Wileńszczyźnie, siedemnastoosiowy, dwukondygnacyjny, eklektyczny pałac z trzema ryzalitami. Skrajne ryzality były wyższe niż główny korpus. Budynek był przykryty płaskim, gładkim dachem. Wzdłuż całej elewacji ogrodowej ciągnął się duży taras, z którego do parku wiodły dwuramienne schody. Dalej było zejście do rzeczki Oszmianki. Pałac był bogato wyposażony w cenne meble i dzieła sztuki. Na ścianach wisiały obrazy Tiepola i Canaletta, na stołach podawano cenną porcelanę i srebra. Była tu bogato wyposażona biblioteka. Pałac był najzasobniejszą rezydencją Czapskich na Białej Rusi. Został spalony w czasie I wojny światowej. To, co właściciele próbowali odtworzyć, zrabowała okoliczna ludność we wrześniu 1939 roku.
Pałac był oddalony o około 2 km (na północny zachód) od wsi, był otoczony parkiem krajobrazowym, znacznie starszym niż rezydencja. 
Do dziś z pałacu pozostało jedynie kilka strzaskanych kolumn w rumowisku gruzów w zdziczałym parku na wzgórzu. Zachowały się dwie stajnie z kamienia polnego. Stoi jeszcze ruina dawnego spichlerza, resztki młyna wodnego i parku.
Majątek Nowosiółki został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4169771" url="https://pl.wikipedia.org/wiki?curid=4169771" title="Olha Polakowa">
Olha Polakowa



</doc>
<doc id="4169777" url="https://pl.wikipedia.org/wiki?curid=4169777" title="Kacper Adamski">
Kacper Adamski

Kacper Adamski (ur. 19 marca 1992) – polski piłkarz ręczny, rozgrywający, od 2018 zawodnik MMTS-u Kwidzyn. Obecnie zawodnik KS Azoty Puławy.
Kariera sportowa.
Wychowanek Wisły Płock, do 2012 grał w drugim zespole tego klubu. W latach 2012–2014 był graczem Siódemki Miedź Legnica. W sezonie 2012/2013 zadebiutował w jej barwach w Superlidze, natomiast w sezonie 2013/2014, w którym zdobył 166 bramek w 26 spotkaniach, zajął 2. miejsce w klasyfikacji strzelców grupy B I ligi.
W sezonie 2014/2015 występował w Wybrzeżu Gdańsk (14 meczów i 21 bramek w Superlidze). W 2015 powrócił do Wisły II Płock, grając w jej barwach w I lidze. Okresowo trenował również z pierwszym zespołem płocczan, występując w dwóch meczach Superligi i zdobywając dwa gole. W sezonie 2016/2017 był graczem Gwardii Opole, w której rozegrał 31 spotkań i rzucił 29 bramek. W 2017 przeszedł do KPR-u Legionowo. W sezonie 2017/2018, w którym rozegrał 29 meczów i zdobył 175 goli, zajął 3. miejsce w klasyfikacji najlepszych strzelców Superligi (po fazie zasadniczej zajmował 2. pozycję), a ponadto otrzymał nominację do nagrody dla odkrycia rozgrywek. W 2018 przeszedł do MMTS-u Kwidzyn, z którym podpisał dwuletni kontrakt.
Reprezentant Polski juniorów i młodzieżowców. W kwietniu 2012 wystąpił w dwóch meczach turnieju eliminacyjnego w Legionowie do mistrzostw Europy U-20. W 2014 zagrał w barwach reprezentacji Polski B w trzech meczach turnieju towarzyskiego na Litwie, w których zdobył dwie bramki.
Został powołany do Reprezentacji Polski w piłce ręcznej plażowej na World Games 2017, gdzie Polska zajęła 7. miejsce.

</doc>
<doc id="4169783" url="https://pl.wikipedia.org/wiki?curid=4169783" title="Pisarzówka (dopływ Soły)">
Pisarzówka (dopływ Soły)



</doc>
<doc id="4169784" url="https://pl.wikipedia.org/wiki?curid=4169784" title="Graciano">
Graciano

Graciano – odmiana winorośli właściwej o ciemnej skórce, znana przede wszystkim jako składnik klasycznego kupażu win Rioja, a także w winach z Nawarry.
Charakterystyka.
Liczne hipotezy co do odmian rodzicielskich graciano okazywały się przy bliższych badaniach nietrafne, a wyniki wstępnych badań były odrzucane przy bardziej szczegółowych. Dopatrywano się niesłusznie m.in. identyczności z odmianą monastrell, znaną w południowej Francji jako mourvèdre. Potwierdzono, że genetycznie odmiany bovale sardo (z Sardynii) i portugalska tinta miúda są identyczne z graciano. Bovale sardo prawdopodobnie trafiło na wyspę, gdy należała do Hiszpanów.
Odmiana dojrzewa późno. Choć jest dostosowana do suchego klimatu, to najlepiej rośnie w chłodniejszych miejscach. Plenność jest stosunkowo niewielka, a uprawa jest trudna. Owoce są nietypowe: mają cienką, ale twardą, ciemną skórkę. Niskie plony odstraszają francuskich winogrodników. Najlepsze owoce osiąga się przy suchym lecie i długim okresie dojrzewania.
Wina.
Graciano jest dodatkiem do budowanych na odmianie tempranillo winach rioja. Epidemia filoksery znacząco zmniejszyła obszar winnic. Typowa czerwona rioja w swoim "cuvée" jest ubogacana poprzez 7,5% udział graciano – dodaje owocowości, wzbogaca bukiet i nuty smakowe. Podkreśla się wysoki potencjał odmiany jako materiał do win jednoodmianowych. Przy takiej winifikacji daje pełne wino o intensywnym kolorze, delikatnym bukiecie i o dobrym potencjalne starzenia. Czyste graciano cechuje się wysoką kwasowością i zawartością garbników.
Australijskie graciano z 1974 (Brown Brothers z King Valley) podczas konkursu w 2004 śmiało konkurowało mimo wieku z autentycznymi riojami.
Rozpowszechnienie.
Graciano jest popularną odmianą w prowincjach La Rioja i Nawarra. Uprawy w dolinie Ebro liczą kilka tysięcy ha. Kilka apelacji regionalnych na południu dopuszcza odmianę: Jerez oraz jako "Vino de la tierra de Cádiz" i "Vino de la tierra de Córdoba". W całej Hiszpanii w 2008 zarejestrowano  winnic obsadzonych graciano. Uprawy we Francji niemal zanikły.
Na Sardynii odmiana jest ciągle popularna jako bovale sardo i doczekała się klonów (np. pod nazwą cagnulari).
W Portugalii jest znana pod nazwą tinta miúda. Obszar upraw obejmował w 2010 roku  ha i obejmował okolice Lizbony, na północ od stolicy oraz w Alentejo.
W Langwedocji używa się nazwy morraste, przy czym tzw. morrastel w południowej Australii to mataro.
Klasyczne graciano zyskało niemniej sporą popularność w Australii, tym bardziej, gdy okazało się, że xeres sprowadzony z Kalifornii do Australii to graciano.
Uprawiane także w Ameryce Północnej: poza Kalifornią w Virginii (Chrysalis Vineyards). W Argentynie w 2007 uprawiano ledwie 37 ha.
Również w Australii znajdują się nasadzenia graciano, w tym słynna winnica Brown Brothers.
Synonimy.
Badania DNA udowodniły identyczność z bovale sardo, muristellu, tinta miúda i tintilla de rota. Wiele synonimów zostało tą drogą odrzuconych (bobal, mazuelo, monastrell, negrette, parraleta, pascale).

</doc>
<doc id="4169786" url="https://pl.wikipedia.org/wiki?curid=4169786" title="Bitighramu">
Bitighramu

Bitighramu (arab. بتغرامو) – wieś w Syrii, w muhafazie Latakia. W 2004 roku liczyła 848 mieszkańców.

</doc>
<doc id="4169787" url="https://pl.wikipedia.org/wiki?curid=4169787" title="Hillat Ara">
Hillat Ara

Hillat Ara – miejscowość w Syrii, w muhafazie Latakia. W 2004 roku liczyła 1015 mieszkańców.

</doc>
<doc id="4169788" url="https://pl.wikipedia.org/wiki?curid=4169788" title="Mistrzostwa Europy w Piłce Ręcznej Mężczyzn 2018 (składy)">
Mistrzostwa Europy w Piłce Ręcznej Mężczyzn 2018 (składy)

Artykuł grupuje składy męskich reprezentacji narodowych w piłce ręcznej, które wystąpią podczas Mistrzostw Europy w Piłce Ręcznej Mężczyzn 2018 rozgrywanych w Chorwacji od 12 do 28 stycznia 2018 roku.
Informacje ogólne.
Szerokie składy liczące maksymalnie dwudziestu ośmiu zawodników zostały ogłoszone przez EHF 5 grudnia 2017 roku. Na dzień przed rozpoczęciem zawodów reprezentacje podadzą oficjalne szesnastoosobowe składy, z którego w trakcie turnieju mogą wymienić maksymalnie dwóch zawodników w każdej fazie: grupowej, pucharowej i podczas finałowego weekendu.

</doc>
<doc id="4169791" url="https://pl.wikipedia.org/wiki?curid=4169791" title="Humajmim">
Humajmim

Humajmim – miejscowość w Syrii, w muhafazie Latakia. W 2004 roku liczyła 3701 mieszkańców. Znajduje się w niej baza lotnicza Humajmim wykorzystywana przez lotnictwo rosyjskie w czasie wojny domowej w Syrii, w tym kampanii przeciwko Państwu Islamskiemu.

</doc>
<doc id="4169796" url="https://pl.wikipedia.org/wiki?curid=4169796" title="Bajt Kammuna">
Bajt Kammuna

Bajt Kammuna (arab. بيت كمونة) – miejscowość w Syrii, w muhafazie Tartus. W 2004 roku liczyła 1803 mieszkańców.

</doc>
<doc id="4169797" url="https://pl.wikipedia.org/wiki?curid=4169797" title="Politechnika w Charlottenburgu">
Politechnika w Charlottenburgu



</doc>
<doc id="4169799" url="https://pl.wikipedia.org/wiki?curid=4169799" title="Krupa (Ukraina)">
Krupa (Ukraina)

Krupa (ukr. Крупа) – wieś na Ukrainie, w obwodzie wołyńskim, w rejonie łuckim. W 2001 roku liczyła 913 mieszkańców.
W północno-zachodniej części wsi znajdują się pozostałości późnofeudalnego zamku z XVI wieku. Miał on kształt pięciokąta o różnych długościach boków. Na zamku stała kaplica, a także dom dzierżawcy, dwór gościnny, dom księcia.
Urodził się tutaj polski hrabia, Antoni Bartłomiej Ledóchowski, poseł Sejmu Czteroletniego.

</doc>
<doc id="4169800" url="https://pl.wikipedia.org/wiki?curid=4169800" title="Al-Madhala">
Al-Madhala

Al-Madhala (arab. المدحلة) – wieś w Syrii, w muhafazie Tartus. W 2004 roku liczyła 788 mieszkańców. Urodził się w niej Asif Szaukat.

</doc>
<doc id="4169802" url="https://pl.wikipedia.org/wiki?curid=4169802" title="Donald Oliver">
Donald Oliver

Donald Oliver (ur. 16 kwietnia 1937, zm. 16 lutego 1996 w Auckland) – nowozelandzki sztangista, olimpijczyk, trzykrotny reprezentant (1960, 1964, 1968) letnich igrzysk olimpijskich). 
Medalista igrzysk wspólnoty narodów w 1962 oraz w 1966.
Twórca własnej marki sprzętu fitness oraz sieci klubów fitness w Auckland.

</doc>
<doc id="4169803" url="https://pl.wikipedia.org/wiki?curid=4169803" title="Halat Ara">
Halat Ara



</doc>
<doc id="4169807" url="https://pl.wikipedia.org/wiki?curid=4169807" title="Al-Madahla">
Al-Madahla



</doc>
<doc id="4169809" url="https://pl.wikipedia.org/wiki?curid=4169809" title="Grzegorz Gołdynia">
Grzegorz Gołdynia

Grzegorz Władysław Gołdynia (ur. 22 lutego 1962 w Oświęcimiu) – polski lekarz, polityk, samorządowiec. Działacz opozycji w PRL, w 2007 podsekretarz stanu w Ministerstwie Zdrowia.
Życiorys.
Uczęszczał do Technikum Chemicznego w Oświęcimiu. W 1981 z technikum dziennego przeniesiono go do technikum wieczorowego, za kolportaż niezależnych wydawnictw. Po wprowadzeniu stanu wojennego organizował młodzieżową działalność opozycyjną na terenie Oświęcimia. W maju 1982 został zatrzymany i pobity przez milicję, a po ucieczce z Komendy Miejskiej MO na miesiąc internowany w Nowym Łupkowie, w związku z czym nie przystąpił wówczas do matury (zdał ją w 1983). W latach 1982–1985 pracował jako sanitariusz w Pogotowiu Ratunkowym. Był w tym czasie wiele razy rewidowany, przesłuchiwany i zatrzymywany. Następnie podjął studia w Akademii Medycznej w Lublinie, które ukończył w 1991 (w specjalizacji pediatria). W 1986 był na uczelni współzałożycielem struktur Niezależnego Zrzeszenia Studentów. Od 1991 do 1999 był lekarzem w Zespole Zakładów Opieki Zdrowotnej w Oświęcimiu. W 2001 ukończył studia podyplomowe na Wydziale Zarządzania Górnośląskiej Wyższej Szkoły Handlowej w Katowicach i założył stowarzyszenie „Otwórzmy Serca” z siedzibą w Grojcu, którego był przewodniczącym (wystąpił z niego na przełomie 2008 i 2009 roku). Podjął pracę jako lekarz w „Multimedzie” w Oświęcimiu.
Od 1997 do 1998 należał do Ruchu Odbudowy Polski oraz zasiadał w radzie gminy Kęty. W latach 1998–2010 pełnił mandat radnego powiatu oświęcimskiego, do 2006 będąc jednocześnie jego wicestarostą (po raz pierwszy mandat uzyskał z listy AWS). W 2001 otwierał listę AWSP do Sejmu w okręgu chrzanowskim, jednak koalicja nie uzyskała mandatów. Od 1999 do 2006 należał do Zjednoczenia Chrześcijańsko-Narodowego. W 2000 został prezesem zarządu małopolskiego tej partii i członkiem rady naczelnej, a od 2002 do 2006 zasiadał w zarządzie głównym ZChN. Został też wiceprezesem powołanego w 2003 Chrześcijańskiego Ruchu Samorządowego. W 2006 przegrał w II turze wybory na prezydenta Oświęcimia z Januszem Marszałkiem, będąc bezpartyjnym kandydatem ChRS, popieranym przez PiS. W 2007 pełnił przez cztery miesiące funkcję podsekretarza stanu w Ministerstwie Zdrowia w rządzie Jarosława Kaczyńskiego. W 2008 został dyrektorem Powiatowej Stacji Sanitarno-Epidemiologicznej w Tychach. W 2010 nie uzyskał reelekcji do rady powiatu oświęcimskiego, startując z listy Bloku Samorządowego. Współtworzył następnie ugrupowanie Polska Jest Najważniejsza, zostając jego pełnomocnikiem w powiecie oświęcimskim. Był też członkiem rady krajowej partii. W 2011 otwierał listę PJN do Sejmu w okręgu podkrakowskim (chrzanowskim), jednak partia nie osiągnęła progu wyborczego. W 2013 wraz z PJN współtworzył Polskę Razem, zostając jej pełnomocnikiem w okręgu chrzanowskim. W 2014 ponownie kandydował do rady powiatu oświęcimskiego, otwierając listę Kongresu Nowej Prawicy, który nie uzyskał mandatów. W 2015 został wiceprezesem Polski Razem w województwie małopolskim i zasiadł w radzie krajowej tej partii. Po jej przekształceniu w Porozumienie w listopadzie 2017, został członkiem zarządu krajowego ugrupowania. Był też prezesem zarządu partii w okręgu Kraków I.
W 2017 został odznaczony Krzyżem Wolności i Solidarności oraz Srebrnym (2005) i Złotym (2017) Krzyżem Zasługi.
Życie prywatne.
Ma żonę Agatę (nauczycielkę) oraz dwoje dzieci.

</doc>
<doc id="4169811" url="https://pl.wikipedia.org/wiki?curid=4169811" title="153 Dywizja Grenadierów (III Rzesza)">
153 Dywizja Grenadierów (III Rzesza)



</doc>
<doc id="4169814" url="https://pl.wikipedia.org/wiki?curid=4169814" title="Ryszard Kryza">
Ryszard Kryza

Ryszard Kryza (ur. 13 grudnia 1950 w Wilczycach, zm. 25 grudnia 2015) – polski geolog.
Życiorys.
Urodzony 13 grudnia 1950 r. w Wilczycach. Po ukończeniu II LO w Legnicy odbył studia geologiczne na Uniwersytecie Wrocławskim (w latach 1968-1973), podobnie jak jego starszy brat Józef. W trakcie studiów udzielał się w kole naukowym, będąc m.in. jego prezesem. Po studiach kontynuował pracę naukową, uzyskując dzięki nim doktorat, habilitację i tytuł profesorski. W swojej pracy na UWr zajmował m.in. stanowisko kierownika Zakładu Mineralogii i Petrologii UWr.
Autor lub współautor ok. 400 publikacji. Pełnił funkcję Prezesa Polskiego Towarzystwa Mineralogicznego, należał do Komitetu Nauk Mineralogicznych PAN, Komitetu Nauk Geologicznych PAN i Centralnej Komisji ds. Stopni i Tytułów Naukowych.
Zmarł 25 grudnia 2015 r. i został pochowany na Cmentarzu Osobowickim we Wrocławiu.
Wyróżnienia i odznaczenia:

</doc>
<doc id="4169815" url="https://pl.wikipedia.org/wiki?curid=4169815" title="Ponitrianska magistrála">
Ponitrianska magistrála

Ponitrianska magistrála (pol. Magistrala Nitrzańska) – dalekobieżny, pieszy, górski szlak turystyczny na Słowacji. Biegnie z Nitry przez grupy górskie Trybecz i Ptacznik do Handlovej.
Szlak jest znakowany kolorem czerwonym, standardowymi znakami stosowanymi do znakowania szlaków pieszych (czerwony, poziomy pasek pomiędzy dwoma paskami białymi) i w terenie wyróżnia się od innych szlaków jedynie odpowiednią informacją, podawaną zwykle na drogowskazach turystycznych. Podobna informacja zamieszczana jest na mapach turystycznych.
Nazwa szlaku nawiązuje do faktu, że na większej części swojej długości biegnie on grzbietami, stanowiącymi wschodnią granicę dorzecza Nitry.
W Trybeczu szlak prowadzi w większości wschodnimi stokami pasma, pomijając w ogóle jego północną część. Zaczyna się w Nitrze przy północnej obwodnicy samochodowej miasta (140 m n.p.m.). Stąd wiedzie przez Zobor (588 m n.p.m.) na Žibricę (617 m n.p.m.), skąd schodzi do wsi Žirany. Dalej przez Kostoľany pod Tribečom wspina się na najwyższy szczyt pasma – Veľký Tríbeč (829 m n.p.m.), skąd sprowadza do Zlatna (330 m n.p.m.). Stąd w kierunku wschodnim, w poprzek szeregu niskich grzbietów i dolin podnóży Trybecza, opadających ku południowi, dociera do ruin zamku Hrušov (455 m n.p.m.), po czym przekraczając przy Skýcovskim Młynie (280 m n.p.m.) dolinę Hostiańskiego Potoku osiąga wieś Jedľové Kostoľany. Z niej niewysokim grzbietem, nieznacznie przekraczającym poziomicę 600 m (Penhýbel, 635 m n.p.m.) wiedzie na północ do miejscowości Veľké Pole.
Grupę Ptacznika szlak pokonuje praktycznie w całości wiodąc głównym grzbietem pasma Wysokiego Ptacznika. Z miejscowości Veľké Pole wspina się na widokową Suchą horę (879 m n.p.m.), po czym przez szczyty Rúbaný vrch (1097 m n.p.m.) i Kláštorská skala (1279 m n.p.m.) osiąga szczyt Ptacznika (1346 m n.p.m.). Stamtąd przez szczyty Malá Homôlka (1298 m n.p.m.), Tri chotáre (1144 m n.p.m.) i Jarabá skala (1169 m n.p.m.) wyprowadza na rozległe spłaszczenie szczytowe Białego Kamienia (1135 m n.p.m.), by przez Veľký Grič (971 m n.p.m.) sprowadzić do Handlovej. Kończy się na rynku tego miasta (422 m n.p.m.).
Łączna długość szlaku wynosi 106,6 km. Przy przejściu w opisanym kierunku suma podejść wynosi 4098 m, przy przejściu w kierunku przeciwnym 3818 m.
Czas przejścia: z Nitry do miejscowości Veľké Pole ok. 20 godzin, z Veľkeho Pola do Handlovej ok. 10 godzin, razem – ok. 30 godzin. Praktycznie cały szlak przechodzi się zwykle w 3-4 dni.

</doc>
<doc id="4169817" url="https://pl.wikipedia.org/wiki?curid=4169817" title="Aleksiej Wicenko">
Aleksiej Wicenko

Aleksiej Aleksandrowicz Wicenko (ros. Алексей Александрович Виценко; ur. 20 kwietnia 1990 r.) – rosyjski biegacz narciarski.
Kariera.
Po raz pierwszy na arenie międzynarodowej Aleksiej Wicenko pojawił się 4 grudnia 2008 roku, podczas zawodów "FIS Race" w rosyjskiej miejscowości Syktywkar, gdzie zajął 74. miejsce w sprincie techniką dowolną.
W Pucharze Świata zadebiutował 22 stycznia 2011 roku w Otepää, gdzie zajął 44. miejsce na dystansie 15 km stylem klasycznym. Pierwsze pucharowe punkty wywalczył 25 stycznia 2015 roku w Rybińsku na dystansie 30 km (bieg łączony), zajął 26. miejsce.

</doc>
<doc id="4169819" url="https://pl.wikipedia.org/wiki?curid=4169819" title="Rest in Sleaze">
Rest in Sleaze

Rest in Sleaze – debiutancki album studyjny szwedzkiego zespołu glam metalowego Crashdïet wydany 24 sierpnia 2005 roku.

</doc>
<doc id="4169825" url="https://pl.wikipedia.org/wiki?curid=4169825" title="Lucyna Czechowska">
Lucyna Czechowska

Lucyna Czechowska (ur. 1984) – politolog, instruktorka harcerska w stopniu harcmistrzyni, członkini Głównej Kwatery ZHP, zastępczyni Naczelnika ZHP.
Życiorys.
Związana z Toruniem. Członkini ZHP od 1992, instruktorka harcerska od 2001. Pełniła funkcje m.in. drużynowej, komendantki kręgu akademickiego, członkini hufcowej komisji stopni instruktorskich, członkini zespołu harcerstwa akademickiego oraz szefowej hufcowego zespołu kadry kształcącej.
Od 2010 członkini Centralnej Szkoły Instruktorskiej ZHP. Zajmuje się programem na szczeblu centralnym związku, od 2012 pełniła funkcję kierowniczki Wydziału Inspiracji i Poradnictwa Głównej Kwatery ZHP, a następnie szefowej zespołu ds. wychowania w ZHP. Współorganizowała gniazdo programowe „W zielone gramy” podczas Jubileuszowego Zlotu Stulecia Harcerstwa „Kraków 2010”, warsztaty dla kadry kształcącej z dydaktycznych gier strategicznych w 2012, Zlot Kadry w Gorzewie w 2015, serię konferencji instruktorskich „Impuls” (2015–2017) i warsztatów dla kadry programowej „Inspirada” (2016–2017) oraz szkolenie trenerskie programu „Odznaka Skautów Świata”. Współtworzyła Centralny Bank Pomysłów ZHP (2014). Zastępczyni ds. programowych komendanta V Zlotu Kadry w 2017. Na XL Zjeździe ZHP 9 grudnia 2017 została wybrana zastępczynią Naczelnika ZHP ds. wychowania.
Absolwentka stosunków międzynarodowych (specjalizacja wschodnia) na Uniwersytecie Mikołaja Kopernika w Toruniu. Pracuje jako adiunkt w Katedrze Historii Dyplomacji na Wydziale Politologii i Studiów Międzynarodowych UMK. Doktor nauk społecznych, w 2012 obroniła pracę doktorską "Instytucja partnerstwa strategicznego we współczesnych stosunkach międzynarodowych oraz wewnątrzunijni partnerzy strategiczni Rzeczypospolitej Polskiej".
Jest zamężna i ma troje dzieci.

</doc>
<doc id="4169831" url="https://pl.wikipedia.org/wiki?curid=4169831" title="Henryk Grabowski (żołnierz)">
Henryk Grabowski (żołnierz)

Henryk Grabowski (ur. 27 maja 1892 w majątku Kosów, zm. wiosną 1940 w Katyniu) – kapitan administracji Wojska Polskiego, ofiara zbrodni katyńskiej.
Życiorys.
Urodził się 27 maja 1892 w majątku Kosów, w powiecie sokołowskim, w rodzinie Franciszka i Elżbiety z Wojtulewiczów. W 1914 wstąpił jako ochotnik do Legionu Puławskiego. W 1917 żołnierz I Korpusu Polskiego w Rosji. W wojnie 1920 walczył w szeregach 1 pułku Ułanów Krechowieckich. 
W okresie międzywojennym pozostawał w wojsku. Służył w 9 pułku strzelców konnych i 10 batalionie pancernym. W 1924 w stopniu porucznika (starszeństwo z dniem 1 czerwca 1919 i 3 lokatą w korpusie oficerów rezerwy kawalerii) jako oficer rezerwy 9 psk, został zatrzymany w służbie czynnej. W 1932 służył w 2 pułku pancernym. W 1934 został przeniesiony z byłego 4 dywizjonu pancernego w Brześciu do kadry 4 dywizjonu samochodowego w Łodzi.
Na stopień kapitana został awansowany ze starszeństwem z dniem 19 marca 1937 i 43. lokatą w korpusie oficerów administracji. W 1938 został przeniesiony w stan spoczynku. Pozostawał w ewidencji Komendy Rejonu Uzupełnień Włocławek. Posiadał przydział do Oficerskiej Kadry Okręgowej nr VIII. 
W kampanii wrześniowej wzięty do niewoli radzieckiej, osadzony w Kozielsku. Między 3 a 5 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa bez numeru z 2.04.1940. Został zamordowany między 4 a 7 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 15.05.1943. Przy szczątkach znaleziono mundur, wojskową książeczkę oficerską, wizytówki, dowód osobisty i kartę pocztową. Figuruje na liście AM-224-2126 i liście Komisji Technicznej PCK pod numerem 02126. Nazwisko Grabowskiego znajduje się na liście ofiar (pod nr 2126) opublikowanej w Gońcu Krakowskim nr 133 i w Nowym Kurierze Warszawskim nr 138 z 1943. Krewni do 1947 poszukiwali informacji przez Biuro Informacji i Badań Polskiego Czerwonego Krzyża w Warszawie. 
Henryk Grabowski był żonaty z Heleną z Zielińskich, z którą miał córki Annę i Wandę.

</doc>
<doc id="4169833" url="https://pl.wikipedia.org/wiki?curid=4169833" title="The Unattractive Revolution">
The Unattractive Revolution

The Unattractive Revolution – drugi album studyjny szwedzkiego zespołu glam metalowego Crashdïet wydany 3 października 2007 roku.

</doc>
<doc id="4169839" url="https://pl.wikipedia.org/wiki?curid=4169839" title="Generation Wild">
Generation Wild

Generation Wild – trzeci album studyjny szwedzkiego zespołu glam metalowego Crashdïet wydany 14 kwietnia 2010 roku.

</doc>
<doc id="4169840" url="https://pl.wikipedia.org/wiki?curid=4169840" title="Leon Rewieński">
Leon Rewieński

Leon Piotr Józef Rewieński (ur. 3 maja 1888, zm. 26 lutego 1958) – polski biolog i przyrodnik, pedagog, wychowawca wielu pokoleń młodzieży, miłośnik i popularyzator wiedzy przyrodniczej.
Życiorys.
Leon Rewieński ur. 3 maja 1888 roku, syn Henryka (1860–1903), inżyniera, i Teressy z domu Schmidt (1865–1896) z Dziakońskich.
Był absolwentem Wydziału Matematyczno-Przyrodniczego Uniwersytetu Warszawskiego. Do wybuchu II wojny światowej mieszkał i pracował w Warszawie ucząc przyrody i biologii w Gimnazjum Męskim im. Jana Zamoyskiego w Warszawie. W czasie II wojny światowej, jego mieszkanie przy ul. Kopernika 16 zostało zbombardowane, co stało się powodem dla którego, po zakończeniu wojny, przeniósł się do Lublina, w którym w 1949 r. objął stanowisko adiunkta w Katedrze Botaniki Ogólnej na Wydziale Matematyczo-Przyrodniczym UMCS. Nieco wcześniej, bo od 1946 r. profesor tej uczelni na stanowisku kierownika Katedry Cytologii Roślin. Do czasu swojej śmierci, dr Leon Rewieński pozostał pracownikiem naukowym tego uniwersytetu. Pełnił także funkcję z-cy skarbnika, powstałego w 1945 r. Polskiego Towarzystwa Botanicznego. 
Jest autorem wielu artykułów przyrodniczych, publikowanych m.in. w Miesięczniku Krajoznawczym. Organizował dla młodzieży wiele warsztatów przyrodniczych, zakładał Koła i Osiedla Przyrodnicze, aktywnie uczestniczył w pracach Ligi Ochrony Przyrody i wystawach rolniczych. Popularyzował wiedzę przyrodniczą m.in. na antenie stacji warszawskiej, np. odczyt „Przyroda i Człowiek”. Prowadził badania nad uprawą orzecha włoskiego w Polsce i współtworzył ogród zoologiczny w Warszawie.
W 1920 r. zawarł związek małżeński ze Stanisławą Kozłowską. Miał syna Jurka i córkę Teresę. Syn (pseudonim „Lubicz”) brał udział w powstaniu warszawskim. Jego braćmi byli: Władysław, Marceli, Józef oraz Marian. Władysław został aresztowany 25 sierpnia 1937 r. przez NKWD i Prokuraturę ZSRR. W dniu 12 stycznia 1938 r. skazany na karę śmierci. Wyrok wykonano 21 stycznia 1938 r.
Zmarł 26 lutego 1958 r. Pochowany został na Cmentarzu Powązkowskim w Warszawie.

</doc>
<doc id="4169844" url="https://pl.wikipedia.org/wiki?curid=4169844" title="Brazylijski Ruch Demokratyczny">
Brazylijski Ruch Demokratyczny

Brazylijski Ruch Demokratyczny (port. "Movimento Democrático Brasileiro", MDB, od 30 czerwca 1981 do 19 grudnia 2017 także pod nazwą Partia Ruchu Demokratycznego Brazylii, "Partido do Movimento Democrático Brasileiro", PMDB) – brazylijska centrowa partia polityczna.
Z ramienia partii urząd prezydenta Brazylii sprawowały trzy osoby: José Sarney (1985–1990), Itamar Franco (1992–1995) i Michel Temer (2016–2019). Tancredo Neves został wybrany na stanowisko prezydenta w 1985, ale zmarł przed objęciem urzędu. 

</doc>
<doc id="4169846" url="https://pl.wikipedia.org/wiki?curid=4169846" title="Brian Marsden (sztangista)">
Brian Marsden (sztangista)

Brian Marsden (ur. 29 września 1947) – nowozelandzki sztangista, olimpijczyk, dwukrotny reprezentant (1972, 1976) letnich igrzysk olimpijskich. 
Medalista igrzysk wspólnoty narodów w 1974 oraz w 1978.

</doc>
<doc id="4169853" url="https://pl.wikipedia.org/wiki?curid=4169853" title="The Savage Playground">
The Savage Playground

The Savage Playground – czwarty album studyjny szwedzkiego zespołu glam metalowego Crashdïet wydany 22 stycznia 2013 roku.

</doc>
<doc id="4169856" url="https://pl.wikipedia.org/wiki?curid=4169856" title="Adolf Kisza">
Adolf Kisza

Adolf Kisza (ur. 8 sierpnia 1934 w Zamarskach, zm. 27 marca 2015) – polski elektrochemik.
Życiorys.
Urodzony 8 sierpnia 1934 roku we wsi Zamarski. Studia chemiczne ukończył w 1959 roku , doktoryzował się w 1963 roku, a w 1968 r. otrzymał habilitację. Od 1956 do 1960 roku był asystentem, a następnie do 1963 roku starszym asystentem na Wydziale Chemii. Po uzyskaniu doktoratu w 1963 roku został adiunktem, a w 1968 roku otrzymał posadę docenta. W 1974 roku uzyskał tytuł profesora.
W 1968 roku był twórcą i następnie przez wiele lat kierownikiem Zespołu Elektrochemii i Termodynamiki Stopionych Soli, a także kierownikiem Zakładu Dydaktycznego Chemii Fizycznej, zaś w latach 1974–1981 zastępcą dyrektora Instytutu Chemii.
Zmarł 27 marca 2015 roku i został pochowany na Cmentarzu Osobowickim we Wrocławiu.

</doc>
<doc id="4169862" url="https://pl.wikipedia.org/wiki?curid=4169862" title="The Christmasaurus LIVE!">
The Christmasaurus LIVE!

The Christmasaurus LIVE! – świąteczny spektakl na podstawie książki "The Christmasaurus" z utworami skomponowanymi przez autora powieści Toma Fletchera. Spektakl wystawiany dziesięć razy od 21 do 28 grudnia 2017.

</doc>
<doc id="4169864" url="https://pl.wikipedia.org/wiki?curid=4169864" title="Eryk Gruca">
Eryk Gruca

Eryk Gruca (ur. 28 listopada 1994 w Jaworznie) – polski muzyk, perkusista, kompozytor. Znany przede wszystkim z występów w punk-rockowej formacji The Trepp, w której gra na perkusji. Finalista Polskich Nagród Perkusyjnych 2017 w kategorii "nadzieja". Współorganizator chrzanowskiego, niezależnego festiwalu perkusyjnego Caban Drummer Fest. Prowadzi również działalność solową, komponując muzykę elektroniczną. W 2016 roku, wystąpił w filmie dokumentalnym, poświęconym zespołowi, w którym gra, pt. .
Jego rodzinnym miastem, jest Chrzanów, w którym na stałe mieszka.

</doc>
<doc id="4169870" url="https://pl.wikipedia.org/wiki?curid=4169870" title="Lombardia Trophy 2017">
Lombardia Trophy 2017

Lombardia Trophy 2017 – drugie zawody łyżwiarstwa figurowego z cyklu Challenger Series 2017/2018. Zawody rozgrywano od 14 do 17 września 2017 roku w hali Ice Lab w Bergamo.
Wśród solistów triumfował Japończyk Shōma Uno, który obronił tytuł sprzed roku. W rywalizacji solistek najlepsza okazała się Rosjanka Alina Zagitowa. Złoty medal wśród par sportowych wywalczyli Rosjanie Natalja Zabijako i Aleksandr Enbiert. Tytuł w rywalizacji par tanecznych obronili gospodarze Charlène Guignard i Marco Fabbri.

</doc>
<doc id="4169871" url="https://pl.wikipedia.org/wiki?curid=4169871" title="Brama Koszycka w Lewoczy">
Brama Koszycka w Lewoczy

Brama Koszycka w Lewoczy (słow. "Košická brána", też: Brama Górna, słow. "Vyšná brána") – jedna z trzech niegdyś istniejących oraz jedna z dwóch zachowanych bram miejskich w murach obronnych miasta Lewocza na Słowacji.
Powstała prawdopodobnie w pierwszej ćwierci XIV w. Murowana na planie prostokąta, trójkondygnacyjna, z łukowato zamkniętymi portalami sieni przejazdowej, nakryta czterospadowym dachem wieżowym. Pierwotnie posiadała most zwodzony przerzucony nad fosą i od przełomu XIV/XV w. okrągły barbakan. Była główną bramą miejską. Podobnie jak inne bramy była otwierana codziennie o wschodzie słońca i zamykana ok. godzinę przed jego zachodem.
W XIX w., gdy dawne mury miejskie nie miały już żadnych właściwości obronnych, brama została obniżona. 15 października 1963 r. uznana została za zabytek kultury (słow. "Národná kultúrna pamiatka"; nr NKP 2741/2) i w 1982 r. zrekonstruowana do (mniej więcej) wcześniejszej postaci.

</doc>
<doc id="4169875" url="https://pl.wikipedia.org/wiki?curid=4169875" title="Linia kolejowa Northeim – Nordhausen">
Linia kolejowa Northeim – Nordhausen

Linia kolejowa Northeim – Nordhausen – linia kolejowa w Niemczech, w kraju związkowym Dolna Saksonia i Turyngia. Linia jest niezelektryfikowana i częściowo dwutorowa. Biegnie z Northeim do Nordhausen przez Herzberg am Harz, Bad Sachsa i ma 69 km długości.

</doc>
<doc id="4169881" url="https://pl.wikipedia.org/wiki?curid=4169881" title="Puchar Świata w skokach narciarskich 2017/2018 – Titisee-Neustadt">
Puchar Świata w skokach narciarskich 2017/2018 – Titisee-Neustadt

Kolejne zawody Pucharu Świata w skokach narciarskich 2017/2018 odbyły się na skoczni dużej w niemieckiej miejscowości Titisee-Neustadt w dniach 9–10 grudnia 2017 roku.
Kwalifikacje do konkursu indywidualnego początkowo zaplanowane były na 8 grudnia, lecz z powodu silnego wiatru zostały przełożone na następny dzień. Swoje skoki zdołało oddać zaledwie ośmiu zawodników. Zwycięzcą kwalifikacji okazał się być Johann André Forfang, który jako jedyny ze stawki osiągnął odległość 140 metrów. W czołowej dziesiątce kwalifikacji znalazło się również pięciu reprezentantów Polski. Podczas przeniesionych kwalifikacji na starcie pojawiło się sześćdziesięciu sześciu zawodników.
Tuż po kwalifikacjach odbył się trzeci w sezonie konkurs drużynowy, w którym triumfowała reprezentacja Norwegii w niezmienionym jak dotąd składzie. Zaledwie o niespełna punkt gorsza okazała się być reprezentacja Polski, która ostatecznie uplasowała się na drugiej pozycji. Trzecie miejsce na podium przypadło reprezentacji gospodarzy, ze stratą prawie trzydziestu punktów do drugiego miejsca.
10 grudnia zbyt silny wiatr i opady deszczu zmusiły organizatorów do dwukrotnego przeniesienia godziny rozpoczęcia zawodów indywidualnych, które ostatecznie zostały skrócone do jednej serii. Zawody wygrał Richard Freitag. Za nim uplasował się jego rodak Andreas Wellinger, tracąc do zwycięzcy 2,4 punktu. Podium uzupełnił Norweg Daniel-André Tande. Swojej próby nie ustał Maciej Kot, który przy lądowaniu prawdopodobnie najechał nartą na grudkę śniegu lub zahaczył o jedną z sosenek. Ostatecznie zajął on trzydziestą drugą pozycję.
Jury.
Dyrektorem konkursów podczas zawodów Pucharu Świata w Titisee-Neustadt był Harald Häfker oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Jego asystentem był, podobnie jak w innych oficjalnych zawodach organizowanych przez FIS, Borek Sedlák. Sędzią technicznym był Mika Jukkara, a jego asystentem – Werner Rathmayr. Kontrolą sprzętu zajmował się Sepp Gratzer oraz Michael Neumayer.

</doc>
<doc id="4169885" url="https://pl.wikipedia.org/wiki?curid=4169885" title="Paige compositor">
Paige compositor

Paige Compositor – maszyna do składu tekstu wynaleziona przez Jamesa W. Paige’a (1841-1917) w latach 1877–1894, służąca do składania, justowania i rozbierania czcionki. Miała zastąpić ręczną pracę zecera.
Jedną z części maszyny była alfabetyczna klawiatura, za pomocą której wysuwano ułożone w specjalnych kanalikach czcionki i układano je w szeregu. Po złożeniu i wydrukowaniu strony specjalny mechanizm sortował czcionki z powrotem do odpowiednich kanalików.
Ostatecznie zbudowane zostały tylko dwa egzemplarze maszyny.
Współpraca Jamesa W. Paige’a i Samuela Clemensa.
W młodości Samuel Clemens (Mark Twain) zajmował się zecerstwem i zdawał sobie sprawę ze skali problemu, jaki stanowił w tamtym czasie skład tekstu. Był to jedyny element produkcji książki wciąż wykonywany przez człowieka, przez co znacznie spowalniał cały proces. Około 1877 r. Samuel Clemens poznał Jamesa W. Paige’a – wynalazca zaprezentował pisarzowi swoje pomysły i Clemens zgodził się finansować jego pracę.
Sława Clemensa jako pisarza i humorysty sprawiła, że poszczególne etapy pracy nad maszyną były bacznie obserwowane i komentowane przez opinię publiczną. W 1886 r. Paige zakończył kolejną wersję maszyny, jednak wbrew namowom Clemensa nie zgodził się na jej wprowadzenie na rynek. Powodem jego decyzji był nierozwiązany problem z justowaniem tekstu. Paige pracował przez następne cztery lata, by w końcu skonstruować prototyp, który usprawniał jeszcze do 1894 r. W 1882 r. złożył projekt do urzędu patentowego.
Współpraca z Paige’em doprowadziła Clemensa do bankructwa. Tylko do końca lat 80. Clemens wydał na projekt 180 000 $, a podsumowanie wszystkich wydatków szacuje się na 800 000 $.
Znaczenie wynalazku w historii.
Ostatecznie Paige Compositor okazał się zbyt skomplikowany, zarówno w budowie (18 000 elementów), jak i w obsłudze. Podczas gdy Paige opracowywał kolejne modele swojego wynalazku, na rynek weszły inne, konkurencyjne maszyny (między innymi linotyp Ottmara Mergenthalera) opierające się na protszym mechanizmie – zamiast rozbierania i sortowania tego samego zestawu zużyte czcionki na bieżąco przetapiano na nowe.
Mimo złej sławy maszyna Paige’a stanowiła genialny wynalazek: pracowała sześć razy szybciej niż człowiek, automatycznie odrzucała uszkodzone odlewy czcionek i była w stanie złożyć 12 000 liter na godzinę (podczas gdy linotyp Mergenthalera – jedynie około 8000). Obecnie maszyna jest znana głównie w związku z zaangażowaniem w projekt Marka Twaina, a także z powodu poziomu swojej złożoności. Niekiedy uważa się, że projekt Paige’a wyznacza pewną granicę w sposobie myślenia wynalazców – była to ostatnia próba skonstruowania maszyny, która miała pracować na wzór człowieka.

</doc>
<doc id="4169896" url="https://pl.wikipedia.org/wiki?curid=4169896" title="Karolina Borchardt (malarka)">
Karolina Borchardt (malarka)

Karolina Borchardt "(z domu Iwaszkiewicz)" (ur. 26 lipca 1905 w Mińsku, zm. 17 grudnia 1995 w Londynie) – polska pilotka, malarka i działaczka społeczna.
Życiorys.
Ukończyła gimnazjum im. Adama Mickiewicza w Wilnie, a następnie wyjechała do Krakowa, gdzie studiowała w Wyższej Szkole Handlowej. Jako pierwsza Polka ukończyła szkolenie pilotażowe w Akademickim Aeroklubie Krakowskim i latała samodzielnie. Podczas odbywającego się w dniach 29 października – 1 listopada 1928 II Krajowego Konkursu Awionetek pilot Józef Bargiel i obserwatorka Karolina Iwaszkiewiczówna lecąc samolotem DKD-IV zdobyli I miejsce i zdobyli tytuł Mistrzów Polski. 26 grudnia 1928 poślubiła marynarza Karola Olgierda Borchardta, 1 stycznia urodziła córkę Danutę. Kontynuowała karierę pilota, jesienią 1939 miała oblatywać polski samolot jednosilnikowy, ale wybuch II wojny światowej przerwał te plany. W 1941 przedostała się z córką do Szwecji, a dwa lata później stamtąd do Wielkiej Brytanii. Dołączyła do męża, pracowała jako sekretarka w Ministerstwie Spraw Zagranicznych Rządu RP na uchodźstwie. W październiku 1949 Karol Olgierd Borchardt podjął decyzję o powrocie do Polski, aby opiekować się ciężko chorą matką, oznaczało to separację, przez trzydzieści siedem lat (tj. do jego śmierci) Karolina pod względem formalnym pozostała jego żoną. Zarabiała na utrzymanie kupując opuszczone lub uszkodzone podczas wojny domy, które remontowała i sprzedawała z zyskiem. Na początku lat 50. XX wieku spotkała Mariana Bohusza-Szyszko, który zachęcił ją do podjęcia nauki malarstwa na Polskim Uniwersytecie Na Obczyźnie. Kontynuowała naukę w Accademia di belle arti w Rzymie. W połowie lat 60. kupiła i wyremontowała dom w centralnej części Londynu, który za wysoką cenę kupiła od niej sieć hoteli Hilton. Uzyskane środki pozwoliły jej przejść na emeryturę i poświęcić się malarstwu. Tworzyła abstrakcje ekspresjonistyczne oraz sceny rodzajowe z użyciem szerokiej palety barw oraz uproszczeń, jej obrazy wystawiane były w Londynie, Paryżu i Nowym Jorku. W uznaniu działalności społecznej i niepodległościowej Karolina Borchardt została odznaczona przez Rząd RP na uchodźstwie Krzyżem Orderu Polonia Restituta i Złotym Krzyżem Zasługi.

</doc>
<doc id="4169898" url="https://pl.wikipedia.org/wiki?curid=4169898" title="Karolina Iwaszkiewicz">
Karolina Iwaszkiewicz



</doc>
<doc id="4169901" url="https://pl.wikipedia.org/wiki?curid=4169901" title="Cmentarz Wojenny Kranji">
Cmentarz Wojenny Kranji

Cmentarz Wojenny Kranji – zlokalizowany w Kranji (Singapur) cmentarz, będący miejscem spoczynku 4 461 żołnierzy alianckich w oznaczonych grobach. Ponad 850 z tych grobów zawiera ciała niezidentyfikowanych żołnierzy. Ludzie ci ponieśli śmierć podczas bitwy o Singapur, w czasie japońskiej okupacji Singapuru w latach 1942-1945 oraz w innych częściach południowo-wschodniej Azji podczas II wojny światowej.
Na cmentarzu tym znajdują się również 64 nagrobki poległych podczas I wojny światowej, z których trzy upamiętniają ofiary, o których wiadomo, że zostały pochowane gdzie indziej, lecz których grobów nie odnaleziono. 
Od strony zachodniej cmentarz sąsiaduje z Cmentarzem Wojskowym Kranji, który również pozostaje pod zarządem Komisji Grobów Wojennych Wspólnoty Brytyjskiej. Pochowani są na nim żołnierze polegli podczas konfrontacji indonezyjsko-malezyjskiej, powstania malajskiego oraz zmarli żołnierze i członkowie ich rodzin, którzy przeniesieni zostali z cmentarzy Pasir Panjang i Ulu Pandan. Oprócz tych grobów, znajduje się tam również jeden grób żołnierza armii holenderskiej.
Od północnego krańca Cmentarza Wojennego położony jest Cmentarz Państwowy, na którym pochowani są m.in. pierwsi dwaj prezydenci Singapuru Yusof bin Ishak i Benjamin Henry Sheares.
Historia.
Pierwotnie na terenie obecnego cmentarza rozlokowany był obóz wojskowy. Podczas japońskiej inwazji, miejsce było użytkowane jako magazyn amunicji. Po upadku Singapuru, w lutym 1942 roku, Japończycy założyli w tym miejscu obóz dla jeńców wojennych a w niedalekim sąsiedztwie, przy Woodlands Road, szpital. Podczas okupacji, zmarłych z tego szpitala, chowano na terenie obecnego Cmentarza Wojennego.
W 1946 roku postanowiono o przeznaczeniu tego miejsca na stworzenie Cmentarza Wojennego, a ciała żołnierzy pochowanych na innych singapurskich cmentarzach (m.in. Buona Vista oraz Changi) były tu systematycznie przenoszone. Cmentarz musiano powiększyć, gdy zadecydowano o przeniesieniu zwłok pochowanych w Sajgonie w ówczesnych Indochinach Francuskich oraz w grobach położonych na sąsiadujących z Kranji terenach.
Zaprojektowany przez Colina St Clair Oakesa Cmentarz Wojenny oraz Pomnik Wojenny, został oficjalnie otwarty 2 marca 1957 roku przez Roberta Blacka, ówczesnego gubernatora Singapuru i byłego więźnia japońskiego obozu dla jeńców wojennych.
Miejsca pamięci.
Pomnik Wojenny w Kranji
Pomnik upamiętniający 24 346 żołnierzy alianckich poległych w Singapurze i na Malajach podczas inwazji japońskiej.
Pomnik Nieutrzymywanych Grobów 
Pomnik ten upamiętnia ponad 250 żołnierzy, którzy polegli na Malajach, a których grobów, choć są one znane, Komisja Grobów Wojennych Wspólnoty Brytyjskiej nie może utrzymywać ani też przenieść z nich ciał z przyczyn religijnych.
Pomnik Skremowanych
Poświęcony jest blisko 800 osobom, głównie pochodzącym z tzw. Niepodzielnych Indii (dzisiejszych Indii, Pakistanu oraz Bangladeszu), które zgodnie z wymogami religii, jaką wyznawali, zostały skremowane.
Pomnik Grobów Szpitala Cywilnego
Pod koniec japońskiej okupacji Singapuru, duża liczba rannych cywili i żołnierzy została sprowadzona do pobliskiego szpitala. Wielu z nich zmarło. Po wojnie odkryto masowy grób z ponad czterystoma ciałami. Zamiast zakłócać wieczny spoczynek ofiarom tam pochowanym, poprzez podjęcie najczęściej nieprzynoszącej rezultatu próby identyfikacji, postanowiono postawić w tym miejscu krzyż a poświęcenia miejsca dokonał biskup Singapuru.
Pomnik Chińczyków
Pomnik położony jest na zachód od Pomnika Wojennego w Kranji. Stoi w miejscu masowego grobu, w którym spoczywa 69 chińskich żołnierzy służących w wojskach Wspólnoty Brytyjskiej, którzy zostali zamordowani przez Japończyków na samym początku japońskiej okupacji Singapuru, w lutym 1942 roku.

</doc>
<doc id="4169905" url="https://pl.wikipedia.org/wiki?curid=4169905" title="James W. Paige">
James W. Paige

James W. Paige (ur. 1841 w Rochester, Nowy Jork, zm. w 1917) – amerykański wynalazca, twórca maszyny Paige compositor, służącej do składania, justowania i rozbierania czcionki. Paige pracował nad projektem przez prawie dwadzieścia lat (1877-1894). W tym czasie zostały opracowane i zastosowane inne maszyny do składu tekstu, m.in. linotyp. Ostatecznie powstały jedynie dwa egzemplarze Paige Compositor.
Paige jest szczególnie znany ze względu na współpracę z Samuelem Clemensem (Mark Twain), który zainwestował w budowę Paige Compositor około 800 000$. Inwestycja doprowadziła pisarza do bankructwa.

</doc>
<doc id="4169906" url="https://pl.wikipedia.org/wiki?curid=4169906" title="Nowa Zelandia na Letnich Igrzyskach Olimpijskich 1956">
Nowa Zelandia na Letnich Igrzyskach Olimpijskich 1956

Nową Zelandię na Letnich Igrzyskach Olimpijskich w 1956 roku reprezentowało 51 zawodników (43 mężczyzn i 8 kobiet) w 9 dyscyplinach. Zdobyli oni łącznie 2 medale (oba złote), plasując kraj na 25. miejscu w klasyfikacji medalowej.
Był to ósmy start Nowej Zelandii na Olimpiadzie. Chorążym Ekipy był kolarz Richard Johnston.
Wyniki reprezentacji.
Hokej na trawie.
O miejsca 5-8.
Tabela.
Końcowy wynik: 6. miejsce

</doc>
<doc id="4169908" url="https://pl.wikipedia.org/wiki?curid=4169908" title="Puchar Świata kobiet w skokach narciarskich 2017/2018 – Hinterzarten">
Puchar Świata kobiet w skokach narciarskich 2017/2018 – Hinterzarten

Drugim miejscem zmagań w ramach Pucharu Świata kobiet w skokach narciarskich 2017/2018 była skocznia normalna Adlerschanze znajdująca się w Hinterzarten. Zawody odbyły się w dniach 16-17 grudnia 2017 roku.
Kwalifikacje do konkursu głównego zwyciężyła liderka klasyfikacji generalnej Pucharu Świata Katharina Althaus. Za nią uplasowały się Sara Takanashi oraz Lucile Morat. Do zawodów przystąpiła również reprezentantka Polski, a mianowicie Kinga Rajda, lecz miejsce czterdzieste drugie nie pozwoliło jej zakwalifikować się do konkursu indywidualnego. Na początku do rywalizacji zgłoszonych było sześćdziesiąt sześć zawodniczek, ale trzy z nich nie pojawiły się na starcie.
Pierwszy historyczny konkurs drużynowy wygrała reprezentacja Japonii w składzie Yūki Itō, Kaori Iwabuchi, Yūka Setō i Sara Takanashi. Triumfatorki jako jedyne za każdy indywidualny skok otrzymywały noty ponad stu punktowe, co w rezultacie złożyło się na notę końcową wynoszącą dokładnie 956 punktów. Drugie miejsce zdobyła reprezentacja Rosji, którą reprezentowały kolejno Anastasija Barannikowa, Aleksandra Kustowa, Sofja Tichonowa oraz Irina Awwakumowa. Z Japonkami przegrały o 92,3 punkta. Najlepiej z Rosjanek prezentowała się Awwakumowa oddając skoki na 108 oraz na 101,5 metra. Trzecie miejsce zajęły Francuzki, w których skład weszły Léa Lemare, Julia Clair, Romane Dieu i Lucile Morat. Do drugiego miejsca straciły lekko ponad siedemnaście punktów i tak jak w przypadku Rosji najlepszą zawodniczką była ta startująca w czwartej grupie, czyli Lucile Morat. W swoich próbach uzyskała 107,5 oraz 92 metry. Czwartą pozycję zajęły reprezentantki Niemiec, które po pierwszej serii zajmowały miejsce drugie. Niestety dla nich w pierwszej serii konkursowej kontuzji przy swojej próbie zaliczyła skacząca w trzeciej grupie Svenja Würth. Uraz był na tyle poważny, że została zabrana do szpitala co wiąże się z tym, że nie wystąpiła ona w serii drugiej. W pierwszej serii Maren Lundby, która na prośbę trenera swój skok oddawała z dwudziestej platformy startowej uzyskała odległość o pół metra gorszą od aktualnego rekordu skoczni należącego do Sary Takanashi. Na starcie pojawiło się jedenaście drużyn.
Czwarty konkurs indywidualny w sezonie po raz drugi wygrała Maren Lundby. Pozwoliły jej na to skoki na 105 i na 102 metr. Drugie miejsce zajęła Katharina Althaus, która przegrała o prawie piętnaście punktów. Na trzecim stopniu podium znalazła się Sara Takanashi, której skok w drugiej serii na odległość równą 100 metrów pozwoliło jej awansować z czwartej pozycji zajmowanej po pierwszej serii. Chang Xinyue w serii finałowej została zdyskwalifikowana czego powodem był nieprzepisowy kombinezon, ale że dyskwalifikacja nastąpiła właśnie w serii drugiej reprezentantka Chin otrzymała jeden punkt przewidziany za miejsce trzydzieste do klasyfikacji generalnej całego cyklu. W zawodach wystąpiła również czterdziesta pierwsza w kwalifikacjach Claudia Purker. Powodem tego była absencja Svenji Würth, która przez kontuzję nabytą w konkursie drużynowym nie mogła pojawić się na starcie. Pierwsza seria w całości została odbyta z belki dwudziestej, natomiast finałowa seria rozgrywana była z 21, 22 oraz z 23 belki.
Jury.
Dyrektorem konkursów podczas zawodów Pucharu Świata kobiet w Hinterzarten była Tanja Metzler, oraz z ramienia Międzynarodowej Federacji Narciarskiej, dyrektorka zawodów Pucharu Świata Chika Yoshida wraz z asystentem, którym jest Miran Tepeš. Sędziami technicznymi zostali Ivo Greger, oraz jego astystent Marko Mlakar. Kontrolą sprzętu zajmowały się Agnieszka Baczkowska wraz z Nadią Bożko.

</doc>
<doc id="4169910" url="https://pl.wikipedia.org/wiki?curid=4169910" title="Cigánka (935 m)">
Cigánka (935 m)

Cigánka (935 m) – szczyt na płaskowyżu Muránska planina na Słowacji. Wznosi się po północnej stronie miejscowości Murań, w grzbiecie oddzielającym doliny rzeki Muráň i potoku o nazwie Dolinský potok. 
Masyw Cigánki zbudowany jest ze skał węglanowych. Podstawę masywu budują triasowe dolomity tzw. wettersteinskie, a sam wierzchołek wapienie, pochodzące z młodszego triasu. Wszystkie stoki porasta las, ale partie szczytowe są skaliste. W niektórych miejscach obrywają się wysokimi ścianami. Dawniej istniał tutaj Zamek Murań ("Muranský hrad"). Jest to na Słowacji trzeci co wysokości położenia nad poziomem morza zamek. Ostały się tylko ruiny. Są udostępnione do zwiedzania. Wejście na zamek prowadzi przez zrekonstruowaną bramę. Pod szczytem Cigánki jest schronisko turystyczne "Chata pod Muranským hradom". 

</doc>
<doc id="4169911" url="https://pl.wikipedia.org/wiki?curid=4169911" title="Muráň (potok)">
Muráň (potok)



</doc>
<doc id="4169913" url="https://pl.wikipedia.org/wiki?curid=4169913" title="Drzeworyt sztorcowy">
Drzeworyt sztorcowy

Drzeworyt sztorcowy (inaczej czołowy, poprzeczny, rylcowy) – technika graficzna druku wypukłego, którego twórcą był Thomas Bewick w 1790 roku.
Najbardziej znane drzeworyty Thomasa Bewicka, wykonane tą techniką, pochodzą z książki "A History of British Birds," wydanej w latach 1797–1804, której jest jednocześnie autorem i ilustratorem.
Do 1790 roku drzeworyt wycinany był w desce wzdłuż słoi. Thomas Bewick wykonał drzeworyt na desce ciętej poprzecznie z bukszpanu. Bukszpan jest gęstym drzewem z drobnymi słojami. Umożliwiał on swobodne używanie małych rylców, którymi można było dokładnie odtworzyć kreskowy rysunek, ale także formować precyzyjne cienie, półtony i światła kopiowanego obiektu, zwykle rzeźb lub obrazów. Pracując nad tą techniką graficzną, będącą odbiciem lustrzanym reprodukowanego obiektu, drzeworytnicy często posługiwali się lusterkiem. Powstawanie drzeworytu najczęściej odbywało się poprzez odbicie pierwowzoru na klocku drzeworytniczym.
Drzeworyt sztorcowy w prasie.
Drzeworyt sztorcowy mógł być odbijany wraz z kolumnami tekstu, co było powodem jego fenomenu i popularności w wydawnictwach prasowych w latach 30. i 40. XIX wieku.
Pierwszym grafikiem w Polsce, który użył drzeworyt Thomasa Bewicka, był Fryderyk Krzysztof Dietrich, oraz jego syn Fryderyk Adolf Dietrich. Drzeworyty sztorcowe przedstawiające krajobrazy i portrety, autorstwa Fryderyka Krzysztofa Dietricha, ukazały się na łamach czasopisma „Muzeum Domowe” w 1835 roku wydawanego pod redakcją Franciszka Salezego Dmochowskiego. Innymi ważnymi grafikami w Polsce, korzystającymi z tej techniki, byli m.in.: Wincenty Smokowski, Felicjan Maksymilian Fredro i Jan Styfi.
W latach 80. XIX wieku z czasem drzeworyt sztorcowy w prasie warszawskiej został zastąpiony tzw. cynkotypią.

</doc>
<doc id="4169914" url="https://pl.wikipedia.org/wiki?curid=4169914" title="Sadam Ali">
Sadam Ali

Sadam Ali (ur. 26 września 1988 w Nowym Jorku) – amerykański pięściarz, były mistrz świata organizacji WBO w wadze junior średniej.
Początki.
Urodził się na nowojorskim Brooklynie, ale jego rodzina wywodzi się z Jemenu. Ma cztery siostry i brata.
W 2006 roku, jako siedemnastolatek, wygrał prestiżowy amatorski turniej "Złote Rękawice". W 2007 roku brał udział w amatorskich mistrzostwach świata w Chicago. Odpadł w drugiej rundzie, przegrywając z Charikiem Jawakjanem z Armenii.
W 2008 roku startował w igrzyskach olimpijskich w Pekinie. Z turnieju olimpijskiego odpadł jednak już w pierwszej rundzie, przegrywając 5-20 z Rumunem Georgianem Popescu.
Kariera zawodowa.
Zawodowy kontrakt zdecydował się podpisać tuż po igrzyskach olimpijskich w Pekinie. Do jego debiutu doszło 17 stycznia 2009 roku. Znokautował wówczas w pierwszej rundzie Ricky'ego Thompsona (1-4).
5 marca 2016 roku, po kolejnych dwudziestu dwóch zwycięstwach z rzędu,otrzymał szansę walki o pas mistrza świata WBO w wadze półśredniej. Jego rywalem podczas gali w Waszyngtonie był Jessie Vargas (26-1, 9 KO). Przegrał tę walkę przez techniczny nokaut w dziewiątej rundzie.
To co nie udało się za pierwszym razem, udało się za drugim. Po czterech kolejnych wygranych ponownie stanął do walki o mistrzowski pas WBO, tym razem w kategorii junior średniej. Choć nie był faworytem, to pokonał jednogłośnie na punkty (116-112, 115-113, 115-113) Miguela Cotto (41-5, 33 KO). Po walce reprezentant Portoryko ogłosił zakończenie sportowej kariery.
12 maja 2018 w Veronie przegrał przez techniczny nokaut w czwartej rundzie z Meksykaninem Jaimem Munguia (29-0, 25 KO), tracąc tytuł WBO w wadze junior średniej.

</doc>
<doc id="4169916" url="https://pl.wikipedia.org/wiki?curid=4169916" title="Caytoniales">
Caytoniales



</doc>
<doc id="4169927" url="https://pl.wikipedia.org/wiki?curid=4169927" title="Dzielnica Holenderska">
Dzielnica Holenderska



</doc>
<doc id="4169935" url="https://pl.wikipedia.org/wiki?curid=4169935" title="Pomnik Wiktora Cholzunowa w Wołgogradzie">
Pomnik Wiktora Cholzunowa w Wołgogradzie

Pomnik Wiktora Cholzunowa w Wołgogradzie – pomnik upamiętniający postać radzieckiego lotnika, Wiktora Cholzunowa, zlokalizowany w Wołgogradzie, na bulwarach nad rzeką Wołgą, w pobliżu portu rzecznego i Wybrzeża Centralnego.
Pomnik postawiono w 1940 (miasto nosiło wówczas nazwę Stalingrad), w rok po śmierci Cholzunowa, który zginął w 1939 podczas lotu doświadczalnego samolotu wojskowego. Autorami monumentu (stojąca postać na 2,5-metrowym, granitowym cokole) byli plastycy ludowi ZSRR: K.F. Biełaszowa i M.G. Biełaszow. Pomnik był jednym z nielicznych ocalałych obiektów w centrum miasta podczas bitwy stalingradzkiej.

</doc>
<doc id="4169936" url="https://pl.wikipedia.org/wiki?curid=4169936" title="Piața Unirii">
Piața Unirii

Piața Unirii ("Plac Zjednoczenia" lub "Plac Unii") – jeden z największych placów w Bukareszcie, położonym w centrum miasta, gdzie spotykają się sektory 1, 2, 3 i 4. Jest podzielony na pół przez Bulevardul Unirii, pierwotnie zbudowany w czasach komunizmu jako "Bulwar Zwycięstwa Socjalizmu" i przemianowany po rewolucji rumuńskiej w 1989 roku.
Plac jest ważnym węzłem komunikacyjnym, gdzie znajduje się kompleks stacji metra Piața Unirii dla trzech linii metra (M1, M2 i M3) i głównym węzłem komunikacji autobusowej RATB. W pobliżu południowo-zachodniego narożnika placu znajduje się pętla tramwajowa. Unirea Shopping Center, dom towarowy Cocor i duży postój taksówek znajdują się po wschodniej stronie tego placu, a Hanul lui Manuc jest po północnej stronie, w pobliżu północno-wschodniego narożnika. W centrum placu znajduje się mały park i fontanny, które są szczególnie popularne wśród osób dojeżdżających do pracy i przechodniów w upalne letnie miesiące. Na miejscu tego parku istniały plany budowy Rumuńskiej Katedry Ocalenia Narodowego, ale pomysł okazał się technicznie niemożliwy ze względu na trudne geologiczne podłoże i brak przychylności wśród miejscowych mieszkańców, dlatego też zmieniono lokalizację nowej katedry.

</doc>
<doc id="4169937" url="https://pl.wikipedia.org/wiki?curid=4169937" title="Bohdan Kupczyk">
Bohdan Kupczyk



</doc>
<doc id="4169939" url="https://pl.wikipedia.org/wiki?curid=4169939" title="Rajdowe Mistrzostwa Europy 1966">
Rajdowe Mistrzostwa Europy 1966

Sezon Rajdowych Mistrzostw Europy 1966 był 14 sezonem Rajdowych Mistrzostw Europy (FIA European Rally Championship). Składał 14 rajdów, rozgrywanych w Europie.
W sezonie 1966 mistrzostwa Europy w rajdach rozgrywano z podziałem na trzy kategorie:

</doc>
<doc id="4169942" url="https://pl.wikipedia.org/wiki?curid=4169942" title="Ogród Botaniczny w Bukareszcie">
Ogród Botaniczny w Bukareszcie

Ogród Botaniczny w Bukareszcie (rum: "Grădina Botanică din Bucureşti") – ogród botaniczny w dzielnicy Cotroceni w Bukareszcie, w Rumunii. Ma powierzchnię 17,5 ha (w tym 4 000 m² szklarni) i ponad 10 000 gatunków roślin.
Pierwszy ogród botaniczny w Bukareszcie został założony w 1860 roku w pobliżu Wydziału Medycyny przez Carola Davila. Jego pierwszym dyrektorem był botanik Ulrich Hoffmann, a sześć lat później Dimitrie Grecescu. Ogród został ostatecznie przeniesiony do obecnej lokalizacji w 1884 roku przez Dimitrie Brândză, rumuńskiego botanika i Louisa Fuchsa, belgijskiego architekta krajobrazu. Ogrody zostały otwarte w 1891 roku, kiedy to ukończono budowę szklarni. Ogród został zniszczony w czasie I wojny światowej, kiedy był wykorzystywany przez niemieckie oddziały okupacyjne, a podczas II wojny światowej ucierpiał w wyniku bombardowania anglo-amerykańskiego.
W ogrodzie znajduje się Muzeum Botaniczne w budynku w stylu Brâncovenesc, zlokalizowanym w pobliżu bramy wejściowej, gdzie wystawia się ponad 5000 gatunków roślin, w tym 1000 egzotycznych roślin.

</doc>
<doc id="4169946" url="https://pl.wikipedia.org/wiki?curid=4169946" title="Drew Gulak">
Drew Gulak

Drew Gulak (ur. 28 kwietnia 1987 w Hrabstwie Montgomery) – amerykański profesjonalny wrestler, obecnie występujący w federacji WWE w brandzie Raw w dywizji cruiserweight.
Gulak pracował w przeszłości w takich federacjach jak Chikara, Dragon Gate USA, Pro Wrestling Guerrilla, Westside Xtreme Wrestling i Combat Zone Wrestling (CZW), w którym zdobył CZW World Heavyweight Championship, dwa razy CZW World Tag Team Championship i jeden raz CZW Wired TV Championship. Ponadto jest zwycięzcą Chris Cash Memorial Battle Royal 2005.
Kariera profesjonalnego wrestlera.
Combat Zone Wrestling (2005–2016).
Po rozpoczęciu treningów w 2004 w CZW Wrestling Academy i Chikara Wrestle Factory, Drew Gulak zadebiutował w Maven Bentley Saaciation, które współpracowało z CZW; po raz pierwszy wystąpił podczas gali w Filadelfii z 16 kwietnia 2005. Sześć miesięcy później zadebiutował w Combat Zone Wrestling podczas gali "Down With The Sickness 4-Ever" i wygrał 20-osobowy battle royal na cześć zmarłego Chrisa Casha. Gulak został połączony w drużynę z Andym Sumnerem, gdzie do 2009 dwukrotnie zdobyli CZW World Tag Team Championship. Na początku 2010 Gulak zdobył CZW Wired TV Championship pokonując Tylera Veritasa podczas nagrań gali "Swinging for the Fences". Był w posiadaniu tytułu przez 429 dni i pokonywał między innymi Nicka Gage'a, Zacka Sabre’a Juniora i Richa Swanna, lecz w czerwcu 2011 stracił tytuł na rzecz AR Foxa. Podczas swojego panowania Gulak zaczął charakteryzować się jako aktywista i polityk, gdzie jego postać docelowo narzekała na brutalność przedstawianą przez federację CZW, głównie kierując zarzuty do ulubieńca publiczności Nicka Gage'a.
Po utracie Wired TV Championship na rzecz AR Foxa, Gulak był wyśmiewany przez Danny’ego Havoca, który był w posiadaniu Ultraviolent Underground Championship. W celu zwiększenia rosteru federacji zaprezentowano scenariusz, w którym Gulak rzekomo podróżował do Europy w celu znalezienia nowych wrestlerów mających mieć szansę w CZW. Podczas gali Proving Grounds z maja 2012, Gulak przegrał z Havocem w No Robe, Barbed Wire matchu. Miesiąc później rozpoczął kolejną kampanię polityczną wraz z Kimber Lee o nazwie "Campaign For A Better Combat Zone" na rzecz polepszenia praw żeńskich zawodniczek w profesjonalnym wrestlingu. 10 sierpnia 2013 podczas gali "Tangled Web 6" pokonał Masadę i zdobył CZW World Heavyweight Championship pierwszy raz w karierze. Tytuł utracił na rzecz Biffa Busicka.
Federacje niezależne (2004–2016).
Oprócz występów dla CZW, Gulak występował w wielu federacjach niezależnych na całym świecie, między innymi dla Beyond Wrestling, Dragon Gate USA, Evolve i Inter Species Wrestling. W 2013 wygrał turniej Style Battle federacji Evolve i wziął udział w kolejnym organizowanym podczas gal Evolve 31, Evolve 32 i Evolve 33, lecz nie ponowił sukcesu. 1 marca 2015 pokonał Tommaso Ciampę na gali federacji Beyond Wrestling. Pojawił się również na gali Wrestling Is Respect w New Jersey, lecz przegrał z Green Antem.
W sierpniu 2014 zadebiutował w Pro Wrestling Guerrilla biorąc udział w corocznym turnieju Battle of Los Angeles. Powrócił do federacji w lutym 2015 i przegrał z Chrisem Hero.
We wrześniu 2014 powrócił do federacji Chikara i wziął udział w turnieju King of Trios, gdzie wraz z Chuckiem Taylorem, Orange Cassidym i The Swamp Monsterem przegrali z The Submission Squad (Evanem Gelistico, Garym Jayem, Pierre’em Abernathym i Daveyem Vegą). Dwa lata później wziął udział ponownie w tym samym turnieju wraz z #CWC (z Cedrikiem Alexandrem i Johnnym Gargano). Zostali wyeliminowani w pierwszej rundzie przez The Warriors Three (Olega the Usurpera, Princess KimberLee i ThunderFroga).
WWE.
Dywizja cruiserweight (od 2016).
7 maja 2016 podczas gali Evolve 61 Gulak pokonał Tracy’ego Williamsa i zakwalifikował się do turnieju Cruiserweight Classic organizowanego przez WWE. 23 czerwca pokonał w pierwszej rundzie Harva Sihrę. 14 lipca został wyeliminowany przegrywając z Zackiem Sabrem Juniorem. Gulak wystąpił podczas odcinka tygodniówki "NXT" z 14 września i przegrał z Hideo Itamim.
26 września podczas odcinka "Raw" zadebiutował w brandzie Raw w dywizji cruiserweight jako heel, gdzie wraz z Lincem Dorado przegrał z Cedrikiem Alexandrem i Richem Swannem. Podczas pre-show gali Hell in a Cell on, Tony Nese i Ariya Daivari przegrali z Alexandrem, Dorado i Sin Carą. Miesiąc później podczas pre-show gali Survivor Series Gulak, Tony Nese i Ariya Daivari przegrali z TJ Perkinsem, Richem Swannem i Noamem Darem. W grudniu oficjalnie podpisał kontrakt z WWE. 2 stycznia 2017 podczas odcinka "Raw" po raz pierwszy wygrał walkę z Cedrikiem Alexandrem.
28 marca podczas odcinka tygodniówki "205 Live" skonfrontował się z Mustafą Ali, którego chciał przekonać, aby zaprzestał używania ruchów w wysokości, rozpoczynając kampanię o „lepsze 205 Live”; było to nawiązanie do podobnej kampanii dotyczącej przemocy w Combat Zone Wrestling. 2 maja pokonał Aliego w walce, po czym zaczął wychodzić do ringu z tabliczką „no-fly zone” (pol. "strefa uziemiona"), zaś sam zaprzestał wykonywać szybkich i widowiskowych ruchów. Rywalizacja z Alim zakończyła się 18 lipca, kiedy to przegrał z nim w two-out-of-three falls matchu. Latem tego roku zaczął występować w segmentach ringowych, gdzie próbował przedstawiać fanom swoje prezentacje w PowerPoincie na temat „lepszego 205 Live”. Tym samym rozpoczął rywalizację z Akirą Tozawą, którego zaatakował przed walką 10 października 2017 podczas tygodniówki "205 Live". Dwa tygodnie później Towaza zrewanżował się Gulakowi pokonując go w singlowej walce. W listopadzie 2017 sprzymierzył się z posiadaczem WWE Cruiserweight Championship Enzo Amore i jego załogą „Zo Train”. 21 listopada przegrał ponownie z Tozawą w walce typu Street Fight. 4 grudnia 2017 podczas odcinka tygodniówki "Raw" wygrał fatal 4-way match o miano przeciwnika Richa Swanna na przyszłotygodniowy epizod "Raw".

</doc>
<doc id="4169948" url="https://pl.wikipedia.org/wiki?curid=4169948" title="Krupa (rejon łucki)">
Krupa (rejon łucki)



</doc>
<doc id="4169950" url="https://pl.wikipedia.org/wiki?curid=4169950" title="Regensburger Dom">
Regensburger Dom



</doc>
<doc id="4169952" url="https://pl.wikipedia.org/wiki?curid=4169952" title="Pałac Neue Kammern (Sanssouci)">
Pałac Neue Kammern (Sanssouci)



</doc>
<doc id="4169955" url="https://pl.wikipedia.org/wiki?curid=4169955" title="Hanna Maria Cerańska-Goszczyńska">
Hanna Maria Cerańska-Goszczyńska

Hanna Maria Cerańska-Goszczyńska (ur. 24 lutego 1930 w Warszawie, zm. 18 sierpnia 2016 w Warszawie) – polski doktor nauk medycznych, pediatra, adiunkt i p.o. Kierownika Zakładu Zdrowia Rodziny Instytutu Matki i Dziecka, założycielka i honorowa prezes Polskiego Stowarzyszenia Nauczycieli Naturalnego Planowania Rodziny, autorka i współautorka ponad stu prac naukowych, działaczka Fundacji Dom Ulgi w Cierpieniu im. Ojca Pio.
Życiorys.
Ukończyła szkołę średnią w Gdańsku. W 1948 r. rozpoczęła studia w Gdańskiej Akademii Medycznej. W 1951 przeniosła się na czwarty rok medycyny do Akademii Medycznej w Warszawie na Wydział Pediatryczny. Należała do studenckiego koła naukowego w Klinice Chorób Zakaźnych Wieku Dziecięcego. 8 stycznia 1954 r. uzyskała dyplom lekarza i specjalizację I stopnia z pediatrii.
Od lutego 1954 r. do kwietnia 1964 r. pracowała w Miejskim Szpitalu Zakaźnym nr 3 w Warszawie jako asystent, a następnie jako starszy asystent. W maju 1956 r. uzyskała specjalizację I stopnia z chorób zakaźnych, w kwietniu 1962 r. specjalizację II stopnia z pediatrii. Pracowała dodatkowo jako lekarz żłobkowy, przedszkolny i rejonowy. Od kwietnia 1964 r. do maja 1967 r. pracowała na stanowisku starszego inspektora w Ministerstwie Sprawiedliwości, zajmując się problematyką żłobków i przedszkoli więziennych.
W maju 1967 r. rozpoczęła pracę w Wojewódzkiej Przychodni Medycyny Szkolnej w Warszawie, początkowo jako kierownik Poradni Fizjologii i Zaburzeń Rozwoju, następnie kierownik Działu Konsultacji, a od 1969 r. jako dyrektor Przychodni. Od kwietnia 1968 r. pracowała dodatkowo w Zakładzie Medycyny Szkolnej Instytutu Matki i Dziecka.
W 1974 r. korzystała z 3-miesięcznego stypendium fińskiego, zapoznając się z organizacją i metodyką pracy szkolnej oraz akademickiej służby zdrowia w Finlandii. W listopadzie 1974 r. zdała egzamin specjalizacyjny II stopnia z medycyny szkolnej z wynikiem bardzo dobrym. W tym samym roku zrezygnowała z pracy w Wojewódzkiej Przychodni Medycyny Szkolnej przechodząc na pełny etat w Zakładzie Medycyny Szkolnej Instytutu Matki i Dziecka, gdzie pracowała na stanowisku pediatry. W marcu 1976 r. odbyła szkolenie w Instytucie Higieny Dzieci i Młodzieży w Moskwie oraz w Instytucie Ochrony Zdrowia Dzieci i Młodzieży w Charkowie.
W styczniu 1988 przeszła do pracy w Zakładzie Zdrowia Rodziny, gdzie pracowała na stanowisku starszego specjalisty. Zajmowała się zagadnieniami planowania rodziny, naturalnej regulacji poczęć, poradnictwem rodzinnym i dydaktyką. Zainicjowała pionierską w tamtym czasie edukację środowiska medycznego w dziedzinie naturalnego rozpoznawania płodności.
Prowadziła wykłady dla wyższego i średniego personelu medycznego w Centrum Medycznym Kształcenia Podyplomowego, w Centrum Metodycznym Doskonalenia Nauczycieli Średniego Szkolnictwa Medycznego oraz pracowników paramedycznych w Studium Społeczno-Pedagogicznym Towarzystwa Przyjaciół Dzieci.
W 1989 r. uczestniczyła w kursie Centre International de l’ Enfance poświęconym problematyce zdrowia matki i dziecka. Po jego ukończeniu opublikowała pracę na temat promocji planowania rodziny poprzez szkolenie personelu podstawowej opieki zdrowotnej, za którą otrzymała dyplom paryskiego Uniwersytetu Rene Descartes, UER Necker – Enfants – Malades i Centre International de l’ Enfance.
W 1989 roku wraz z dr Aliną Lichtarowicz oraz Marią Kinle i wieloma innymi przyjaciółmi założyła Polskie Stowarzyszenie Nauczycieli Naturalnego Planowania Rodziny – organizację niedochodową, pozarządową, która zajmuje się nauczaniem w Polsce rozpoznawania płodności metodą objawowo-termiczną tzw. podwójnego sprawdzenia. Jako wieloletni prezes PSNNPR rozwijała misję Stowarzyszenia tj. promocję, edukację i publikacje na temat wartości płodności jako elementu zdrowia każdego człowieka, troski o zdrowie prokreacyjne i rozwój rodziny z podkreśleniem nienaruszalności prawa do życia każdego człowieka od poczęcia do naturalnej śmierci. Byłą jedną z liderek ruchów pro-life w Polsce.
Wielokrotnie powierzano funkcję prezesa Polskiego Stowarzyszenia Nauczycieli NPRPo przejściu na emeryturę została prezesem honorowym. Jeżdżąc po całej Polsce zakładała kolejne oddziały stowarzyszenia, tworząc polską sieć profesjonalnych placówek specjalizujących się w nauczaniu naturalnych metod rozpoznawania płodności.
Po powstaniu Human Life International – Europa aktywnie włączyła się w prowadzenie wspólnych szkoleń dla lekarzy i liderów pro-life z krajów Europy Środkowej i Wschodniej, przyczyniając się do powstania pierwszych tego typu Stowarzyszeń na Białorusi, Ukrainie, Łotwie, Litwie i w innych krajach byłego ZSRR. Wyszkoliła kilkaset osób z innych krajów i kilkanaście tysięcy Polaków.
Życie prywatne.
Dwukrotnie zamężna, bezdzietna. W młodości uprawiała turystykę rowerową na poziomie europejskim. Jej ulubione motto to „Bóg przebacza zawsze, człowiek – często, a natura nigdy” oraz myśl papieża Franciszka: „Tak żyj, aby zostawić po sobie ślad”. Miała psa, gordon setera „Fugę”. Miłośniczka brydża i krzyżówek.
Nagrody i wyróżnienia.
W listopadzie 1976 r. otrzymała nagrodę w "Konkursie im. Wandy i Marcina Kacprzaków" za pracę pt. "Wybitne aspekty otyłości u dzieci regionu warszawskiego", napisaną wspólnie z dr Haliną Wojdon-Machałą.
Dożywotnio prezes honorowy PSNNPR.

</doc>
<doc id="4169968" url="https://pl.wikipedia.org/wiki?curid=4169968" title="Wharfe (rzeka)">
Wharfe (rzeka)

Wharfe (ang. "River Wharfe") – rzeka w północno-wschodniej Anglii, w hrabstwach North Yorkshire i West Yorkshire, wyznaczająca fragment granicy między nimi. Długość rzeki wynosi 97 km.
Rzeka rozpoczyna swój bieg u zbiegu potoków Oughtershaw Beck i Green Field Beck, w pobliżu wsi Beckermonds, w Górach Pennińskich, na terenie parku narodowego Yorkshire Dales. Rzeka płynie w kierunku południowo-wschodnim i uchodzi do rzeki Ouse, na południe od miasta York.

</doc>
<doc id="4169976" url="https://pl.wikipedia.org/wiki?curid=4169976" title="Wharfe">
Wharfe



</doc>
<doc id="4169978" url="https://pl.wikipedia.org/wiki?curid=4169978" title="Kościół św. Jakuba w Bukowej Śląskiej">
Kościół św. Jakuba w Bukowej Śląskiej

Kościół św. Jakuba – rzymskokatolicki kościół filialny w Bukowej Śląskiej. Świątynia należy do parafii św. Wawrzyńca w Woskowicach Małych w dekanacie Namysłów wschód, archidiecezji wrocławskiej. Dnia 4 lutego 1966 roku, pod numerem 1102/66, kościół został wpisany do rejestru zabytków województwa opolskiego.
Historia kościoła.
Pierwsze informacje o kościele w Bukowej Śląskiej pochodzą z 1400 roku. W XVI wieku została wybudowana drewniana świątynia, do której w 1666 roku oraz w 1687 roku dobudowano dwie murowane kaplice. Obecny kościół został wybudowany w latach 1786-1787, a jego fundatorem był ówczesny zarządca diecezji wrocławskiej Ernest von Strachwitz.
Wystrój wnętrz świątyni jest w stylach barokowym i neogotyckim. Na uwagę zasługuje m.in.:

</doc>
<doc id="4169981" url="https://pl.wikipedia.org/wiki?curid=4169981" title="Melchior Cano">
Melchior Cano



</doc>
<doc id="4169987" url="https://pl.wikipedia.org/wiki?curid=4169987" title="Harwood Hole">
Harwood Hole

Harwood Hole – nowozelandzka jaskinia położona w północnej części Wyspy Południowej, na terenie Parku Narodowego Abel Tasman. Zasadniczą jej część stanowi najgłębsza studnia jaskiniowa na terytorium Nowej Zelandii o głębokości 183 m, zaś całkowita głębokość systemu, wliczając połączoną z nią jaskinię Starlight Cave, wynosi 357 m. Łączna długość korytarzy systemu jaskiń wynosi 1554 m.
Jaskinia znajduje się w pagórkowatym rejonie o nazwie Takaka Hill. Płynący jej dnem podziemny strumień po wypłynięciu na powierzchnię wpada do potoku Gorge Creek. Dawniej strumień wpadał pod ziemię właśnie przez Harwood Hole, lecz z czasem woda znalazła inną podziemną drogę i studnia uległa osuszeniu. Jest to częste zjawisko na obszarach, na których zachodzą procesy krasowe.
W jaskini kręcono kilka scen filmowej trylogii Władca Pierścieni.
Zwiedzanie.
Jaskinia jest dostępna dla bardzo doświadczonych i odpowiednio wyposażonych turystów i grotołazów. Z pobliskiego parkingu Canaan Carpark do studni prowadzi szlak o nazwie Harwoods Hole Track, którego pokonanie zajmuje około 45 minut. Otwór studni nie jest zabezpieczony barierkami. W dół studni zjeżdża się po statycznej linie z wykorzystaniem urządzeń zaciskowych. Dalej przechodzi się jaskinią Starlight Cave aż do wyjścia. Łączny czas trwania wyprawy, wliczając czas marszu z parkingu i powrót, wynosi co najmniej 9 godzin. W czasie oraz po obfitych opadach deszczu dolna część jaskini jest zalana wodą i wyjście tą drogą może stać się niemożliwe.
Jaskinia jest miejscem licznych wypadków oraz akcji ratunkowych.
Historia eksploracji.
W 1957 miejscowy farmer zaprowadził grupę grotołazów z Wyspy Północnej do otworu studni, do której nigdy nie odważył się zejść. Grotołazi wstępnie oszacowali szerokość otworu zejściowego na 60 m, a głębokość na 200 m. Jaskinię nazwano Harwood Hole na cześć pierwotnego właściciela tych ziem. 25 grudnia 1958 roku grotołazi po raz pierwszy opuścili się na dno jaskini, używając liny na wyciągarce oraz metalowego krzesełka. Zbadano około 800 metrów korytarzy. Rok później grotołazi wrócili, by odnaleźć połączenie z sąsiednią Starlight Cave. Przy użyciu ładunków wybuchowych wysadzili blok stalaktytowy i jaskinie zostały połączone. Tym samym całkowita głębokość jaskini osiągnęła 357 m, czyniąc ją wówczas najgłębszą w kraju.

</doc>
<doc id="4169989" url="https://pl.wikipedia.org/wiki?curid=4169989" title="Rajdowe Mistrzostwa Europy 1967">
Rajdowe Mistrzostwa Europy 1967

Sezon Rajdowych Mistrzostw Europy 1967 był 15 sezonem Rajdowych Mistrzostw Europy (FIA European Rally Championship). Składał się z 16 rajdów, rozgrywanych w Europie. Zawodnik do punktacji końcowej miał zaliczane siedem dowolnie wybranych rajdów. 
W sezonie 1967 mistrzostwa Europy w rajdach rozgrywano z podziałem na trzy grupy:

</doc>
<doc id="4169990" url="https://pl.wikipedia.org/wiki?curid=4169990" title="Kościół św. Jakuba w Bukowie Śląskim">
Kościół św. Jakuba w Bukowie Śląskim



</doc>
<doc id="4169991" url="https://pl.wikipedia.org/wiki?curid=4169991" title="Fatah al-Intifada">
Fatah al-Intifada

Fatah al-Intifada (arab. فتح الانتفاضة) – palestyńska organizacja nacjonalistyczna.
Historia.
Powstał w 1983 roku w wyniku rozłamu wewnątrz al-Fatah. Twórcą grupy był Abu Musa. Fatah al-Intifada przeciwny był Jasirowi Arafatowi oraz Organizacji Wyzwolenia Palestyny i zajmował stanowisko prosyryjskie. W latach 80. zdołał odebrać al-Fatahowi część bojowników, obecnie jednak ma marginalne znaczenie.
W 1985 roku przyłączył się do Palestyńskiego Frontu Ocalenia Narodowego, a w 1993 roku do Połączonych Sił Palestyńskich.
W 2006 roku organizację opuściła grupa od 400 do 500 bojowników, którzy założyli fundamentalistyczny Fatah al-Islam.
W syryjskiej wojnie domowej Fatah al-Intifada poparła prezydenta Baszszara al-Asada. Bojownicy w trakcie konfliktu walczyli z dżihadystami z Dżabhat an-Nusra.
Fatah al-Intifada posiada struktury w Libanie, Syrii i Jordanii. Odgrywa niewielką rolę na terytoriach palestyńskich.
Ideologia.
Celem formacji jest niepodległość Palestyny. Fatah al-Intifada przeciwny jest wszelkim negocjacjom z Izraelem.
Wsparcie zagraniczne.
Fatah al-Intifada liczyć może na wsparcie syryjskiego rządu.

</doc>
<doc id="4169993" url="https://pl.wikipedia.org/wiki?curid=4169993" title="Swale (rzeka)">
Swale (rzeka)

Swale (ang. "River Swale") – rzeka w północno-wschodniej Anglii, w hrabstwie North Yorkshire. Długość rzeki wynosi 100 km.
Rzeka rozpoczyna swój bieg u zbiegu potoków Birkdale Beck i Great Sleddale Beck, w Górach Pennińskich, na terenie parku narodowego Yorkshire Dales. Rzeka płynie w kierunku południowo-wschodnim, w górnym biegu doliną Swaledale, i uchodzi do rzeki Ure (kilka kilometrów w dół rzeki ta zmienia swoją nazwę na Ouse).
Główną miejscowością położoną nad rzeką jest miasto Richmond.

</doc>
<doc id="4169994" url="https://pl.wikipedia.org/wiki?curid=4169994" title="Eyolf Kleven">
Eyolf Kleven

Birger Eyolf Kleven (ur. 27 lutego 1908 w Kopenhadze, zm. 8 lutego 1985) – piłkarz duński, brat piłkarza i trenera Arne Klevena.
W latach 1930–1942 rozegrał 30 meczów w reprezentacji Danii i strzelił dla niej 8 goli. Trzykrotnie zdobył mistrzostwo Danii z zespołem Akademisk BK (1937, 1943, 1945).

</doc>
<doc id="4169997" url="https://pl.wikipedia.org/wiki?curid=4169997" title="Ure">
Ure

Biografie:

</doc>
<doc id="4169999" url="https://pl.wikipedia.org/wiki?curid=4169999" title="Monika Flašíková-Beňová">
Monika Flašíková-Beňová



</doc>
<doc id="4170007" url="https://pl.wikipedia.org/wiki?curid=4170007" title="Joanna Skupińska">
Joanna Skupińska

Joanna Skupińska – instruktorka harcerska, komendantka Centralnej Szkoły Instruktorskiej ZHP, członkini Głównej Kwatery ZHP ds. pracy z kadrą.
Związana z Hufcem ZHP Łagiewniki, w którym pełniła funkcje przybocznej i drużynowej 1 Gromady Zuchowej „Radosne Elfy”, drużynowej 109 Drużyny Harcerskiej „Szare Wilki” oraz komendantki 109 Szczepu „Wataha” w Jordanowie Śląskim. Zajmowała się też programem i kształceniem – była szefową zespołu programowego hufca i szefową zespołu kadry kształcącej hufca, zastępczynią komendanta hufca ds. programowych oraz ds. kształcenia. 
Od 2010 jest przewodniczącą hufcowej komisji stopni instruktorskich hufca, a od 2013 członkinią komisji stopni instruktorkich Chorągwi Dolnośląskiej ZHP.
Zajmowała się kształceniem na szczeblu chorągwianym, a w ostatnich latach – ogólnozwiązkowym, była członkinią Zespołu Kadry Kształcącej Chorągwi Dolnośląskiej ZHP. Od 2014 jest komendantką Centralnej Szkoły Instruktorskiej ZHP. Współtworzyła dokumenty ZHP dotyczące pracy z kadrą, nowe standardy kształcenia, organizowała kilkanaście ogólnopolskich zbiórek pracy z kadrą i wiele edycji warsztatów pracy z kadrą, letnie akcje szkoleniowe ZHP i zloty harcmistrzów, współorganizowała kilka edycji kursów harcmistrzowskich „Cogito”. Uczestniczyła w międzynarodowych kongresach i forach skautowych Światowej Organizacji Ruchu Skautowego. 
Pracowała w zespole ds. strategii rozwoju ZHP. Na XL Zjeździe ZHP 8 grudnia 2017 wybrana w skład Głównej Kwatery ZHP.
Jest architektem, absolwentką studiów na Wydziale Architektury Politechniki Wrocławskiej. Ukończyła kursy wychowawców, kierowników wypoczynku, trenerów młodzieżowych i liderów grup lokalnych.

</doc>
<doc id="4170031" url="https://pl.wikipedia.org/wiki?curid=4170031" title="Ludowe Komitety Oporu">
Ludowe Komitety Oporu

Ludowe Komitety Oporu (arab. لجان المقاومة الشعبية) – palestyńska organizacja nacjonalistyczna.
Zbrojnym skrzydłem organizacji są Brygady Salah al-Din.
Historia.
Założone we wrześniu 2000 roku przez Jamala Abu Samhadana. Początkowo ich członkami byli głównie dysydenci z al-Fatah i służb bezpieczeństwa Autonomii Palestyńskiej. Do grupy włączyli się także byli członkowie Hamasu i Palestyńskiego Islamskiego Dżihadu. Początkowo celem organizacji była ochrona palestyńskich uchodźców w trakcie intifady Al-Aksa, szybko rozszerzyła ona jednak działalność na ataki skierowane przeciwko Izraelowi (głównie w Strefie Gazy). Formacja zyskała rozgłos po wysadzeniu trzech izraelskich czołgów za pomocą zdalnie sterowanych bomb. Bojownicy uczestniczą także w walkach wewnętrznych pomiędzy frakcjami palestyńskimi.
W październiku 2003 roku bojownicy przeprowadzili atak bombowy na amerykański konwój dyplomatyczny. Według grupy dyplomaci działali przeciwko interesom Palestyny.
W maju 2004 roku członkowie Ludowych Komitetów Oporu zamordowali pięciu żydowskich osadników w Strefie Gazy.
7 września 2005 roku bojownicy przyznali się do zabicia Musy Arafata będącego doradcą prezydenta Autonomii Palestyńskiego. 
W wyborach parlamentarnych w Autonomii Palestyńskiej w 2006 roku formacja poparła Hamas.
W latach 2008–2009 w trakcie operacji Płynny Ołów organizacja uczestniczyła w walkach z armią izraelską na terenie Strefie Gazy.
W sierpniu 2011 roku w izraelskich nalotach zginął szef Ludowych Komitetów Oporu Kamal al-Nairab, a także dowódca wojskowy i trzej inni członkowie organizacji. 
W marcu 2012 roku w ataku rakietowym izraelskiego wojska zginął Zuhair al-Qaisi, sekretarz generalny Ludowych Komitetów Oporu. Wraz z nim w ataku zginął inny członek grupy, Mahmud Halani.
W listopadzie 2012 roku bojownicy Ludowych Komitetów Oporu ponownie starli się z izraelską armią w Strefie Gazy, tym razem w ramach operacji Filar Obronny.
W 2013 roku służby Hamasu aresztowały grupę członków Ludowych Komitetów Oporu. Aresztowania przeprowadzono celem zatrzymania prowadzonych przez Ludowe Komitety Oporu działań zaczepnych wobec Izraela.
Latem 2014 roku Brygady Salah al-Din wzięły udział w walkach z izraelskim wojskiem w Strefie Gazy w trakcie operacji Ochronny Brzeg.
Powiązania ze służbami Autonomii Palestyńskiej.
W trakcie intifady Al-Aksa Izrael oskarżał Ludowe Komitety Oporu o bezpośrednie powiązania ze służbami Autonomii Palestyńskiej. Zdaniem Izraela służby Autonomii wspierały Ludowe Komitety Oporu poprzez dofinansowanie, szkolenie oraz udzielanie wsparcia logistycznego i wywiadowczego.
Wsparcie ze strony innych organizacjami terrorystycznymi.
Współpracuje z innymi palestyńskimi ruchami terrorystycznymi. Najbliższe relacje łączyły je z Hamasem. Muzułmański Ruch Oporu (rozwinięcie akronimu jakim jest nazwa Hamas) prowadził prawdopodobnie szkolenia członków Ludowych Komitetów Oporu. Sojusz załamał się w 2013 roku po akcjach służb Hamasu wymierzonych w Ludowe Komitety Oporu.
Możliwe jest, że grupa otrzymuje lub otrzymywała pomoc finansową ze strony libańskiego Hezbollahu.
Ideologia.
Wyznają ideologię będącą połączeniem nacjonalizmu i sunnickiego islamizmu. Dążą do utworzenia niepodległej Palestyny i do całkowitego zniszczenia Izraela. Choć często odwołują się do haseł religijnych, nie są one ugrupowaniem fundamentalistycznym (choć niektórzy analitycy błędnie zaliczają je do tego grona).
Jako organizacja terrorystyczna.
Przez Izrael uznawane są za grupę terrorystyczną.

</doc>
<doc id="4170033" url="https://pl.wikipedia.org/wiki?curid=4170033" title="Noc 15 sierpnia 1831">
Noc 15 sierpnia 1831

Noc 15 sierpnia 1831 ("noc sierpniowa, rebelia sierpniowa") – w historiografii powstania listopadowego termin stosowany w odniesieniu do fali gwałtownych, masowych wystąpień ludu warszawskiego i części wojska, połączonych z samosądami, w nocy z 15 na 16 sierpnia i w dzień 16 sierpnia 1831. Główną przyczyną rozruchów było powszechne niezadowolenie mieszkańców Warszawy z niekorzystnej sytuacji militarnej (wojna polsko-rosyjska) oraz ignorowanie przez władzę żądań szybkiego osądzenia i ukarania osób oskarżanych o szpiegostwo lub zdradę.
W wyniku rebelii śmierć poniosły 34 osoby (lub według niektórych źródeł 35 osób), rannych zostało około 14. Większość ofiar została wywleczona z więzień i powieszona na latarniach ulicznych lub zakłuta bagnetami. 16 i 22 sierpnia 1831 na rozkaz gen. Jana Krukowieckiego rozstrzelano 5 osób, które dopuściły się samosądów lub rabunków.
Geneza.
26 maja 1831 wojska polskie poniosły dotkliwą porażkę w bitwie pod Ostrołęką – w powszechnej ocenie historyków, przegrana ta stanowiła punkt zwrotny w wojnie polsko-rosyjskiej; moment, od którego powstanie listopadowe zaczęło powoli chylić się ku upadkowi. Polacy utracili inicjatywę strategiczną i zostali zepchnięci do defensywy. Niepowodzeniami zakończyły się ponadto wyprawy litewska i wołyńska. Na Lubelszczyźnie całkowitą klęskę poniosła wyprawa generała Jankowskiego (bitwa pod Łysobykami).
Niekorzystne doniesienia z pól bitewnych, zbliżanie się armii nieprzyjacielskiej do Warszawy przy bierności wojska polskiego, "uobojętnienie sprawy narodowej pomimo wycieńczeń i łożonych ofiar""," a przede wszystkim "paraliż woli, brak wiary w sukces, działania pozorne" władz powstańczych wpływały znacząco na demoralizację generalicji oraz pogorszenie nastrojów społecznych. Rosło napięcie i niezadowolenie mieszkańców stolicy, podsycane zwłaszcza wystąpieniami członków radykalnego skrzydła Towarzystwa Patriotycznego (tak zwanego Klubu) – zdecydowanych przeciwników generała Jana Skrzyneckiego, jako wodza naczelnego wojsk polskich ("Od bitwy Ostrołęckiej całe postępowanie Skrzyneckiego jest ciągłym pasmem najszkodliwszych błędów (…) Kraj nad przepaścią postawił)".
Ponadto nierozstrzygniętą pozostawała drażliwa społecznie sprawa osób oskarżanych o szpiegostwo lub zdradę czy sprzyjanie stronie rosyjskiej. Aresztantów przetrzymywano od dłuższego czasu w warszawskich lochach i więzieniach bez spodziewanego procesu (niektórych szpiegów, jak Henryka Mackrotta juniora, więziono od samego początku powstania), pomimo zapewnień Rządu Narodowego niezwłocznego, to jest w ciągu 24 godzin, osądzenia oskarżonych. Kolejne zwodnicze obietnice władz, „łudzenie pozorami”, a w rzeczywistości umyślna gra na zwłokę, wywoływały coraz większe zniecierpliwienie radykalnie nastrojonej części mieszkańców miasta.
Jednym z pierwszych zwiastunów nadchodzącej rebelii był dzień 29 czerwca 1831, kiedy to zrewoltowany tłum usiłował zlinczować generała Józefa Hurtiga, podejrzewanego o spiski antypolskie. Zdecydowana postawa członków Gwardii Narodowej uchroniła wówczas generała przed śmiercią z rąk wzburzonego tłumu, nie mogła jednak rozładować napiętej atmosfery w stolicy („Niespokojność publiczna dochodziła do najwyższego stopnia”). Sygnały zbliżającego się wybuchu społecznego były konsekwentnie ignorowane przez członków Rządu Narodowego – zbyt słabego nie tylko, by powstrzymać pochód Rosjan na Warszawę, ale także by utrzymać i zabezpieczyć spokojność publiczną w mieście. Ferment rewolucyjny szerzył się także wśród oficerów „bez przydziału”, rozgoryczonych brakiem możliwości powrotu do wojska (było ich w Warszawie około 1300).
Nastrojom społecznym nie sprzyjała nominacja generała Henryka Dembińskiego na wodza naczelnego wojsk polskich, powszechnie uważanego za kontynuatora „systematu” generała Jana Skrzyneckiego. Warszawska opinia publiczna widziała w generale Dembińskim ugodowca, który będzie dążył do podjęcia rozmów kapitulacyjnych z Rosjanami i „który nie umie się oprzeć obcym wpływom”.
Także i sytuacja gospodarcza nie napawała optymizmem – życie ludu miejskiego stawało się coraz uciążliwsze, pogarszało się zaopatrzenie Warszawy, brakowało artykułów pierwszej potrzeby, doskwierała drożyzna, wzrastało bezrobocie. Tragiczne żniwo zbierała ponadto epidemia cholery przywleczona na ziemie polskie przez wojska rosyjskie.
W opinii Maurycego Mochnackiego, praźródłem wszelkich problemów i błędów, które doprowadziły do kryzysu powstania, a w konsekwencji do wybuchu rebelii sierpniowej, był wyłącznie sejm, jako „gniazdo bezrządu i fakcji” oraz władze, które z sejmu wypływały, a które „nie dopełniały swoich obowiązków”, to jest 5-osobowy Rząd Narodowy – bardziej „niezdatny”, niż „najmniej zdatny człowiek, ale jeden”. Szkodliwe bowiem rządy jednego człowieka są – w ocenie Mochnackiego – łatwiejsze do obalenia, niż „rząd pięciu, reprezentujący różne niezgodne z sobą opinie sejmowe”. Podnosił także Mochnacki krytykę fundamentów ustrojowych, jako szkodliwych dla insurekcji – powstanie narodowe „oprawione w ramki monarchii konstytucyjnej”, do czego dążyły niektóre stronnictwa sejmowe, nie mogło bowiem wygrać w starciu z „energicznym absolutyzmem cara”.
Niektórzy badacze, jak Szymon Aszkenazy, stawiali hipotezę, jakoby masakra sierpniowa była wynikiem prowokacji rosyjskiej, mającej na celu zohydzenie sprawy polskiego powstania narodowego w opinii publicznej krajów zachodniej Europy.
Przebieg wydarzeń.
Od wczesnych godzin porannych 15 sierpnia, w dzień świąteczny, w centrum miasta zbierały się liczące po kilka i kilkanaście osób grupki mieszkańców, oczekujących niecierpliwie najświeższych wieści z kwatery głównej wojsk polskich, gdzie rozstrzygała się kwestia wodzostwa naczelnego. Z upływem godzin liczebność tych grup zwiększała się, zwłaszcza w okolicach placu Krasińskich. Około godziny 17:00, w wypełnionych po brzegi salach redutowych Teatru Narodowego rozpoczęło się otwarte posiedzenie Towarzystwa Patriotycznego. Obradom przewodniczył Jan Czyński. Zebranie to, choć przebiegało w stosunkowo spokojnej atmosferze, stało się wstępem do późniejszych, krwawych wypadków w mieście. W trakcie wystąpień kolejnych mówców rozdawano ulotki z wizerunkiem powieszonego Skrzyneckiego i Czartoryskiego, w przemówieniach podnoszono postulaty natychmiastowego pozbawienia generała Skrzyneckiego wszelkiego wpływu na sprawy wojskowe; mnożyły się oskarżenia władz cywilnych i wojskowych o zdradę lub chęć kapitulacji; „klubiści” domagali się przykładnego ukarania winnych niepowodzeń militarnych w wojnie z Rosją, oraz osądzenia osób oskarżonych o szpiegostwo lub zdradę.
Ksiądz Aleksander Pułaski „powstawał jawnie przeciw partii, co będąc przy władzy, wyrazami "ufność, jedność", mamiła niebaczących”. Złożył ponadto wniosek, aby postulat ten „energicznie” przedstawić Rządowi. Za wnioskiem Pułaskiego opowiedziała się zdecydowana większość głosujących. Podjęto jednocześnie decyzję, czego domagał się zwłaszcza Nikodem Boski, że do siedziby Rządu udadzą się wszyscy zebrani „klubiści”, a nie tylko – jak początkowo planował Czyński – wybrani delegaci.
W drodze do pałacu Namiestnikowskiego, gdzie odbywały się posiedzenia rządu, do grupy klubistów przyłączała się coraz liczniejsza rzesza mieszkańców Warszawy, "równie troskliwych o szczęście Narodu". Początkowo było to około 500–700 osób; ostatecznie około godziny 20:00, na dziedzińcu przed pałacem pojawił się tłum liczący kilka tysięcy osób (według Ludwika Mierosławskiego – mniej niż tysiąc) – jego liczebność wzrastała wraz z upływem każdej minuty. Lud domagał się "zdania sprawy Jenerała Skrzyneckiego z czynności wojennych". Większość przybyłych pozostała na dziedzińcu pałacu, natomiast Jan Czyński, ksiądz Aleksander Pułaski, Nikodem Boski oraz Ignacy Płużański na czele mniejszej grupy ludzi wtargnęli do Sali Kolumnowej, gdzie odbywało się posiedzenie Rządu Narodowego w składzie Adam Jerzy Czartoryski, Stanisław Barzykowski, Wincenty Niemojowski, Joachim Lelewel i Teofil Morawski. Na sali znajdowali się ponadto Emilian Węgierski oraz Antoni Ostrowski. Zakłócenie obrad rządu spotkało się z ostrą reakcją ze strony Stanisława Barzykowskiego.
Doszło do wymiany zdań, w trakcie której przywódcy Towarzystwa Patriotycznego usprawiedliwiali swoje zniecierpliwienie, domagali się ukarania generała Skrzyneckiego, osób oskarżonych o zdradę oraz przeciwdziałania postępom wojsk rosyjskich. Wymijające odpowiedzi oraz wezwania prezesa rządu, Adama Jerzego Czartoryskiego, do uspokojenia nastrojów i wsparcia rządu w jego trudnym położeniu nie przyniosły oczekiwanego rezultatu. Prezes „Klubu”, Joachim Lelewel, milczał. Delegaci wprawdzie starali się „nadzieją energiczniejszych działań pocieszyć” zgromadzony na dziedzińcu tłum, jednak odniosło to tylko tymczasowy skutek.
Masy pospólstwa początkowo zaczęły rozchodzić się na różne strony, przywódcy „Klubu” wrócili do domów, dziedziniec pałacu pustoszał (według innych relacji – gromady ludu przeniosły się bezpośrednio spod pałacu rządowego na plac Zamkowy). Gdy wydawało się, że sytuacja została opanowana, sprawy przybrały zupełnie nieoczekiwany obrót – w okolicy placu Zamkowego ponownie zaczęły gromadzić się agresywnie nastrojone tłumy. Zniecierpliwione pospólstwo, rzemieślnicy, handlarze i wyrobnicy, inteligencja, a wraz z nimi także niektórzy wojskowi różnego stopnia, swoją „rozpacz” i desperację nakierowali na osoby przetrzymywane w więzieniach – lud zaczął głośno domagać się ukarania osób oskarżanych o szpiegostwo lub zdradę. Aresztowanych pod takimi zarzutami przetrzymywano w kilku punktach miasta, między innymi na Zamku Królewskim, w Starej Prochowni, w Domu Przytułku i Pracy na Woli czy w więzieniu klasztoru dominikańskiego przy ulicy Freta. Zwłaszcza Zamek Królewski działał na wzburzone tłumy jak „piekielny magnes”. Zamku pilnowało kilkudziesięciu członków Gwardii Narodowej. Potężna brama zamku była zamknięta. Pierwsze próby siłowego sforsowania bramy podjęto już przy zapadającym zmroku. Lud domagał się powieszenia generałów Jankowskiego i Hurtiga – oskarżonych o antypolski spisek i zdradę w związku z porażką wyprawy łysobyckiej. Wznoszono okrzyki „Niech żyje Polska, śmierć zdrajcom, śmierć szpiegom!”. Członkowie Gwardii Narodowej z okien zamkowych, z bronią w ręku, wzywali zebranych do zachowania spokoju (zdaniem "Polaka Sumiennego", członkowie Gwardii podzielali "uczucie sprawiedliwej zemsty", i nie przeciwdziałali "wyrokowi opinii publicznej"). Gwardziści broniący przystępu do zamku mieli też oddać strzały z broni palnej, jednak prawdopodobnie były to jedynie strzały ostrzegawcze. Próby siłowego sforsowania bramy nie przynosiły skutku przez około 1,5 godziny. Po upływie tego czasu pod zamkiem pojawiły się bataliony wojska liniowego, przybyłe tu pod dowództwem Emiliana Węgierskiego. Na ich widok gwardziści otworzyli bramy i wpuścili żołnierzy do środka. Wykorzystując ten moment dostępu do wnętrz zamkowych, zgromadzony tłum warszawiaków wdarł się na dziedziniec i do komnat na piętrze zamku, gdzie przetrzymywano aresztantów. Przybyłe wojsko liniowe nie stawiało żadnego oporu, a wręcz przeciwnie – "połączyło się z tymi, co śmierci osób aresztowanych żądali". Odtąd gwardziści nie byli już w stanie powstrzymać szybko postępującego biegu wydarzeń, a nieliczni z nich, którzy bronili jeszcze dostępu do części sal – zostali poturbowani lub ranieni. Inni gwardziści natomiast, mieli wydać w ręce oprawców ukrywającego się generała Hurtiga. Według kapitana-raportera Gwardii Narodowej, Jana Rudnickiego, "samym napadem i sposobem dostania się do więzień, a nawet samowolną exekucyą" kierowali oficerowie wojska liniowego. W najgorętszych chwilach oficerowie mieli wręcz groźbami zmuszać pospólstwo "do tłumnego z nimi działania""." Powodem takiej postawy wojskowych miała być utrata zaufania do władz powstańczych, słabość i pobłażanie przez władzę "występnym". Według Mieczysława Weryńskiego, największą aktywność w samosądach zamkowych przejawiali wojskowi.  
Pierwszymi ofiarami ludowych samosądów byli generałowie Jankowski, Hurtig, Bukowski, Sałacki, a także szambelan cesarski Fenshave (vel Fencz), pani Bazanow oraz kapitan Ludwik Bętkowski. W samosądzie zamkowym aktywnie uczestniczyły również kobiety.
Około godziny 22:00–23:00, ofiary wywleczono na Plac Zamkowy, a następnie "po morderstwach najokrutniejszych żganiem, rąbaniem, na latarniach powieszono, włócząc od jednej do drugiej, bo żelaza lub postronki pękały". Generał Jankowski "aż" "na trzeciej" "latarni" "życia dokonał" (wg innych relacji – zginął od ciosów bagnetami). Dla poniżenia moralnego, bezpośrednio po zabójstwach ciała ofiar były obnażane i wieszane na jednej nodze. Profanacji tej towarzyszyły głośne wiwaty, pastwienie się nad częściami intymnymi ciał oraz "naigrywanie lubieżne," zwłaszcza wobec jedynej kobiety wśród tej grupy ofiar – pani Bazanow, oskarżanej o kontakty z Rosjanami. Generałowa stała się "najulubieńszym przedmiotem wściekłej i nadzwierzęcej pasji". Kilkunastoletnia córka pani Bazanow, która desperacko zasłaniała matkę własnym ciałem, otrzymała kilka ran kłutych – według niektórych relacji, rany te po kilku dniach okazały się śmiertelne.
Po dokonaniu samosądów na placu Zamkowym i okolicach, około godziny 1:00 w nocy "tłuszcza krwią opojona", jednak już mniejsza liczebnie (około 1000–1500 osób), skierowała się do innych miejsc izolacji, gdzie również odbywały się "z podobną wściekłością, rąbanie, kłucie, obnażanie, wieszanie za nogi lub za jedną nogę, w brzuchy, w przyrodzenie żelaza topienie, to płazowanie, to ostrzem rąbanie etc." – wywleczono aresztantów z więzień w Starej Prochowni (wydał ich nadzorca więzienia) i klasztorze dominikańskim, a następnie zamordowano. Warty z wojska liniowego nie stawiały żadnego oporu. Uliczne egzekucje, "samowolne, lecz sprawiedliwe", miały miejsce także w okolicach rogatek Wolskich – pomimo obecności żołnierzy wojska liniowego, zginęły tam osoby przetrzymywane w Domu Przytułku i Pracy, w większości pochodzenia żydowskiego, oraz w więzieniu klasztoru karmelickiego, między innymi jeden z najbardziej znienawidzonych szpiegów przedpowstaniowej Warszawy, Henryk Mackrott junior. Do nieprzytomności pobito także dozorcę Domu, którego podejrzewano o ukrywanie Mateusza Szleja (szpiega). Ta sama grupa ludu dokonała nieudanego zamachu na przejeżdżającego w pobliżu prezesa Rządu Narodowego – Adama Jerzego Czartoryskiego (oddano do niego niecelne strzały na ulicy Elektoralnej).
Na Nowym Mieście zginął na latarni między innymi Birnbaum; w pobliżu Prochowni – Petrykowski, Łuba, Balon (komendant warty, ppor. 10 ppl. Wilhelm Cichl, nie był w stanie powstrzymać ataku). Ponadto noc sierpniową "oświecił swym zgonem" Hankiewicz, znienawidzony sekretarz generalny Komisji Rządowej Sprawiedliwości, którego – po uprzednim zranieniu bagnetami – powieszono przed siedzibą komisji (to jest przed pałacem Raczyńskich przy ulicy Długiej; inne relacje wskazują na róg Zakroczymskiej i Wójtowskiej, jako miejsce zabójstwa Hankiewicza). Po zerwaniu się zwłok z latarni, powieszono je ponownie – za żebra. Do zabójstwa Hankiewicza miał podżegać niezidentyfikowany kapłan w sutannie:
W miejscu tym zwłoki Hankiewicza pozostawały do godziny 15:00 dnia 16 sierpnia.
W niektórych przypadkach zabójstwom towarzyszyła grabież mienia należącego do ofiar.
Wieść o rozruchach i ofiarach śmiertelnych rozchodziła się po mieście nierównomiernie. Część zamożniejszych mieszkańców, do których docierały sygnały o samosądach, w obawie przed atakami zamykała się w swoich domach, tarasowała drzwi i okna. Jednak inna część mieszkańców nie była świadoma dramatu aż do wschodu słońca. Dopiero światło dzienne, widok wisielców i walających się po ulicach, brukach i rynsztokach zwłok ludzkich uzmysłowił skalę zajść. Makabryczne widoki przyciągnęły gromady gapiów na ulice – w tym kobiety z małymi dziećmi („niektóre poklaskiwały i naigrywały się, niektóre nawet parasolików końce we krwi płynącej maczały, a potem chustki tą krwią napawały”). Nawet „kobiety, obywatelki, urzędniczki, wyższego wychowania i stanu z radością oglądały wiszące i porąbane trupy”. Duża część warszawiaków, różnego stanu, wieku i płci, oceniła wypadki nocy sierpniowej pozytywnie; zabójstwa osób podejrzewanych o szpiegostwo lub zdradę poczytywano jako dobrze spełniony obowiązek. Uważano, że zamordowanych spotkała zasłużona kara; „odczuwano ulgę, swoiste rozładowanie ciężkiej atmosfery”; 15 sierpnia miał stać się dla nich swoistym "katharsis".
W niebezpieczeństwie znalazł się także konsul francuski – Raymond Durand, którego oskarżano o paraliżowanie starań o pomoc francuską. Konsula uratowała jednak stosunkowo duża odległość dzieląca go od centrum wydarzeń (mieszkał w kamienicy przy ulicy Nowy Świat) oraz wzmocniona straż osobista. Rebelianci zamierzali ponadto uśmiercić generałów Skrzyneckiego, Chrzanowskiego i księcia Adama Jerzego Czartoryskiego, jako głównych winowajców nieuchronnego upadku powstania, a także jeńców rosyjskich, między którymi było trzech generałów.
Instytucje publiczne powołane do zabezpieczenia spokojności w mieście i kraju – Gwardia Narodowa i Straż Bezpieczeństwa – nie podjęły na czas zdecydowanych działań na rzecz przywrócenia porządku. Dowódca Gwardii Narodowej – Antoni Ostrowski – nie chciał strzelać bez wyraźnego rozkazu władz (generał Krukowiecki, powołując się na relację Ignacego Bertranda, utrzymuje, iż Antoni Ostrowski otrzymał stosowny rozkaz ze strony Rządu Narodowego), a ponadto obawiał się, że strzelanie do zrewoltowanego tłumu jedynie zaogni sytuację i doprowadzi do jeszcze większego rozlewu krwi.
Bierną postawę zachował również pełniący obowiązki gubernatora Warszawy – generał Emilian Węgierski (według zapisków Krukowieckiego, Węgierski zaniechał działań, gdy sam znalazł się w śmiertelnym niebezpieczeństwie). Grupy wzburzonego ludu mogły więc dokonywać samosądów bez większych trudności i bez większego oporu ze strony organów bezpieczeństwa. Oddziały Gwardii Narodowej opanowały plac Zamkowy, Podwale, część Krakowskiego Przedmieścia i Senatorskiej dopiero po zaistniałych samosądach.
Na placu Saskim zapobieżono egzekucji jeńców rosyjskich, ponadto generał Krukowiecki uratował od śmierci zaprzyjaźnionego z nim cukiernika Lessla (rozpędził „zbójców” z pomocą ułanów generała Ruttié, a przywódcę tej grupy, sapera Gałeckiego, kazał natychmiast rozstrzelać na placu Saskim).
Nad ranem 16 sierpnia mniejsze grupy ludu zaczęły ponownie zbierać się w niektórych punktach Starego Miasta. Po mieście rozchodziła się pogłoska, iż „rzeź ma trwać trzy dni”. Generał Krukowiecki wysłał patrole w okolice ulic Piwnej, Pańskiej i Podwale z rozkazem rozpędzania grup pospólstwa. Skala wystąpień była tego dnia zdecydowanie mniejsza (brało w nich udział kilkaset osób), jednak rebelianci zdążyli powiesić jeszcze kilka ofiar. Na terenie koszar sapieżyńskich brutalnie pobito, a następnie zamordowano jeńca rosyjskiego – barona Kettlera (wg Kraushara – Kettler zginął na ulicy Długiej, pod domem Lelewela i Mochnackiego). Notabene, do zabójstwa barona Kettlera wzywała kobieta – obywatelka Teofila Kościałowska. W okolicy Banku Polskiego (według Władysława Lewandowskiego i Mieczysława Weryńskiego – na ulicy Freta) powieszono znienawidzonego adwokata i byłego kuratora szkół kaliskich – Kaweckiego, który w obawie przed rozpoznaniem poruszał się po mieście w przebraniu kobiecym. Były to ostatnie ofiary rebelii sierpniowej (nie licząc córki pani Bazanow, która być może zmarła po kilku dniach od odniesionych ran). Około godziny 17:00 do Warszawy wkroczyły oddziały wojskowe, mające za zadanie zdławić w zarodku ewentualny bunt plebsu.
Około godziny 9:00–10:00 rozpoczęto sprzątanie miejsc publicznych po śladach masakry. Ciała ofiar przeniesiono tymczasowo na dziedziniec klasztoru przy ulicy Piwnej. Ułożono je tam rzędem, jednak bez żadnego przykrycia.
W opinii "Polaka Sumiennego", wypadki sierpniowe były rezultatem zniecierpliwienia ludu warszawskiego, "rozdrażnionych namiętności" i stanu desperacji, do której doprowadzić miał swoimi działaniami (lub brakiem spodziewanych działań) generał Jan Skrzynecki, jednak wypadki te nie doprowadziły do żadnych "nadużyć", czy "naruszenia własności publicznej i prywatnej". Ich ostrze miało być wymierzone wyłącznie w osoby "nastające na zgubę ojczyzny," natomiast "prawi obywatele (…) przechodząc spokojnie doznawali hołdu winnego ich patriotyzmowi." Niechlubny wyjątek w postaci napadu na dom cukiernika Lessla został udaremniony przez generała Krukowieckiego, a przywódca bandy – rozstrzelany (Aleksander Kraushar przywołuje ponadto napad na dom Łubieńskich, Zwierkowski – napad na dom adwokata Kaweckiego, a Łepkowski – próbę zdemolowania siedziby redakcji kontrrewolucyjnego „Zjednoczenia”). Niepotwierdzone relacje mówią też o napadzie rabunkowym na dom niejakiego Petra na Solcu.
Także i Maurycy Mochnacki na łamach "Dziennika Powszechnego Krajowego" wywodził, iż wypadki sierpniowe nie miały podłoża rabunkowego czy buntowniczego przeciw legalnej władzy, ale były rezultatem "wyższego uniesienia patriotycznej zemsty". Lud Warszawy "nikogo prócz szpiegów i zdrajców powiesić nie mógł i nie chciał". Innego zdania był historyk Tadeusz Łepkowski, według którego celem politycznym nocy 15 sierpnia był przewrót polityczny i obalenie rządu, a nawet ukaranie śmiercią posłów, czego nie zdołano zrealizować.
Z kolei dziennik "Nowa Polska" wskazywał, iż wypadki 15 sierpnia miały spontaniczny, żywiołowy charakter; nie były rozmyślnie zaplanowaną i zorganizowaną prowokacją stronnictwa rosyjskiego (jak utrzymywał na przykład generał Dembiński) z "wyrachowanym zamiarem"";" kierował nimi „przypadek”. "Gazeta Polska" nazwała wypadki nocy sierpniowej "aktem ostateczności, która nas wszystkich zasmuca, ale która była nieodzowna, konieczna""."
Lista ofiar samosądów.
Lista uwzględnia wyłącznie ofiary śmiertelne zaburzeń sierpniowych; sporządzona została w oparciu o informacje zawarte w "Rysie powstania, walki i działań Polaków 1830 i 1831 roku" Walentego Zwierkowskiego (Warszawa, 1973). Lista Zwierkowskiego wymienia 34 ofiary samosądów. Poniżej uwzględniono także 35. ofiarę – córkę pani Bazanow, która otrzymała rany kłute w czasie ataku na jej matkę. Według niektórych źródeł, córka pani Bazanow zmarła po kilku dniach w wyniku odniesionych ran, jednak inne źródła nie potwierdzają tej informacji.
Ponadto dziennik "Polak Sumienny" wymienia dwie inne ofiary samosądów sierpniowych:
Także w czasie ataku na Zamek Królewski śmierć poniosła nieustalona z nazwiska kobieta – nie wiadomo jednak, czy jej śmierć była wynikiem umyślnego zabójstwa czy wypadku (stratowanie lub wypadnięcie z okna).
Na listach proskrypcyjnych znajdowały się również nazwiska generałów, których zamierzano stracić: Skrzynecki, Łubieński, Milberg, Jagmin, Skarżyński, Dziekoński i Czarnomski.
Skutki nocy sierpniowej.
W wyniku zaburzeń sierpniowych śmierć poniosły 34 osoby (lub 35 osób), a kilkanaście zostało rannych. Ponadto na rozkaz generała Krukowieckiego, rozstrzelano 5 osób biorących udział w samosądach – "dla przykładnego ukarania występnych" oraz "dla usatysfakcjonowania prawicy". W następstwie masakry aresztowano niektórych członków rozbitego Towarzystwa Patriotycznego, jednak większość z nich wkrótce uwolniono od wszelkich zarzutów.
Politycznym skutkiem rewolty był upadek rządu księcia Adama Jerzego Czartoryskiego 17 sierpnia oraz ucieczka jego samego do kwatery w Ołtarzewie (groziła mu śmierć ze strony zrewoltowanego tłumu; także i inni konserwatyści, przerażeni widmem „latarni jakobińskiej”, szukali schronienia pod opieką armii). Połączone izby Sejmu i Senatu zniosły ustanowioną w dniu 29 stycznia 1831 5-osobową strukturę rządu. Odtąd „głos stanowczy” należał wyłącznie do prezesa (lub zastępcy prezesa) Rządu Narodowego – stanowisko to powierzono generałowi Janowi Krukowieckiemu (notabene, na jego własne żądanie), w którym upatrywano jedynego zdolnego przywrócić porządek publiczny. Rada Ministrów miała składać się z sześciu ministrów powoływanych przez prezesa i mających głos jedynie doradczy. Prezes Rządu zyskiwał ponadto prawo mianowania wodza naczelnego wojsk polskich. Odtąd też, aż do „oswobodzenia stolicy”, Sejm i Senat miały obradować wspólnie.
Lewica Towarzystwa Patriotycznego, której działalność w pewnym zakresie przyczyniła się do rozruchów sierpniowych, nie osiągnęła zamierzonych celów, to jest przejęcia władzy w powstaniu lub nadania jej działaniom bardziej radykalnego kierunku; "nie potrafiła uczynić z tych wydarzeń prawdziwego narzędzia w walce politycznej". Nowy przywódca powstania, generał Jan Krukowiecki, wbrew oczekiwaniom radykałów „nie odrodził powstania”. Brak radykalizacji władzy po masakrze sierpniowej był zapewne spowodowany między innymi palącą sytuacją militarną w wojnie polsko-rosyjskiej. Do murów Warszawy zbliżała się nieuchronnie armia Paskiewicza, nad miastem zawisło widmo rychłego oblężenia – co skutecznie „przesłoniło wszystkie problemy” związane ze skutkami nocy sierpniowej.
Część pamiętnikarzy i działaczy listopadowych odpowiedzialnością za masakrę sierpniową obarczała nowego prezesa rządu – generała Jana Krukowieckiego, mimo iż nie istniały jednoznaczne dowody na potwierdzenie tych oskarżeń. Stronnicy generała Skrzyneckiego i Dembińskiego zarzucali Krukowieckiemu także wykorzystywanie skutków rebelii do realizacji osobistych ambicji, to jest przejęcia władzy w Królestwie Polskim tuż po ustaniu rozruchów. W odpowiedzi na te oskarżenia, generał Krukowiecki sporządził własny opis wypadków sierpniowych, w którym wskazywał księdza Pułaskiego i Jana Czyńskiego (przywódców Towarzystwa Patriotycznego) jako głównych prowodyrów zajść. Winą obarczał także prezesa Rady Municypalnej – Kajetana Garbińskiego. Sam zaś Krukowiecki – wedle jego własnych słów – miał w noc sierpniową wzywać tłumy do zachowania spokoju i rozejścia się do domów, a w okolicach placu Saskiego miał wręcz uratować od śmierci kilka osób.
Ksiądz Paweł Rzymski jako na głównych prowodyrów i winowajców rzezi sierpniowej wskazywał członków Towarzystwa Patriotycznego. W obronie „Klubu” stawał prezes tegoż – Joachim Lelewel. Także anonimowy korespondent "Nowego Dziennika" wywodził, iż noc 15 sierpnia była dziełem nie „jakobinów”, lecz wręcz przeciwnie – była dziełem "gabinetów królów, które doprowadziły okoliczności do tak smutnego położenia naszego, z którego chcąc się wydobyć, rozpacz gwałtowne nasuwa środki". Kilkadziesiąt ofiar śmiertelnych było – w opinii korespondenta – ofiarą niewielką w porównaniu z tysiącami poległych na wojnie fatalnie prowadzonej przez władze wojskowe i cywilne. Nocą sierpniową miał kierować "czysty patriotyzm, a śmierć kilkunastu" (w rzeczywistości kilkudziesięciu) "szpiegów i zdrajców nie zrobi nam zakału". Także historyk Tadeusz Łepkowski zaprzecza tezie, jakoby masowa akcja ludowa w noc sierpniową była organizacyjnym dziełem Towarzystwa Patriotycznego. Natomiast istotnym czynnikiem rozpalającym namiętności i żądzę krwi było rzucane wielokrotnie tej nocy hasło-słowo „zdrada” – to na jego dźwięk, zdaniem Łepkowskiego, gniew ludu osiągał kulminacyjny, ekstremalny poziom; to ono miało popychać masy do wymierzenia „rewolucyjnej sprawiedliwości”.
Generał Krukowiecki zdymisjonował Antoniego Ostrowskiego z funkcji dowódcy Gwardii Narodowej, zarzucając mu niedopełnienie obowiązków w najbardziej krytycznych chwilach nocy sierpniowej. Wprowadził ponadto godzinę policyjną, rozwiązał Towarzystwo Patriotyczne (17 VIII) oraz zakazał, pod groźbą kary, "tajemnych schadzek" byłych członków „Klubu” (mimo iż „Klub” działał dotąd jawnie), natomiast dla zastraszenia ludu i spełnienia oczekiwań prawicy polecił rozstrzelać na placu Zamkowym (22 VIII) kilka osób biorących udział w samosądach. Rozstrzelani wówczas zostali:
Wyrok śmierci otrzymała również Teofila Kościałowska (za podżeganie do zabójstwa barona Kettlera), jednak na krótko przed egzekucją zamieniono go na karę 3 lat więzienia.
Wódz Naczelny Henryk Dembiński, odpowiedzialnością obarczał „stronnictwo rosyjskie”, które utożsamiał z działaczami Towarzystwa Patriotycznego; rozkazał więc aresztować przywódców „Klubu” – Jana Czyńskiego i księdza Aleksandra Pułaskiego (oraz kilkadziesiąt innych osób), jednak z braku dowodów winy oraz pod naciskiem opinii publicznej, obu wkrótce wypuszczono na wolność.
Pod wrażeniem wypadków sierpniowych Urząd Municypalny podjął działania zmierzające do wyraźnej poprawy zaopatrzenia w żywność mas ludowych oraz ukrócenia szalejącej drożyzny – w niedoborze produktów pierwszej potrzeby oraz w „niekorzystnym ruchu cen” upatrywano bowiem potencjalne niebezpieczeństwo „naruszenia publicznej spokojności”.
Maurycy Mochnacki wskazywał ponadto na pośrednie skutki militarne nocy sierpniowej. Represje, jakie spadły na głowy niektórych członków Towarzystwa Patriotycznego, a także publikowane codziennie odezwy generała Krukowieckiego, zapowiadającego surowe kary dla każdego burzyciela spokojności publicznej doprowadziły wprawdzie do wyciszenia rozruchów i do przywrócenia porządku na ulicach, ale jednocześnie ułatwiły Rosjanom zadanie ataku na „zawstydzoną” Warszawę. Stolica miała bowiem być – według Mochnackiego – nie do zdobycia dla wroga tak długo, jak długo panowała w niej fanatyczna ekscytacja pospólstwa; jak długo pozostawała ona „wulkaniczna”. Wraz z przywróceniem spokojności i cichości, wraz z ostudzeniem zapałów – Rosjanie mogli Warszawę „za swą własność poczytywać jeszcze przed atakiem”. Opinię tę podzielał Mieczysław Weryński, który wiązał wypadki nocy 15 sierpnia z odmową wydania broni ludowi warszawskiemu, mimo iż wroga armia rosyjska zbliżała się nieuchronnie do stolicy. W połączeniu z wypuszczeniem 20-tysięcznego korpusu gen. Ramoriny z Warszawy, ta obawa władz przed powtórzeniem masakry sierpniowej wpłynęła fatalnie na potencjał obronny miasta – choć w opinii Weryńskiego los Warszawy i całego powstania został przesądzony już dużo wcześniej.
W relacjach pamiętnikarskich pojawiały się także opinie oceniane w historiografii jako skrajne, np. Krzysztof Niezabytowski wprawdzie skrytykował przebieg wydarzeń sierpniowych, lecz nie z powodu ich drastyczności, ale wręcz przeciwnie – z powodu ich zbyt małej skali („krwawa parodia”). W przekonaniu pamiętnikarza, rebelia sierpniowa powinna była swoim radykalizmem i bezpardonowością dorównywać Rewolucji Francuskiej. Ograniczenie samosądów do „powieszenia kilku szpiegów, kilku więźniów” nie mogło ocalić kraju przed upadkiem, a wręcz ten upadek przyspieszyło.
Po upadku Warszawy we wrześniu 1831 sądy carskie poszukiwały, ścigały i karały „winowajców” samosądów sierpniowych. Zostali oni też wyłączeni spod amnestii ogłoszonej przez cara Mikołaja I. Wyrok w sprawie rebelii sierpniowej wydał Sąd Kryminalny województwa mazowieckiego i kaliskiego w dniu 25 lipca 1833 r. Ogółem na liście oskarżonych znalazły się nazwiska 105 osób. Ogłoszono następujące wyroki:
Ponadto, tymczasowo zwolniono z aresztu (z pozostawieniem dozoru policyjnego przez półtora roku) następujące osoby: Józef Dąbrowski, Jakub Domański, Józef Dziewiątkowski, Józef Głowienkowski, Ludwik Hejtmajer, Roch Kluszczyński, Marcin Kłopotowski, Maciej Koziński, Franciszek Kuligowski, Antoni Majewski, Józef Morkowski, Marianna Piotrowska, Michał Piórecki, Feliks Rynczyński, Jan Ryniewicz, Stanisław Sztabik, Ludwik Trzciński, Jan Zerański.
Pozostałych oskarżonych sąd zwolnił z aresztu – bądź z braku dowodów winy, bądź "dla wykazanej niewinności".
W kulturze.
Fabularyzowany film dokumentalny "Powstanie Listopadowe. 1830–1831" (reżyseria L. Smolińska, 1980) ukazuje między innymi scenę wtargnięcia delegacji Towarzystwa Patriotycznego na posiedzenie Rządu Narodowego w pałacu Namiestnikowskim w dniu 15 sierpnia. Wypowiedzi na temat samosądów udziela w filmie konsultant naukowy, profesor Jerzy Skowronek.
Powieść Tadeusza Hołuja, "Królestwo bez ziemi" (1968), opisuje między innymi losy żołnierzy 4. Pułku Piechoty Liniowej w Warszawie w latach 1819–1831 i na emigracji (do roku 1838). Jednym z głównych bohaterów powieści jest Tomasz Wolski – dymisjonowany oficer rozstrzelany na rozkaz generała Krukowieckiego (22 VIII) za udział w samosądach sierpniowych. Marginalną rolę w powieści odgrywa inny rozstrzelany w tym samym dniu uczestnik samosądów – Wincenty Dragoński. Wypadkom sierpniowym Hołuj poświęcił jeden rozdział powieści.
Echa wydarzeń nocy 15 sierpnia pojawiają się w epilogu opowiadania Leona Przemskiego – "Szary Jakobin" (1951), którego akcja rozgrywa się w Warszawie w czasie powstania listopadowego. Rozdziały wcześniejsze przedstawiają między innymi intrygi członków Towarzystwa Patriotycznego, rewolucyjne wrzenie w mieście, których kulminacją był sierpniowy wybuch społeczny.
W filmie Aleksandra Forda "Młodość Chopina" (1951), w jednej z końcowych scen ukazane jest publiczne zebranie działaczy Wielkiej Emigracji w Paryżu po upadku powstania. W momencie przemówienia księcia Adama Jerzego Czartoryskiego padają słowa nawiązujące do „haniebnej nocy 15 sierpnia, kiedy Polacy Polaków mordowali”.
Francuski poeta, Auguste-Marseille Barthélemy, samosądom sierpniowym poświęcił jeden ze swoich wierszy – "Le seize août à Varsovie" ("16 sierpnia w Warszawie").
W końcowych rozdziałach powieści kryminalnej Pawła Goźlińskiego "Jul" (Wołowiec, 2010), której akcja rozgrywa się w lipcu 1845 r. w Paryżu, seryjny morderca i ekspowstaniec płk Koenig (postać fikcyjna) przywołuje wydarzenia nocy sierpniowej, jako mające istotny wpływ na jego późniejszą quasi-mistyczną, a zarazem zbrodniczą działalność na emigracji. W retrospekcji nocy 15 sierpnia 1831 ukazana jest m.in. dramatyczna scena zabójstwa gen. Jankowskiego (pchnięcie szablą), którego miał dokonać płk Koenig, i które odcisnęło wyraźne piętno na jego psychice oraz dalszych motywacjach i wyborach życiowych.

</doc>
<doc id="4170035" url="https://pl.wikipedia.org/wiki?curid=4170035" title="Justyna Sikorska">
Justyna Sikorska

Justyna Anna Sikorska (ur. 1982) – specjalistka z zakresu marketingu i zarządzania oraz z zakresu ochrony danych osobowych, instruktorka harcerska w stopniu harcmistrzyni, zastępczyni Naczelnika ZHP w latach 2017-2021.
Absolwentka Wydziału Zarządzania Uniwersytetu Gdańskiego (kierunek marketing i zarządzanie) oraz studiów z zakresu kierowania rozwojem, doradztwa zawodowego i coachingu w Szkole Głównej Handlowej w Warszawie. 
W ZHP działa od 1995 roku, związana z Hufcem ZHP Gdańsk-Śródmieście. Była zastępową, przyboczną i drużynową 70 Gdańskiej Drużynie Harcerskiej „Czarne Dęby” im. Zawiszy Czarnego, założyła i prowadziła 71 Gdańską Drużynę Harcerską „Leśny Szlak” im. Olgi Drahonowskiej-Małkowskiej, była też zastępczynią komendanta Szczepu „Knieja”.
W 2011–2012 członkini zarządu Polskiej Rady Organizacji Młodzieżowych.
Pełniła liczne funkcje w zespołach Głównej Kwatery ZHP: była szefową Biura GK ZHP (2011–2017), kierowniczką wydziału organizacyjnego, kierowniczką zespołu ds. ewaluacji Strategii Rozwoju ZHP na lata 2012-2017 i członkinią zespołu ds. opcji zero. Współtwórczyni i kierowniczka Harcerskiego Instytutu Badawczego ZHP. 
W latach 2013-2017 członkini Głównej Kwatery ZHP, 2017-2021 zastępczyni Naczelnika ZHP. 
W latach 2012-2015 współorganizatorka i członkini komendy kolejnych edycji Rajdu Grunwaldzkiego, w 2015 jego komendantka. Współtwórczyni Programowego Ruchu Odkrywców, komendantka pierwszego Rajdu Odkrywców w 2016. 
Odznaczona Brązowym Krzyżem Zasługi (2017) i Srebrnym Krzyżem „Za Zasługi dla ZHP”.
Pracuje jako specjalistka ds. ochrony danych. Ma męża i córkę.

</doc>
<doc id="4170045" url="https://pl.wikipedia.org/wiki?curid=4170045" title="Nagroda Młodych PTA">
Nagroda Młodych PTA

Nagroda Młodych – nagroda przyznawana od 1959 roku przez Polskie Towarzystwo Astronomiczne (PTA) „za wybitny, indywidualny dorobek naukowy w dziedzinie astronomii” osobie, która posiada polskie obywatelstwo i nie ukończyła 35 lat. Prawo zgłaszania kandydatur mają członkowie PTA, a wyboru dokonuje pięciosobowe jury, które powołuje Zarząd PTA. Do 1993 roku nagroda była przyznawana co roku, a od tamtej pory – raz na dwa lata.
Laureaci Nagrody Młodych w latach 1959–1993.
Lista laureatów: 
Laureaci Nagrody Młodych od roku 1995.
Lista laureatów podana za stroną internetową PTA:

</doc>
<doc id="4170046" url="https://pl.wikipedia.org/wiki?curid=4170046" title="Akira Tozawa">
Akira Tozawa

 – japoński profesjonalny wrestler, obecnie występujący w federacji WWE w brandzie Raw w dywizji cruiserweight, gdzie w przeszłości był posiadaczem WWE Cruiserweight Championship. Jest najbardziej znany z występów w japońskim Dragon Gate, a także w amerykańskich Chikara, Dragon Gate USA i Pro Wrestling Guerrilla.
Kariera profesjonalnego wrestlera.
Dragon Gate (2005–2010).
Akira Tozawa był trzecią osobą, która ukończyła szkolenie w dojo federacji Dragon Gate. Przygodę rozpoczął będąc częścią grupy M2K. Po debiucie przegrał dziesięć walk i został odesłany z powrotem do dojo. Powrócił do Dragon Gate w październiku 2005 i rozpoczął współpracę z Yukim Ono. Współpraca trwała krótko i zmienił partnera na Vangelisa. Po pokonaniu Narukiego Doi w turnieju Brave Gate League, Kenichiro Arai zaoferował mu miejsce w zespole M2K, jednakże Tozawa odrzucił propozycję i sam utworzył grupę Tozawa-juku; pomimo nazwy nie był jej liderem.
11 lipca 2008 po półtorarocznej współpracy z Ono postanowił zrzucić wagę i rozpocząć rywalizacje o tytuł Open the Triangle Gate Championship wraz z Shinobu i El Generico. Zawalczyli z posiadaczami mistrzostw Masaakim Mochizukim, Donem Fujiim i Magnitude Kashiwadą, lecz walkę przegrali i z powodu nałożonej stypulacji jego drużyna została rozwiązana. Niedługo potem on i Taku Iwasa zaczęli współpracować z Shingo Tanagim, zaś 11 stycznia 2009 dołączył do nich Dragon Kid, wskutek czego utworzyli zespół Kamikaze. Dwa tygodnie później Tozawa wziął udział w turnieju Battle of Tokyo, lecz w finale przegrał z Kagetorą. Spośród członków Kamikaze, Tozawa występował w najmniej ważnych pojedynkach i często je przegrywał. Po przegranej z posiadaczem Open the Brave Gate Championship Cimą i Cyber Kongiem, Tozawa opuścił Japonię i od maja 2010 rozpoczął występy w Stanach Zjednoczonych.
Amerykańskie federacje (2010–2016).
7 maja 2010 Tozawa zadebiutował w federacji Dragon Gate USA i w roli heela dołączył do grupy Kamikaze USA; między innymi z Gran Akumą przegrał w pojedynku drużynowym z Mikiem Quackenbushem i Jigsawem. W maju rozpoczął również występy w federacji Pro Wrestling Guerrilla, gdzie zadebiutował 9 maja podczas corocznego turnieju Dynamite Duumvirate Tag Team Title Tournament, w którym on i Yamato przegrali z The Briscoe Brothers (Jayem i Markiem Briscoe). 11 czerwca i 30 lipca pokonał kolejno Scotta Losta i Chrisa Sabina.
W sierpniu wziął udział w turnieju Young Lions Cup VIII federacji Chikara. W pierwszej rundzie pokonał Green Anta, lecz w półfinałowym sześcioosobowym eliminacyjnym starciu został wyeliminowany jako ostatni. 29 sierpnia podczas ostatniego dnia gal turniejowych został pokonany przez Hallowickeda w singlowym starciu. 5 września wziął udział w turnieju PWG Battle of Los Angeles 2010 i w pierwszej rundzie pokonał El Generico. W kolejnym szczeblu turnieju został wyeliminowany przez Chrisa Hero. Tozawa powrócił do PWG 11 grudnia 2010, lecz przegrał z Kevinem Steenem. Mimo przegranej Steen wybrał go jako swojego partnera w turnieju DDT4 2011. Duo występujące jako Nightmare Violence Connection wygrało w pierwszej rundzie z The Briscoe Brothers, a także z posiadaczami ROH World Tag Team Championship The Kings of Wrestling (Chrisem Hero i Claudiem Castagnolim). W finale przegrali z The Young Bucks (Mattem i Nickiem Jacksonem).
Na początku 2011, Tozawa odnosił zwycięstwa między innymi nad Samim Callihanem, Austinem Ariesem i BxB Hulkiem, lecz w międzyczasie zaczął kłócić się z kolegami z Kamikaze USA Jonem Moxleyem i Yamato, co doprowadziło do wyrzucenia go z grupy i zmiany roli postaci w protagonistę. Podczas nagrań gal Dragon Gate USA z 3 kwietnia, Tozawa pokonał Moxleya i zgarnął miano pretendenta do tytułu Open the Freedom Gate Championship będącego w posiadaniu Yamato; pojedynek przegrał. Dzień wcześniej podczas gali Mercury Rising 2011 przegrał walkę z PAC-iem o Open the Brave Gate Championship.
15 kwietnia powrócił do federacji Chikara i reprezentował Team Dragon Gate z Kagetorą i Super Shisą w turnieju King of Trios 2011. Dotarli do ćwierćfinału, w którym zostali pokonani przez The Osirian Portal (Amasisa, Hieracona i Ophidiana). 17 kwietnia przegrał w starciu z Eddiem Kingstonem. Dwa dni później zadebiutował w promocji Evolve podczas ich pierwszej internetowej gali pay-per-view, gdzie przegrał z Chuckiem Taylorem. 15 maja zdobył tytuł U-30 Young Gun Championship federacji Anarchy Championship Wrestling, co było jego pierwszym tytułem w karierze. Utracił go na rzecz Geralda Jamesa sześć dni później.
27 maja powrócił do PWG i podczas pierwszej nocy "All Star Weekend 8" on i Kevin Steen pokonali El Generico i Ricocheta. Dobę później wziął udział w dwóch walkach, gdzie wraz ze Steenem pokonali RockNES Monsters (Johnny’ego Goodtime'a i Johnny’ego Yumę), a także Chrisa Hero w jego ostatnim pojedynku dla PWG. 3 czerwca Tozawa i Yamato przegrali w walce z Masato Yoshino i PAC-iem o Open the United Gate Championship. 28 czerwca 2012 przegrał starcie o Open the Freedom Gate Championship z Johnnym Gargano. Trzynaście miesięcy później otrzymał rewanż o tytuł z Gargano, lecz ponownie został przez niego pokonany. 24 lipca 2015 ponownie powrócił do PWG, gdzie przegrał z Ricochetem, zaś podczas pierwszego show federacji w 2016 poniósł porażkę w walce z Zackiem Sabrem Juniorem.
Powrót do Dragon Gate (2011–2016).
8 czerwca 2011 Tozawa powrócił do Dragon Gate i przyłączył się do stajni Blood Warriors. Po swoim powrocie zaczął być traktowany jako poważny zawodnik i był promowany przez federację, między innymi pokonując Shingo Takagiego 17 lipca podczas gali "Kobe Pro Wrestling Festival 2011". W sierpniu on i członek Blood Warriors, BxB Hulk, wzięli udział w Summer Adventure Tag League 2011, który wygrali pokonując w finale Masaakiego Mochizukiego i Yamato z grupy Junction Three. 16 września Tozawa pokonał Yamato w no ropes, no disqualification matchu. Dzięki zwycięstwu zawalczył z Mochizukim o Open the Dream Gate Championship, lecz 13 października przegrał z nim walkę. 1 grudnia Tozawa i BxB Hulk pokonali Kagetorę i Susumu Yokosukę zdobywając zawieszone Open the Twin Gate Championship. 19 stycznia 2012 Tozawa i Hulk odwrócili się od lidera grupy Blood Warriors, Cimy, przez co ten przegrał dziesięcioosobowy „Loser Leaves Unit” tag team match i został wyrzucony z grupy. Rolę lidera grupy przejął Tozawa. 9 lutego doprowadził do zwycięstwa swojej drużyny nad Junction Three powodując rozwiązanie rywalizującej grupy. 1 marca zmienił nazwę grupy Blood Warriors na Mad Blankey. Trzy dni później Tozawa i BxB Hulk utracili Open the Twin Gate Championship na rzecz Jimmy’ego Kagetory’ego i Jimmy’ego Susumu.
22 lipca otrzymał kolejną szansę na pojedynek o Open the Dream Gate Championship, który przegrał z Cimą. 19 sierpnia Tozawa, BxB Hulk i Naoki Tanisaki pokonali Cimę, Gammę i Magnitude Kishiwadę wygrywając kolejny turniej Summer Adventure Tag League 2012 i zawieszone Open the Triangle Gate Championship. Tytuły utracili 21 października na rzecz Kaettekita Veteran-gun (Gammy, Huba i Kishiwady). 5 maja 2013 został ponownie pokonany przez Cimę w walce wieczoru gali "Dead or Alive 2013" o Open the Dream Gate Championship. 15 czerwca on i BxB Hulk odzyskali Open the Twin Gate Championship od Shingo Takagiego i Yamato, kiedy to Yamato odwrócił się od partnera i dołączył do grupy Mad Blankey. 21 lipca Naruki Doi i Ricochet pozbawili tytułów Tozawy i Hulka. 1 sierpnia po wygranej Mad Blankey nad grupą -akatsuki-, członkowie grupy odwrócili się od Tozawy, wyrzucili go z drużyny i jako nowego lidera wyznaczyli Yamato. Niespełna miesiąc później zawiązał sojusz z Shingo Takagim i Uhaa Nationem. 12 września dołączyli się do nich Masato Yoshino, Ricochet i Shachihoko Boy, zaś cała szóstka zaczęła występować jako Monster Express. 22 grudnia Tozawa i Takagi pokonali Narukiego Doi i Yamato o Open the Twin Gate Championship. Tytuły mistrzowskie utracili pół roku później na rzecz Eity i T-Hawka. 28 lutego 2015 Tozawa wygrał swój pierwszy singlowy tytuł w Dragon Gate, gdzie pokonując Kzy’ego zgarnął Open the Brave Gate Championship. Pod koniec marca zdobył Open the Owarai Gate Championship pokonując Yosuke♥Santa Maria. Open the Brave Gate i Open the Owari Gate Championship utracił kolejno 1 i 14 listopada na rzecz Naokiego Tanazakiego i Mr. Nakagawy.
22 września 2016 przegrał walkę z Yamato o Dream Gate Championship. Trzy dni później ogłosił, że swoją ostatnią walkę dla Dragon Gate stoczy 3 listopada, po czym przeprowadzi się do Stanów Zjednoczonych i zacznie występować dla WWE. W ostatniej walce on, Masato Yoshino i Naruki Doi przegrali z Shingo Takagim, Yamato i BxB Hulkiem.
WWE.
Dywizja cruiserweight (od 2016).
31 marca 2016 Tozawa został ogłoszony jednym z członków nadchodzącego turnieju Cruiserweight Classic. 23 czerwca pokonał w pierwszej rundzie Kennetha Johnsona, zaś trzy tygodnie później Jacka Gallaghera. W ćwierćfinale z 26 sierpnia odpadł z turnieju będąc pokonanym przez Gran Metalika.
5 września podczas odcinka tygodniówki "Raw" został ogłoszony jednym z członków przywróconej dywizji cruiserweight. Zadebiutował 6 lutego 2017 podczas odcinka "Raw", gdzie w singlowym starciu pokonał Drewa Gulaka. Wiosną Tozawa przyłączył się do grupy „Titus Worldwide” prowadzonej przez Titusa O’Neila i rozpoczął rywalizację z posiadaczem WWE Cruiserweight Championship Neville’em. W lipcu podczas gali Great Balls of Fire przegrał starcie o tytuł z Neville’em. 14 sierpnia podczas tygodniówki "Raw" zdołał pokonać Neville’a w walce wieczoru i zdobyć WWE Cruiserweight Championship pierwszy raz w karierze. Neville odzyskał tytuł sześć dni później podczas gali SummerSlam. 10 października podczas tygodniówki "205 Live" został zaatakowany przez Drewa Gulaka, z którym rozpoczął rywalizację. 13 listopada podczas tygodniówki "Raw" on i Kalisto przegrali z Enzo Amore i Gulakiem. 21 listopada podczas tygodniówki "205 Live" pokonał Gulaka w starciu typu Street Fight, który zakończył ich scenariusz. 27 listopada wziął udział w czteroosobowym starciu o miano pretendenta do Cruiserweight Championship, który wygrał Rich Swann.
Inne media.
Postać Tozawy po raz pierwszy przedstawiono w grze "WWE 2K18".

</doc>
<doc id="4170047" url="https://pl.wikipedia.org/wiki?curid=4170047" title="Tozawa Kengai">
Tozawa Kengai



</doc>
<doc id="4170048" url="https://pl.wikipedia.org/wiki?curid=4170048" title="Tozawa">
Tozawa



</doc>
<doc id="4170052" url="https://pl.wikipedia.org/wiki?curid=4170052" title="Ariya Daivari">
Ariya Daivari

Ariya Daivari (ur. 11 kwietnia 1989 w Plymouth) – irańsko-amerykański profesjonalny wrestler, obecnie występujący w federacji WWE w brandzie Raw w dywizji cruiserweight.
Kariera profesjonalnego wrestlera.
Federacje niezależne (2006–2016).
Ariya był trenowany przez starszego brata Shawna Daivari'ego i Arika Cannona. Dalsze treningi przeprowadzali wrestlerzy WWE Shelton Benjamin i Ken Anderson. Jego debiutancka walka nastąpiła 26 września 2006 podczas gali federacji Midwest Pro Wrestling. Do czasu debiutu w WWE w 2016 występował w Ring of Honor, Global Force Wrestling i Ring Ka King.
WWE.
Dywizja cruiserweight (od 2016).
Daivari po raz pierwszy wystąpił dla WWE w nietransmitowanej w telewizji walce przed nagraniami tygodniówki "SmackDown" w 2013. Rok później wziął udział w tryoutach w szkółce WWE Performance Center. 13 czerwca 2016 został ogłoszony jednym z członków turnieju Cruiserweight Classic. Dziesięć dni później odpadł w pierwszej rundzie będąc pokonanym przez Ho Ho Luna.
Daivari zadebiutował w dywizji cruiserweight brandu Raw 10 października podczas odcinka tygodniówki "Raw", gdzie przegrał ze zwycięzcą Cruiserweight Classic TJ Perkinsem. Podczas pre-show gali Hell in a Cell on, Tony Nese i Drew Gulak przegrali z Cedrikiem Alexandrem, Lince'em Dorado i Sin Carą. Miesiąc później podczas pre-show gali Survivor Series w podobnym składzie przegrał z Perkinsem, Richem Swannem i Noamem Darem. Pod koniec roku rozpoczął rywalizację z Jackiem Gallagherem, którą przegrał z powodu porażki z Gallagherem w „I Forfeit” matchu.
W lipcu 2017 zaczął skupiać się na zostaniu pretendentem do WWE Cruiserweight Championship. 17 lipca zmierzył się z Akirą Tozawą, lecz pojedynek poddał menedżer Tozawy Titus O'Neil. Tydzień później miał odbyć się rewanż, lecz Daivari zaatakował Tozawę i posiadacza Cruiserweight Championship Neville'a. 25 lipca podczas odcinka tygodniówki "205 Live" wygrał z Neville'em przez wyliczenie poza-ringowe. W listopadzie kiedy to Enzo Amore zdobył mistrzostwo cruiserweight, Daivari zaczął występować obok niego jako część grupy "Zo Train".
Życie prywatne.
Daivari uczęszczał do Wayzata Hight School w Plymouth w stanie Minnesota. Z pochodzenia jest irańskim amerykaninem i biegle mówi w języku perskim, co czasem wykorzystuje w swoich występach. Ma starszego brata Dara, który również jest profesjonalnym wrestlerem i występował w WWE jako Khosrow Daivari (lub skrótowo jako Daivari).

</doc>
<doc id="4170055" url="https://pl.wikipedia.org/wiki?curid=4170055" title="Cedric Alexander">
Cedric Alexander

Cederick Alexander Johnson (ur. 16 sierpnia 1989 w Charlotte) – amerykański profesjonalny wrestler, obecnie występujący w federacji WWE w brandzie Raw w dywizji cruiserweight pod pseudonimem ringowym Cedric Alexander. Jest najbardziej znany z występów w Ring of Honor (ROH) od 2011 do 2016.
Kariera profesjonalnego wrestlera.
Ring of Honor.
C&amp;C Wrestle Factory (2011–2013).
Przez większość 2010 Alexander występował w Dark matchach dla federacji Ring of Honor (ROH). W 2011 rozpoczął współpracę z Capricem Colemanem i zaczęli występować jako C&amp;C Wrestle Factory. 23 grudnia podczas gali Final Battle zawalczyli w tag team gauntlet matchu o miano pretendentów do ROH World Tag Team Championship, lecz zostali wyeliminowani przez The Bravado Brothers (Harlema i Lancelota). 30 marca podczas gali SHowdown in the Sun Chapter 1 zostali pokonani przez Wrestling's Greatest Tag Team (Charliego Haasa i Sheltona Benjamina). Dzień później Alexander został pokonany przez Tommaso Ciampę. 15 września podczas gali Death Before Dishonor X: State of Emergency duo zostało pokonane przez S.C.U.M. (Jimmy’ego Jacobsa i Steve’a Corino). Miesiąc później podczas gali Glory By Honor XI: The Unbreakable Hope ponownie zostali pokonani przez The Bravado Brothers. 16 grudnia podczas gali Final Battle 2012: Doomsday przegrali walkę ze S.C.U.M. i The Briscoe Brothers o ROH World Tag Team Championship. 3 marca podczas gali ROH 11th Anniversary Show, Alexander i Coleman przegrali ze S.C.U.M. 5 kwietnia podczas gali Supercard of Honor VII, C&amp;C Wrestle Factory, B.J. Whitmer, Mark Briscoe i Mike Mondo przegrali ze S.C.U.M. w 10-man tag team matchu. Pierwsze zwycięstwo odnieśli 4 maja podczas gali Border Wars 2013 pokonując ACH i TaDariusa Thomasa. 18 maja na gali Relentless wspólnie z Jayem Lethalem pokonali Matta Tavena i reDRagon (Bobby’ego Fisha i Kyle’a O’Reilly’ego). 8 lipca podczas gali Live And Let Die, Alexander przegrał w starciu z Daveyem Richardsem. 22 czerwca podczas gali Best in the World przegrali z reDRagon o ROH World Tag Team Championship. 3 sierpnia na gali All Star Extravaganza V obaj zostali pokonani przez Adrenaline Rush (ACH i TaDariusa Thomasa).
Singlowa kariera (2014–2016).
25 stycznia 2014 podczas gali Wrestling's Finest, Alexander pokonał Andrew Everetta. Dwa tygodnie później na gali State Of The Art został pokonany przez Jimmy’ego Jacobsa. 21 lutego podczas gali ROH 12th Anniversay Show we współpracy z Markiem Briscoe i Adamem Pagem przegrał z The Decade (Roderickiem Strongiem, B.J. Whitmerem i Jacobsem). Podczas gal Raising The Bar z początku marca poniósł dwie porażki – wraz z Pagem przegrał w drużynowym starciu z The Decade, a także drugiego dnia gali z Kevinem Steenem. 10 maja podczas gali Global Wars pokonał Rodericka Stronga, lecz po walce został zaatakowany przez niego i The Decade. W ramach zemsty pojawił się podczas gali War of the Worlds, gdzie zaatakował członków grupy The Decade od tyłu. Doprowadziło to do Submission matchu pomiędzy tą dwójką, gdzie Alexander pokonał Stronga. 9 sierpnia podczas Summer Heat Tour zmierzył się i przegrał z Michaelem Elginem o ROH World Championship. 6 września podczas gali All Star Extravaganza VI miał się zmierzyć z Silasem Youngiem, lecz kiedy Young złamał nogę i ACH nie mógł pojawić się na gali wezwał do walki Jaya Lethala o jego ROH World Television Championship; z walki zwycięsko wyszedł Lethal. 7 listopada podczas pierwszego dnia turnieju Survival of the Fittest został pokonany przez Adama Page’a w walce kwalifikacyjnej, zaś dnia następnego przegrał z Jayem Lethalem. 22 listopada podczas gali Tag Wars przegrał z Tommaso Ciampą w No Disqualification Grudge matchu. 7 grudnia podczas gali Final Battle wraz z The Addiction (Christopherem Danielsem i Frankiem Kazarianem) przegrał z The Young Bucks i ACH.
16 maja 2015 podczas gali Global Wars '15 zakończył nieprzerwane pasmo zwycięstw Moose'a atakując go kluczem francuskim. 19 czerwca podczas gali Best in the World 2015 powrócił do współpracy z Capricem Colemanem, lecz została ona przerwana kiedy to Coleman nie zezwolił Alexandrowi na ponownie użycie klucza w celu nieczystej wygranej z War Machine (Hansonem i Raymondem Rowem). Tej samej nocy stał się antagonistą poprzez atak na Moose'u i sprzymierzeniu się z byłą menedżerką Moose'a, Vedą Scott. 14 maja 2016 ROH ogłosiło zwolnienie Alexandra z federacji.
WWE.
Dywizja cruiserweight (od 2016).
13 czerwca 2016 Alexander został ogłoszony jednym z członków nadchodzącego turnieju Cruiserweight Classic. Dziesięć dni później rozpoczął występ w turnieju wygrywając w pierwszej rundzie z Clementem Petiotem. 14 lipca został wyeliminowany z turnieju poprzez przegraną z Kotą Ibushim; po ich walce publiczność skandowała, aby federacja podpisała z nim kontrakt.
29 sierpnia podczas odcinka tygodniówki "Raw" został ogłoszony członkiem przywróconej dywizji cruiserweight. Zadebiutował 19 września na tygodniówce "Raw" występując w czteroosobowej walce z Brianem Kendrickiem, Richem Swannem i Gran Metalikiem o miano pretendenta do WWE Cruiserweight Championship będącego w posiadaniu TJ Perkinsa; pojedynek wygrał Kendrick. 21 września wyjątkowo wystąpił w rozwojowym brandzie NXT pokonując Andrade „Cien” Almasa. 26 września wraz ze Swannem pokonali Lince Dorado i Drewa Gulaka. 29 listopada wystąpił podczas pierwszego odcinka tygodniówki opartych na zawodnikach cruiserweight pt. "205 Live". Tydzień później rozpoczął scenariusz związany z romansem z Alicią Fox, o którą również się ubiegał Noam Dar, z którym przegrał tego samego dnia. 19 grudnia podczas odcinka "Raw" zerwał z Fox, która spowodowała nieumyślną porażkę jego walki z listopada. W lutym odniósł kontuzję kolana, co wymagało przerwy od występów na trzy do pięciu miesięcy. Powrócił 23 maja podczas edycji "205 Live". 11 lipca zakończył rywalizację z Darem pokonując go w „I Quit” matchu.
11 grudnia na WWE Raw, Alexander wygrał Fatal 4-way Match, zapewniając sobie walkę z Drew Gulakiem o miano pretendenta do Cruiserweight Championship. Alexander pokonał Gulaka 18 grudnia i zmierzył się z Enzo Amore’em o tytuł 9 stycznia 2018 roku, który Amore przegrał przez wyliczenie, zachowując pas. Alexander miał stawić czoła Amore na Royal Rumble o mistrzostwo 205 Live, ale mecz został odwołany, a tytuł został zwakowany, gdy Amore został zwolniony z WWE. Zorganizowano turniej aby wyłonić nowego mistrza, w którym Alexander pokonał Gran Metalicka w pierwszej rundzie, T.J. Perkinsa w ćwierćfinale i Rodericka Stronga w półfinale, aby awansować do finału. Podczas Kick Offu WrestleManii 34 Alexander pokonał Mustafa Aliego, aby wygrać Cruiserweight Championship. Na następnym odcinku 205 Live, Alexander został zaatakowany przez Buddy’ego Murphy’ego podczas jego występu. 27 kwietnia Alexander po raz pierwszy obronił tytuł przeciwko Kalisto na Greastest Royal Rumble. 29 maja na tygodniówce 205 Live pokonał Buddy Murphy’ego, zachowując Cruiserweight Championship. Na SummerSlam 2018 Alexander skutecznie obronił swój tytuł przeciwko Drew Gulakowi. W odcinku 205 Live na 19 września Alexander pokonał Gulaka w rewanżu za SummerSlam, aby zachować mistrzostwo Cruiserweight.
Inne media.
Postać Alexandra po raz pierwszy przedstawiono w grze "WWE 2K18"

</doc>
<doc id="4170056" url="https://pl.wikipedia.org/wiki?curid=4170056" title="Cederick Alexander Johnson">
Cederick Alexander Johnson



</doc>
<doc id="4170062" url="https://pl.wikipedia.org/wiki?curid=4170062" title="Wielki skok na pociąg">
Wielki skok na pociąg

Wielki skok na pociąg (ang. "The Great Train Robbery") to powieść historyczna z 1975 roku napisana przez Michaela Crichtona. 
Jest to opowieść o wielkim rozboju z dnia 22 maja 1855 r., kradzieży złota, która ma miejsce w pociągu przemierzającym Anglię epoki wiktoriańskiej. 
Powieść została zekranizowana w 1979 roku i zatytułowana Wielki napad na pociąg. Reżyserii podjął się sam Crichton. A w rolach głównych wystąpili m.in. Sean Connery, Donald Sutherland i Lesley-Anne Down.

</doc>
<doc id="4170073" url="https://pl.wikipedia.org/wiki?curid=4170073" title="Max Herrmann-Neiße">
Max Herrmann-Neiße



</doc>
<doc id="4170078" url="https://pl.wikipedia.org/wiki?curid=4170078" title="PEN-Zentrum Deutschland">
PEN-Zentrum Deutschland



</doc>
<doc id="4170081" url="https://pl.wikipedia.org/wiki?curid=4170081" title="Tom Monaghan">
Tom Monaghan

Thomas Monaghan (ur. 25 marca 1937 w Ann Arbor, Michigan) – amerykański przedsiębiorca i filantrop, założyciel sieci pizzerii Domino’s Pizza.
Życiorys.
Przedsiębiorstwo Domino’s Pizza, które przyniosło mu wielki majątek, sprzedał w 1998. W 1983 założył fundację "Ave Maria Foundation", która wspiera liczne projekty Kościoła katolickiego w Stanach Zjednoczonych. Powołał do życia m.in. także Centrum Prawa i Sprawiedliwości im. Tomasza Morusa, które interweniuje w sytuacjach, gdy zagrożone są wolność wypowiedzi, wyznania i sumienia chrześcijan w USA.
W 2003 założył Uniwersytet Katolicki Ave Maria koło Naples, w którym obowiązuje surowy katolicki kodeks honorowy. Wokół uczelni i kampusu uniwersyteckiego powstało miasto Ave Maria.
Życie prywatne.
Thomas Monaghan jest żonaty od 1962 r. z Marjorie Zybach, z którą ma 4 córki.

</doc>
<doc id="4170083" url="https://pl.wikipedia.org/wiki?curid=4170083" title="GAZ-TK (samochód pancerny)">
GAZ-TK (samochód pancerny)



</doc>
<doc id="4170084" url="https://pl.wikipedia.org/wiki?curid=4170084" title="National League A">
National League A



</doc>
<doc id="4170085" url="https://pl.wikipedia.org/wiki?curid=4170085" title="Gare de Bourg-Bruche">
Gare de Bourg-Bruche

Gare de Bourg-Bruche – przystanek kolejowy w miejscowości Bourg-Bruche, w departamencie Dolny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Alsace. 
Położenie.
Znajduje się na linii Strasburg – Saint-Dié, na km 58,462, między stacjami Saulxures i Saales, na wysokości 506 m n.p.m.
Historia.
Stację otwarto w 1889 przez Direction générale impériale des chemins de fer d'Alsace-Lorraine, kiedy otwarto odcinek linii Rothau do Saales.

</doc>
<doc id="4170088" url="https://pl.wikipedia.org/wiki?curid=4170088" title="Larawag">
Larawag



</doc>
<doc id="4170089" url="https://pl.wikipedia.org/wiki?curid=4170089" title="National League B">
National League B



</doc>
<doc id="4170092" url="https://pl.wikipedia.org/wiki?curid=4170092" title="München Hirschgarten">
München Hirschgarten

München Hirschgarten () – przystanek kolejowy w Monachium, w kraju związkowym Bawaria, w Niemczech. Znajduje się na linii Stammstrecke (linia obsługiwana wyłącznie przez pociągi S-Bahn). Według DB Station&amp;Service ma kategorię 3.
Przystanek znajduje się pod Friedenheimer Brücke, w pobliżu parku Hirschgarten.

</doc>
<doc id="4170093" url="https://pl.wikipedia.org/wiki?curid=4170093" title="Jan Raszka (1871-1945)">
Jan Raszka (1871-1945)



</doc>
<doc id="4170095" url="https://pl.wikipedia.org/wiki?curid=4170095" title="MOL Liga">
MOL Liga



</doc>
<doc id="4170098" url="https://pl.wikipedia.org/wiki?curid=4170098" title="Paul Prosper Henrys">
Paul Prosper Henrys

Paul Prosper Henrys (ur. 13 marca 1862 w Neufchâteau, zm. 11 listopada 1943 w Paryżu) – generał broni armii francuskiej.
Życiorys.
W 1884 roku ukończył École spéciale militaire de Saint-Cyr, jako oficer kawalerii przebywał w Afryce Północnej. Pułkownik w 1910 roku. W czasie I wojny światowej był generałem brygady, generał dywizji w listopadzie 1914 roku. Dowódca armii francuskiej na wschodzie od 1917 roku do końca wojny. Szef Francuskiej Misji Wojskowej w Polsce od kwietnia 1919 roku do października 1920 roku. Rada Dziesięciu postanowiła, że będzie dowódcą i szefem sztabu armii polskiej. Generał po przybyciu do Polski uznał to za niemożliwe. Pomyślnie ułożył stosunki z Józefem Piłsudskim. Od czerwca do lipca 1919 roku dowodził Frontem Zachodnim.
Pochowany u Inwalidów w Paryżu.

</doc>
<doc id="4170103" url="https://pl.wikipedia.org/wiki?curid=4170103" title="Muzeum Literatury im. Adama Mickiewicza">
Muzeum Literatury im. Adama Mickiewicza



</doc>
<doc id="4170115" url="https://pl.wikipedia.org/wiki?curid=4170115" title="Biblioteka średniowieczna">
Biblioteka średniowieczna

Biblioteka średniowieczna – powstanie średniowiecznych bibliotek datuje się na V i VI w. Ważne jest rozproszenie księgozbiorów lub ich zniszczenie przed utworzeniem bibliotek. Prekursorem gromadzenia ksiąg jest Teodoryk Wielki – król Ostrogotów. W średniowieczu dostęp do bibliotek był ograniczony, to czytelnik musiał zabiegać o dostęp do ksiąg i możliwość czytania.
Ściany bibliotek i czytelni były ozdabiane symbolicznymi malowidłami, które miały być odzwierciedleniem m.in. mądrości, filozofii, nauki i zamiłowania do czytania. Każda biblioteka miały inny sposób oznaczania swoich ksiąg, dzięki czemu można było bardzo szybko zidentyfikować pochodzenie danych zbiorów. Wszystkie biblioteki miały charakter prywatny lub miały ograniczone grono odbiorców. Nowa epoka wprowadza powszechny dostęp do księgozbiorów. Objętość zbiorów klasztornych jest mniejsza, ponieważ większa część została uszkodzona, spalona, lub odnajduje się je w oprawach innych ksiąg. Sale bibliotek były wyposażone w rzeźbione pulpity.

</doc>
<doc id="4170119" url="https://pl.wikipedia.org/wiki?curid=4170119" title="Pięciobój nowoczesny na Letnich Igrzyskach Olimpijskich 2016 – kobiety">
Pięciobój nowoczesny na Letnich Igrzyskach Olimpijskich 2016 – kobiety

Pięciobój nowoczesny kobiet podczas Letnich Igrzysk Olimpijskich 2016 rozegrany został w dniach 18 - 19 sierpnia.
Rywalizacja toczyła się w hali Arena de Deodoro (szermierka), pływalni Estádio Olímpico de Desp. Aquáticos (pływanie) oraz Parque de Pentatlo Moderno de Deodoro (jazda konna oraz bieg połączony ze strzelaniem).
Format.
Pięciobój nowoczesny łączy ze sobą pięć różnych konkurencji, które są rozgrywane jednego dnia. Format tych zawodów różni się nieco od typowego pięcioboju nowoczesnego, ponieważ na koniec zostały połączone ze sobą dwie konkurencje (bieg ze strzelaniem).
Terminarz.
Wszystkie godziny są podane w czasie brazylijskim (UTC-03:00)

</doc>
<doc id="4170124" url="https://pl.wikipedia.org/wiki?curid=4170124" title="Pięciobój nowoczesny na Letnich Igrzyskach Olimpijskich 2016 – mężczyźni">
Pięciobój nowoczesny na Letnich Igrzyskach Olimpijskich 2016 – mężczyźni

Pięciobój nowoczesny mężczyzn podczas Letnich Igrzysk Olimpijskich 2016 rozegrany został w dniach 18 – 20 sierpnia.
Rywalizacja toczyła się w hali Arena de Deodoro (szermierka), pływalni Estádio Olímpico de Desp. Aquáticos (pływanie) oraz Parque de Pentatlo Moderno de Deodoro (jazda konna oraz bieg połączony ze strzelaniem).
Format.
Pięciobój nowoczesny łączy ze sobą pięć różnych konkurencji, które są rozgrywane jednego dnia. Format tych zawodów różni się nieco od typowego pięcioboju nowoczesnego, ponieważ na koniec zostały połączone ze sobą dwie konkurencje (bieg ze strzelaniem).
Terminarz.
Wszystkie godziny są podane w czasie brazylijskim (UTC-03:00)

</doc>
<doc id="4170127" url="https://pl.wikipedia.org/wiki?curid=4170127" title="Grupa Allegro">
Grupa Allegro



</doc>
<doc id="4170143" url="https://pl.wikipedia.org/wiki?curid=4170143" title="Miejska Biblioteka Publiczna w Hrubieszowie">
Miejska Biblioteka Publiczna w Hrubieszowie



</doc>
<doc id="4170144" url="https://pl.wikipedia.org/wiki?curid=4170144" title="Ambasada Włoch przy Stolicy Apostolskiej">
Ambasada Włoch przy Stolicy Apostolskiej

Ambasada Republiki Włoskiej przy Stolicy Apostolskiej (wł. "Ambasciata d'Italia presso la Santa Sede") – misja dyplomatyczna Republiki Włoskiej przy Stolicy Apostolskiej. Ambasada mieści się w Rzymie.
Ambasador Włoch przy Stolicy Apostolskiej akredytowany jest również przy Zakonie Kawalerów Maltańskich.
Jest to jedna z nielicznych ambasad na świecie, która mieści się w państwie wysyłającym.
Historia.
Po proklamowaniu w 1861 Królestwa Włoch, zgłosiło ono aspiracje do panowania nad Rzymem i uczynienia z niego stolicy państwa. W wyniku jednoczenia się Włoch już w 1860 doszło do zaboru części Państwa Kościelnego, należącego do papieży. 20 września 1870, po wycofaniu się z Rzymu chroniących papieża wojsk francuskich, włoscy żołnierze zdobyli Wieczne Miasto i położyli kres Państwu Kościelnemu. Papież Pius IX nie uznał jednak ważności tej decyzji i ogłosił się "więźniem Watykanu". Konflikt pomiędzy papiestwem a Włochami, nazywany "kwestią rzymską" trwał do podpisania 11 lutego 1929 traktatów laterańskich, zgodnie z którymi Włochy i Stolica Apostolska nawiązały stosunki dyplomatyczne. W tym samym roku otworzono Ambasadę Włoch przy Stolicy Apostolskiej i król Wiktor Emanuel III mianował pierwszego ambasadora.
Tradycyjnie prezydent Republiki Włoskiej po zaprzysiężeniu składa oficjalną wizytę papieżowi. Co roku w lutym ambasada jest gospodarzem spotkania wysokiego szczebla z okazji obchodów rocznicy podpisania traktatów z 1929, w którym uczestniczą najwyżsi przedstawiciele Republiki Włoskiej.

</doc>
<doc id="4170145" url="https://pl.wikipedia.org/wiki?curid=4170145" title="Stem">
Stem

STEM lub Stem może odnosić się do:

</doc>
<doc id="4170152" url="https://pl.wikipedia.org/wiki?curid=4170152" title="Mikołaj Oleśnicki (zm. 1629)">
Mikołaj Oleśnicki (zm. 1629)



</doc>
<doc id="4170154" url="https://pl.wikipedia.org/wiki?curid=4170154" title="Cetancodontamorpha">
Cetancodontamorpha

Cetancodontamorpha – klad ssaków obejmujący walenie, hipopotamowate i ich bliskich wymarłych krewnych.
Tradycyjna systematyka.
Tradycyjna systematyka ssaków, na której opiera się również Polskie Nazewnictwo Ssaków Świata, wyróżnia w grupie kopytnych jako odrębny rząd walenie, który dzieli na podrzędy fiszbinowców i zębowców. Jako trzeci podrząd wymieniane są prawalenie, wymarłe formy nie tworzące kladu. Do fiszbinowców zaliczano rodziny walowatych, płetwalowatych, pływaczowatych i walenikowatych, do zębowców natomiast delfinowate, narwalowate, morświnowate, kogiowate, kaszalotowate, suzowate, iniowate i zyfiowate. Prawalenie obejmują Pakicetidae, Ambulocetidae, Remingtonocetidae, Protocetidae i bazylozaury, niekiedy także Kekenodontidae.
Odrębny od waleni rząd stanowią wedle tego ujęcia parzystokopytne. Również dzieli się je na podrzędy. Pierwszy z nich to świniokształtne, do których zaliczają się świniowate, pekariowate i hipopotamowate. Następny podrząd wielbłądokształtnych tworzy rodzina wielbłądowatych. Trzeci podrząd to przeżuwacze. Zaliczają się do nich kanczylowate, piżmowcowate, jeleniowate, widłorogowate, żyrafowate, wołowate, ponadto zaś rodziny wymarłe.
Nowe badania.
Od dawna wiedziano, że walenie należą do ssaków. Oznacza to, że pochodzić muszą od jakichś ssaków żyjących na lądzie, które wtórnie przystosowały się do środowiska morskiego i wykształciły cechy typowe dla zwierząt wodnych w procesie zwanym konwergencją (znaczące zmiany dotyczące uszu, czaszki, skóry, kończyn). Konwergencja jest jednym z procesów prowadzących do powstania homoplazji, które znacząco utrudniają naukowcom określenie rzeczywistych pokrewieństw między organizmami. Oparcie się na różnych cechach może przynieść różne wyniki. Umiejscowienie waleni na drzewie rodowym ssaków długo było celem systematyków. Powstały liczne hipotezy szukające lądowych przodków waleni w różnych grupach ssaków lądowych. Stary pogląd Darwina, iżby za przodków waleni uznać ssaki podobne do niedźwiedzi, nie był już od dawna traktowany poważnie, przodków waleni szukano wśród mezonychów (mięsożernych ssaków żyjących w paleocenie i eocenie, zaliczanych niekiedy do prakopytnych), parzystokopytnych bądź przodków parzystokopytnych. Na bliskie pokrewieństwo między waleniami i parzystokopytnymi wskazywały liczne dane.
Przełom przyniosły jednak badania genetyczne. Praca Graura i Higginsa z 1994 (porównanie sekwencji DNA jądrowego i mitochondrialnego licznych gatunków waleni z sekwencjami świni domowej czy bydła domowego) ujawniła wyniki sprzeczne z większością dotychczasowych poglądów: walenie i bydło domowe łączy więcej podobieństw, niż walenie i świnię domową czy nawet bydło domowe i świnię domową. Praca autorstwa Irwin i Árnason, wydana w tym samym roku, wprowadziła do analizy (tym razem sekwencjonowano gen cytochromu b) także hipopotama, który okazał się być bliżej spokrewniony z waleniami niż z innymi ssakami kopytnymi, wśród których był klasyfikowany. Podobny wynik przyniosła paca Gatesy'ego i innych z 1996, a także Arnasona z 2000. Kwestia bliskiego pokrewieństwa przodków waleni z mezonychami pojawia się jeszcze w pracach naukowych, jak u Spauldinga i innych (2009) – praca te rozważa jednak włączenie mezonychów do parzystokopytnych.
Nowe taksony.
Jak zauważył Gatesy z zespołem, z badań wynikało bliskie pokrewieństwo waleni i hipopotamowatych, tworzących grupy siostrzane. Oznacza to, że parzystokopytne w tradycyjnym rozumieniu, nie obejmując waleni, są taksonem parafiletycznym. Podobnie hipopotamowate nie mogły pozostawać dalej w obrębie świnioksztatłnych. Hipopotamowate i walenie tworzyły razem klad i kolejny klad po dodaniu przeżuwaczy. Arnason "et al." przedstawiają pokrewieństwa następującym kladogramem:
Cytowana wyżej praca autorstwa Gatesy i innych nie nadaje jeszcze nowym kladom nazwy. Stosuje między innymi określenie opisowe Cetacea/Hippopotamidae na nazwanie grupy łączącej hipopotamy i walenie. Nowe nazwy wprowadzone zostały w pracy Waddela, Okady i Hasegawy z 1999. Klad o definicji Cetacea + Hippopotamidae określili nazwą Whippomorpha. Klad powstały z połączenia tychże Whippomorpha i przeżuwaczy (Ruminantia) nazwali Cetruminantia. Wyróżnili ponadto klad Artiofabula. Praca Waddela i in. nie została przez wszystkich dobrze przyjęta. Arnason i współpracownicy skrytykowali jego pomysły, w szczególności zaś nie spodobała im się stworzona przez niego nazwa Whippomorpha. Określili ją mianem „problematycznej” – miała mylić się z nazwą Hippomorpha (koniokształtne), używaną na określenie grupy nieparzystokopytnych. Arnason "et al." powoływali się na nazewnictwo stosowane we wcześniejszej o trzy lata pracy Montlegard – wprowadzone przez nią Cetferungulata zdążyło już wejść do powszechnego użytku. Analogicznie więc klad hipopotamowate + walenie, obejmujący w rzeczywistości walenie i grupę zawierającą hipopotamowate i ich wymarłych krewnych antrakoteria określaną mianem Ancodonta, powinien zwać się nie Whippomorpha, ale Cetancodonta. Kolejnych modyfikacji dokonał ze swym zespołem Spaulding. Mianowicie docenił on definicję „Cetancodonta” jako kladu koronnego, zwrócił jednak uwagę na pewne trudności z dotychczasowym nazewnictwem. Formalnie zdefiniował Cetancodonta jako klad typu node, obejmujący wszystkich potomków ostatniego wspólnego przodka hipopotama nilowego i butlonosa zwyczajnego. Zauważył też potrzebę objęcia nazwą kladu obejmującego wszystkie taksony bliższe Cetancodonta, niż jakimkolwiek innym współczesnym gatunkom. Ten właśnie klad otrzymał nazwę Cerancodontamorpha.
Pozycję Cetandodontamorpha na drzewie rodowym ssaków obrazuje kladogram z publikacji Spauldinga i współpracowników, przedstawiony obok. Cetancodontamorpha zaznaczono na nim barwą liliową. Grupą siostrzaną tego kladu jest "Siamotherium" zaliczane wcześniej do rodziny antrakoteriów. Wraz z Ruminantiomorpha, Suinamorpha i Camelidamorpha tworzą one większą grupę Artiodactylamorpha.

</doc>
<doc id="4170156" url="https://pl.wikipedia.org/wiki?curid=4170156" title="Kościół św. Bartłomieja Apostoła w Łapanowie">
Kościół św. Bartłomieja Apostoła w Łapanowie

Kościół świętego Bartłomieja Apostoła – rzymskokatolicki kościół parafialny należący do dekanatu Niegowić archidiecezji krakowskiej.
Jest to świątynia wybudowana w 1529 roku. Przebudowana została w 1614 roku dzięki staraniom Marcina Lutosławskiego – została wówczas dobudowana kaplica pod wezwaniem Świętej Anny. Rozbudowana została w 2 połowie XIX wieku – została wówczas przedłużona nawa.
Jest to budowla drewniana, jednonawowa, posiadająca konstrukcję zrębową. Kościół jest orientowany i reprezentuje styl późnogotycki. Posiada prezbiterium mniejsze w stosunku do nawy, zamknięte trójbocznie, z boku znajduje się zakrystia i przedłużona jest wzdłuż nawy. Na zewnętrznej ścianie prezbiterium znajdują się dwie kamienne płyty nagrobne z XVII wieku. Są umieszczone na nich herb Szreniawa i postać klęczącego towarzysza husarskiego Marcina Łapki (zmarłego w 1652 roku) w zbroi. Z boku nawy znajduje się wyżej wspomniana kaplica, zamknięta prostokątnie. Zwieńcza ją kopuła blaszana z wieżyczką z latarnią. Wejście główne z przodu jest ozdobione daszkiem, podpartym słupami. Budowla nakryta jest dachem jednokalenicowym, pokrytym blachą, na dachu znajduje się wieżyczka na sygnaturkę. Jest ona zwieńczona barokowym dachem hełmowym z latarnią. Wnętrze świątyni jest podzielone dwoma rzędami słupów ułożonymi po trzy sztuki. Wnętrze nakrywają płaskie stropy, w nawie posiadają zaskrzynienia. Podłoga została wykonana z kamienia. Chór muzyczny jest podparty dwoma słupami i posiada eklektyczny prospekt organowy, z prostą linią parapetu. Belka tęczowa jest ozdobiona krucyfiksem. Polichromia figuralno–architektoniczna z 1843 roku jest dziełem artystów Mecnera i Wojciechowskiego. Ołtarz główny późnobarokowy powstał w 1873 roku i jest dziełem Piotra Korneckiego, w ołtarzu znajduje się obraz Matki Boskiej Gromnicznej z XIX wieku. Ołtarze boczne, ambona i loże kolatorskie w stylu późnobarokowym, powstały w XIX wieku. Gotycka chrzcielnica kamienna w formie kielicha pochodzi z XVI wieku. Posąg późnogotycki Zmartwychwstałego Chrystusa powstał w XVI wieku.

</doc>
<doc id="4170168" url="https://pl.wikipedia.org/wiki?curid=4170168" title="Karbetocyna">
Karbetocyna

Karbetocyna – organiczny związek chemiczny, syntetyczny analog oksytocyny, makrocykliczny oligopeptyd złożony z 8 aminokwasów oraz mostka opartego o kwas masłowy, który łączy grupę tiolową cysteiny z grupą aminową metylowej pochodnej tyrozyny. Antagonista receptora wazopresyny działający na receptory oksytocyny (OT), w porównaniu z którą wykazuje dłuższe działanie.
Zastosowanie.
Karbetocyna jest stosowana jako substancja czynna w lekach, które zostały zatwierdzone do stosowania bezpośrednio po planowym cięciu cesarskim, w którym zastosowano znieczulenie miejscowe lub rdzeniowe. Pośród leków zawierających karbetocynę znajdują się: "Duratocin", "Pabal", "Lonactene", "Depotocin", "Comoton" i "Decomoton".

</doc>
<doc id="4170170" url="https://pl.wikipedia.org/wiki?curid=4170170" title="Mikołaj Oleśnicki (zm. 1566-1567)">
Mikołaj Oleśnicki (zm. 1566-1567)



</doc>
<doc id="4170171" url="https://pl.wikipedia.org/wiki?curid=4170171" title="Wacław Olszak (1868–1939)">
Wacław Olszak (1868–1939)



</doc>
<doc id="4170179" url="https://pl.wikipedia.org/wiki?curid=4170179" title="Przytulia szwedzka">
Przytulia szwedzka

Przytulia szwedzka ("Galium suecicum" (Sterner) Ehrend.) – gatunek rośliny z rodziny marzanowatych. Występuje w Szwecji, Niemczech oraz Polsce.
W Polsce jest gatunkiem bardzo rzadkim; rośnie tylko w okolicy Słubic.
Biologia i ekologia.
Hemikryptofit lub chamefit. Kwitnie od maja do czerwca. Rośnie w lasach sosnowych i w lasach mieszanych. Liczba chromosomów 2n = 22.
Zagrożenia i ochrona.
Roślina umieszczona na polskiej czerwonej liście w kategorii CR (krytycznie zagrożony).

</doc>
<doc id="4170181" url="https://pl.wikipedia.org/wiki?curid=4170181" title="Galium suecicum">
Galium suecicum



</doc>
<doc id="4170185" url="https://pl.wikipedia.org/wiki?curid=4170185" title="Huta Komorowska (przystanek kolejowy)">
Huta Komorowska (przystanek kolejowy)

Huta Komorowska – przystanek osobowy w Hucie Komorowskiej, w województwie podkarpackim, w Polsce. Od 10 grudnia 2017 uruchomiono połączenie Rzeszów Główny – Stalowa Wola Rozwadów – Lublin. Budowa przystanku została zrealizowana ze środków własnych Gminy Majdan Królewski.
W roku 2017 przystanek obsługiwał 0–9 pasażerów na dobę.

</doc>
<doc id="4170192" url="https://pl.wikipedia.org/wiki?curid=4170192" title="Me’ir Awizohar">
Me’ir Awizohar

Me’ir Awizohar (hebr.: מאיר אביזוהר, ang.: "Meir Avizohar", ur. 27 września 1923 w Jerozolimie, zm. 31 sierpnia 2008) – izraelski historyk, działacz społeczny, dziennikarz i polityk, w latach 1969–1974 poseł do Knesetu z Listy Państwowej.
Życiorys.
Urodził się 27 września 1923 w Jerozolimie w ówczesnym brytyjskim mandacie Palestyny.
W rodzinnym mieście ukończył szkołę średnią oraz studia na Uniwersytecie Hebrajskim. Był członkiem żydowskiej organizacji młodzieżowej Ha-Mahanot ha-Olim oraz kibucu Chamadja. W 1944 dołączył do lewicowej żydowskiej partii Mapai.
Od 1949 do 1950 był redaktorem „BaMachane” – tygodnika wydawanego przez Siły Obronne Izraela. W latach 1950–1951 był wśród założycieli Ejlatu – jedynego izraelskiego miasta nad Morzem Czerwonym. W latach 1952–1954 ponownie był redaktorem „BaMachane”, a od 1952 do 1953 w Ministerstwie Rozwoju kierował departamentem zajmującym się doliną Ha-Arawa i pustynią Negew. Następnie kierował departamentem zajmującym się informacją i edukacją żydowskich ruchów młodzieżowych.
Kontynuował studia na London School of Economics. Uzyskał doktorat z historii.
W latach sześćdziesiątych był członkiem rady redakcyjnej wydawanej przez Histadrut gazety „Dawar” (1961–1965) oraz czasopisma „Ha-Po’el ha-ca’ir” (1961–1963).
W 1965 śladem Dawida Ben Guriona opuścił Mapai i dołączył do stworzonej przez niego nowej partii – Rafi, a gdy były premier założył w 1969 Listę Państwową, Awizohar ponownie zmienił przynależność partyjną. To właśnie z Listy Państwowej w wyborach parlamentarnych w 1969 po raz pierwszy i jedyny dostał się do izraelskiego parlamentu. W siódmym Knesecie zasiadał w komisjach konstytucyjnej, prawa i sprawiedliwości; pracy oraz edukacji i kultury. Od 1970 był jednocześnie wykładowcą na Uniwersytecie Telawiwskim. 25 kwietnia 1974 opuścił Listę Państwową i przez przeszło rok zasiadał w ławach Knesetu jako niezależny poseł. 17 lipca 1973 dołączył do Koalicji Pracy i pozostał w niej do końca kadencji. W kolejnych wyborach nie uzyskał reelekcji.
Od 1979 był wykładowcą Uniwersytetu Bar-Ilana w Ramat Ganie. Kierował instytutem pamięci Ben Guriona w Sede Boker. Był redaktorem wydawanych pośmiertnie dzienników „Ojca Narodu”. W latach 1984–1994 opublikował cztery książki, dotyczące m.in. syjonizmu oraz biografię Goldy Meir.
Zmarł 31 sierpnia 2008.

</doc>
<doc id="4170193" url="https://pl.wikipedia.org/wiki?curid=4170193" title="Wymiar sprawiedliwości w Niemczech">
Wymiar sprawiedliwości w Niemczech

Wymiar sprawiedliwości w Niemczech – według art. 92 Ustawy Zasadniczej Republiki Federalnej Niemiec z 23 maja 1949 władzę wymiaru sprawiedliwości zawierza się sędziom; sprawują ją Federalny Trybunał Konstytucyjny, sądy federalne przewidziane w wyżej wymienionej ustawie oraz sądy krajów związkowych. Judykatywa jest ustrojowo ściśle odseparowana od legislatywy oraz egzekutywy, co nie oznacza funkcjonowania wymiaru sprawiedliwości w izolacji od pozostałych władz. Punktami styczności są np. stanowione przez władzę ustawodawczą prawo o ustroju sądów powszechnych i postępowaniu sądowym, wybór przez Bundestag i Bundesrat sędziów Federalnego Trybunału Konstytucyjnego.
Sądownictwo powszechne i sądy najwyższe.
Niemiecki system wymiaru sprawiedliwości charakteryzuje się trójinstancyjnością postępowania sądowego.
W sądownictwie administracyjnym sądy administracyjne ("Verwaltungsgerichte") tworzą pierwszą instancję, instancją drugą, odwoławczą są wyższe sądy administracyjne ("Oberverwaltungsgerichte"), trzecią instancją, jako instancja rewizyjna, jest Federalny Sąd Administracyjny ("Bundesverwaltungsgericht"). Podobną budowę wykazuje sąd pracy: pierwszą instancję stanowi sąd pracy ("Arbeitzgerichte"), drugą instancją odwoławczą jest regionalny sąd pracy ("Landesarbeitsgericht"), trzecią instancją, jako instancja rewizyjna jest Federalny Sąd Pracy ("Bundesarbeitsgericht") oraz sąd do spraw socjalnych: pierwszą instancję stanowi sąd do spraw socjalnych ("Sozialgerichte"), drugą instancją odwoławczą jest regionalny sąd do spraw socjalnych ("Landessozialgerichte"), trzecią instancją jako instancja rewizyjna Federalny Sąd do Spraw Socjalnych ("Bundessozialgericht").
W zakresie spraw cywilnych i karnych oprócz sądów rejonowych ("Amtsgerichte") mogą być w pierwszej instancji właściwe także sądy krajowe ("Landgerichte").
Federacja może utworzyć sąd federalny dla rozstrzygania spraw w zakresie ochrony prawnej działalności gospodarczej oraz wojskowe sądy karne jako sądy federalne dla sił zbrojnych. Wojskowe sądy karne mogą sprawować sądownictwo karne w stanie obrony, w stosunku do członków sił zbrojnych wysłanych za granicę lub zaokrętowanych na statkach wojennych. Sądy te należą do zakresu działania Federalnego Ministra Sprawiedliwości. Ich etatowi sędziowie muszą posiadać uprawnienia do wykonywania urzędu sędziowskiego.
Sądem najwyższej instancji dla sądu federalnego dla rozstrzygania spraw w zakresie ochrony prawnej działalności gospodarczej oraz wojskowych sądów karnych jest Trybunał Federalny.
Sądy dla odrębnych dziedzin mogą być utworzone tylko na podstawie odrębnych ustaw.
Sądy wyjątkowe są niedopuszczalne.
Wyjątki od zasady trójinstancyjności.
W niektórych przypadkach tok postępowania sądów rejonowych w sprawach cywilnych może być dwu- a nawet jednoinstancyjny. Jeżeli przepisy dopuszczają rewizję nadzwyczajną ("Revision"), rolę instancji odwoławczej przyjmuje z reguły Trybunał Federalny do spraw Cywilnych i Karnych ("Bundesgerichtshof"). Dwuinstancyjność jest typowa dla sądownictwa skarbowego ("Finanzgerichtsbarkeit"). Pierwszą instancję stanowią sądy skarbowe ("Finanzgerichte"), drugą, rewizyjną jest Federalny Trybunał Skarbowy ("Bundesfinanzhof").
Najwyższe trybunały w Niemczech.
1) Federalny Trybunał Konstytucyjny ("Bundesverfassungsgericht") z siedzibą w Karlsruhe
2) Trybunał Federalny ("Bundesgerichtshof"), którego orzecznictwo obejmuje sprawy cywilne i karne, posiada siedzibę w Karlsruhe. Jego piąty Senat ds. Karnych znajdował się w Berlinie, zaś od 1997 roku orzeka w Lipsku.
3) Federalny Sąd Administracyjny ("Bundesverwaltungsgericht") – początkowo z siedzibą w Berlinie, a od roku 2002 w Lipsku
4) Federalny Trybunał Skarbowy ("Bundesfinanzhof") – siedziba znajduje się w Monachium
5) Federalny Sąd Pracy ("Bundesarbeitsgericht") – jego siedziba została przeniesiona w 1999 z Kassel do Erfurtu
6) Federalny Sąd do spraw socjalnych ("Bundessozialgericht") – siedziba mieści się w Kassel
Powołanie sędziów trybunału.
O powołaniu sędziów trybunałów decyduje właściwy dla danej dziedziny minister federalny wspólnie z Komisją wyboru sędziów, która składa się z krajowych ministrów właściwych dla danej dziedziny, oraz, w równej liczbie, z członków, których wybiera parlament.
Federalny Trybunał Konstytucyjny.
Federalny Trybunał Konstytucyjny ("Bundesverfassungsgericht") należy do naczelnych organów państwa. Jego pozycja w niemieckim systemie ustrojowym pozostaje wyraźnie wyodrębniona od pozostałych sądów oraz uniezależniona organizacyjnie od wszystkich organów władzy. Samodzielnie ustala swój plan wydatków budżetowych oraz nie podlega (w przeciwieństwie do pozostałych sądów federalnych) nadzorowi federalnego ministra sprawiedliwości. Trybunał, a dokładniej jego plenum, czyli wszyscy sędziowie Trybunału, uchwala własny regulamin pracy.
Federalny Trybunał Konstytucyjny składa się z dwóch senatów. W każdym z tych senatów orzeka po ośmiu sędziów, co daje w sumie liczbę 16 sędziów Federalnego Trybunału Konstytucyjnego. Połowę sędziów wybiera powołana przez Bundestag z grona posłów (a więc pośrednio) 12-osobowa komisja wyborcza sędziów Federalnego Trybunału Konstytucyjnego, drugą połowę wybiera bezpośrednio Bundesrat. Zarówno w jednym, jak i drugim przypadku musi się to odbyć z zachowaniem uzyskania 2/3 głosów. Kadencja sędziów Trybunału (bez prawa reelekcji) trwa 12 lat, nie dłużej jednak jak do osiągnięcia 68. roku życia. Ze szczególnych warunków od których spełnienia uzależniony jest wybór sędziego do Federalnego Trybunału Konstytucyjnego, można wymienić:
1) ukończenie 40. roku życia,
2) posiadanie kwalifikacji do wykonywania zawodu sędziego,
3) niepołączalność pełnienia stanowiska sędziego Trybunału z piastowaniem mandatu posła do Bundestagu, rządu federalnego bądź odpowiednio krajowych ciał ustawodawczych lub wykonawczych.
W przypadku sędziów Trybunału zakazane jest prowadzenie działalności zawodowej, innej aniżeli wykonywanie zawodu nauczyciela akademickiego w zakresie nauk prawnych. Sędziowie podlegają tylko ustawom. Usunięcie sędziego Trybunału z jego składu jest możliwe pod warunkiem niegodnego postępowania, prawomocnego wyroku skazującego na karę pozbawienia wolności dłuższą niż 6 miesięcy, poważnego naruszenia obowiązków służbowych. Decyzję o wszczęciu takiego postępowania należy do plenum Trybunału.
Kompetencje Federalnego Trybunału Konstytucyjnego.
Według art 93 UZ Federalny Trybunał Konstytucyjne orzeka:
1) o wykładni ustawy Zasadniczej w przypadku sporów o zakres praw i obowiązków poszczególnych naczelnych organów federalnych lub innych podmiotów, które są wyposażone na mocy Ustawy Zasadniczej bądź regulaminu naczelnego organu federalnego we własne prawa
2) w przypadku różnicy poglądów lub wątpliwości co do formalnej bądź rzeczowej zgodności prawa federalnego lub prawa krajowego z Ustawą Zasadniczą albo co do zgodności prawa krajowego
z pozostałym prawem federalnym na wniosek rządu federalnego, rządu krajowego lub 1/4 członków parlamentu
3) w przepadku różnicy poglądów co do praw i obowiązków federacji i krajów związkowych
4) w innych publiczno-prawnych sporach między federacją a krajami, między poszczególnymi krajami związkowymi lub wewnątrz jednego z krajów związkowych, o ile nie istnieje inna droga sądowa
5) w sprawie skarg konstytucyjnych, które mogą być wniesione przez każdego, kto twierdzi, że władze publiczne naruszyły któreś z jego praw podstawowych lub praw
6) w sprawie skarg zrzeszeń na nieuznanie ich jako partie polityczne przed wyborami do parlamentu.
Status sędziego.
Art 97 ust. 1 UZ stanowi, iż sędziowie są niezawiśli i podlegają tylko ustawom. Etatowi sędziowie powoływani na czas nieokreślony mogą zostać zwolnieni wbrew swojej woli na stałe lub czasowo przed upływem okresu swojego urzędowania, względnie przeniesieni na inne stanowisko bądź w stan spoczynku tylko na mocy orzeczenia sądowego i tylko z przyczyn przewidzianych w ustawach. Federalny Trybunał Konstytucyjny może na wniosek parlamentu większością 2/3 głosów zarządzić przeniesienie sędziego na inny urząd lub w stan spoczynku, jeżeli sędzia ten w czasie urzędowania lub też poza nim narusza zasady Ustawy Zasadniczej lub porządek ustrojowy jednego z krajów związkowych (w przypadku wykroczenia umyślnego może być orzeczone zwolnienie)- art 98 ust 2 UZ.

</doc>
<doc id="4170194" url="https://pl.wikipedia.org/wiki?curid=4170194" title="Meir Avizohar">
Meir Avizohar



</doc>
<doc id="4170197" url="https://pl.wikipedia.org/wiki?curid=4170197" title="Zygfryd Gross">
Zygfryd Gross

Zygfryd Gross (ur. 28 października 1896 w Tyśmienicy, pow. tłumacki, zm. wiosną 1940 w Katyniu) – kapitan intendent Wojska Polskiego, ofiara zbrodni katyńskiej.
Życiorys.
Urodził się w rodzinie Grzegorza. Ukończył Szkołę Realną. Wstąpił do Legionów Polskich 25 sierpnia 1914 r. Służył w 4. kompanii 3 pułku piechoty. 
W 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 85. lokatą w korpusie oficerów rezerwowych administracji, dział gospodarczy. Jako oficer rezerwy zatrzymany w służbie czynnej, pełnił służbę w Kierownictwie Rejonu Intendentury Baranowicze, pozostając oficerem nadetatowym Okręgowego Zakładu Gospodarczego Nr 9 w Brześciu. Następnie został przemianowany na oficera zawodowego w stopniu porucznika ze starszeństwem z dniem 1 lipca 1919 roku w korpusie oficerów administracji, dział gospodarczy. W latach 1932–1939 był zarządcą Składnicy Materiału Intendenckiego Nr 22 w Baranowiczach. 12 marca 1933 został mianowany kapitanem ze starszeństwem z dniem 1 stycznia 1933 i 2. lokatą w korpusie oficerów administracji, grupa oficerów administracji intendentury. Z dniem 15 sierpnia 1933 roku został przeniesiony do korpusu oficerów intendentów.
W kampanii wrześniowej wzięty do niewoli radzieckiej, osadzony w Kozielsku. Między 3 a 5 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa z 5.04.1940. Został zamordowany między 4 a 7 kwietnia 1940 przez NKWD w lesie katyńskim. Jego dokumentacja 27 listopada 1940 znajdowała się w Pierwszym Specjalnym Dziale NKWD ZSRR w związku z korespondencją nadchodzącą do jeńców od osób zamieszkałych na terenie Ukraińskiej Republiki ZSRR. Krewni do 1945 poszukiwali informacji przez Biuro Informacji i Badań Polskiego Czerwonego Krzyża w Warszawie. 

</doc>
<doc id="4170198" url="https://pl.wikipedia.org/wiki?curid=4170198" title="Joanna Gamrot">
Joanna Gamrot

Joanna Gamrot – polska gimnastyczka sportowa.
Jest absolwentką I Liceum Ogólnokształcącego im. Króla Kazimierza Wielkiego w Olkuszu. Była zawodniczką sekcji akrobatycznej KS Nadzieja Olkusz.
Na Mistrzostwach Świata w Gimnastyce Akrobatycznej, które odbyły się od 28 do 31 października 1998 w Mińsku na Białorusi, w trójce z Edytą Kalinowską i Martą Adamiecką zdobyła złoty medal w konkurencji trójek kobiet. W roku 1996 w tym samym składzie zdobyła Mistrzostwo Polski Seniorów w trójkach kobiet.
Joanna Gamrot posiada uprawnienia sędziowskie.

</doc>
<doc id="4170202" url="https://pl.wikipedia.org/wiki?curid=4170202" title="Parafia Niepokalanego Poczęcia Najświętszej Maryi Panny w Żwańcu">
Parafia Niepokalanego Poczęcia Najświętszej Maryi Panny w Żwańcu

Parafia Niepokalanego Poczęcia Najświętszej Maryi Panny w Żwańcu – parafia znajdująca się w diecezji kamienieckiej w dekanacie Kamieniec Podolski, na Ukrainie.
Przy parafii nie rezyduje obecnie żaden duchowny. Parafię obsługują księża z parafii św. Mikołaja w Kamieńcu Podolskim.
Historia.
W 1740 w Żwańcu powstały dwa kościoły katolickie: drewniany, łaciński pw. Świętego Krzyża staraniem biskupa kamienieckiego Franciszka Antoniego Kobielskiego, fundacji królowej Polski Marii Józefy Habsburżanki oraz murowany ormiański pw. Niepokalanego Poczęcia Najświętszej Maryi Panny fundacji właściciela Żwańca Wawrzyńca Lanckorońskiego. Oba te kościoły spłonęły w czasie konfederacji barskiej, po czym w 1768 odbudowano jedynie świątynie ormiańską. W 1791 została ona konsekrowana przez ormiańskiego arcybiskupa lwowskiego Jakuba Waleriana Tumanowicza. W 1869 ustanowiono parafię łacińską. Pod koniec XIX w. liczyła ona 856 wiernych.
W 1935 kościół został znacjonalizowany przez komunistów. W 1992 zrujnowana świątynia została zwrócona wiernym i przeszła remont.

</doc>
<doc id="4170205" url="https://pl.wikipedia.org/wiki?curid=4170205" title="Oblubienica czarnoksiężnika">
Oblubienica czarnoksiężnika

 – shōnen-manga napisana i ilustrowana przez Kore Yamazaki. Seria ta jest wydawana w czasopiśmie "Gekkan Comic Garden" wydawnictwa Mag Garden.
Na podstawie mangi Wit Studio wyprodukowało 3-odcinkową serię OVA oraz 24-odcinkową serię telewizyjną.
W Polsce manga jest wydawana przez wydawnictwo Studio JG.
Fabuła.
Historia opowiada o losie dziewczynki Hatori Chise, która od dziecka widywała w swoim życiu różne straszne stwory, których nie widzieli inni. Z tego powodu wszyscy uważali ją za dziwną i jej dokuczali. W chwili gdy się poddała spotkała pewnego biznesmena. Za jego namową sprzedała się na aukcji, na której niespodziewanie pojawił się Elias – Ciernisty Mag. Kupił ją chcąc, by została jego oblubienicą i uczennicą. Chise Hatori zaczyna uczyć się magii, poznawać magiczne stworzenia, zdobywać nowych przyjaciół i uczy swojego nauczyciela emocji, których doświadczają ludzie.
Manga.
Manga autorstwa Kore Yamazaki była początkowo wydawana w czasopiśmie "Gekkan Comic Blade" wydawnictwa Mag Garden od listopada 2013 roku do sierpnia 2014 roku. 1 września 2014 roku nastąpiła dyskontynuacja czasopisma, a seria została przeniesiona do nowo-powstałego czasopisma "Gekkan Comic Garden".
Tomy od 2 do 9 zostały wydane zarówno w wersji zwykłej jak i limitowanej. Do limitowanego wydania tomu piątego został dołączony odcinek audio. Do limitowanych wersji tomów od 6 do 8 dołączono kolejne odcinki serii OVA.
W Polsce seria jest wydawana przez wydawnictwo Studio JG.
Do czerwca 2015 roku seria została sprzedana w pół milionach kopii. Do marca 2016 roku sprzedano 2,5 miliona kopii, a do września 2016 roku seria została sprzedana łącznie w ponad 3 milionach kopii.
W 2014 roku w rankingu najlepszych książek roku magazynu "Da Vinci" manga ta zajęła 36. miejsce. Czytelnicy tego magazynu wytypowali tę mangę jako jedną z serii, która będzie miała swój wielki przełom w 2015 roku. Seria ta zajęła w 2015 roku drugie miejsce w rankingu "Kono manga ga sugoi!". W ankiecie przeprowadzonej w 2015 roku wśród księgarzy seria ta zajęła pierwsze miejsce wśród najlepszych mang, składających się z mniej niż pięciu tomów.
W 2015 roku manga nominowana została do nagrody Manga Taishō.
Anime.
OVA.
Powstawanie trzyczęściowej serii OVA zostało zapowiedziane w piątym tomie mangi. Serię tę zatytułowano . Odcinki przedstawiają przygody Chise zanim ta spotkała czarnoksiężnika. Odcinki te zostały dołączone do kolejno szóstego, siódmego i ósmego limitowanego tomu mangi.
Seria ta została wyprodukowana przez Wit Studio. Fabuła odcinków została napisana przez Kore Yamazaki specjalnie na potrzeby animacji, natomiast za scenariusze odpowiedzialna była Aya Takaha. Reżyserem projektu został Norihiro Naganuma. Muzykę do serii skomponował Junichi Matsumoto.
Wszystkie trzy odcinki zostały także wyświetlone w kinach w Japonii. Pierwszy wyświetlany był przez dwa tygodnie od 13 sierpnia 2016 roku, drugi miał swoją kinową premierę 4 lutego 2017 roku, natomiast trzeci 19 sierpnia 2017 roku.
Seria telewizyjna.
Powstała także seria anime będąca adaptacją mangi, której produkcja została ogłoszona 9 marca 2017 roku, natomiast emisja rozpoczęła się 7 października 2017 roku na kanałach MBS i Tokyo MX. Czołówkę serii, zatytułowaną „Here”, wykonuje JUNNA.

</doc>
<doc id="4170207" url="https://pl.wikipedia.org/wiki?curid=4170207" title="Majdan Królewski Podlasek">
Majdan Królewski Podlasek

Majdan Królewski Podlasek – przystanek osobowy w Majdanie Królewskim, w województwie podkarpackim, w Polsce. Od 10 grudnia 2017 uruchomiono połączenie Rzeszów Główny – Stalowa Wola Rozwadów – Lublin. Budowa przystanku została zrealizowana ze środków własnych Gminy Majdan Królewski.
W roku 2017 przystanek obsługiwał 0–9 pasażerów na dobę.

</doc>
<doc id="4170209" url="https://pl.wikipedia.org/wiki?curid=4170209" title="Veľká lúka">
Veľká lúka



</doc>
<doc id="4170211" url="https://pl.wikipedia.org/wiki?curid=4170211" title="Dom podcieniowy nr 6 w Żuławkach">
Dom podcieniowy nr 6 w Żuławkach

Dom podcieniowy nr 6 w Żuławkach – tzw. "Danziger Kopf", budynek należący do trzeciego typu domów podcieniowych, znajdujący się w Żuławkach, w którym podcień przylega centralnie do ściany wzdłużnej budynku.
Jest to średniej wielkości dom podcieniowy o powierzchni ponad 700 m². Układ wnętrza zachowany, klasyczny typowy dla innych domów podcieniowych typu trzeciego. Nieruchomość znajduje się w krajowym rejestrze zabytków pod nr 614 od 1972 r. Jest jednym z najlepiej zachowanych domów podcieniowych na Żuławach Wiślanych.
Charakterystyka.
Dom barokowo-klasycystyczny, pochodzący z XVIII w., gruntownie przebudowany w 1825 r., kiedy dobudowano reprezentacyjny podcień oraz dodano elementy klasycystyczne takie jak schody wewnętrzne w sieni reprezentacyjnej, nowe obicie drzwi wejściowych oraz klasycystyczną stolarkę na poziomie parteru. O przebudowie informuje belka nadprożowa wymieniająca głównego inwestora oraz inicjały głównego projektanta przebudowy („Peter Epp, Bauherr, A.K. B.M. 1825”). W starszej części domu zachowało się wiele elementów barokowych takich jak stolarka drzwiowa z okuciami z zakładów elbląskich bądź gdańskich z początku XVIII wieku. Aktualnie dom w całości wyposażony jest w bogatą kolekcję intarsjowanych mebli elbląskich, mebli ludowych z Dolnego Powiśla oraz klasycystycznych i barokowych mebli z XVIII i XIX w. pochodzących z terenów północnych Niemiec, Danii i Szwecji. Zbiory uzupełnia Kolekcja fliz holenderskich z XVII i XVIII wieku.
Podcień dwukondygnacyjny domu wsparty jest na 6 masywnych słupach spiętych górą wyciętymi w łuk mieczami z centralnie podwieszonym zwornikiem. Gzyms odsłaniający górną belkę oczepu wygierowany na odcinku 4 środkowych słupów, podobnie na ścianach bocznych podcienia. Wygierowanie ma kształt znany jako "Danziger Kopf", element charakterystyczny dla szaf gdańskich wykorzystywany dla odróżnienia ich od mebli hamburskich i lubeckich. Piętro podcienia dwuosiowe o prostym układzie rygli wypełnionych cegłą holenderką; nad piętrem 1-osiowy szczyt z półkolistym okienkiem na osi. Bryła korpusu parterowa z wysokim dachem dwuspadowym, krytym dachówką holenderką. Elewacje drewniane na tynkowanym cokole, zwieńczone profilowanym gzymsem podokapowym, naroża ujęte pionowo deskami w formie pilastrów; w ścianach wzdłużnych pod gzymsem wyprowadzone profilowane końcówki belek stropowych; szczyty ścian bocznych i podcienia odeskowane pionowo na nakładkę. Elewacja zachodnia (frontowa) 6-osiowa, w trzeciej osi wejście (drzwi jednoskrzydłowe, płycinowo-ramowe, dzielone w poziomie). Środkowa część (osie od drugiej do czwartej) przysłonięta podcieniem. Elewacja tylna (wsch.) 6-osiowa, wejście w osi 2 od północy, flankowane dwoma wąskimi okienkami; wejście wraz ze skrajnym północnym oknem przysłonięte parterową przybudówką z lat 60. XX wieku, nakrytą pulpitowym dachem. Elewacje boczne, szczytowe, 3-osiowe (osie parteru i szczytu nie pokrywają się).
Budynek wzniesiony w zagrodzie, w której zachowała się ceglana obora z 1923 r. Drewniana stodoła została rozebrana w roku 1967.
Flizy holenderskie.
W domu podcieniowym nr 6 zachowało się w pomieszczeniu przylegającym do czarnej kuchni 96 bardzo różnorodnych holenderskich fliz. Powstały one w latach ok. 1630–1770 w Amsterdamie, Rotterdamie, Harlingen oraz Utrechcie i wyobrażają żołnierzy, jeźdźców, zabawy dziecięce, statki, sceny biblijne (histories met boom), sceny pasterskie oraz pejzaże w ośmiobocznym obramowaniu „nakrapianym” (gesprenkeld). Ponadto ocalało 158 płytek zdobiących kiedyś pomieszczenie z oknem doświetlającym czarną kuchnię. Przedstawiają one ludzi (zawody), zabawy dziecięce, istoty morskie, zwierzęta, jeźdźców, sceny pasterskie, biblijne oraz pejzażowe. Łącznie z prywatną kolekcją aktualnych właścicieli, państwa Wiśniewskich, w domu udało się zgromadzić ok. 400 fliz. Aktualnie trwają prace renowacyjne w celu przywrócenia fliz na ich pierwotne miejsce.
Widok pierwotnego wyglądu fragmentu olicowania dokumentuje archiwalne zdjęcie z 1978 roku.
Właściciele.
Pierwszym ustalonym właścicielem i fundatorem przebudowy głównej domu był mennonita holenderskiego pochodzenia, Peter Epp (ur. 3 lutego 1776, zm. 16 marca 1837). Jego żoną była Sara Anders (zmarła 3 grudnia 1845 r. mając 72 lata, 11 miesięcy i 19 dni. Ich jedyna córka, Sara Epp, zmarła w 1809 r.) W społeczności mennonickiej Peter Epp należał do starszyzny i posiadał status kaznodziei. Dom do 1945 r. nieprzerwanie należał do bogatych mennonickich rodzin pochodzenia holenderskiego. Ustalonymi właścicielami byli: Peter Epp z Żuławek, bezdzietny Hermann Wienss, od 1912 r. przysposobiona córka Wienssa – Anna Penner z Palczewa (ur. 18 października 1892 r.) i jej mąż Aron Hamm z Żuławek (ur. 3 marca 1886 r., zm. 29 lipca 1954 r.) ; kolejnym mieszkańcem domu był Hans Aron Hamm – ur. 19 maja 1913 w Gdańsku-Wrzeszczu, zm. 1 stycznia 1993 w Bonn), oraz jego rodzeństwo: Else Hamm (ur. 25 lutego 1915 r.), Bruno Hamm (ur. 9 lipca 1922 r.) oraz Werner Hamm (ur. 16 września 1926 r.).
Po 1945 r. właścicielem domu został Marian Rostkowski. Następnie należał on do Stanisława Bruzdy, który odsprzedał go Władysławowi Romanowskiemu, i który przeprowadził, pod nadzorem konserwatora A. Milkiewicza, gruntowny remont domu. Za prace renowacyjne oraz sposób jego zagospodarowania w 1985 r. Romanowski otrzymał I nagrodę Ministra Kultury i Sztuki w ogólnopolskim konkursie na najlepszego użytkownika obiektu zabytkowego. W 1991 r. dom stał się własnością Carlo Pavan’a oraz Rozalii Borghesan. Od 2016 r. właścicielem domu jest Mariusz Wiśniewski wraz z żoną Katarzyną.
Dom podcieniowy nr 6 w Żuławkach obecnie.
Dom był bohaterem wielu seriali dokumentalnych o architekturze i turystyce. Kręcono tutaj m.in. odcinki dla francuskiej telewizji Planete Plus ("Naturalnie Polska") oraz japońskiej TBS ("Okno na świat"). O domu pisał również żuławski pisarz Andrzej Kasperek w swoim artykule pt. "Skarby architektury drewnianej w Żuławkach". Dom był przedstawiany również w serialu dokumentalnym w ramach projektu "S.O.S. dla żuławskich domów podcieniowych", które finansowane było przez Ministerstwo Kultury i Dziedzictwa Narodowego wraz z samorządem Województwa Warmińsko-Mazurskiego.
Oprócz opisywanej w literaturze kolekcji fliz holenderskich, mebli z Elbląga i Dolnego Powiśla z XVIII/XIX w., aktualni właściciele - Mariusz i Katarzyna Wiśniewscy, zebrali bogatą kolekcję obrazów. Są to bardzo zróżnicowane kolekcje impresjonistów, neorenesansowe i biedermeierowe portrety oraz kilka cennych przykładów sztuki flamandzkiej, łącznie ponad 80 obrazów. W kolekcji znalazły się dzieła takich malarzy jak Gustaf Arnolds (1881-1969), Georg Stoopendaal (1866-1953), Ludvig Jacobsen (1890-1957), Gustaf Wolmar (1880-1971) oraz Viktor Borregaard (1875-1939).
W domu Państwa Wiśniewskich organizowane są równego rodzaju kameralne spotkania, koncerty, wieczory autorskie, panele dyskusyjne. Przy tych okazjach wokół domu rośnie coraz szersza grupa przyjaciół domu, w skład której wchodzą historycy, dziennikarze, przedstawiciele nauki i sztuki.

</doc>
<doc id="4170215" url="https://pl.wikipedia.org/wiki?curid=4170215" title="Kollutos">
Kollutos



</doc>
<doc id="4170218" url="https://pl.wikipedia.org/wiki?curid=4170218" title="Stajňová">
Stajňová

Stajňová (909 m) – szczyt na Kotlinie Helpiańskiej u południowych podnóży Niżnych Tatr na Słowacji. Wznosi się po północnej stronie miejscowości Heľpa. Stoki północno-wschodnie opadają do doliny potoku Hučanské, północno-zachodnie do dolinki jednego z dopływów potoku Krivuľa, południowe do doliny Hronu. Jest całkowicie porośnięty lasem, z wyjątkiem części stoków północnych, na których są łąki miejscowości Heľpa. Nie prowadzi przez niego żaden szlak turystyczny, ale znajduje się poza obrębem Parku Narodowego Niżne Tatry.

</doc>
<doc id="4170222" url="https://pl.wikipedia.org/wiki?curid=4170222" title="Priolo-Melilli">
Priolo-Melilli

Priolo-Melilli (wł. "Stazione di Priolo-Melilli") – stacja kolejowa w Priolo Gargallo, w prowincji Syrakuzy, w regionie Sycylia, we Włoszech. Stacja znajduje się na linii Mesyna – Syrakuzy.
Według klasyfikacji RFI ma kategorię "brązową".

</doc>
<doc id="4170223" url="https://pl.wikipedia.org/wiki?curid=4170223" title="I’ichirō Hatoyama">
I’ichirō Hatoyama



</doc>
<doc id="4170224" url="https://pl.wikipedia.org/wiki?curid=4170224" title="Medal Zasługi">
Medal Zasługi



</doc>
<doc id="4170225" url="https://pl.wikipedia.org/wiki?curid=4170225" title="Sposób Veita-Smelliego">
Sposób Veita-Smelliego



</doc>
<doc id="4170227" url="https://pl.wikipedia.org/wiki?curid=4170227" title="Poród główki sposobem Veita-Smelliego">
Poród główki sposobem Veita-Smelliego



</doc>
<doc id="4170228" url="https://pl.wikipedia.org/wiki?curid=4170228" title="Sposób Mauriceau-Veita-Smelliego">
Sposób Mauriceau-Veita-Smelliego



</doc>
<doc id="4170232" url="https://pl.wikipedia.org/wiki?curid=4170232" title="Szarota żółtobiała">
Szarota żółtobiała

Szarota żółtobiała ("Laphangium luteoalbum" (L.) Tzvelev) – gatunek rośliny z rodziny astrowatych. Występuje w Europie, Azji i Afryce, skąd został zawleczony także w inne rejony świata: do Ameryki Północnej oraz Australii i Nowej Zelandii.
W Polsce rośnie w rozproszeniu na obszarze całego kraju.
Biologia i ekologia.
Roślina jednoroczna. Kwitnie od czerwca do października. Rośnie na wilgotnych polach i namuliskach. Liczba chromosomów 2n = 14. Gatunek charakterystyczny zbiorowisk terofitów z rzędu "Cyperetalia fusci".
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia).

</doc>
<doc id="4170233" url="https://pl.wikipedia.org/wiki?curid=4170233" title="Laphangium luteoalbum">
Laphangium luteoalbum



</doc>
<doc id="4170234" url="https://pl.wikipedia.org/wiki?curid=4170234" title="Colle Isarco (stacja kolejowa)">
Colle Isarco (stacja kolejowa)

Colle Isarco (wł. "Stazione di Colle Isarco", niem: "Bahnhof Gossensaß") – stacja kolejowa w Gossensaß (wł. "Colle Isarco"), w prowincji Bolzano, w niemieckojęzycznym regionie Trydent-Górna Adyga, we Włoszech. Znajduje się na linii Werona – Innsbruck.
Położenie.
Stacja Gossensaß jest pierwszym przystankiem w Wipptal na południe od Przełęczy Brenner, do której linia kolejowa wznosi się stąd do Pflerschtunnel. Znajduje się na wysokości 1066 metrów w pobliżu centrum Gossensaß, ważnej miejscowości gminy Brenner
Historia.
Stacja Gossensaß została otwarta w 1867 roku wraz z całym odcinkiem Kolei Brennerskiej między Innsbruckiem a Bolzano.

</doc>
<doc id="4170235" url="https://pl.wikipedia.org/wiki?curid=4170235" title="Gnaphalium luteoalbum">
Gnaphalium luteoalbum



</doc>
<doc id="4170237" url="https://pl.wikipedia.org/wiki?curid=4170237" title="Llandaf (stacja kolejowa)">
Llandaf (stacja kolejowa)

Llandaf (ang. "Llandaf railway station") – stacja kolejowa w Cardiff, w Walii. Obsługuje obszar Cathays. 
Połączenia.
W ciągu dnia od poniedziałku do soboty pociągi kursują zazwyczaj z Cardiff Central do Pontypridd, a następnie do Aberdare, Treherbert lub Merthyr Tydfil (co pół godziny do każdej z trzech ostatnich stacji). Niektóre pociągi ze wschodu biegną dalej poza Cardiff do Barry Island (3 na godzinę) lub Bridgend przez Vale of Glamorgan Line (co godzinę). 

</doc>
<doc id="4170239" url="https://pl.wikipedia.org/wiki?curid=4170239" title="Anna Młynarska-Sobaczewska">
Anna Młynarska-Sobaczewska

Anna Maria Młynarska-Sobaczewska (ur. 1972) – polska prawnik, adwokat, doktor habilitowany nauk prawnych, profesor nadzwyczajny Uniwersytetu Łódzkiego i Instytutu Nauk Prawnych PAN, specjalistka w zakresie prawa konstytucyjnego.
Życiorys.
W 1999 na podstawie napisanej pod kierunkiem Dariusza Góreckiego rozprawy pt. "Wolność informacji w prasie w polskim prawie konstytucyjnym" otrzymała na Wydziale Prawa i Administracji Uniwersytetu Łódzkiego stopień naukowy doktora nauk prawnych w zakresie prawa, specjalność: prawo konstytucyjne. Tam też w 2011 uzyskała stopień doktora habilitowanego nauk prawnych w zakresie prawa, specjalność: prawo konstytucyjne.
Została nauczycielem akademickim na Wydziale Prawa i Administracji Uniwersytetu Łódzkiego, adwokatem i profesorem nadzwyczajnym Instytutu Nauk Prawnych Polskiej Akademii Nauk, gdzie objęła stanowisko kierownika Zakładu Prawa Konstytucyjnego i Badań Europejskich. Pełniła funkcję prodziekana Wydziału Prawa i Administracji Uniwersytetu Łódzkiego.
Była stypendystką Fundacji Kościuszkowskiej (2014–2015). W 2016 została członkiem Zarządu Fundacji Republikańskiej.

</doc>
<doc id="4170240" url="https://pl.wikipedia.org/wiki?curid=4170240" title="Gare de Saales">
Gare de Saales

Gare de Saales – stacja kolejowa w miejscowości Saales, w departamencie Dolny Ren, w regionie Grand Est, we Francji. Jest zarządzana przez SNCF i obsługiwana przez pociągi TER Alsace. 
Położenie.
Znajduje się na linii Strasburg – Saint-Dié, na km 61,622, między stacjami Bourg-Bruche i Colroy - Lubine, na wysokości 549 m n.p.m.
Historia.
Stację otwarto w 1889 przez Direction générale impériale des chemins de fer d'Alsace-Lorraine, kiedy otwarto odcinek linii Rothau do Saales.

</doc>
<doc id="4170246" url="https://pl.wikipedia.org/wiki?curid=4170246" title="Parafia Trójcy Przenajświętszej w Indurze">
Parafia Trójcy Przenajświętszej w Indurze

Parafia Trójcy Przenajświętszej w Indurze – rzymskokatolicka parafia znajdująca się w Indurze, w diecezji grodzieńskiej, w dekanacie Grodno-Zachód, na Białorusi.
Do parafii należą kaplice w Hlebowiczach i Plebanowcach.
Historia.
Parafię i pierwszy kościół parafialny w Indurze ufundował marszałek Wielkiego Księstwa Litewskiego Jan Dowojna w 1522. W 1815 wybudowano nowy, obecny kościół, konsekrowany w 1854 przez biskupa wileńskiego Wacława Żylińskiego. W czasach komunizmu parafia funkcjonowała, będąc jedyną parafią na sowieckiej Białorusi prowadzoną przez jezuitów. W 2009 parafię przejęli księża diecezjalni.

</doc>
<doc id="4170250" url="https://pl.wikipedia.org/wiki?curid=4170250" title="Higashi-Henna-zaki">
Higashi-Henna-zaki



</doc>
<doc id="4170253" url="https://pl.wikipedia.org/wiki?curid=4170253" title="Synkretyzm fleksyjny">
Synkretyzm fleksyjny



</doc>
<doc id="4170256" url="https://pl.wikipedia.org/wiki?curid=4170256" title="Przełęcz Nozuka">
Przełęcz Nozuka



</doc>
<doc id="4170262" url="https://pl.wikipedia.org/wiki?curid=4170262" title="Fondation Dermatite Atopique">
Fondation Dermatite Atopique

Fondation Dermatite Atopique – francuska fundacja o zasięgu europejskim z siedzibą w Tuluzie, zajmująca się problematyką atopowego zapalenia skóry (AZS). 
Założona w 2004 fundacja finansuje i wspiera prace badawcze i badania kliniczne nad AZS, projektuje i wprowadza w życie akcje pedagogiczne adresowane do dzieci chorych na ATP, tworzy, edytuje i rozpowszechnia nośniki informacji związane z chorobą, a adresowane do lekarzy praktyków, rodziców i dzieci, a także wspiera wszelkie akcje naukowe i medialne mające na celu poznanie choroby, metod jej zwalczania oraz życia codziennego chorych i ich rodzin.
Do rady naukowej fundacji należą profesorowie: Carle Paul, Jean-François Nicolas i Jean-François Stalder. Do rady administracyjnej należą natomiast profesorowie: Yves de Prost, François Bernard Michel oraz Jean Revuz.

</doc>
<doc id="4170264" url="https://pl.wikipedia.org/wiki?curid=4170264" title="Parafia Bożego Ciała w Bierazinskajach">
Parafia Bożego Ciała w Bierazinskajach

Parafia Bożego Ciała w Bierazinskajach – rzymskokatolicka parafia znajdująca się w archidiecezji mińsko-mohylewskiej, w dekanacie mołodeczańskim, na Białorusi.
Historia.
Ok. 1443 dziedzic Horodziłowa Jakub Rałowycz wzniósł tu kościół katolicki konsekrowany przez biskupa wileńskiego Macieja. Istniał on do 1866. Nowy kościół wzniesiony został w 1923 nakładem parafian i żołnierzy polskich. Przed II wojną światową parafia należała do dekanatu mołodeczańskiego archidiecezji wileńskiej i nosiła wezwanie św. Anny.
Parafia została zamknięta przez komunistów w 1950. Odrodziła się po upadku ZSRS w sąsiednich Bierazinskajach.

</doc>
<doc id="4170279" url="https://pl.wikipedia.org/wiki?curid=4170279" title="Oprawa sakwowa">
Oprawa sakwowa

Oprawa sakwowa – rodzaj oprawy średniowiecznej używanej od XIV do XV wieku w Europie Zachodniej przez mnichów, duchowieństwo i arystokrację. Charakteryzowała się puszczonym u dołu księgi płatem okładziny, którego nie obcinano ani nie podwijano pod deskę. Końce płatu związywano w węzeł, który służył jako uchwyt i pozwalał na przytwierdzenie księgi do pasa. Materiał obleczeniowy stanowiła miękko garbowana skóra jelenia bądź tkanina. Najczęściej oprawiano w ten sposób małe książki zabierane w podróż, m.in. brewiarze, modlitewniki i godzinki.
Oprawa tworzyła sakwę chroniącą księgę przed zabrudzeniem i zniszczeniem.
O powszechnym użyciu oprawy świadczy ich występowanie, np. w miniaturach ("Ponyfikat" Erazma Ciołka), w rzeźbach ołtarzowych (ołtarz Wita Stwosza), freskach, pieczęciach czy haftach, na których występują jako atrybuty świętych, niekiedy uczonych.

</doc>
<doc id="4170282" url="https://pl.wikipedia.org/wiki?curid=4170282" title="Meersburg (miasto)">
Meersburg (miasto)



</doc>
<doc id="4170284" url="https://pl.wikipedia.org/wiki?curid=4170284" title="Sitniczka szczecinowata">
Sitniczka szczecinowata

Sitniczka szczecinowata ("Isolepis setacea" (L.) R.Br.) – gatunek rośliny z rodziny ciborowatych. Jako gatunek rodzimy występuje w Europie, Azji i Afryce, skąd został zawleczony do Ameryki Północnej i Południowej oraz Nowej Zelandii i Tasmanii.
W Polsce rośnie w rozproszeniu na obszarze całego kraju, z wyjątkiem części północno-wschodniej.
Biologia i ekologia.
Roślina jednoroczna lub hemikryptofit. Kwitnie od lipca do października. Rośnie na wilgotnych, piaszczystych polach, ugorach i brzegach wód. Liczba chromosomów 2n = 28. Gatunek charakterystyczny zbiorowisk terofitów z rzędu "Cyperetalia fusci".
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia). Znajduje się także w czerwonej księdze gatunków zagrożonych w kategorii LC (najmniejszej troski).

</doc>
<doc id="4170285" url="https://pl.wikipedia.org/wiki?curid=4170285" title="Isolepis setacea">
Isolepis setacea



</doc>
<doc id="4170287" url="https://pl.wikipedia.org/wiki?curid=4170287" title="Gen'ichi Taguchi">
Gen'ichi Taguchi



</doc>
<doc id="4170296" url="https://pl.wikipedia.org/wiki?curid=4170296" title="Hučanské">
Hučanské

Hučanské – potok, prawy dopływ rzeki Hron na Słowacji. Jest ciekiem 3 rzędu o długości 6,8 km. Ma kilka źródłowych cieków na południowych zboczach Niżnych Tatr, na odcinku od Wielkiej Wapienicy ("Veľká Vápenica", 1669 m) po szczyt Andrejcová (1520 m). Najwyżej położony z nich wypływa na wysokości około 1470 m pod przełęczą Priehybka. Cieki te stopniowo łączą się z sobą i od wysokości około 720 m potok spływa jednym już korytem w kierunku południowym, wypływa na bezleśne obszary Kotliny Helpiańskiej, przepływa pod drogą krajową nr 66 oraz linią kolejową 172 Banská Bystrica – Červená Skala i na wysokości około 650 m uchodzi do Hronu.
Górna część zlewni potoku to porośnięte lasem stoki Niżnych Tatr, dolna to pola uprawne miejscowości Heľpa.

</doc>
<doc id="4170302" url="https://pl.wikipedia.org/wiki?curid=4170302" title="Flowing Springs">
Flowing Springs

Flowing Springs – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170303" url="https://pl.wikipedia.org/wiki?curid=4170303" title="Ai Yamamoto">
Ai Yamamoto



</doc>
<doc id="4170310" url="https://pl.wikipedia.org/wiki?curid=4170310" title="Parafia św. Piotra na Watykanie">
Parafia św. Piotra na Watykanie

Parafia św. Piotra na Watykanie – rzymskokatolicka parafia znajdująca się w diecezji rzymskiej, w wikariacie generalnym Państwa Watykańskiego, na Watykanie. Parafię prowadzą augustianie.
Historia.
Parafia powstała co najmniej w 1547, kiedy to po raz pierwszy pojawia się w dokumentach. Od 1929 działalność parafii skupia się głównie na udzielaniu sakramentów w bazylice św. Piotra.

</doc>
<doc id="4170311" url="https://pl.wikipedia.org/wiki?curid=4170311" title="Kohls Ranch">
Kohls Ranch

Kohls Ranch – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170314" url="https://pl.wikipedia.org/wiki?curid=4170314" title="Peridot">
Peridot

Peridot – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170315" url="https://pl.wikipedia.org/wiki?curid=4170315" title="Lúczka (powiat Lewocza)">
Lúczka (powiat Lewocza)



</doc>
<doc id="4170319" url="https://pl.wikipedia.org/wiki?curid=4170319" title="Tonto Basin">
Tonto Basin

Tonto Basin – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170322" url="https://pl.wikipedia.org/wiki?curid=4170322" title="Ferdynand VII w płaszczu królewskim (Museo de Zaragoza)">
Ferdynand VII w płaszczu królewskim (Museo de Zaragoza)

Ferdynand VII w płaszczu królewskim (hiszp. "Retrato del rey Fernando VII con manto real") – obraz olejny hiszpańskiego malarza Francisca Goi. Obraz należy do zleceniodawcy, instytucji Kanału Aragońskiego i od 1921 jest eksponowany w Museo de Zaragoza.
Ferdynand VII.
Ferdynand VII (1784–1833) był synem hiszpańskiego króla Karola IV Burbona i Marii Ludwiki Burbon-Parmeńskiej. Jako książę i następca nie sprawował żadnej władzy, ponieważ para królewska faworyzowała sekretarza stanu Manuela Godoya i jemu powierzała najważniejsze obowiązki państwowe. Obawiając się o swoją sukcesję, Ferdynand spiskował przeciwko rodzicom razem z liberałami przychylnymi Napoleonowi, spisek jednak wykryto, a księcia aresztowano. Również Godoy uważał Francję i Napoleona Bonapartego za sprzymierzeńca, i nie przewidział jego planu zajęcia Hiszpanii i wcielenia jej do cesarstwa. W 1808 roku, kiedy armia francuska zbliżała się do hiszpańskiej stolicy wybuchły gwałtowne zamieszki skierowane przeciwko niepopularnemu i profrancuskiemu Godoyowi. Lud podżegany przez zwolenników księcia Ferdynanda wdarł się do Pałacu w Aranjuez, letniej rezydencji królewskiej. W wyniku tych wydarzeń Karol IV zmuszony był abdykować na rzecz syna 19 marca 1808 roku. Sytuację wykorzystał Napoleon, który zaprosił skłóconą rodzinę królewską do Bajonny, oferując wsparcie w negocjacjach. Na francuskim terytorium zmusił nowo koronowanego Ferdynanda VII do abdykacji na rzecz ojca, który następnie przekazał koronę Napoleonowi na początku maja 1808 roku. Napoleon umieścił na hiszpańskim tronie swojego brata Józefa, który panował od czerwca 1808 do grudnia 1813 roku. Ferdynand VII został uwięziony w Valençay, w tym czasie w Hiszpanii trwała wojna niepodległościowa. Odzyskał wolność i tron w 1813 roku, hiszpański lud witał go z entuzjazmem i nazywał „Upragnionym”. Panował do śmierci w 1833 roku; jego rządy charakteryzowały się powrotem do absolutyzmu i prześladowaniem liberałów i sprzyjających Francuzom.
Okoliczności powstania.
Goya wykonał pierwszy oficjalny portret króla "Ferdynand VII na koniu" krótko po jego wstąpieniu na tron w 1808 roku. Monarcha zgodził się wtedy na dwie krótkie sesje pozowania, które prawdopodobnie były jedynymi jakich kiedykolwiek udzielił Goi. W okresie okupacyjnych rządów Józefa Bonapartego w Hiszpanii (1808–1813) Goya unikał obowiązków nadwornego malarza i nie pobierał pensji. Po powrocie Ferdynanda VII na tron w 1814 roku wznowił pracę dla dworu. Młody król preferował neoklasyczny styl innego malarza nadwornego – Vicentego Lópeza Portañi ("Portret Ferdynanda VII") i nie zamawiał więcej obrazów u Goi, chociaż do końca życia wypłacano mu pensję. Różne regionalne instytucje wciąż preferowały starszego malarza i jego styl, nie nadążając za zmianami, które dokonywały się na dworze i w sztuce. Dlatego Goya malował liczne portrety króla na zlecenie na podstawie szkiców, które przed wojną zrobił z natury. W ten sposób powstał m.in. "Ferdynand VII w płaszczu królewskim" i "Ferdynand VII w obozie wojskowym". W zależności od zleceniodawców te szablonowe dzieła różnią się jakością i szczegółami, ale twarz i postura króla są na nich zawsze zbliżone. Ferdynand VII nie cieszył się sympatią wśród poddanych, z winy jego katastrofalnej w skutkach polityki połączonej z dramatycznymi wydarzeniami wojny niepodległościowej. José Gudiol uważa, że Goya przedstawiał Ferdynanda VII zawsze jako osobę antypatyczną i gburowatą. Ograniczał się do odwzorowania jego twarzy o niewdzięcznych rysach i wyniosłej postawy, cech potęgowanych przez kontrast z bogactwem teatralnych strojów.
We wrześniu 1814 z inicjatywy ministra Martína de Garaya instytucja Kanału Aragońskiego zamówiła u Goi indywidualne portrety króla Ferdynanda VII i jego bliskiego doradcy księcia San Carlos. Oba obrazy miały zdobić siedzibę instytucji w Saragossie. Instytucja starała się odzyskać zainteresowanie i patronat króla nad projektem przedłużenia kluczowego dla rozwoju Aragonii kanału. Obrazy zostały namalowane w pierwszej połowie 1815, przy portrecie króla współpracowali uczniowie Goi. Malarz otrzymał za nie łącznie 19 080 reali "de vellón".
Opis obrazu.
Ferdynand VII został przedstawiony na ciemnym tle, ubrany w czerwony królewski płaszcz podbity białymi gronostajami. Na jego piersi widnieje zawieszony na łańcuchu Order Złotego Runa, a pod połami płaszcza widoczna jest biało-niebieska wstęga Orderu Karola III. Również na czarnym kaftanie generała widnieją liczne odznaczenia. W prawej ręce trzyma laskę będącą symbolem władzy królewskiej i zwierzchnictwa nad wojskiem. Drugą rękę w nieco teatralnym geście opiera na szabli. Za nim, na poduszce widoczna jest korona dopełniająca insygnia władzy. Król został przedstawiony w naturalistyczny sposób, Goya nie ukrywa mankamentów jego urody – niemal karykaturalnych rysów twarzy. Nieufne spojrzenie odzwierciedla podejrzliwy i mściwy charakter króla.
Na obrazie znajduje się nieautorski podpis "Fco. Goya".
Technika.
Jest to dzieło o wysokiej jakości technicznej i chromatycznej, świadczą o tym m.in. wyrazisty kolor płaszcza i bogactwo szczegółów we wszystkich złotych elementach. Złote odcienie poprzez grę światła wyróżniają się na tle czarnych i czerwonych. Malując płaszcz Goya zastosował długie, grube pociągnięcia pędzlem, a także szybkie i nerwowe malując złote hafty i zdobienia szabli. Efekt przestrzeni uzyskał poprzez technikę światłocienia.
Proweniencja.
Obraz od czasu powstania należał do zleceniodawcy – instytucji Kanału Aragońskiego, obecnie zarządzanego przez Konfederację Hydrograficzną Ebro. Od 1921 jest eksponowany w Museo de Zaragoza.

</doc>
<doc id="4170323" url="https://pl.wikipedia.org/wiki?curid=4170323" title="Top-of-the-World">
Top-of-the-World

Top-of-the-World – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170324" url="https://pl.wikipedia.org/wiki?curid=4170324" title="Maiko Kano">
Maiko Kano



</doc>
<doc id="4170325" url="https://pl.wikipedia.org/wiki?curid=4170325" title="Parafia św. Anny na Watykanie">
Parafia św. Anny na Watykanie

Parafia św. Anny na Watykanie – rzymskokatolicka parafia znajdująca się w diecezji rzymskiej, w wikariacie generalnym Państwa Watykańskiego, na Watykanie. Parafię prowadzą augustianie.
Parafia służy pracownikom Kurii Rzymskiej oraz pielgrzymom.
Historia.
Parafię erygował papież Pius XI 30 maja 1929, po powstaniu państwa Watykan.

</doc>
<doc id="4170327" url="https://pl.wikipedia.org/wiki?curid=4170327" title="Cedar Creek (Arizona)">
Cedar Creek (Arizona)

Cedar Creek – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170331" url="https://pl.wikipedia.org/wiki?curid=4170331" title="Carrizo (Arizona)">
Carrizo (Arizona)

Carrizo – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170334" url="https://pl.wikipedia.org/wiki?curid=4170334" title="Claypool (Arizona)">
Claypool (Arizona)

Claypool – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170335" url="https://pl.wikipedia.org/wiki?curid=4170335" title="Walerij Malinin">
Walerij Malinin

Walerij Siergiejewicz Malinin, Валерий Сергеевич Малинин (ur. 18 sierpnia 1965 r. w Saratowie) – rosyjski aktor teatralny.
Absolwent Saratowskiego Konserwatorium Państwowego im. Sobinowa (1990 r.), od tego samego roku przez trzy lata aktor Saratowskiego Teatru Dramatycznego im. Słonowa. Od 2006 r. ponownie występował w tym teatrze, a w 2011 r. został aktorem w Moskiewskim Akademickim Teatrze Artystycznym.

</doc>
<doc id="4170338" url="https://pl.wikipedia.org/wiki?curid=4170338" title="Walerij Małygin">
Walerij Małygin



</doc>
<doc id="4170339" url="https://pl.wikipedia.org/wiki?curid=4170339" title="Deer Creek (Arizona)">
Deer Creek (Arizona)

Deer Creek – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170347" url="https://pl.wikipedia.org/wiki?curid=4170347" title="Walerij Małygin (dyplomata)">
Walerij Małygin (dyplomata)

Walerij Władimirowicz Małygin, ros. Валерий Владимирович Малыгин (ur. 21 kwietnia 1939 r., zm. 3 września 2009 r.) – radziecki i rosyjski dyplomata, poseł nadzwyczajny i pełnomocny Rosji w Tajlandii od 1997 do 2001 roku.

</doc>
<doc id="4170349" url="https://pl.wikipedia.org/wiki?curid=4170349" title="Anna Szalbot">
Anna Szalbot

Anna Szalbot (ur. 26 lipca 1958) – polska siatkarka, mistrzyni i reprezentantka Polski. Matka tenisisty Jerzego Janowicza
Kariera sportowa.
Karierę sportową rozpoczęła w Piaście Cieszyn, następnie była zawodniczką Płomienia Milowice i ŁKS Łódź. Z Płomieniem wywalczyła mistrzostwo Polski w 1979, z ŁKS awansowała w sezonie 1979/1980 do ekstraklasy, zdobyła z tym klubem mistrzostwo Polski (1983), dwa tytuły wicemistrzowskie (1982, 1986) i dwa brązowe medale mistrzostw Polski (1985, 1987), w 1982 i 1986 sięgnęła też ze swoją drużyną po Puchar Polski. Po sezonie 1986/1987 występowała jeszcze w Turcji w klubie Emlak Credi Bankasi Ankara, z którym w 1988 zdobyła brązowy medal w Pucharze CEV.
W latach 1983–1985 wystąpiła w 72 spotkaniach reprezentacji Polski, w tym na mistrzostwach Europy w 1983 (9. miejsce) i 1985 (7. miejsce).
Odznaczenia.
9 listopada 2018 otrzymała Odznakę „Za Zasługi dla Miasta Łodzi” (nadaną uchwałą nr LXXVI/2069/18 Rady Miejskiej w Łodzi z dnia 10 października 2018).

</doc>
<doc id="4170367" url="https://pl.wikipedia.org/wiki?curid=4170367" title="Carlo Agostini (patriarcha)">
Carlo Agostini (patriarcha)

Carlo Agostini (ur. 22 kwietnia 1888 w San Martino di Lupari, zm. 28 grudnia 1952 w Wenecji) – włoski duchowny rzymskokatolicki, biskup, patriarcha Wenecji, kardynał-nominat.
Biografia.
Carlo Agostini urodził się 22 kwietnia 1888 w San Martino di Lupari we Włoszech. 24 września 1910 z rąk biskupa Treviso bł. Andrzeja Jacka Longhina OFMCap otrzymał święcenia prezbiteriatu i został kapłanem diecezji Treviso.
30 stycznia 1932 papież Pius XI mianował go biskupem Padwy. 10 kwietnia 1932 przyjął sakrę biskupią z rąk biskupa Treviso bł. Andrzeja Jacka Longhina OFMCap. Współkonsekratorami byli arcybiskup Florencji Elia Dalla Costa oraz biskup Cenedy Eugenio Beccegato. 8 maja 1932 bp Agostini odbył ingres do katedry w Padwie.
5 lutego 1949 papież Pius XII mianował go patriarchą Wenecji. Patriarcha Agostini zmarł 28 grudnia 1952. Dwa tygodnie później, 12 stycznia 1953, podczas konsystorza miał zostać mianowany kardynałem.

</doc>
<doc id="4170370" url="https://pl.wikipedia.org/wiki?curid=4170370" title="Ryszard Kaczyński (siatkarz)">
Ryszard Kaczyński (siatkarz)

Ryszard Kaczyński (ur. 21 lutego 1960) – polski siatkarz, mistrz i reprezentant Polski.
Kariera sportowa.
Był zawodnikiem Stali Stocznia Szczecin. Ze szczecińskim debiutował w ekstraklasie w sezonie 1981/1982, jednak jego zespół spadł do II ligi, następnie powrócił do I ligi w sezonie 1983/1984, a jego zespół zdobył brązowy medal. W kolejnych latach był podstawowym zawodnikiem Stali i sięgnął z nią po mistrzostwo Polski w 1985 i 1987, wicemistrzostwo Polski w 1986 i 1988 oraz brązowy medal w 1989.
W 1979 reprezentował Polskę na mistrzostwach Europy juniorów, zajmując z drużyną 8. miejsce. W latach 1985–1986 wystąpił w 61 spotkaniach reprezentacji Polski seniorów, w tym na mistrzostwach Europy w 1985 (4. miejsce).

</doc>
<doc id="4170376" url="https://pl.wikipedia.org/wiki?curid=4170376" title="Kalendarium pierwszego rządu Mateusza Morawieckiego">
Kalendarium pierwszego rządu Mateusza Morawieckiego

Kalendarium pierwszego rządu Mateusza Morawieckiego – opisuje powołanie pierwszego rządu Mateusza Morawieckiego, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.

</doc>
<doc id="4170381" url="https://pl.wikipedia.org/wiki?curid=4170381" title="Helmetalbahn">
Helmetalbahn

Helmetalbahn – dawna dwutorowa linia kolejowa w Niemczech, w kraju związkowym Dolna Saksonia i Turyngia. Linia została wybudowana przez więźniów obozów koncentracyjnych w latach 1944-45. Ze względu na położenie w strefie granicznej, linia została całkowicie rozebrana w 1947. Biegła z Osterhagen do Nordhausen.

</doc>
<doc id="4170394" url="https://pl.wikipedia.org/wiki?curid=4170394" title="Brompton (dzielnica Sherbrooke)">
Brompton (dzielnica Sherbrooke)



</doc>
<doc id="4170397" url="https://pl.wikipedia.org/wiki?curid=4170397" title="Brompton (Scarborough)">
Brompton (Scarborough)



</doc>
<doc id="4170398" url="https://pl.wikipedia.org/wiki?curid=4170398" title="Jerzy Salwin">
Jerzy Salwin

Jerzy Salwin (ur. 24 marca 1952 w Wyszkowie, zm. 10 maja 2009 w Warszawie) – polski siatkarz i trener siatkówki, mistrz Polski ze Stalą Stocznia Szczecin (1985, 1987).
Kariera sportowa.
Jako zawodnik występował w Bugu Wyszków, AZS Siedlce, a podczas studiów w Wyższej Szkole Pedagogicznej w Szczecinie w AZS Szczecin. Następnie był graczem Stali Stocznia Szczecin, z którą debiutował w sezonie 1981/1982 w I lidze. Jako trener wprowadził Stal do ekstraklasy w 1983 i zdobył z nią mistrzostwo Polski w 1985 i 1987, wicemistrzostwo Polski w 1986 oraz brązowy medal w 1984. W 1988 zastąpił go Tadeusz Chojnacki.
W latach 1989–1990 prowadził tunezyjską drużynę Espérance Tunis, następnie powrócił do Polski i pracował jako nauczyciel. Od 1997 trenował I-ligową Legię Warszawa, w trakcie sezonu 1999/2000 zastąpił go Hubert Wagner. W latach 2001–2003 prowadził KS (następnie NKS) Nysa (w marcu 2003, pod koniec sezonu zasadniczego, zastąpił go Sławomir Gerymski). W grudniu 2003 został trenerem Płomienia Sosnowiec i zdobył z nim w 2004 Puchar Polski. Na początku sezonu 2004/2005 prowadził AZS Nysa, ale odszedł w listopadzie 2004, po sześciu porażkach swojego zespołu.

</doc>
<doc id="4170401" url="https://pl.wikipedia.org/wiki?curid=4170401" title="Sit alpejski">
Sit alpejski

Sit alpejski ("Juncus alpinoarticulatus" Chaix) – gatunek rośliny z rodziny sitowatych. Występuje na półkuli północnej w strefie klimatów umiarkowanych.
W Polsce rośnie w rozproszeniu na obszarze całego kraju.
Biologia i ekologia.
Bylina, hemikryptofit. Kwitnie od czerwca do sierpnia. Rośnie na torfowiskach i brzegach wód. Liczba chromosomów 2n = 40. Gatunek charakterystyczny torfowisk mszysto-turzycowych i mszarów z klasy "Scheuchzerio-Caricetalia nigrae".
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia). Znajduje się także w czerwonej księdze gatunków zagrożonych w kategorii LC (najmniejszej troski).

</doc>
<doc id="4170402" url="https://pl.wikipedia.org/wiki?curid=4170402" title="Juncus alpinoarticulatus">
Juncus alpinoarticulatus



</doc>
<doc id="4170403" url="https://pl.wikipedia.org/wiki?curid=4170403" title="Saneczkarstwo na Zimowych Igrzyskach Olimpijskich 2018">
Saneczkarstwo na Zimowych Igrzyskach Olimpijskich 2018

Saneczkarstwo na Zimowych Igrzyskach Olimpijskich 2018 – jedna z dyscyplin rozgrywanych podczas igrzysk w dniach 10–15 lutego 2018 w Pjongczangu, w Korei Południowej. Zawody odbyły się w czterech konkurencjach: jedynkach, dwójkach i zawodach sztafetowych mężczyzn oraz jedynkach kobiet.
Kwalifikacje.
W zawodach wzięło udział 110 zawodników (maksymalnie 37 mężczyzn, 27 kobiet i 17 dwójek). Kwalifikacja opierała się na klasyfikacji pięciu pierwszych zawodach Pucharu Świata 2017/2018. Narodowy komitet olimpijski mógł wystawić maksymalnie 10 reprezentantów (3 mężczyzn i kobiet oraz 2 dwójki). Pozostałe 8 miejsc zostało przekazanych narodowym komitetom olimpijskim, które miały możliwość stworzenia sztafety przez wprowadzenie tych zawodników.
Terminarz.
Oficjalny terminarz igrzysk.

</doc>
<doc id="4170404" url="https://pl.wikipedia.org/wiki?curid=4170404" title="Gindura">
Gindura

Gindura (1098 m) – szczyt na płaskowyżu Muránska planina na Słowacji. Wznosi się po południowej stronie osady Pohorelská Maša będącej częścią wsi Pohorelá. W kierunku północno-zachodnim stoki Gindury stromo opadają do przełęczy Pod Gindurou, dalej w tym samym kierunku ciągnie się niższy grzbiet ze szczytami Stimberec (993 m) i Kamenný vrch (969 m).
Wschodnie stoki Gindury stromo opadają do doliny Strundżanickiego Potoku ("Strundžanícky potok "). Górna ich część tworzy długi pas skał i urwisk. Cały masyw porasta las. Widoki roztaczają się z przełęczy Pod Gindurou, oraz z trasy zjazdowej na północnym stoku Gindury. Narciarzy wyciąga na przełęcz wyciąg narciarski z osady Pohorelská Maša. W dolnej części północno-zachodniego stoku Gindury utworzono rezerwat przyrody Mašianske skalky.
Północnymi stokami Gindury i przez przełęcz Pod Gindurou prowadzi szlak turystyczny. Krzyżuje się on z innymi szlakami, którymi można zwiedzać płaskowyż Muránska planina.

</doc>
<doc id="4170406" url="https://pl.wikipedia.org/wiki?curid=4170406" title="Ludwik Grynkiewicz-Sudnik">
Ludwik Grynkiewicz-Sudnik

Ludwik Grynkiewicz-Sudnik vel Ludwik Grinkiewicz (ur. 31 marca 1895 w Werbajewie, w powiecie słuckim, zm. wiosną 1940 w Katyniu) – major piechoty Wojska Polskiego.
Życiorys.
Urodził się w rodzinie Antoniego i Heleny z Łazowskich. Uczestnik I wojny światowej. Żołnierz armii gen. Hallera we Francji. Dowódca kompanii 2 pułku strzelców polskich. 30 lipca 1920 roku został przyjęty do Wojska Polskiego z zatwierdzeniem posiadanego stopnia porucznika, z zaliczeniem do rezerwy armii i jednoczesnym powołaniem do służby czynnej na czas wojny, aż do demobilizacji, i przydzielony do 44 pułku Strzelców Kresowych.
W okresie międzywojennym pozostał w wojsku i kontynuował służbę w 44 Pułku w Równem. 31 marca 1924 roku został mianowany kapitanem ze starszeństwem z 1 lipca 1923 roku i 234. lokatą w korpusie oficerów piechoty. 11 kwietnia 1933 roku został przeniesiony do Dowództwa 13 Dywizji Piechoty w Równem. Później został przeniesiony do 45 pułku piechoty Strzelców Kresowych w Równem, w którym do 14 sierpnia 1939 roku dowodził III batalionem.
W czasie kampanii wrześniowej 1939 roku walczył na stanowisku kwatermistrza 204 pułku piechoty. Aresztowany przez Sowietów 18 września 1939 w Równem, osadzony w Kozielsku. W lutym 1940 rodzina otrzymała ostatnią wiadomość od Grynkiewicza. Między 11 a 12 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 022/3, poz. 64, nr akt 4381 z 9.04.1940. Został zamordowany między 13 a 14 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 08.05.1943. Przy szczątkach pismo z dowództwa 13 Dywizji Piechoty, listy, notatnik. Figuruje na liście AM-208-1545 i liście Komisji Technicznej PCK pod numerem 01545. Nazwisko Grynkiewicza znajduje się na liście ofiar (pod nr 1545) opublikowanej w Gońcu Krakowskim nr 141 i w Nowym Kurierze Warszawskim nr 146 z 1943. Krewni do 1946 poszukiwali informacji przez Biuro Informacji i Badań Polskiego Czerwonego Krzyża w Warszawie. Sąd grodzki w Szczecinie 15 grudnia 1947 uznał go za zmarłego. 
Ludwik Grynkiewicz-Sudnik był żonaty z Marią z Izdebskich, z którą miał córkę Marię i syna Bohdana.
Upamiętnienie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia podpułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4170407" url="https://pl.wikipedia.org/wiki?curid=4170407" title="Aya Matsu’ura">
Aya Matsu’ura



</doc>
<doc id="4170411" url="https://pl.wikipedia.org/wiki?curid=4170411" title="Yōichirō Nambu">
Yōichirō Nambu



</doc>
<doc id="4170413" url="https://pl.wikipedia.org/wiki?curid=4170413" title="Toshihide Maskawa">
Toshihide Maskawa



</doc>
<doc id="4170421" url="https://pl.wikipedia.org/wiki?curid=4170421" title="Bolesław Orlikowski">
Bolesław Orlikowski

Bolesław Orlikowski (ur. 5 października 1940 w Jarcewie) – polski siatkarz i trener siatkówki.
Życiorys.
W czasie nauki w Technikum Rolniczym w Słupsku był zawodnikiem MKS Palestra Słupsk i Czarnych Słupsk. Po ukończeniu szkoły średniej w 1960 został zawodnikiem Astorii Bydgoszcz. 20 września 1961 wystąpił jedyny raz w reprezentacji Polski seniorów, w towarzyskim spotkaniu z Turcją. W latach 1963–1964 reprezentował Pogoń Szczecin, z którą występował w I lidze. W drugiej połowie lat 60. był graczem Chełmca Wałbrzych (także w I lidze), równocześnie prowadził drużynę juniorską tego klubu. Pod koniec lat 60. wyjechał do Jastrzębia-Zdroju i do 1974 prowadził tamtejszego Górnika (następnie GKS) jako grający trener.
Od 1974 pracował w Polskim Związku Piłki Siatkowej, m.in. prowadził reprezentację Polski juniorów na mistrzostwach Europy w 1979 (8. miejsce), a w pierwszej połowie bez sukcesów reprezentację Polski juniorek. W latach 1984–1986 był trenerem węgierskiej drużyny Csepel Budapeszt, a w drugiej połowie lat 80. ponownie reprezentację Polski juniorów. W sezonie 1990/1991 był trenerem męskiej drużyny KS Jastrzębie Borynia i sięgnął z nią po brązowy medal mistrzostw Polski. W sezonie 1991/1992 prowadził w serii B I ligi Resovię. W kolejnych latach pracował jeszcze z juniorskimi drużynami w Legii Warszawa, UKS Piława i UKS Dębina Nieporęt. W 1994 należał do założycieli Szkolnej Ligi Siatkówki Szkół Średnich w Warszawie, wygrywał ją w 1996 i 1997 z drużyną Zespołu Szkół Łączności

</doc>
<doc id="4170422" url="https://pl.wikipedia.org/wiki?curid=4170422" title="Kabani">
Kabani

Kabani (arab. كباني) – wieś w Syrii, w muhafazie Latakia. W 2004 roku liczyła 902 mieszkańców.

</doc>
<doc id="4170429" url="https://pl.wikipedia.org/wiki?curid=4170429" title="Tall Dibs">
Tall Dibs

Tall Dibs (arab. تل دبس) – miejscowość w Syrii, w muhafazie Idlib. W 2004 roku liczyła 1829 mieszkańców.

</doc>
<doc id="4170430" url="https://pl.wikipedia.org/wiki?curid=4170430" title="Al-Kanajis">
Al-Kanajis

Al-Kanajis (arab. الكنايس) – miejscowość w Syrii, w muhafazie Idlib. W 2004 roku liczyła 1104 mieszkańców.

</doc>
<doc id="4170431" url="https://pl.wikipedia.org/wiki?curid=4170431" title="Tall Kursijjan">
Tall Kursijjan

Tall Kursijjan (arab. تل كرسيان) – wieś w Syrii, w muhafazie Idlib. W 2004 roku liczyła 493 mieszkańców.

</doc>
<doc id="4170433" url="https://pl.wikipedia.org/wiki?curid=4170433" title="Hazzan (Syria)">
Hazzan (Syria)

Hazzan (arab. حزان) – wieś w Syrii, w muhafazie Idlib. W 2004 roku liczyła 368 mieszkańców.

</doc>
<doc id="4170434" url="https://pl.wikipedia.org/wiki?curid=4170434" title="Brazylijska Biblioteka Narodowa">
Brazylijska Biblioteka Narodowa

Bibilioteca Nacional do Brasil "("pol. "Brazylijska Biblioteka Narodowa") jest instytucją chroniącą dziedzictwo dokumentalne i bibliograficzne Brazylii, znajduje się w Rio de Janeiro, przy placu Cinelândia.
Jest największą biblioteką w Ameryce Łacińskiej i 7. co do wielkości na świecie, jej zbiory obejmują około 9 milionów pozycji. Jej pracownicy zmodernizowali usługi biblioteczne, w tym rozwinęli bazy danych oraz zorganizowali pierwsze szkolenia dla bibliotekarzy.
Historia.
Historia Biblioteki Narodowej rozpoczęła się 1 listopada 1755 r., kiedy Lizbona przeszła gwałtowne trzęsienie ziemi. Biblioteka Królewska była wówczas uważana za jedną z najważniejszych bibliotek w Europie. Ta katastrofa była impulsem do przeniesienia wielu pozycji do Brazylii, kolekcja została przeniesiona w trzech etapach: pierwszy odbył w 1810 roku, a kolejne w 1811. Biblioteka z 60 000 książek została początkowo umieszczona w zakonie Karmelitów (zgodnie z kartą z 27 lipca 1810 r.), znajdującego się w pobliżu Paço Imperial. Miejsce to jednak uznane za nieodpowiednie i mogące również zagrozić cennym zbiorom, dlatego 29 października 1810 roku (data przyporządkowana oficjalnemu założeniu Biblioteki Narodowej), książę Regent John (późniejszy król Jan VI Bragança) wydał dekret, który przewidywał ustanowienie królewskiej biblioteki z funduszy skarbu królewskiego.
W 1911 r. Manoel Cicero Peregrino da Silva założył krajowy katalog związków dla wszystkich bibliotek brazylijskich. Utworzył pierwszy kurs nauk bibliotecznych w Ameryce Południowej. Wielu bibliotekarzy studiowało na uniwersytetach europejskich i północnoamerykańskich.
Stan prawny.
Dekret prezydencki nr 1825 z 1907 roku wprowadził obowiązek egzemplarzu obowiązkowego od wszystkich wydawców, jednak w 2004 r. dekret ten został zaktualizowany przez ustawę Kongresu nr. 10994.
Zbiory.
Wśród znaczących zbiorów Biblioteki Narodowej Brazylii znajduje się kolekcja fotografii Teresy Cristina Maria, która zawiera 21 742 zdjęć z XIX wieku. Fotografie te zostały pozostawione Bibliotece przez cesarza Pedro II w 1891 roku. Zbiór ten został wpisany na listę światowego dziedzictwa UNESCO w 2003 roku w uznaniu jego światowego znaczenia i wyjątkowej wartości uniwersalnej. Zawiera obrazy związane z historią Brazylii i ludźmi z XIX wieku, w tym fotografie Moritza Lamberga, m.in. zdjęcia z Afryki, Ameryki Północnej i Europy.

</doc>
<doc id="4170435" url="https://pl.wikipedia.org/wiki?curid=4170435" title="Kuwajris">
Kuwajris

Kuwajris (arab. كويرس) – wieś w Syrii, w muhafazie Idlib. W 2004 roku liczyła 217 mieszkańców.

</doc>
<doc id="4170437" url="https://pl.wikipedia.org/wiki?curid=4170437" title="Derk Bodde">
Derk Bodde

Derk Bodde (ur. 9 marca 1909 w Brant Rock, Massachusetts – zm. 3 listopada 2003 w Germantown, Filadelfia) – amerykański historyk i sinolog.
Syn wykładowcy fizyki po raz pierwszy pojechał do Chin w 1919, gdy jego ojciec został zatrudniony na Uniwersytecie Nanyang, i spędził tam trzy lata. Z tych i innych podróży dzieciństwa pisał i publikował wspomnienia i dzienniki dla czasopisma swojej szkoły. Studiował literaturę angielską na Uniwersytecie Harvarda, a gdy utworzono w 1928 Harvard–Yenching Institute – sinologię. W ramach studiów otrzymał stypendium na wyjazd do Pekinu, gdzie spędził łącznie 6 lat (1931–1937). Po powrocie, na zaproszenie poznanego w Pekinie J.J.L. Duyvendaka, pojechał na rok na Uniwersytet w Lejdzie, gdzie w 1938 obronił doktorat pt. "China’s First Unifier: A Study of the Ch’in Dynasty as Seen in the Life of Li Ssù (280?–208 B.C.)". Następnie podjął pracę na Uniwersytecie Pensylwanii, gdzie wykładał aż do emerytury w 1975 roku.
W czasie II wojny światowej pracował dla działu badawczego Office of Strategic Services na potrzeby amerykańskich działań w Chinach oraz dla Office of War Information. Po wojnie, jako jeden z pierwszych stypendystów Fulbrighta spędził rok w Pekinie i był naocznym świadkiem upadku rządu Kuomintangu i przejęcia władzy przez chińskich komunistów, co opisał w książce "Peking Diary", należącej do jego najbardziej znanych publikacji. Był to pierwszy obszerny opis chińskiej rewolucji sporządzony przez zewnętrznego obserwatora.
Następnie kontynuował pracę na uczelni, prowadząc badania nad historią, filozofią i społeczeństwem dawnych Chin; jego publikacje (ok. 100 artykułów i 12 monografii) obejmowały szeroki zakres zagadnień, jak np. język, krytykę literacką, tradycje religijne i mitologie, systemy prawne i prawno-ekonomiczne (feudalizm) itp. Jego specjalnością był okres dynastii Qin, którą opisał m.in. w poświęconym jej rozdziale w tomie z serii "Cambridge History of China". Derk Bodde był też ważnym tłumaczem z języka chińskiego, w szczególności jego przekład "Historii filozofii chińskiej" Feng Youlana stał się na kilka dekad standardowym podręcznikiem akademickim. Współpracował też z Josephem Needhamem, czego efektem była jego ostatnia książka "Chinese Thought, Society, and Science".
Znał biegle wiele języków, w tym rosyjski, co zawdzięczał żonie, Galii, która wyemigrowała z Rosji po rewolucji i z którą napisał książkę "Tolstoy and China". Miał syna Theodore’a (który podobnie jak żona, zmarł przed nim).

</doc>
<doc id="4170442" url="https://pl.wikipedia.org/wiki?curid=4170442" title="DRDO AURA">
DRDO AURA

 AURA (Autonomous Unmanned Research Aircraft) – prototypowy indyjski autonomiczny bezpilotowy aparat bojowy (UCAV) rozwijany przez Organizację Badań i Rozwoju Obronnego (DRDO – Defence Research and Development Organisation) dla Indyjskich Sił Powietrznych i Marynarki Wojennej. Prace konstrukcyjne nad tym projektem rozpoczęły się w 2007 roku i są wykonywane przez indyjską Agencję Rozwoju Lotnictwa. Szczegóły projektu są utajnione.
AURA ma być zdolna do przeprowadzania ataków przy użyciu pocisków, bomb i precyzyjnie kierowanego uzbrojenia. Projekt jest rozwijany w kierunku, który ma dać Indiom dronę bojową, która będzie w formie latającego skrzydła wykonanego w technologii stealth (w tym celu, oprócz samego kształtu drony, jej kadłub z materiałów kompozytowych jest pokryty farbą pochłaniającą sygnały radarów) z wewnętrzną komorą uzbrojenia i napędzaną silnikiem turbowentylatorowym. 
Indyjska Agencja Rozwoju Lotnictwa opisuje dronę AURA jako "zdolny do samoobrony, przeznaczony do szybkiego zwiadu, bezpilotowy aparat bojowy o możliwościach ofensywnych". Zgodnie z założeniami, prędkość przelotowa na wysokości 9 144 metrów ma wynosić 1,2 Macha i mieć zasięg minimum 300 km. Pierwsze zdjęcia, które zostały udostępnione jako część prezentacji prototypu, wskazują, że AURA została zaprojektowana w technologii stealth. Drona ma osiągać średni pułap i przenosić przynajmniej dwie jednostki broni kierowanej oraz być wyposażona w czujniki umożliwiające naprowadzanie tego uzbrojenia na cel. Systemy kontroli lotu oraz pakietów przepływu danych projektowane i rozwijane są przy współpracy Agencji Rozwoju Lotnictwa z Laboratorium Zastosowań Elektroniki Obronnej (Defence Electronics Application Laboratory). AURA ma mieć również możliwość wykonywania krótkiego startu i lądowania (STOL). Kontrola nad lotem drony będzie dostępna z centrów dowodzenia rozsianych na całym terytorium Indii.
Doktor Prahlada z DRDO opisał dronę AURA następująco: "Zdolny do lotów na wysokości 30 tysięcy stóp (9 144 m) i ważący poniżej 15 ton, bezpilotowy aparat bojowy będzie posiadał szyny dla pocisków rakietowych, bomb i precyzyjnego uzbrojenia, które będzie przenosił.". 
Według szacunków projekt kosztował 1,5 miliarda USD. Prototyp ma być gotów do lotów w 2019 lub 2020 roku. Jeśli ten termin zostanie dotrzymany, to do 2025 roku Indyjskie Siły Powietrzne wprowadzą UCAV tego typu do służby. 
Zgodnie z zapowiedzią indyjskiego ministra obrony Manohara Parrikara z 2015 roku, za napęd ma posłużyć pozbawiona dopalacza wersja silnika GTRE GTX-35VS Kaveri. 13 listopada 2015 roku ogłoszono, że rząd indyjski przeznaczył 470 mln USD na rozwój zaawansowanej wersji silnika Kaveri, nazwanej Ghatak. 13 maja 2016 roku ogłoszono, że rząd Indii przeznaczył kolejne 34,5 mln USD na projekt silnika Ghatak oraz "rozwój przełomowych zaawansowanych technologii dla Ghatak oraz projektu HAL (Hindustan Aeronautics Limited) AMCA (Advanced Medium Combat Aircraft – Zaawansowany Średni Samolot Bojowy).

</doc>
<doc id="4170445" url="https://pl.wikipedia.org/wiki?curid=4170445" title="Rajdowe Mistrzostwa Europy 1974">
Rajdowe Mistrzostwa Europy 1974

Sezon Rajdowych Mistrzostw Europy 1974 był 22 sezonem Rajdowych Mistrzostw Europy (FIA European Rally Championship). Składał 26 rajdów, rozgrywanych w Europie.

</doc>
<doc id="4170455" url="https://pl.wikipedia.org/wiki?curid=4170455" title="Sit bałtycki">
Sit bałtycki

Sit bałtycki ("Juncus balticus" Willd.) – gatunek rośliny z rodziny sitowatych. Występuje w Europie, Ameryce Północnej i Południowej.
W Polsce jest gatunkiem rzadkim; rośnie tylko na wybrzeżu Bałtyku.
Biologia i ekologia.
Bylina, hemikryptofit lub geofit. Kwitnie od czerwca do sierpnia. Rośnie na słonych łąkach i piaskach nadmorskich. Liczba chromosomów 2n = 80, 84.
Zagrożenia i ochrona.
Roślina umieszczona na polskiej czerwonej liście w kategorii VU (narażony). Znajduje się także w czerwonej księdze gatunków zagrożonych w kategorii LC (najmniejszej troski).

</doc>
<doc id="4170456" url="https://pl.wikipedia.org/wiki?curid=4170456" title="Juncus balticus">
Juncus balticus



</doc>
<doc id="4170460" url="https://pl.wikipedia.org/wiki?curid=4170460" title="Małgorzata Masternak-Kubiak">
Małgorzata Masternak-Kubiak

Małgorzata Masternak-Kubiak (ur. 22 grudnia 1962 w Lwówku Śląskim) – polska prawniczka, profesor nauk prawnych, profesor Uniwersytetu Wrocławskiego, specjalistka w zakresie prawa konstytucyjnego.
Życiorys.
W 1996 na podstawie napisanej pod kierunkiem Janusza Trzcińskiego rozprawy pt. "Ratyfikowana umowa międzynarodowa w polskim prawie konstytucyjnym" otrzymała na Wydziale Prawa, Administracji i Ekonomii Uniwersytetu Wrocławskiego stopień naukowy doktora nauk prawnych w zakresie prawa, specjalność: prawo konstytucyjne. Tam też w 2004 uzyskała stopień doktora habilitowanego nauk prawnych w zakresie prawa, specjalność: prawo konstytucyjne. Została profesorem nadzwyczajnym Uniwersytetu Wrocławskiego zatrudnionym w Katedrze Prawa Konstytucyjnego Wydziału Prawa i Administracyjnego.
W 2018 prezydent Andrzej Duda nadał jej tytuł profesora nauk prawnych.
Została członkinią Polskiego Towarzystwa Prawa Konstytucyjnego.
Objęła stanowisko sędzi Naczelnego Sądu Administracyjnego.

</doc>
<doc id="4170474" url="https://pl.wikipedia.org/wiki?curid=4170474" title="Lionginas Šepetys">
Lionginas Šepetys

Lionginas Šepetys (ur. 23 listopada 1927 w Kazliškiai, zm. 9 grudnia 2017 w Wilnie) – litewski architekt, pisarz, historyk sztuki, wykładowca akademicki i polityk, od 1967 do 1976 minister kultury, od 1981 do 1990 przewodniczący Rady Najwyższej Litewskiej SRR.
Życiorys.
W 1953 ukończył studia z zakresu inżynierii lądowej na Uniwersytetlcie Technicznym w Kownie, gdzie do 1957 był asystentem. Odbył studia doktoranckie na Akademii Nauk Społecznych w Moskwie i w 1963 został kandydatem nauk z zakresu historii sztuki. W 1987 uzyskał habilitację z zakresu filozofii. Był członkiem i przewodniczącym Litewskiego Związku Plastyków. Autor wielu książek z dziedziny historii sztuki.
Od 1963 pracował jako wykładowca na Akademii Sztuk Pięknych w Wilnie. Od 1958 do 1960 wiceszef i od 1964 do 1967 szef departamentu nauki, sztuki i kultury w Komunistycznej Partii Litwy. Od 1967 do 1976 minister kultury. Od 1967 deputowany do parlamentu Litewskiej SRR, od 1984 także do parlamentu ZSRR. W 1981 został szefem pierwszej z izb. Jeden z sygnatariuszy Aktu Przywrócenia Państwa Litewskiego z 11 marca 1990. W latach 1990–1992 deputowany do Sejmu, w latach 1995–1997 rzecznik prasowy ministerstwa energetyki.
Był żonaty, miał dwoje dzieci.

</doc>
<doc id="4170479" url="https://pl.wikipedia.org/wiki?curid=4170479" title="Herbert Kickl">
Herbert Kickl

Herbert Kickl (ur. 19 października 1968 w Villach) – austriacki polityk, poseł do Rady Narodowej, w latach 2017–2019 minister w rządzie federalnym, od 2021 przewodniczący Wolnościowej Partii Austrii (FPÖ).
Życiorys.
W 1987 ukończył szkołę średnią w miejscowości Spittal an der Drau. Studiował następnie nauki polityczne, filozofię i historię na Uniwersytecie Wiedeńskim. Zaangażował się w działalność polityczną w ramach Wolnościowej Partii Austrii. Został etatowym pracownikiem tego ugrupowania w ramach partyjnej akademii Freiheitliche Akademie. Od 2001 był zastępcą jej dyrektora zarządzającego, a w latach 2002–2006 dyrektorem zarządzającym tej instytucji. W 2005 objął funkcję redaktora partyjnej gazety „Neue Freie Zeitung”, w tym samym roku został też sekretarzem generalnym FPÖ.
W wyborach w 2006 po raz pierwszy uzyskał mandat posła do Rady Narodowej, z powodzeniem ubiegał się o reelekcję w 2008, 2013, 2017 i 2019.
18 grudnia 2017 objął stanowisko ministra spraw wewnętrznych w rządzie Sebastiana Kurza. Zakończył urzędowanie 22 maja 2019, odwołano go w związku z rozpadem koalicji rządzącej. W czerwcu 2021 zastąpił Norberta Hofera na funkcji przewodniczącego FPÖ.

</doc>
<doc id="4170481" url="https://pl.wikipedia.org/wiki?curid=4170481" title="Superpuchar Włoch w piłce siatkowej kobiet">
Superpuchar Włoch w piłce siatkowej kobiet

Superpuchar Włoch w piłce siatkowej kobiet (wł. "Supercoppa italiana") – cykliczne rozgrywki w piłce siatkowej organizowane corocznie przez Lega Pallavolo Serie A we współpracy z Włoskim Związkiem Piłki Siatkowej (wł. "Federazione Italiana Pallavolo", FIPAV) dla mistrza i zdobywcy Pucharu Włoch. 
Rozgrywki o siatkarski Superpuchar Włoch rozgrywane są od 1996 roku. Pierwszym zwycięzcą oraz najwięcej razy to trofeum tych rozgrywek zdobył klub .
Historia.
Pierwszy mecz o Superpuchar Włoch rozegrany został 1 listopada 1996 w Reggio nell’Emilia pomiędzy klubami i Anthesis Modena.

</doc>
<doc id="4170482" url="https://pl.wikipedia.org/wiki?curid=4170482" title="Yūki Fukushima">
Yūki Fukushima



</doc>
<doc id="4170486" url="https://pl.wikipedia.org/wiki?curid=4170486" title="Tall Dibis">
Tall Dibis



</doc>
<doc id="4170487" url="https://pl.wikipedia.org/wiki?curid=4170487" title="Tall Karsijan">
Tall Karsijan



</doc>
<doc id="4170499" url="https://pl.wikipedia.org/wiki?curid=4170499" title="Indonezyjska Partia Sprawiedliwości i Jedności">
Indonezyjska Partia Sprawiedliwości i Jedności

Indonezyjska Partia Sprawiedliwości i Jedności () – założona w 1999 r. indonezyjska partia polityczna.
Historia.
Ugrupowanie powstało 15 stycznia 1999 roku w wyniku podziału wewnątrz partii Golkar. Grupa generałów związanych politycznie z okresem Nowego Ładu, skupionych wokół emerytowanego generała Eddiego Sudrajata w grudniu 1998 ogłosiła opuszczenie szeregów partii. Powodem takiej decyzji był sprzeciw wobec wzrostu tendencji reformatorskich wewnątrz Golkar po upadku reżimu generała Suharto. W opinii członków PKPI, Golkar miał również sprzeniewierzyć się zasadom Pancasili osłabiając tym samym podstawy funkcjonowania Republiki Indonezji. 
Wyniki wyborcze.
W wyborach parlamentarnych w 1999 roku ugrupowanie zdobyło 1,1% głosów, usykując 4 mandaty w Ludowej Izbie Reprezentantów. W kolejnych wyborach w 2004 roku partia zdobyła 1,26% głosów i 1 mandat parlamentarny. Pięć lat później w 2009 roku, PKPI uzyskała 0,9% procent głosów, nie zdobywając żadnego miejsca w parlamencie indonezyjskim. W wyborach w 2014 roku na partię zagłosowało 0,91% wyborców. W kolejnych wyborach zorganizowanych w 2019 roku ugrupowanie ponownie nie uzyskało żadnego mandatu.

</doc>
<doc id="4170500" url="https://pl.wikipedia.org/wiki?curid=4170500" title="Olszew (Białoruś)">
Olszew (Białoruś)

Olszew (; , hist. również "Olszewo") – wieś na Białorusi, w rejonie miadzielskim obwodu mińskiego, około 38 km na zachód od Miadzioła, nad rzeką Straczą.
Historia.
Dobra Olszew należały w XV wieku do rodziny Gasztołdów, którzy w 1500 roku sprzedali je Kociełłom. Później przeszły na własność Kiszków i Koziełł-Poklewskich. Możliwe, że z wianem Anny Koziełł-Poklewskiej w 1679 roku, która wyszła za Ludwika Jakuba Chomińskiego (?–1739), pisarza Wielkiego Księstwa Litewskiego, majątek ten przeszedł na własność rodziny Chomińskich, w których rękach pozostał do 1939 roku. Kolejnymi właścicielami Olszewa byli:
Po II rozbiorze Polski w 1793 roku dobra te, wcześniej leżące na terenie województwa wileńskiego Rzeczypospolitej, znalazły się na terenie powiatu wilejskiego (ujezdu) guberni wileńskiej. Po wojnie polsko-bolszewickiej Olszew wrócił do Polski, należał do gminy Świr w powiecie święciańskim. 13 kwietnia 1922 roku gmina wraz z powiatem weszła w skład objętej władzą polską Ziemi Wileńskiej, przekształconej 20 stycznia 1926 roku w województwo wileńskie. Od 1945 roku – w ZSRR, od 1991 roku – na terenie Republiki Białorusi.
W 1855 roku we wsi pracowały: gorzelnia, tartak i młyn wodny. W 1890 roku w gorzelni działała maszyna parowa. W czasie I wojny światowej Niemcy wybudowali linię kolejową przechodzącą przez wieś. Od 1964 roku wieś należała do sowchozu "Konstantynów" (wieś położona o 7 km na południowy wschód od Olszewa), od 1991 w składzie kołchozu o tej samej nazwie.
Liczba ludności wsi kształtowała się następująco:
Nieistniejący dwór.
W Olszewie istniał stary, parterowy, drewniany, barokowy dwór, zbudowany jeszcze za Ludwika Jakuba Chomińskiego. Dom stał na wysokiej podmurówce i był przykryty wysokim, łamanym, czterospadowym dachem gontowym. Na początku XIX wieku dobudowano do dworu drewniany portyk oraz dwa murowane skrzydła boczne, prostopadłe do korpusu głównego, tworzące literę „U” skierowaną w stronę ogrodu. W latach 80. XIX dobudowano z boku budynku taras, nadając domowi ostateczny kształt. Dwór był bardzo bogato wyposażony, był m.in. umeblowany kompletem XVIII-wiecznych inkrustowanych palisandrowych mebli. Ogromnej wartości były dzieła przechowywane w tutejszej bibliotece (zawierającej ponad 10 tysięcy tomów), m.in. trzymano tu znaleziony w XIX wieku Kodeks Olszewski Chomińskich, będący jednym z najstarszych pomników polskiego piśmiennictwa z terenów Wielkiego Księstwa Litewskiego, w tym "Chronikę W.X.Lit." z 1550 roku, najstarszy polski tekst "Statutu Litewskiego", opis wyprawy króla Zygmunta III Wazy na Moskwę oraz wiele innych cennych rękopisów. Kilka najcenniejszych dokumentów zachowało się, reszta została utracona podczas II wojny światowej.
Dwór przetrwał obie wojny. Istniał do końca lat 80. XX wieku, w czasach radzieckich działały tu szkoła podstawowa, klub, biblioteka i mieszkania nauczycieli. Pod koniec lat 80. został zniszczony, pozostały jedynie ruiny jego bocznych skrzydeł oraz zdziczały park o powierzchni około 3 ha. Z zabudowań gospodarczych do dziś stoją stajnia i obora z 1901 roku oraz ruina lodowni z 1887 roku. Bramę z ogrodzenia majątku przewieziono w czasach radzieckich do pobliskiej Komarowszczyzny.
Majątek Olszew został opisany w 4. tomie (z uzupełnieniem w tomie 11.) "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4170503" url="https://pl.wikipedia.org/wiki?curid=4170503" title="Alexandra Borbély">
Alexandra Borbély

Alexandra Borbély (ur. 4 września 1986 w Nitrze) – węgierska aktorka filmowa i teatralna pochodząca ze Słowacji.
Życiorys.
Dzieciństwo spędziła w słowackim Veľkým Cetínie, wychowując się w dwujęzycznym węgiersko-słowackim środowisku. Maturę zdała w Gimnázium Jánosa Selyego w Komárnie. Zdawała do bratysławskiej szkoły aktorskiej, do której jej nie przyjęto, tak że w końcu zdecydowała się na Budapeszt. Zanim przyjęto ją na Uniwersytet Sztuki Teatralnej i Filmowej, rok spędziła w Studiu Teatru Narodowego, do którego zaprosił ją dyrektor Tamás Jordán. W 2012 r. ukończyła studia na uniwersytecie i w tym samym roku została członkinią zespołu Teatru im. Józsefa Katony w Budapeszcie. W 2017 r. zdobyła w Berlinie Europejską Nagrodę Filmową dla najlepszej aktorki za rolę w filmie "Dusza i ciało", a także została wyróżniona nagrodą Mari Jászai.

</doc>
<doc id="4170504" url="https://pl.wikipedia.org/wiki?curid=4170504" title="Kościół Wniebowzięcia Najświętszej Maryi Panny w Ligocie Książęcej">
Kościół Wniebowzięcia Najświętszej Maryi Panny w Ligocie Książęcej

Kościół Wniebowzięcia Najświętszej Maryi Panny – rzymskokatolicki kościół parafialny we wsi Ligota Książęca. Świątynia należy do parafii Wniebowzięcia Najświętszej Maryi Panny w dekanacie Namysłów zachód, archidiecezji wrocławskiej. Dnia 16 czerwca 1958 roku, pod numerem 400/58 kościół został wpisany do rejestru zabytków województwa opolskiego.
Historia kościoła.
Poświęcenie kościoła miało miejsce w 1957 roku. W tym samym czasie nastąpiło odsłonięcie obrazu Matki Boskiej Otyńskiej, której wizerunek został przywieziony wraz z repatriantami w 1945 roku z miejscowości Ottynia (dzisiejszy teren Ukrainy). W 1997 roku ks. kard. Henryk Gulbinowicz, ówczesny metropolita wrocławski koronował obraz Wniebowzięcia Najświętszej Maryi Panny a kościół w Ligocie Książęcej został ustanowiony Sanktuarium Maryjnym archidiecezji wrocławskiej.

</doc>
<doc id="4170512" url="https://pl.wikipedia.org/wiki?curid=4170512" title="Kościół św. Franciszka w Victorii">
Kościół św. Franciszka w Victorii

Kościół św. Franciszka z Asyżu () – rzymskokatolicki kościół zbudowany w Victorii na Gozo, Malta, stojący na Pjazza San Franġisk. Do budynku kościoła przylega klasztor Franciszkanów Konwentualnych.
Historia.
Data powstania pierwszego klasztoru i kościoła św. Franciszka sięga wstecz roku 1492. Pierwszy kościół był poświęcony św. Markowi. Dedykacja kościoła została zmieniona na św. Franciszka z Asyżu w roku 1535r. Aktualnie istniejący kościół i klasztor zbudowane zostały w większości w XVII wieku. Budowę kościoła ukończono w roku 1663. Wielki Mistrz Antonio Manoel de Vilhena odwiedził klasztor i kościół w roku 1742. Zatrzymał się tutaj w dniach 5 do 9 czerwca.
W grudniu 1890 roku, na rozporządzenie rządu, kościół został zamknięty dla publicznego dostępu, kiedy okazało się, że stan jego sklepienia zagraża bezpieczeństwu osób w nim przebywających. Sufit oraz fasada zostały przebudowane, i kościół ponownie otwarto 16 kwietnia 1893 roku. W dniu 11 listopada 1906 roku biskup Gozo Giovanni Maria Camilleri konsekrował kościół.
Budynek kościoła umieszczony jest na liście National Inventory of the Cultural Property of the Maltese Islands.
Fasada kościoła.
Elewacja frontowa kościoła jest podniesiona na bardzo wysokich cokołach, które podtrzymują wystające pilastry. Fasada jest podzielona na trzy przęsła: środkowa zatoka składa się z dużych prostokątnych, uformowanych z kamienia drzwi, zwieńczonych małym trójkątnym frontonem. Nad frontonem znajdują się insygnia Madonny, zamknięte w mandorli, ozdobionej motywami liści i wydłużonymi zwojami. Wystające pilastry z wolutami na kapitelach zdobią krawędzie.
Boczne zatoki są identyczne pod względem architektonicznym. Obie mają krawędzie z filarami i kapitelem z wolutami. Pusta przestrzeń jest wypełniona prostokątną niszą, naśladującą fasadę kościoła i zwieńczoną belkowaniem i trójkątnym frontonem. W niszy znajduje się kamienna figura św. Franciszka.
Wzdłuż całej fasady znajduje się wąski gzyms z fryzem w kształcie litery "S". Nad fryzem znajduje się kolejny wąski gzyms, który podtrzymuje górną kondygnację fasady. Jest ona złożona z dwóch wieżyczek na krawędziach i wydłużonych zwojów z prostokątną centralną częścią fasady. Pomiędzy korynckimi kapitelami znajduje się wizerunek Niepokalanego Poczęcia zwieńczony półkolistym łukiem. Powyżej niszy znajduje się ciężki gzyms zwieńczony podstawą z zegarem i krzyżem na górze.
Dzieła sztuki.
Obraz tytularny kościoła przedstawia św. Franciszka z Asyżu otrzymującego stygmaty. Został on namalowany przez Jean'a Baptiste van Loo. Kościół posiada też statuę św. Izydora, datowaną na rok 1680. Oryginalnie statua ta była pozłacana, lecz pod koniec XVIII wieku została pokryta farbą, by nie przykuwać uwagi francuskich najeźdźców.
Święto Niepokalanego Poczęcia.
Święto Niepokalanego Poczęcia Maryi obchodzone jest co roku 8 grudnia. Początki obchodów sięgają roku 1663, kiedy w kościele założone zostało Bractwo Niepokalanego Poczęcia, aby pomagać przy organizowaniu wspomnianych obchodów. W roku 1698 po raz pierwszy została użyta w procesji drewniana statua Matki Bożej, reprezentująca Niepokalane poczęcie.

</doc>
<doc id="4170523" url="https://pl.wikipedia.org/wiki?curid=4170523" title="Sit żabi">
Sit żabi

Sit żabi ("Juncus ranarius" Songeon &amp; E.P.Perrier) – gatunek rośliny z rodziny sitowatych. Jako gatunek rodzimy występuje w Eurazji i Afryce Północnej; zawleczony do Ameryki Północnej.
W Polsce jest gatunkiem nieczęstym; rośnie głównie na wybrzeżu Bałtyku.
Biologia i ekologia.
Roślina jednoroczna. Kwitnie od czerwca do września. Rośnie na wilgotnych, słonych łąkach i przydrożach. Liczba chromosomów 2n =34. Gatunek charakterystyczny słonoroślowych łąk i szuwarów z klasy "Asteretea tripolium".
Zagrożenia i ochrona.
Roślina umieszczona na polskiej czerwonej liście w kategorii DD (stopień zagrożenia nie może być ustalony).

</doc>
<doc id="4170525" url="https://pl.wikipedia.org/wiki?curid=4170525" title="Juncus ranarius">
Juncus ranarius



</doc>
<doc id="4170526" url="https://pl.wikipedia.org/wiki?curid=4170526" title="Thea Krokan Murud">
Thea Krokan Murud

Thea Krokan Murud (ur. 6 czerwca 1994) – norweska biegaczka narciarska, srebrna medalistka mistrzostw świata młodzieżowców w narciarstwie klasycznym w sprincie.
Kariera.
Na arenie międzynarodowej zadebiutowała 14 lutego 2011 roku w czeskim Libercu podczas zimowego olimpijskiego festiwalu młodzieży europy. Zdobyła srebrny medal w biegu na 7,5 km stylem klasycznym ze startu indywidualnego. Oprócz tego wystartowała jeszcze w dwóch biegach, w których zajęła 22 i 8. miejsce.
Kolejnym startem w zawodach międzynarodowych był występ na mistrzostwach świata juniorów w narciarstwie klasycznym. W tureckim Erzurum wystartowała w trzech konkurencjach, a najbardziej wartościowym wynikiem było szóste miejsce w biegu sztafetowym.
11 marca 2015 roku zadebiutowała w pucharze świata. W biegu sprinterskim rozgrywanym techniką klasyczną w norweskim Drammen zajęła 49. miejsce.
Na mistrzostwach świata młodzieżowców w narciarstwie klasycznym 2017 w amerykańskim Park City odniosła swój największy jak dotychczas sukces w karierze. W biegu sprinterskim stylem klasycznym zdobyła srebrny medal.
Pierwsze punkty w pucharze świata zdobyła 8 marca 2017 podczas sprintu rozgrywanego techniką klasyczną w Drammen.

</doc>
<doc id="4170528" url="https://pl.wikipedia.org/wiki?curid=4170528" title="Yoko Shinozaki">
Yoko Shinozaki



</doc>
<doc id="4170534" url="https://pl.wikipedia.org/wiki?curid=4170534" title="Patrick Friday Eze">
Patrick Friday Eze

Patrick Friday Eze (ur. 22 grudnia 1992 w Kadunie) – nigeryjski piłkarz występujący na pozycji napastnika w katarskim zespole Al Ahli Ad-Dauha.

</doc>
<doc id="4170537" url="https://pl.wikipedia.org/wiki?curid=4170537" title="LS (ciągnik rolniczy)">
LS (ciągnik rolniczy)

LS – południowokoreańska marka ciągników rolniczych produkowanych przez LS Mtron.
Historia.
W 1977 roku KHIC (Korea Heavy Industries &amp; Construction Co.) rozpoczyna produkcję ciągników we współpracy z Fiatem w fabryce w Gunpo.
W 1983 roku firma Goldstar dział produkcji maszyn rolniczych z fabryką w Gunpo od KHIC. 
W tym samym roku zostaje wyprodukowany pierwszy kombajn.
W 1984 roku następuje nawiązanie współpracy w zakresie silników z MHI (Mitsubishi Heavy Industry)
W 1995 roku Lucky Gold Star Group zmienia nazwę na LG Group a Gold Star Heavy Industry zmienia nazwę na LG Machinery
W 2005 roku LS Group zostaje wyodrębniona z LG Group oraz produkcja zostaje przeniesiona z Gunpo do Jeonju
W 2008 LS Mtron zostaje wyodrębnione z LS Cable.
W 2009 roku zostaje podpisany kontrakt z CNH na produkcję OEM
W 2010 roku zostaje założone LS MACHINERY QINGDAO (LSMQ) w Chinach

</doc>
<doc id="4170538" url="https://pl.wikipedia.org/wiki?curid=4170538" title="Bo Horvat">
Bo Horvat

Bowie William Horvat (ur. 5 kwietnia 1995 w Rodney, Ontario, Kanada) – kanadyjski hokeista, gracz ligi NHL, reprezentant Kanady. 

</doc>
<doc id="4170544" url="https://pl.wikipedia.org/wiki?curid=4170544" title="Francesco Milesi">
Francesco Milesi

Francesco Milesi (ur. 21 marca 1744 w Wenecji, zm. 18 września 1819 tamże) – włoski duchowny rzymskokatolicki, biskup, patriarcha Wenecji.
Biografia.
Francesco Milesi urodził się 21 marca 1744 w Wenecji w Republice Weneckiej. 25 marca 1767 otrzymał święcenia prezbiteriatu i został kapłanem diecezjalnym.
11 stycznia 1807 z nominacji rządowej został biskupem Vigevano, co zatwierdził papież Pius VII 18 września 1807. 1 listopada 1807 przyjął sakrę biskupią z rąk arcybiskupa Rewenny Antonio Codronchiego. Współkonsekratorami byli biskup in partibus infidelium Sergiopolis Eugenio Giovanni Battista Giuseppe Cerina OFMObs oraz biskup Como Carlo Rovelli OP.
8 grudnia 1815 wybrany przez rząd patriarchą Wenecji, co zatwierdził papież Pius VII 23 września 1816. Patriarcha Milesi zmarł 18 września 1819.

</doc>
<doc id="4170548" url="https://pl.wikipedia.org/wiki?curid=4170548" title="Dafne Keen">
Dafne Keen

Dafne Keen właśc. Dafne Keen Fernández (ur. 4 stycznia 2005 w Madrycie) – angielsko-hiszpańska aktorka, która wystąpiła m.in. w jednej z głównych ról w filmie "".
Życiorys.
Jest córką angielskiego aktora Willa Keena i hiszpańskiej aktorki, reżyser i scenarzystki Maríi Fernández Ache.

</doc>
<doc id="4170551" url="https://pl.wikipedia.org/wiki?curid=4170551" title="Jewgienij Stiebłow">
Jewgienij Stiebłow

Jewgienij Jurjewicz Stiebłow (ros. Евге́ний Ю́рьевич Стебло́в; ur. 8 grudnia 1945 w Moskwie) – radziecki i rosyjski aktor filmowy, teatralny i głosowy.

</doc>
<doc id="4170552" url="https://pl.wikipedia.org/wiki?curid=4170552" title="Aleja Zwycięstwa (Bukareszt)">
Aleja Zwycięstwa (Bukareszt)

Aleja Zwycięstwa (rum. "Calea Victoriei") – główna aleja w centrum Bukaresztu. Prowadzi od Splaiul Independenţei (która biegnie równolegle do rzeki Dymbowica) na północ i następnie na północny zachód do Piața Victoriei, gdzie biegnie dalej na północ jako Șoseaua Kiseleff. Ma długość 2700 metrów.
Została wytyczona przez Constantina Brâncoveanu w 1692 Początkowo ulica ta nazywała się Podul Mogoşoaiei (Most do Mogoşoai). Aleją Zwycięstwa została nazwana na pamiątkę pochodu zwycięskiej armii rumuńskiej, która powróciwszy z wojny o niepodległość w 1878.

</doc>
<doc id="4170557" url="https://pl.wikipedia.org/wiki?curid=4170557" title="Yuka Sato">
Yuka Sato



</doc>
<doc id="4170560" url="https://pl.wikipedia.org/wiki?curid=4170560" title="Zahorów Stary">
Zahorów Stary

Zahorów Stary (, "Staryj Zahoriw") – wieś na Ukrainie, w obwodzie wołyńskim, w rejonie łokackim. W 2001 roku liczyła 745 mieszkańców.

</doc>
<doc id="4170561" url="https://pl.wikipedia.org/wiki?curid=4170561" title="Morderstwo w Orient Expressie (film)">
Morderstwo w Orient Expressie (film)



</doc>
<doc id="4170563" url="https://pl.wikipedia.org/wiki?curid=4170563" title="Muzeum Rumuńskiego Chłopa">
Muzeum Rumuńskiego Chłopa

Muzeum Rumuńskiego Chłopa (rum: "Muzeul Național al Ţăranului Român") – muzeum w Bukareszcie, w Rumunii, z kolekcją tkanin (zwłaszcza kostiumów), ikon, ceramiki i innych artefaktów rumuńskiego życia chłopskiego. Jeden z wiodących muzeów sztuki popularnej i tradycji w Europie, został uznany za "Europejskie Muzeum Roku" w 1996 roku. 
Znajduje się na Şoseaua Kiseleff, niedaleko Piaţa Victoriei, muzeum objęte jest patronatem rumuńskiego Ministerstwa Kultury. Jego kolekcja obejmuje ponad 100 000 obiektów.
Założone w 1906 roku przez Alexandru Tzigara-Samurcaș, zostało ponownie otwarte 5 lutego 1990 roku, zaledwie sześć tygodni po upadku i egzekucji Nicolae Ceaușescu. W czasach komunizmu w budynku mieściło się muzeum reprezentujące krajową partię komunistyczną; w piwnicy muzeum nadal znajduje się pomieszczenie poświęcone ironicznej ekspozycji niektórych artefaktów z tego wcześniejszego muzeum. Budynek, początkowo przeznaczony jako muzeum sztuki rumuńskiej, został zaprojektowany przez Nicolae Ghica-Budești i zbudowany w latach 1912–1941. Budynek wpisany jest na listę zabytków przez Ministerstwo Kultury i Spraw Religijnych Rumunii.

</doc>
<doc id="4170564" url="https://pl.wikipedia.org/wiki?curid=4170564" title="Film d'art">
Film d'art



</doc>
<doc id="4170569" url="https://pl.wikipedia.org/wiki?curid=4170569" title="Walerij Ugarow">
Walerij Ugarow

Walerij Michajłowicz Ugarow (ros. Валерий Михайлович Угаров; ur. 15 marca 1941 w Moskwie, zm. 17 listopada 2007 tamże) – radziecki i rosyjski reżyser filmów animowanych oraz animator. Zasłużony Działacz Sztuk Federacji Rosyjskiej (1997).
Pochowany na Cmentarzu Daniłowskim w Moskwie.

</doc>
<doc id="4170573" url="https://pl.wikipedia.org/wiki?curid=4170573" title="Maseko Kondo">
Maseko Kondo



</doc>
<doc id="4170575" url="https://pl.wikipedia.org/wiki?curid=4170575" title="Michele Cevoli">
Michele Cevoli

Michele Cevoli (ur. 22 lipca 1998 w Borgo Maggiore) – sanmaryński piłkarz włoskiego pochodzenia występujący na pozycji obrońcy w AC Juvenes/Dogana oraz w reprezentacji San Marino.
Kariera klubowa.
Wychowanek akademii piłkarskiej klubu San Marino Calcio. Latem 2016 roku wypożyczono go na jeden sezon do włoskiego klubu ASD Savignanese (Eccellenza Emilia-Romagna). 4 września 2017 zanotował pierwszy występ na poziomie seniorskim przeciwko Granamica ASD, zakończony zwycięstwem 1:0. W sezonie 2016/17 rozegrał ogółem 16 ligowych spotkań. Po powrocie do San Marino Calcio został przed sezonem 2017/18 włączony do składu pierwszego zespołu i rozpoczął występy na poziomie Serie D. W 2018 i 2019 roku znalazł się w gronie nominowanych przez FSGC do nagrody Golden Boy, przyznawanej najlepszemu sanmaryńskiemu piłkarzowi do lat 23.
Latem 2019 roku Cevoli został zawodnikiem klubu Cattolica Calcio SM, powstałego na licencji rozwiązanego San Marino Calcio. Nie rozegrawszy żadnego ligowego meczu, w styczniu 2020 roku przeszedł on do SS Pennarossa. 26 stycznia tegoż roku zadebiutował w Campionato Sammarinese w przegranym 0:4 meczu przeciwko FC Domagnano. W rundzie wiosennej sezonu 2019/20 zanotował łącznie 4 występy. W lipcu 2020 roku przeszedł do AC Juvenes/Dogana.
Kariera reprezentacyjna.
W latach 2013–2014 Cevoli zanotował łącznie 6 meczów w reprezentacji San Marino U-17, podczas dwóch kampanii kwalifikacyjnych do Mistrzostw Europy. Jego debiut w międzynarodowych rozgrywkach miał miejsce 17 października 2013 w przegranym 1:3 meczu przeciwko Gruzji U-17 w Tbilisi. W 2015 roku wystąpił trzykrotnie w kadrze U-19 w turnieju eliminacyjnym do Mistrzostw Europy 2016. W latach 2016-2020 zaliczył 14 spotkań w reprezentacji U-21, grając w kwalifikacjach do trzech turniejów o Mistrzostwo Europy U-21.
W lutym 2017 roku otrzymał od Pier Angelo Manzaroliego pierwsze powołanie do seniorskiej reprezentacji San Marino na towarzyski mecz przeciwko Andorze (0:2), w którym nie wystąpił. 31 maja 2017 zagrał w nieoficjalnym spotkaniu z Włochami w Empoli (0:8), w którym strzelił bramkę samobójczą. 4 września 2017 oficjalnie zadebiutował w drużynie narodowej w przegranym 1:5 meczu z Azerbejdżanem w eliminacjach Mistrzostw Świata 2018, w którym również strzelił gola samobójczego.
Życie prywatne.
Syn piłkarza i trenera Roberto Cevoliego.

</doc>
<doc id="4170578" url="https://pl.wikipedia.org/wiki?curid=4170578" title="Miyuki Kano">
Miyuki Kano



</doc>
<doc id="4170583" url="https://pl.wikipedia.org/wiki?curid=4170583" title="Kohta Hirano">
Kohta Hirano



</doc>
<doc id="4170585" url="https://pl.wikipedia.org/wiki?curid=4170585" title="Ugarow">
Ugarow

Osoby o tym nazwisku:

</doc>
<doc id="4170588" url="https://pl.wikipedia.org/wiki?curid=4170588" title="Byrt">
Byrt



</doc>
<doc id="4170591" url="https://pl.wikipedia.org/wiki?curid=4170591" title="Był sobie raz Koziawin">
Był sobie raz Koziawin



</doc>
<doc id="4170593" url="https://pl.wikipedia.org/wiki?curid=4170593" title="Wiaczesław Artiomow">
Wiaczesław Artiomow

Wiaczesław Pietrowicz Artiomow (ros. Вячесла́в Петро́вич Артёмов; ur. 29 czerwca 1940 w Moskwie) – kompozytor radziecki i rosyjski.
Ukończył Konserwatorium Moskiewskie. 

</doc>
<doc id="4170599" url="https://pl.wikipedia.org/wiki?curid=4170599" title="Igor Kornet">
Igor Kornet

Igor Aleksandrowicz Kornet (ros. И́горь Александрович Корнет, ukr. Ігор Олександрович Корнет, "Ihor Aleksandrowicz Kornet"; ur. 29 kwietnia 1973 w Woroszyłowgradzie, dziś Ługańsk) – ukraiński milicjant, funkcjonariusz publiczny i separatysta, od 2014 minister spraw wewnętrznych Ługańskiej Republiki Ludowej.
Urodził się w rodzinie oficera armii radzieckiej. W 1989 ukończył szkołę, uczył się później w szkole wojskowej. Od 1993 do 1999 był milicjantem, następnie do 2014 pracował jako oficer śledczy w Ministerstwie Spraw Wewnętrznych Ukrainy.
W 2014 przyłączył się do separatystów w Donbasie. W związku z tym jest ścigany przez ukraińską prokuraturę. Kierowano przeciw niemu podejrzenia o zamach na Igora Płotnickiego z 6 sierpnia 2016, obwiniał go o skrytobójcze zamordowanie Giennadija Cypkałowa. Od 2016 Rosjanie prowadzą śledztwo, w którym jest podejrzewany o udział w morderstwie obywatela Rosji Artioma Bułgakowa. Objęty zakazem wjazdu na teren USA.
Początkowo objął funkcję wicemiministra spraw wewnętrznych ŁRL, od 29 sierpnia 2014 został ministrem. 20 listopada 2017 prezydent Igor Płotnicki odwołał go ze stanowiska oficjalnie ze względu na bezprawne zajęcie nieruchomości w 2014, ale ten odmówił jego opróżnienia. To zdarzenie stało się przyczyną wojskowego puczu, który obalił Płotnickiego. Kornet widziany jest jako sojusznik puczysty Leonida Pasiecznika i tym samym generała FSB Siergieja Biesiedy.
Dwukrotnie żonaty, z pierwszego małżeństwa ma córkę Marinę, studentkę prawa we Lwowie, z drugiego syna Cyryla i córkę Ksenię.

</doc>
<doc id="4170603" url="https://pl.wikipedia.org/wiki?curid=4170603" title="Mongolkino">
Mongolkino

Mongolkino () – mongolska wytwórnia filmowa.

</doc>
<doc id="4170622" url="https://pl.wikipedia.org/wiki?curid=4170622" title="Krivuľa (dopływ Hronu)">
Krivuľa (dopływ Hronu)

Krivuľa – potok, prawy dopływ rzeki Hron na Słowacji. Jest ciekiem 3 rzędu o długości 7,1 km. Wypływa na wysokości około 1460 m na południowozachodnich stokach Wielkiej Wapienicy ("Veľká Vápenica", 1669 m). Przyjmuje 2 dopływy z okolic przełęczy Priehyba, spływa doliną wciętą w południowe stoki Wielkiej Wapienicy i wypływa na Kotlinę Helpiańską ("Heľpianske podolie"). Tu przyjmuje jeszcze jeden dopływ opływający po północnej stronie szczyty Stajňová i 804 m, przepływa przez zabudowane tereny miejscowości Heľpa, pod drogą krajową nr 66 oraz linią kolejową 172 Banská Bystrica – Červená Skala i na wysokości około 640 m uchodzi do Hronu.
Górna część zlewni potoku to porośnięte lasem stoki Niżnych Tatr, dolna to pola uprawne miejscowości Heľpa.
Na potoku Krivuľa znajdują się dwa źródła wody mineralnej: Horná Kyslá i Dolná Kyslá. Dolina potoku to również Krivuľa. Prowadzi nią szlak turystyczny.

</doc>
<doc id="4170627" url="https://pl.wikipedia.org/wiki?curid=4170627" title="Krivuľa">
Krivuľa



</doc>
<doc id="4170628" url="https://pl.wikipedia.org/wiki?curid=4170628" title="Człowiek terminal">
Człowiek terminal

Człowiek terminal (ang. "The Terminal Man") to powieść amerykańskiego pisarza Michaela Crichtona z 1972 r. opowiadająca o zagrożeniach związanych z mózgowymi interwencjami chirurgicznymi i kontrolą umysłu. 
Operacja wszczepienia elektrod do mózgu, która została przedstawiona w książce - bezprecedensowa na ówczesne czasy - we współczesnej medycynie ma bezpośrednie odzwierciedlenie w rzeczywistości. Takie zabiegi nazywa się wszczepianiem neurostymulatora.
W 1974 r. powstał film o tym samym tytule.

</doc>
<doc id="4170633" url="https://pl.wikipedia.org/wiki?curid=4170633" title="Pod piracką flagą (powieść Michaela Crichtona)">
Pod piracką flagą (powieść Michaela Crichtona)

Pod piracką flagą (ang. "Pirate Latitudes") to przygodowa powieść przygodowa Michaela Crichtona z 2009 r. dotycząca z XVII-wiecznego piractwa morskiego na Karaibach.
Książka opisuje fikcyjnego korsarza, kapitana Charlesa Huntera, który zatrudniony zostaje przez gubernatora Jamajki, sir Jamesa Almonta, planującego napaść na hiszpański galeon.

</doc>
<doc id="4170636" url="https://pl.wikipedia.org/wiki?curid=4170636" title="Strundžanícky potok">
Strundžanícky potok

Strundžanícky potok – potok, lewy dopływ rzeki Hron na Słowacji. Jest ciekiem 3 rzędu. Wypływa na wysokości około 930 m na Murańskiej Płaninie ("Muránska planina"). Początkowo spływa w kierunku północno-wschodnim, potem północnym i w osadzie Pohorelská Maša będącej częścią wsi Pohorelá uchodzi do Hronu na wysokości około 710 m.
Orograficznie lewe zbocza doliny Strundżanickiego Potoku tworzą szczyty Strundžaník (902 m) i Gindura (1098 m). Zlewnia potoku to głównie obszary porośnięte lasem, ale w środkowej części jego biegu na zboczach o niewielkim nachyleniu znajduje się duża polana. Na jednym z dopływów znajduje się niewielkie jezioro.

</doc>
<doc id="4170656" url="https://pl.wikipedia.org/wiki?curid=4170656" title="Feliks Siemieński">
Feliks Siemieński

Feliks Siemieński (ur. 30 sierpnia 1924, zm. 5 grudnia 2004) – polski prawnik, profesor nauk humanistycznych, nauczyciel akademicki Uniwersytetu im. Adama Mickiewicza w Poznaniu, specjalista w zakresie prawa konstytucyjnego.
Życiorys.
W 1951 ukończył studia na Katolickim Uniwersytecie Lubelskim. W 1959 na Uniwersytecie Marii Curie-Skłodowskiej uzyskał stopień naukowy doktora nauk humanistycznych. W 1973 nadano mu tytuł naukowy profesora nauk humanistycznych. Został profesorem na Wydziale Prawa i Administracji Uniwersytetu im. Adama Mickiewicza w Poznaniu.
Pod jego kierunkiem stopień naukowy doktora otrzymała Hanna Suchocka.
Został pochowany na Cmentarzu Junikowo w Poznaniu.

</doc>
<doc id="4170660" url="https://pl.wikipedia.org/wiki?curid=4170660" title="Nauka, technologia, inżynieria i matematyka">
Nauka, technologia, inżynieria i matematyka

STEM (ang. "science, technology, engineering, mathematics") – akronim, który powstał od pierwszych liter słów w języku angielskim: nauki, technologii, inżynierii i matematyki.
Opis.
Termin STEM (wcześniej METS) jest zwykle używany w odniesieniu do polityki edukacyjnej i wyboru programów nauczania w szkołach, w celu zwiększenia konkurencyjności, w zakresie rozwoju nauki i technologii. Ma to między innymi wpływ na rozwój siły roboczej, kwestie bezpieczeństwa narodowego i politykę imigracyjną w niektórych krajach. Dobrym przykładem jest Wielka Brytania lub Stany Zjednoczone Ameryki. Systemy edukacyjne i szkoły odgrywają kluczową rolę w określaniu zainteresowań dzieci i młodzieży przedmiotami STEM, a także zapewnianiu równych szans dostępu do wysokiej jakości edukacji w zakresie STEM i czerpania z niej odpowiedniej korzyści.
Akronim STEM pojawił się w powszechnym użyciu wkrótce po międzywydziałowym spotkaniu naukowym o edukacji Narodowego Funduszu Naukowego w Stanach Zjednoczonych Ameryki, któremu przewodniczyła ówczesna dyrektor NSF, Rita Colwell. Dyrektor Oddziału Badań Naukowych ds. Rozwoju Kadr dla nauczycieli i naukowców, Peter Faletra, zasugerował wtedy zmianę ze starszego akronimu METS na STEM. Rita Colwell, wyrażając pewną niechęć do starszego skrótu, odpowiedziała poparciem, sugerując NSF, aby uchwalić zmianę. Jednym z pierwszych projektów NSF, który użył nowy akronim był STEMTEC Science, Technology, Engineering and Math Teacher Education Collaborative na University Massachusetts Amherst, który został sfinansowany w 1998 r.
Metodologię nauczania STEM z powodzeniem stosuje się od kilkudziesięciu lat w wielu krajach, m.in. w USA, czy Wlk. Brytanii, gdzie wprowadzono jej założenia do szkół zarówno publicznych, jak i prywatnych. W tym czasie zaobserwowano znaczną poprawę wyników wśród uczniów w przedmiotach matematyczno-przyrodniczych.
Metodologia nauczania STEM opiera się na następujących zasadach:
Inne informacje.
W Polsce idea STEM propagowana jest m.in. przez Polskie Stowarzyszenie Edukacji STEM w Gdańsku.

</doc>
<doc id="4170669" url="https://pl.wikipedia.org/wiki?curid=4170669" title="Bellatheta albimontis">
Bellatheta albimontis

Bellatheta albimontis – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2015 roku przez Volkera Assinga na podstawie 4 okazów odłowionych w południowo-zachodniej części greckiej gminy Chania w 2014 roku.
Chrząszcz o ciele długości od 2,2 do 2,5 mm, ubarwiony czarniawobrązowo z brązowymi do ciemnobrązowych przedpleczem i pokrywami oraz żółtawymi odnóżami. Czułki są żółtawe, ale powyżej trzeciego członu przyciemnione. Lekko poprzeczną głowę oraz niewiele szersze niż dłuższe, trapezowate przedplecze zdobi rozproszone punktowanie i prawie niezauważalna, siateczkowata mikrorzeźba. Owłosienie w linii środkowej przedplecza skierowane jest w przód, a po jej bokach mniej lub bardziej poprzecznie w kierunku zewnętrznym. Połowę krótsze od przedplecza pokrywy są delikatnie punktowane. Siateczka mikrorzeźby na odwłoku jest wyraźna, za to punktowanie ledwo widoczne. Ósmy tergit u obu płci jest mocno wypukły. Samiec ma edeagus o środkowym płacie długości około 0,3 mm oraz głęboko rozdwojonym i w widoku bocznym równomiernie zakrzywionym wyrostku brzusznym.
Owad palearktyczny, endemiczny dla Krety. Spotykany w ściółce i pod śniegiem, na wysokości 1590 m n.p.m. Współwystępuje z "Boreaphilus meybohmi" i "Tectusa callicera".

</doc>
<doc id="4170671" url="https://pl.wikipedia.org/wiki?curid=4170671" title="Bellatheta idana">
Bellatheta idana

Bellatheta idana – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2015 roku przez Volkera Assinga na podstawie 10 okazów odłowionych w południowo-zachodniej części greckiej gminy Anoja w 2014 roku.
Chrząszcz bardzo podobny do "Bellatheta albimontis", od którego ma jednak mniej trapezowate przedplecze. Samiec wyróżnia się od wspomnianego gatunku wyraźnie wypukłą tylną krawędzią ósmego sternitu odwłoka. Jego edeagus ma środkowy płat długości około 0,3 mm oraz głęboko rozdwojony i w widoku bocznym nieco kanciasto zakrzywiony wyrostek brzuszny.
Owad palearktyczny, endemiczny dla Krety. Spotykany w glebie na pograniczu pól śnieżnych, na wysokości 1670-1700 m n.p.m.

</doc>
<doc id="4170682" url="https://pl.wikipedia.org/wiki?curid=4170682" title="Piotr Kobus">
Piotr Kobus

Piotr Kobus (ur. 1 listopada 1971) – polski producent i dystrybutor filmowy.
Życiorys.
Jest absolwentem (cum laude) zarządzania oraz międzynarodowego marketingu na Pace University w Nowym Jorku, podyplomowych studiów Prawa Własności Intelektualnej na Uniwersytecie Warszawskim oraz międzynarodowego kursu dla producentów filmowych EAVE w Luksemburgu.
W latach 1995-96 pracował w nowojorskim kinie Angelika Film Center. Od czerwca do grudnia 1996 oraz od lutego 1998 do lutego 1999 podróżował po Ameryce Łacińskiej. W latach 1999–2001 był dyrektorem generalnym Gutek Film.
Od 2001 roku jest właścicielem AP Mañana zajmującej się dystrybucją i promocją kina autorskiego. Wprowadził do kin w Polsce ponad 50 filmów wybitnych reżyserów takich jak Semih Kaplanoğlu, Claudia Llosa, Ashgar Farhadi, Brillante Mendoza, Lisandro Alonso, Apichatpong Weerasethakul, Álex de la Iglesia, Jia Zhang-ke, and Jasmila Žbanić. Był twórcą i dyrektorem Festiwalu Filmów Latynoamerykańskich (2000-2010) oraz Festiwalu Filmy Świata ale kino! (2005-2012). Jest współtwórcą Tygodnia kina hiszpańskiego odbywającego się na wiosnę w największych miastach Polski od 2001 roku.
Równocześnie z działalnością festiwalową i dystrybucyjną, latach 2002–2008 wykładał Sztukę filmową Ameryki Łacińskiej na Uniwersytecie Warszawskim (CESLA – Centrum Studiów Latynoamerykańskich). W 2006 roku zredagował z Fernando Martinem Peñą pierwszą w języku polskim książkę o kinie argentyńskim – „Kino argentyńskie 1896-2006” (CESLA/SNH).
W 2010 roku założył razem z Agnieszką Drewno wytwórnię filmową Mañana.
Jest członkiem Europejskiej Akademii Filmowej, Stowarzyszenia Filmowców Polskich oraz Stowarzyszenia Nowe Horyzonty.
Filmografia (producent).
źródła:

</doc>
<doc id="4170683" url="https://pl.wikipedia.org/wiki?curid=4170683" title="Wojna domowa w Polsce">
Wojna domowa w Polsce



</doc>
<doc id="4170690" url="https://pl.wikipedia.org/wiki?curid=4170690" title="Księgarstwo antykwaryczne">
Księgarstwo antykwaryczne



</doc>
<doc id="4170694" url="https://pl.wikipedia.org/wiki?curid=4170694" title="Mustafa Ali">
Mustafa Ali

Adeel Alam (ur. 28 marca 1986 w Chicago) – amerykański profesjonalny wrestler, obecnie występujący w federacji WWE w brandzie WWE SmackDown pod pseudonimem ringowym Mustafa Ali. Jest pierwszym wrestlerem w WWE reprezentującym Pakistan.
Kariera profesjonalnego wrestlera.
Federacje niezależne (2003–2016).
Ali od 2003 pracował dla różnych federacji niezależnych, w tym Dreamwave Wrestling (w którym był posiadaczem Dreamwave Alternative Championship i Dreamwave Heavyweight Championship), All American Wrestling, Freelance Wrestling, GALLI Lucha Libre, IWA Mid-South, Jersey All Pro Wrestling, National Wrestling Alliance i Proving Ground Pro.
WWE.
Dywizja cruiserweight (od 2016).
25 czerwca 2016 po tym, jak Zumbi nie mógł wziąć udziału w turnieju Cruiserweight Classic, WWE ogłosiło Ali'ego jako jego zastępcę. 20 lipca został wyeliminowany w pierwszej rundzie turnieju przez Lince Dorado. 17 sierpnia pojawił się podczas odcinka tygodniówki "NXT", gdzie przegrał z Hideo Itamim. 28 września Ali i Lince Dorado wzięli udział w turnieju drużynowym , lecz w pierwszej rundzie zostali wyeliminowani przez Kotę Ibushi'ego i TJ Perkinsa.
Ali zadebiutował w dywizji cruiserweight 13 grudnia podczas odcinka "205 Live", gdzie jego walka z Lincem Dorado zakończyła się podwójnym wyliczeniem poza-ringowym. Dwa tygodnie później odniósł pierwsze zwycięstwo w federacji pokonując Johna Yurneta. 23 stycznia 2017 pojawił się na tygodniówce "Raw", gdzie wraz z Perkinsem i Jackiem Gallagherem pokonał Drewa Gulaka, Tony'ego Nese'a i Ariyę Daivari'ego. W marcu 2017 rozpoczął rywalizację z Gulakiem, który prowadził kampanię przeciwko wrestlerom, którzy używają widowiskowych ruchów z powietrza. Zakończyła się ona 18 lipca 2017, gdzie Ali pokonał Gulaka w 2-out-of-3 falls matchu podczas tygodniówki "205 Live".
Życie prywatne.
Ali jest muzułmaninem. Jest pierwszą osobą o korzeniach Pakistańskich, który walczył dla WWE. Wedle informacji Daniela Bryana, Ali w przeszłości pracował jako policjant w Chicago. Jest żonaty, ma syna i córkę.

</doc>
<doc id="4170695" url="https://pl.wikipedia.org/wiki?curid=4170695" title="Adeel Alam">
Adeel Alam



</doc>
<doc id="4170696" url="https://pl.wikipedia.org/wiki?curid=4170696" title="Prince Mustafa Ali">
Prince Mustafa Ali



</doc>
<doc id="4170698" url="https://pl.wikipedia.org/wiki?curid=4170698" title="Mustafa Ali (wrestler)">
Mustafa Ali (wrestler)



</doc>
<doc id="4170699" url="https://pl.wikipedia.org/wiki?curid=4170699" title="Jan Ziembiński">
Jan Ziembiński

Jan Ziembiński (ur. 25 stycznia 1924 w Wilnie, zm. 22 października 1988) – polski prawnik, profesor nauk prawnych, nauczyciel akademicki Uniwersytetu Marii Curie-Skłodowskiej w Lublinie, specjalista w zakresie prawa konstytucyjnego.
Życiorys.
Był synem Kazimierza i Jadwigi z domu Gidwiłło. Przed wybuchem II wojny ukończył trzy klasy gimnazjum w Wilnie. W czasie okupacji utrzymywał rodzinę pod nieobecność ojca (internowanego w ZSRR, a później walczącego w Wojsku Polskim na Zachodzie), pracując fizycznie. Był uczestnikiem ruchu oporu, w lecie 1944 roku walczył z Niemcami w oddziale bojowym Armii Krajowej. W styczniu 1945 zmobilizowany został do Wojska Polskiego i w szeregach 2 Armii brał udział w końcowej fazie wojny z Niemcami, w walkach nad Odrą i Nysą. W wojsku pozostał do roku 1947, po przeniesieniu się z rodziną do Lublina ukończył tu Państwowe Liceum Pedagogiczne dla Dorosłych, uzyskując w 1949 świadectwo maturalne i rozpoczął pierwszy stopień studiów prawniczych na powstałym wówczas Wydziale Prawa UMSC, które ukończył po trzech latach z wyróżnieniem. Drugi stopień studiów, tzw. magisterski, ukończył w podobny sposób na Uniwersytecie Warszawskim w czerwcu 1953 roku. Pierwszą pracę podjął w 1953 roku w Wojewódzkim Archiwum Państwowym w Lublinie. W 1954 pełnił funkcję asystenta w Katedrze Prawa Państwowego UMCS. Od tej chwili jego życie i praca związane zostały już na stałe z Uniwersytetem Marii Curie-Skłodowskiej i z macierzystym Wydziałem. W 1960 obronił rozprawę doktorską "Prawno-polityczne koncepcje polskich agrarystów". W 1966 przedstawił rozprawę habilitacyjną "Prokuratorska kontrola legalności aktów administracyjnych". Był wykładowcą na Wydziale Prawa i Administracji Uniwersytetu Marii Curie-Skłodowskiej w Lublinie, a od 1 maja 1985 do 31 sierpnia 1987 prodziekanem tego wydziału. W 1979 uzyskał tytuł profesora nadzwyczajnego nauk prawnych. Dorobek naukowy profesora obejmuje ponad 50 pozycji. Od 1984 wykładał także prawo konstytucyjne na Katolickim Uniwersytecie Lubelskim. Od 1960 należał do Zjednoczonego Stronnictwa Ludowego. Uczestniczył jako reprezentant ZSL w pracach międzypartyjnego zespołu ekspertów parlamentarnych przygotowujących rozwiązania legislacyjne dotyczące utworzenia Trybunału Konstytucyjnego, Trybunału Stanu. Za swoją pracę był wielokrotnie wyróżniany i odznaczony między innymi: Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem Komisji Edukacji Narodowej, Odznaką Grunwaldzką.
Zmarł śmiercią samobójczą.

</doc>
<doc id="4170700" url="https://pl.wikipedia.org/wiki?curid=4170700" title="Piotr Schöffer">
Piotr Schöffer



</doc>
<doc id="4170701" url="https://pl.wikipedia.org/wiki?curid=4170701" title="Borysiw (obwód chmielnicki)">
Borysiw (obwód chmielnicki)

Borysiw (ukr. Борисів) – wieś na Ukrainie, w obwodzie chmielnickim, w rejonie zasławskim. W 2001 roku liczyła 1491 mieszkańców.
Pierwsza pisemna wzmianka o wsi pochodzi z 1534 roku.

</doc>
<doc id="4170703" url="https://pl.wikipedia.org/wiki?curid=4170703" title="Ofensywa Państwa Islamskiego w Iraku">
Ofensywa Państwa Islamskiego w Iraku



</doc>
<doc id="4170715" url="https://pl.wikipedia.org/wiki?curid=4170715" title="Częstochowa Nowa">
Częstochowa Nowa



</doc>
<doc id="4170726" url="https://pl.wikipedia.org/wiki?curid=4170726" title="Mount Hope (Antarktyda)">
Mount Hope (Antarktyda)

Mount Hope – góra położona na Ziemi Palmera, na Antarktydzie. Jest to najwyższy szczyt Półwyspu Antarktycznego.
Charakterystyka.
Jest to masywna góra w centralnej części pasma Eternity Range, w północnej części Ziemi Palmera. Szczyt znajduje się na wysokości 3239 m n.p.m. Do 2017 roku sądzono, że jest on o 377 m niższy i dopiero analiza zdjęć satelitarnych przez British Antarctic Survey ujawniła, że o 55 metrów przewyższa Górę Jacksona (3184 m n.p.m.), dotąd uznawaną za najwyższy szczyt Półwyspu i Brytyjskiego Terytorium Antarktycznego.
Badania.
Jako pierwszy widział ją podczas lotów zwiadowczych 21 i 23 listopada 1935 roku Lincoln Ellsworth, który nadał jej obecną nazwę. Górę zbadał dokładniej John Rymill w listopadzie następnego roku, nie wiedząc jednak, że jest to góra opisana przez Ellswortha, nazwał ją Mount Wakefield. Kolejne fotografie lotnicze wykonali badacze z amerykańskiej Służby Antarktycznej (USAS, ) w 1940 i ekspedycji Ronne z 1947 roku. Dokładne analizy raportów i badania terenowe Falkland Islands Dependencies Survey z 1960 roku pozwoliły odkryć, że Mt. Hope i Mt. Wakefield to dwie nazwy jednej góry. Późniejsza z nazw została przypisana do wyżyny (Wakefield Highland), leżącej na północny zachód od szczytu.
Nazwa Mount Hope („Góra Nadziei”) pochodzi od jednej z trzech cnót boskich, podobnie jak pozostałych dwóch szczytów Eternity Range ("Faith –" wiara, "Charity" – miłość), nazwanych przez Ellswortha.

</doc>
<doc id="4170730" url="https://pl.wikipedia.org/wiki?curid=4170730" title="Duratocin">
Duratocin



</doc>
<doc id="4170731" url="https://pl.wikipedia.org/wiki?curid=4170731" title="Lonactene">
Lonactene



</doc>
<doc id="4170732" url="https://pl.wikipedia.org/wiki?curid=4170732" title="Depotocin">
Depotocin



</doc>
<doc id="4170734" url="https://pl.wikipedia.org/wiki?curid=4170734" title="Comoton">
Comoton



</doc>
<doc id="4170738" url="https://pl.wikipedia.org/wiki?curid=4170738" title="Decomoton">
Decomoton



</doc>
<doc id="4170752" url="https://pl.wikipedia.org/wiki?curid=4170752" title="Diastola">
Diastola

Diastola – proces fonetyczny polegający na wydłużeniu samogłoski wewnątrz wyrazu: "dooobra", "Red Bull doda ci skrzyyyydeł",

</doc>
<doc id="4170768" url="https://pl.wikipedia.org/wiki?curid=4170768" title="Geostiba paulexsecta">
Geostiba paulexsecta

Geostiba paulexsecta – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2015 roku przez Volkera Assinga na podstawie okazów odłowionych w greckich gminach Anoja i Milopotamos w 2014 roku.
Chrząszcz o ciele długości od 2,2 do 2,8 mm, ubarwiony żółtawoczerwono do rudego z nieco ciemniejszą głową i żółtawymi odnóżami. Czułki są brązowe z dwoma początkowymi członami żółtawymi. U samca ósmy tergit odwłoka ma na tylnej krawędzi małe, płytkie wcięcie, a u samicy słabo zaznaczoną wklęsłość. Samiec ma edeagus o środkowym płacie długości około 0,27 mm i pozbawionym kolców w woreczku wewnętrznym. U samicy spermateka jest w umiarkowanym stopniu rozszerzona w części dystalnej.
Owad palearktyczny, endemiczny dla Krety. Spotykany w ściółce i w glebie na brzegach pól śnieżnych, na wysokości 1670–1730 m n.p.m.

</doc>
<doc id="4170777" url="https://pl.wikipedia.org/wiki?curid=4170777" title="Czołgowy rabuś">
Czołgowy rabuś

„Czołgowy rabuś” – tytuł jednej z pouczających i przystępnie napisanych porad dla załóg niemieckiego czołgu Panzerkampfwagen VI Tiger, wydanych przez Generalnego Inspektora Wojsk Pancernych Wehrmachtu w formie podręcznika „Elementarz Tygrysa”. 

</doc>
<doc id="4170781" url="https://pl.wikipedia.org/wiki?curid=4170781" title="Renaldo Balkman">
Renaldo Balkman

Renaldo Miguel Balkman (ur. 14 lipca 1984 w Nowym Jorku) – portorykański koszykarz, występujący na pozycjach skrzydłowego, posiadający także amerykańskie obywatelstwo, obecnie zawodnik Mets de Guaynabo.

</doc>
<doc id="4170784" url="https://pl.wikipedia.org/wiki?curid=4170784" title="Benjamin Butler">
Benjamin Butler



</doc>
<doc id="4170785" url="https://pl.wikipedia.org/wiki?curid=4170785" title="Zeta Phoenicis">
Zeta Phoenicis

Zeta Phoenicis ("Wurren", "ζ Phe") – gwiazda w gwiazdozbiorze Feniksa, odległa od Słońca o około 299 lat świetlnych.
Nazwa.
Gwiazda nie ma nazwy własnej w tradycji arabskiej i europejskiej, ale Aborygeni australijscy z ludu Wardaman znają ją pod nazwą Wurren. Międzynarodowa Unia Astronomiczna w 2017 roku formalnie zatwierdziła użycie nazwy Wurren dla określenia tej gwiazdy.
Charakterystyka obserwacyjna.
Zeta Phoenicis to gwiazda poczwórna, której dwa bliskie, jaśniejsze składniki tworzą układ zaćmieniowy podobny do Algola. Co 40 godzin, 4 minuty i 28 sekund obserwowana wielkość gwiazdowa ζ Phe spada z 3,92 do 4,42m, co jest pociemnieniem dostrzegalnym gołym okiem. Dzieje się tak, gdy słabszy składnik Ab przechodzi przed tarczą jaśniejszej gwiazdy Aa, skrywając przed obserwatorem na Ziemi 60% jej blasku. W połowie okresu większej jasności występuje też słabszy spadek jasności o 0,18m, związany z przesłonięciem (całkowitym) składnika Ab przez Aa.
Parę Zeta Phoenicis A dzieli na niebie od składnika B zaledwie 0,6 sekundy kątowej (pomiar z 2015 r.). Składniki te mają wielkość obserwowaną odpowiednio 4,02 i 6,80m. W odległości 6,8″ od nich (pomiar z 2016 roku) widoczna jest Zeta Phoenicis C, gwiazda o wielkości 8,23m.
Charakterystyka fizyczna.
Bliskie składniki Zeta Phoenicis Aa i Ab to białobłękitne gwiazdy ciągu głównego należące do typu widmowego B. Jest to układ spektroskopowo podwójny typu SB2, czyli widoczne są linie spektralne obu składników, co pozwala na ich indywidualne scharakteryzowanie. Gwiazda Aa ma temperaturę , jasność 290 razy większą niż jasność Słońca, promień 2,85 raza większy niż promień Słońca i masę 3,93 . Składnik Ab ma temperaturę , jasność 60 razy większą niż jasność Słońca, promień 1,85 raza większy niż promień Słońca i masę 2,55 M☉. W przestrzeni gwiazdy te dzieli zaledwie 0,05 au, czterokrotność promienia większej gwiazdy; obrót gwiazd nie jest zsynchronizowany i nie dochodzi między nimi do wymiany materii. Sytuacja zmieni się, gdy ewoluujący masywniejszy składnik stanie się rozdętym olbrzymem i zacznie tracić masę na rzecz mniejszego.
Trzeci składnik, Zeta Phoenicis B to biała gwiazda ciągu głównego, reprezentująca typ widmowy A7. Ma masę 1,73 i okres orbitalny 220,9 roku.
Najdalszy składnik układu, Zeta Phoenicis C to żółto-biały karzeł należący do typu widmowego F7, oddalony o co najmniej 600 au od centralnej pary i obiegający ją w czasie co najmniej 5000 lat.

</doc>
<doc id="4170788" url="https://pl.wikipedia.org/wiki?curid=4170788" title="Wurren">
Wurren



</doc>
<doc id="4170789" url="https://pl.wikipedia.org/wiki?curid=4170789" title="Stowarzyszenie Kulturotwórcze Nie z tej Bajki">
Stowarzyszenie Kulturotwórcze Nie z tej Bajki

Stowarzyszenie Kulturotwórcze Nie z tej Bajki – organizacja pozarządowa założona w 2007 roku w Ostrowcu Świętokrzyskim z inicjatywy artystów, twórcy kultury, lokalnych pasjonatów. Stowarzyszenie stawia sobie za cel dbanie o zachowanie wielokulturowej hutniczej historii Ostrowca Świętokrzyskiego. Od kilku lat prowadzi projekt ożywienia postindustrialnego terenu Huty Ostrowiec, między innymi poprzez realizację projektu „Kolacja na Hucie”. We wrześniu 2013 otworzono na tym terenie Pracownię Otwartą „Kontrola Jakości” – przestrzeń, która stała się miejscem dla pracowników, artystów, warsztatów, wystaw.
Stowarzyszenie gromadzi materiały archiwalne dotyczące historii Ostrowca Świętokrzyskiego w XX wieku.
Projekty.
„Kolacja na Hucie” – inicjatywa artystyczno-społeczna realizowana od 2007 roku na terenie XIX-wiecznej Huty w Ostrowcu Świętokrzyskim. Podczas kolacji uczestnicy realizują własne projekty artystyczne (koncert, performance, projekcje filmów i wizualizacji). Do roku 2013 odbyło się siedem edycji „Kolacji na Hucie”, a w kwietniu 2012 w warszawskiej Galerii Kordegarda zaprezentowano fotografie dokumentujące 5 lat trwania akcji. Autorami zdjęć byli: Sylwia Domańska, Maciej Dzikliński, Krzysztof Herman, Jakub Kasznia, Marek Kucharski, Łukasz Kwietniewski, Maciej Łepkowski, Kasia Nocuń, Agnieszka Połaniecka, Roberto Rivas Caravaca, Jakub Słomkowski, Tomasz Zugaj;
„Szkoła Sztuki” – projekt edukacyjny, na który składają się: kurs rysunku, malarstwa i historii sztuki dla młodzieży oraz zajęcia pobudzające kreatywność dla dzieci;
„Tyle sztuki w całym mieście” – akcja społeczna mająca na celu ochronę i upowszechnianie wiedzy o ostrowieckiej sztuce w przestrzeni miasta;
Mobilna przestrzeń kultury – cykl wydarzeń dotyczących historii i kultury żydowskiej (wystawa, warsztaty plastyczne, spacer po żydowskim Ostrowcu), realizowany wspólnie z Muzeum Żydowskim Galicja;
„Szmul Muszkies – fotograf profesjonalny” – wystawa oraz książka autorstwa Wojciecha Mazana, dokumentujące ostrowczan lat 30. XX wieku w zakładzie fotograficznym „Rembrandt”;
„Pozdrowienia z Ostrowca” – zestawienie pocztówek Ostrowca Świętokrzyskiego z czasów PRL-u ze współczesnymi fotografiami autorstwa Wojciecha Mazana;
Cykl sześciu wystaw w Pracowni Otwartej „Kontrola Jakości” – wystawy realizowane od kwietnia do grudnia 2015, mające na celu promocję twórczości ostrowieckich artystów: „Amo, amare” fotografie Stanisława Górnego, „Operacja” Moniki Smyły, „Pusty ciężar” Kornela Janczego, „Roygbiv” Karola Kisiela, „Horror metaphysicus” Grzegorza Firmantego, „To miasto śpi” (różni autorzy);
Festiwal sztuk przeróżnych Cyrki Nowe – festiwal interdyscyplinarny pokazujący sztuki cyrkowe, formy teatralne, kabaretowe, muzykę, sztuki plastyczne.

</doc>
<doc id="4170792" url="https://pl.wikipedia.org/wiki?curid=4170792" title="Cyzapryd">
Cyzapryd

Cyzapryd, cisapryd, cizapryd, cysapryd – organiczny związek chemiczny, lek prokinetyczny, zwiększający motorykę górnego odcinka przewodu pokarmowego. Jest agonistą receptorów serotoninowych 5HT-4 i zwiększa wydzielanie acetylocholiny w zakończeniach nerwowych śródściennych splotów nerwowych przewodu pokarmowego (pośrednie działanie parasympatykomimetyczne). Jest ponadto słabym antagonistą receptorów 5HT-3 i 5HT1. Został odkryty w w 1980 roku i był sprzedawany pod nazwą handlową "Propulsid" aż do 2000 roku, w którym został wycofany, ze względu na silne działania niepożądane. Na polskim rynku dostępny jako lek pod nazwą "Gasprid".
Działanie.
Działania cyzaprydu, w zależności od narządu docelowego obejmują:
Cyzapryd nie pobudza receptorów muskarynowych i nikotynowych, nie hamuje też aktywności acetylocholinoesterazy. W dawkach terapeutycznych nie blokuje receptorów dopaminergicznych, a ze względu na małe powinowactwo do nich rzadko zwiększa stężenie prolaktyny w osoczu.
Po podaniu doustnym wchłania się szybko i niemal całkowicie, a początek działania występuje po ok. 30–60 min od przyjęcia. W znacznym stopniu ulega metabolizmowi jelitowemu oraz efektowi pierwszego przejścia w wątrobie, dlatego dostępność biologiczna wynosi 40–50% (dostępność biologiczna jest większa, jeżeli lek przyjmowany jest 15 min przed posiłkiem). W 97% wiąże się z białkami osocza (głównie z albuminą). Osiąga maksymalne stężenie we krwi po 1–2 h. Okres półtrwania wynosi około 10 godzin. Jest metabolizowany przy udziale cytochromu CYP3A4, głównie w procesie utleniającej "N"-dealkilacji oraz aromatycznej hydroksylacji. Wydalany jest w postaci nieaktywnych metabolitów w 50% z moczem i 50% z kałem. Niewydolność nerek nie wpływa na farmakokinetykę cyzaprydu. U osób z niewydolnością wątroby T1/2 może ulec wydłużeniu.
Wskazania.
Leczenie ostrego i ciężkiego zaostrzenia objawowego przewlekłego idiopatycznego lub występującego w przebiegu cukrzycy opóźnienia opróżniania żołądka (gastroparezy), gdy inne metody leczenia są nieskuteczne.
Działania niepożądane.
Często:
Niezbyt często:
Rzadko:
W pojedynczych przypadkach:
Mogą także wystąpić przemijające zaburzenia czynności wątroby z cholestazą lub bez oraz skurcz oskrzeli, a także uczucie zmęczenia i zawroty głowy. Działania niepożądane są również związane z blokowaniem kanałów potasowych kardiomiocytów. Odnotowano przypadki wydłużenia odstępu QT lub ciężkie, czasem prowadzące do śmierci komorowe zaburzenia rytmu, jak częstoskurcz komorowy typu "", częstoskurcz komorowy oraz migotanie komór. W większości przypadków działania te wystąpiły u pacjentów, którzy przyjmowali jednocześnie inne leki, w tym inhibitory CYP3A4 lub mieli chorobę serca w wywiadzie albo czynniki ryzyka rozwoju zaburzeń rytmu serca.

</doc>
<doc id="4170799" url="https://pl.wikipedia.org/wiki?curid=4170799" title="1506 w sztukach plastycznych">
1506 w sztukach plastycznych



</doc>
<doc id="4170806" url="https://pl.wikipedia.org/wiki?curid=4170806" title="Myrmecopora thriptica">
Myrmecopora thriptica

Myrmecopora thriptica – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2015 roku przez Volkera Assinga na podstawie 10 okazów odłowionych w 2014 roku.
Chrząszcz o ciele długości od 3,2 do 4 mm, ubarwiony brązowo z ciemnobrązową głową, głównie czarniawobrązowym odwłokiem oraz żółtawobrązowymi odnóżami. Czułki są ciemnorude z nieco jaśniejszymi dwoma początkowymi członami. Silnie poprzeczną, w zarysie klinowatą głowę cechuje bardzo delikatne punktowanie i płytka mikrorzeźba. Punktowanie poprzecznego przedplecza oraz pokryw jest delikatne i gęste. Tylna para skrzydeł jest w pełni wykształcona. Samiec ma edeagus o środkowym płacie długości około 0,57–0,58 mm, z wciętym na szczycie i szerokim u nasady wyrostkiem brzusznym.
Owad palearktyczny, endemiczny dla Krety. Spotykany w ściółce i pod śniegiem, na wysokości 1670–1730 m n.p.m.

</doc>
<doc id="4170818" url="https://pl.wikipedia.org/wiki?curid=4170818" title="Subiektywna linia ubóstwa">
Subiektywna linia ubóstwa

Subiektywna linia ubóstwa – metoda subiektywnego definiowania ubóstwa, istotna podczas określania poziomu życia ludności w danej społeczności. Ma charakter względny, ponieważ żaden poziom zaspokojenia potrzeb nie ma charakteru absolutnego – zależy on od miejsca zamieszkania, poziomu posiadanego wykształcenia, świadczonej pracy, czy też zaawansowania kulturowego społeczeństwa.
Historia.
Pierwowzorem stosowanych obecnie linii ubóstwa były standardy minimum egzystencji stworzone na przełomie XIX i XX wieku, np. opracowana przez Benjamina Seebohma Rowntree "Primary Poverty Scale" z 1901.
Metodyka.
Subiektywna linię ubóstwa wyznacza się w drodze badań ankietowych. Respondenci podczas takich badań określają poziom dochodów pozwalający im na zaspokojenie podstawowych potrzeb życiowych. Informacje uzyskane taką drogą służą do określania granicy biedy, przy czym, zależnie od zadanego zestawu pytań, informacje dotyczyć mogą samego respondenta lub społeczeństwa albo jego części (w znakomitej większości stosuje się pytania dotyczące samych respondentów). Pytania dotyczą nie tylko dochodów, czy sytuacji finansowej, ale też całokształtu warunków życiowych danego przypadku. Na taką subiektywną ocenę sytuacji wpływ posiada relatywny niedostatek, a więc porównanie sytuacji własnej z sytuacją innych grup społecznych.
Rodzaje.
Najczęściej stosowane metody wyznaczające subiektywne linie ubóstwa, to:
Linie te można mierzyć za pomocą skonkretyzowanych pytań stawianych badanym, a dotyczących poziomu dochodu uważanego przez nich za niewystarczający dla zaspokajania potrzeb życiowych. Są one oceną własnego statusu materialnego albo też oceną środków niezbędnych do zaspokojenia minimalnych potrzeb w danym gospodarstwie domowym. Wszystkie metody mają zalety i wady. Często stosowanie jednej może ograniczyć poznanie pełnego obrazu przejawów ubóstwa, a tylko pomóc zbadać określony jego wycinek. Celem eliminacji błędów badawczych należy stosować różne miary jednocześnie. Dokładne zanalizowanie ubóstwa oraz jego rozpoznanie wymaga np. określenia procentowego udziału ludzi biednych w danej populacji.
Podczas wyznaczania linii ubóstwa można łączyć poszczególne metody badawcze. Linie te określa się najczęściej na podstawie ocen ekspertów w danych dziedzinach oraz badań empirycznych dotyczących realnego poziomu życia w przedziale niskich dochodów. Linie ubóstwa częstokroć się od siebie różnią w zależności od celu, jakiemu służy ich wyznaczenie – może to być pomoc społeczna, płaca minimalna, świadczenia emerytalne albo dochód wolny od podatku.

</doc>
<doc id="4170827" url="https://pl.wikipedia.org/wiki?curid=4170827" title="Sunius thripticus">
Sunius thripticus

Sunius thripticus – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2015 roku przez Volkera Assinga na podstawie 3 okazów odłowionych w 2014 roku.
Chrząszcz o ciele długości od 2,6 do 2,8 mm, zewnętrznie nierozróżnialny od "Sunius diktianus". Samiec ma niezmodyfikowany siódmy sternit odwłoka, a sternit ósmy zaopatrzony w pośrodkową wyniosłość o gęstszym owłosieniu oraz szeroko-trójkątnie wcięty na tylnej krawędzi. Jego edeagus ma 0,36 mm długości i kilka zesklerotyzowanych kolców w woreczku wewnętrznym, z których większe są grube i mają szerokie podstawy.
Owad palearktyczny, endemiczny dla wschodniej Krety. Spotykany na pastwiskach, pod kamieniami, na wysokości około 1000 m n.p.m.

</doc>
<doc id="4170828" url="https://pl.wikipedia.org/wiki?curid=4170828" title="Al-Barsa">
Al-Barsa

Al-Barsa (arab. البرسة) – miejscowość w Syrii, w muhafazie Idlib. W 2004 roku liczyła 1614 mieszkańców.

</doc>
<doc id="4170830" url="https://pl.wikipedia.org/wiki?curid=4170830" title="Benjamin Butler (1818–1893)">
Benjamin Butler (1818–1893)

Benjamin Franklin Butler (ur. 5 listopada 1818 w Deerfield, zm. 11 stycznia 1893 w Waszyngtonie) – amerykański polityk, kandydat na prezydenta w 1884 roku.
Biografia.
Urodził się 5 listopada 1818 w Deerfield. W 1828 roku jego rodzina przeprowadziła się do Lowell. Butler uczęszczał do Exeter Academy, a następnie studiował prawo w Waterville College. Studia ukończył w roku 1838, a dwa lata później został przyjęty do palestry. W latach 50. XIX w. działał w legislaturze stanowej Massachusetts. Był związany z południowym skrzydłem Partią Demokratyczną. W czasie wojny secesyjnej walczył po stronie Unii. Służył jako generał brygady milicji stanowej Massachusetts, a w maju 1861 roku dostał awans na generała majora. Dowodząc w Fort Monroe w Wirginii, odmówił powrotu zbiegłych niewolników do Konfederacji twierdząc, że stanowią oni kontrabandę wojenną. W 1864 roku został dowódcą Army of the James, jednak poniósł kilka porażek m.in. w kampanii Bermuda Hundred. Po niepowodzeniu akcji pod Fort Fisher w Karolinie Północnej, w styczniu 1865 roku, Butler został zwolniony ze służby.
Po zakończeniu wojny przyłączył się do radykalnych republikanów, aktywnie popierając plan rekonstrukcji kraju oraz impeachment Andrew Johnsona. Zasiadał w Izbie Reprezentantów w latach 1867–1875 i 1877–1879. Był zagorzałym zwolennikiem Ulyssesa Granta, lecz w 1878 roku odszedł od Partii Republikańskiej i przyłączył się do Greenback Party. W 1882 roku został wybrany gubernatorem Massachusetts z poparciem demokratów. Dwa lata później Greenback Party wysunęła jego kandydaturę w wyborach prezydenckich. W kampanii postulował wprowadzenie ośmiogodzinnego dnia pracy i kontroli federalnej handlu międzystanowego. W głosowaniu powszechnym zdobył nieco ponad 175 tysięcy głosów i zajął trzecie miejsce wśród kandydatów. Zmarł 11 stycznia 1893 w Waszyngtonie.

</doc>
<doc id="4170834" url="https://pl.wikipedia.org/wiki?curid=4170834" title="Magnolia zenii">
Magnolia zenii

Magnolia zenii W.C.Cheng – gatunek roślin z rodziny magnoliowatych. Występuje naturalnie we wschodnich Chinach – w prowincji Jiangsu. 
Biologia i ekologia.
Rośnie w lasach, na terenach nizinnych. Kwitnie od marca do kwietnia, natomiast owoce dojrzewają od sierpnia do września.

</doc>
<doc id="4170835" url="https://pl.wikipedia.org/wiki?curid=4170835" title="Quedius praecisus">
Quedius praecisus

Quedius praecisus – gatunek chrząszcza z rodziny kusakowatych.
Gatunek ten opisany został w 2015 roku przez Volkera Assinga na podstawie 4 okazów odłowionych w 2014 roku.
Chrząszcz o ciele długości od 7 do 7,5 mm, ubarwiony czarniawo z rudym drugim i trzecim członem czułków, żółtawymi: bokami, tylnymi brzegami i częściami barkowymi pokryw, jasnorudymi tylnymi krawędziami siódmego i ósmego segmentu odwłoka oraz ciemnożółtawymi odnóżami. Wierzch głowy i przedplecza cechuje delikatna, poprzeczna mikrorzeźba. Punktowanie pokryw i przodu odwłoka jest dość gęste, a tyłu odwłoka rzadsze. Tylna para skrzydeł jest w pełni wykształcona. Paramery są dość krótkie, zaopatrzone na szczytach w zespoły czarnych szczecin. Środkowy płat edeagusa ma włóczniowaty wierzchołek i wyraźny ząb przedwierzchołkowy.
Owad palearktyczny, endemiczny dla Krety. Spotykany w ściółce. wśród korzeni traw, w glebie i pod kamieniami, na wysokości 970–1130 m n.p.m.

</doc>
<doc id="4170837" url="https://pl.wikipedia.org/wiki?curid=4170837" title="Xantholinus erinaceus">
Xantholinus erinaceus

Xantholinus erinaceus – gatunek chrząszcza z rodziny kusakowatych.
Gatunek ten opisany został w 2015 roku przez Volkera Assinga na podstawie 18 okazów odłowionych w 2014 roku.
Chrząszcz o ciele długości od 9 do 11,5 mm, ubarwiony czarno z rudymi pokrywami, odnóżami i początkowymi 2–3 członami czułków oraz ciemnobrązową pozostałą częścią czułków. Środkowy płat edeagusa ma u samca 1,2 mm długości. Gatunek odróżnialny od "X. rufipennis" tylko po genitaliach.
Owad palearktyczny, endemiczny dla Krety. Spotykany pod kamieniami, od piaszczystych plaż przez brzegi rzek po pastwiska, na wysokościach 0–1040 m n.p.m.

</doc>
<doc id="4170839" url="https://pl.wikipedia.org/wiki?curid=4170839" title="Rada Kraju">
Rada Kraju

Rada Kraju (rum. Sfatul Țării) – zwołane jesienią 1917 r. ciało przedstawicielskie, złożone z reprezentantów grup etnicznych zamieszkujących Besarabię, które 2 grudnia tego samego roku proklamowało powstanie autonomicznej Mołdawskiej Republiki Demokratycznej uznającej zwierzchność rosyjskiego Rządu Tymczasowego, a następnie pełniło w nim funkcję władzy ustawodawczej. Również w grudniu tego roku Rada oficjalnie wezwała Rumunię do interwencji w Besarabii w celu powstrzymania mołdawskich bolszewików i odparcia ukraińskich roszczeń terytorialnych względem regionu. 24 stycznia 1918 r. Rada Kraju ogłosiła niepodległość Mołdawii, następnie 27 marca przegłosowała jej zjednoczenie z Rumunią pod rygorem zachowania szerokiej autonomii regionu i dokończenia w nim reformy rolnej. W grudniu 1918 r. dominujący w Radzie Kraju blok panrumuński zdecydował o wycofaniu się z tych żądań, natychmiastowym i bezwarunkowym przyłączeniu się do Rumunii oraz o rozwiązaniu mołdawskiego parlamentu.
Tło wydarzeń. Sytuacja w Besarabii w 1917 r..
Obszar między Dniestrem a Prutem został w 1812 r. odebrany Turcji przez Rosję, w 1871 r. na terenie tym utworzono gubernię besarabską, w 1856 r. oderwano od niej i przekazano Księstwu Mołdawii Besarabię południową (powiaty Izmaił, Bołgrad i Kaguł), by przyłączyć je do Rosji ponownie w 1878 r.
Na początku XX w. w Besarabii zaczęły rozwijać się nowe ruchy polityczne. Część pochodzącej z regionu młodej inteligencji nawiązała kontakty z organizacjami w Jassach i Bukareszcie, przynosząc do Besarabii idee panrumuńskie. Inni młodzi intelektualiści w Moskwie i Petersburgu zetknęli się z ideami socjalistycznymi, żądaniami przeprowadzenia reformy rolnej i demokratyzacji Rosji. Ruchy te urosły w siłę zwłaszcza podczas rewolucji 1905 r. Mołdawska szlachta miała nadzieję na ograniczone ustępstwa caratu w sferze kulturalnej, nie życzyła sobie natomiast bardziej radykalnych przekształceń społecznych. Działały również ruchy nacjonalistyczne, skupiające zrusyfikowanych intelektualistów i nierosyjskich posiadaczy ziemskich, domagające się bezwzględnej walki zarówno z socjalistami, jak i nacjonalistami rumuńskimi. Dopiero w styczniu 1907 r. pojawiło się natomiast pierwsze pismo, "Moldovanul" ("Mołdawianin"), które głosiło hasła poprawy sytuacji ekonomicznej w regionie i odrodzenia narodowego ludności rumuńskojęzycznej (Mołdawian), ale bez haseł panrumuńskich, lecz z założeniem, że region pozostanie w Rosji. Pismo ukazywało się do października 1908 r. Pięć lat później w Besarabii pojawiło się kolejne pismo stawiające sobie za cel odrodzenie narodowe Mołdawian - "Cuvăntul moldovenesc." Gazeta docierała do Besarabii z Jass, pisał do niej m.in. Pantelimon Halippa i inni działacze powstałego w czasie rewolucji 1905 r. Stowarzyszenia na rzecz Mołdawskiej Kultury Narodowej. 
Dalsze ożywienie dyskusji o przyszłości prowincji miało miejsce podczas I wojny światowej i po rewolucji lutowej i upadku caratu. W kwietniu 1917 r. Stowarzyszenie na rzecz Mołdawskiej Kultury Narodowej przekształciło się w Mołdawską Partię Narodową. Partia domagała się wprowadzenia powszechnego prawa do równego, bezpośredniego i tajnego głosowania, wolności słowa, prasy, zgromadzeń i wyznania, oczekiwała również, że eparchia kiszyniowska Rosyjskiego Kościoła Prawosławnego zostanie przekształcona w autokefaliczną Cerkiew, a w szkołach obowiązywał będzie język mołdawski (rumuński). Oczekiwano utworzenia własnego parlamentu Besarabii, ale w ramach federacji z demokratyczną Rosją. W Besarabii pojawili się także, zwłaszcza pod koniec 1917 r. pod wpływem przegranych Rumunii w I wojnie światowej, aktywiści polityczni z Rumunii, by działać na rzecz szerzenia wśród miejscowej ludności kultury rumuńskiej, poczucia łączności z Rumunami i ostatecznie doprowadzić do przyłączenia Besarabii do tego państwa. 
Działalność i postanowienia Rady Kraju.
Latem 1917 r. coraz wyraźniejsze były w Besarabii wezwania - formułowane przez rady żołnierskie i różne stowarzyszenia polityczne - do sformułowania lokalnego parlamentu prowincji, działającego z uznaniem zwierzchności Rosji rządzonej przez Rząd Tymczasowy. Z konkretnym wnioskiem o utworzenie komitetu, który pokierowałby wyborami do takiego ciała, wystąpił mołdawski działacz narodowy Vladimir Hertza. W październiku 1917 r. w Kiszyniowie ponad 900 delegatów żołnierskich na specjalnym zjeździe ogłosiło, że gubernia besarabska ogłasza się autonomicznym państwem mołdawskim, którym zarządzać będzie Rada Kraju. 
138 członków Rady zostało wskazanych w wyborach pośrednich, przeprowadzanych na forum rad żołnierskich, organizacji chłopskich i innych stowarzyszeń. Obok stanowiących większość rumuńskojęzycznych Mołdawian do Rady wybrano także przedstawicieli mniejszości narodowych Besarabii w następującej proporcji: 
Przewodniczącym Rady został eser Ion Inculeț, pełniący wcześniej funkcję oficjalnego przedstawiciela Rządu Tymczasowego w Besarabii. Jego zastępcą mianowano natomiast panrumunistę Pantelimona Halippę. Pierwsze posiedzenie Rady odbyło się 21 listopada 1917 r. w dawnym budynku III gimnazjum męskiego. 2 grudnia 1917 r. Rada proklamowała utworzenie autonomicznej Mołdawskiej Republiki Demokratycznej, uznającej zwierzchnictwo Rosji, ale przyjmując, że status Mołdawii w jej granicach powinien być porównywalny z przedrewolucyjnym statusem Wielkiego Księstwa Finlandii. Następnie parlament powołał rząd (Radę Dyrektorów Generalnych na czele z Pantelimonem Erhanem, współpracownikiem Inculța), przystąpił do prac nad ustawą o reformie rolnej i nad tworzeniem formacji zbrojnych republiki. 
Równolegle z mołdawskim ruchem narodowym w Besarabii rozwijały radykalne ruchy rewolucyjne, znajdujące sympatyków wśród żołnierzy walczących na froncie rumuńskim. Region zaczął stawać się ośrodkiem rewolucji społecznej, jej hasła były znacznie popularniejsze, niż narodowe hasła prorumuńskie. W związku z takim rozwojem sytuacji zwolennicy autonomii, obawiający się utraty kontroli nad sytuacją na rzecz powstających rad robotniczych, żołnierskich i chłopskich, a także możliwości przejęcia władzy w regionie przez bolszewików, zaczęli dopuszczać możliwość ogłoszenia niepodległości państwa mołdawskiego. Dążeniu do pełnej samodzielności sprzyjał także fakt, że narodowy ruch ukraiński, dążąc do budowy niepodległego państwa, domagał się, by Besarabia została do niego włączona. 
Besarabscy eserowcy z Inculțem na czele postanowili zjednoczyć siły z panrumunistami równocześnie przeciwko bolszewikom, roszczeniom ukraińskim, a także w obliczu niebezpieczeństwa, iż budowane dopiero państwo pogrąży się z chaosie. Pod koniec r. 1917 Halippa, Inculeț i ich frakcje zgodnie już wzywały Rumunię do interwencji w Besarabii. W Radzie Kraju funkcjonowała jednak także opozycja przeciwko wejściu Rumunów do Besarabii. Ostatecznie wojsko rumuńskie przekroczyło Prut jeszcze w grudniu 1917 r. i zaczęło faktycznie przejmować kontrolę w Mołdawskiej Republice Demokratycznej. Natychmiast doszło do konfliktów na tle jego postępowania, gdyż część rumuńskich oficerów na własną rękę zaczęła z powrotem przekazywać posiadaczom ziemskim ich majątki, które zostały samorzutnie przejęte przez zrewoltowanych chłopów. W wystosowanym do mołdawskiego społeczeństwa wyjaśnieniu Rada Kraju przekonywała, że Rumuni nie zostali zaproszeni, by okupować Mołdawię, ale po to, by odebrać bolszewikom kontrolę nad liniami kolejowymi na jej terytorium. Rząd Rumunii od początku natomiast zamierzał dzięki interwencji w Besarabii przyłączyć ten obszar do swojego państwa zgodnie z ideą Wielkiej Rumunii i zgromadzenia w jednym państwie ziem, na których większość mieszkańców mówiła po rumuńsku. W połowie stycznia 1918 r. Rumuni wkroczyli do Kiszyniowa. Pierwsza grupa została powstrzymana przez bolszewików, którzy następnie zwrócili się przeciwko Radzie Kraju, zmuszając ją 19 stycznia do zawieszenia prac. Większość deputowanych zaczęła ukrywać się przed rewolucjonistami, którzy na kilka dni faktycznie opanowali mołdawską stolicę. Prezydium Rady Kraju wezwało Rumunów do bardziej zdecydowanego zaangażowania. Do 27 stycznia, po trzydniowych walkach w stolicy, wojsko rumuńskie przejęło kontrolę nad Kiszyniowem, a następnie wyparło zbrojne oddziały bolszewików za Dniestr. 
24 stycznia 1918 r. w odpowiedzi na podtrzymywane przez Ukrainę roszczenia do ziem Mołdawii, Rada Kraju ogłosiła całkowitą niepodległość Mołdawskiej Republiki Demokratycznej, co stało się pod naciskiem Rumunów. 
Głosowanie nad przyłączeniem Mołdawii do Rumunii.
27 marca 1918 r. Rada Kraju przeprowadziła głosowanie w sprawie przyłączenia Mołdawskiej Republiki Demokratycznej do Rumunii (oficjalnie nazywanego zjednoczeniem). Odbywało się ono pod bezpośrednią kontrolą rumuńskich wojsk przebywających w Kiszyniowie - samoloty wojskowe krążyły nad budynkiem parlamentu, a we foyer siedziby Rady na wynik głosowania oczekiwał premier Rumunii. Zdania w kwestii przyłączenia były wśród deputowanych podzielone; w zaistniałej sytuacji część z nich, zwłaszcza wielu reprezentantów mniejszości, postanowiła nie wziąć udziału w głosowaniu. Część parlamentarzystów w ostatniej chwili zgodziła się poprzeć unię, pod warunkiem obwarowania jej dodatkowymi zobowiązaniami ze strony Bukaresztu. Za zjednoczeniem oddano 86 głosów, przeciwko - trzy, natomiast 49 deputowanych wstrzymało się lub nie było obecnych na sali obrad. Rada Kraju wydała deklarację czternastu warunków, na jakich miała dokonać się unia. Regionalny parlament miał kontynuować działalność, Mołdawia miała zachować kontrolę nad lokalnym budżetem i administracją, Rumunia miała zobowiązać się do respektowania praw mniejszości etnicznych w Besarabii, a wszystkich uczestników walk i zamieszek w regionie podczas wojny i rewolucji miała obejmować amnestia. Najważniejszym jednak żądaniem było dokończenie wdrażania reformy rolnej, nad jaką pracowała Rada Kraju i jakiej domagała się ludność Mołdawii. 
Ostatecznie warunki te nie zostały wprowadzone w życie. Jesienią 1918 r., wobec przyłączenia się do Rumunii Siedmiogrodu i Banatu, a także opanowania Bukowiny, panrumuniści z Rady Kraju na czele z Pantelimonem Halippą doprowadzili do tego, że również Mołdawia bez żadnych zastrzeżeń weszła w skład Wielkiej Rumunii. Przy braku kworum, w głosowaniu przeprowadzonym nocą, deputowani kierowanego przez Halippę tzw. Bloku Mołdawskiego przegłosowali natychmiastową unię z Rumunią, wycofanie się ze sformułowanych w marcu żądań, których spełnienie miało ją warunkować, a w związku z tym - samorozwiązanie Rady Kraju.

</doc>
<doc id="4170841" url="https://pl.wikipedia.org/wiki?curid=4170841" title="Ręczne wydobycie płodu">
Ręczne wydobycie płodu

Ręczne wydobycie płodu - ukończenie porodu w położeniu miednicowym zanim urodzą się pośladki, czyli niefizjologiczne wydobycie płodu za pomocą manewrów operatora bez pomocy kobiety rodzącej.
Ręczne wydobycie płodu "extractio fetus manualis" jest zabiegiem trudnym, niebezpiecznym i wymagającym wysiłku od położnika. Trudności występują w szczególności u kobiety rodzącej po raz pierwszy, gdyż jej części miękkie kanału rodnego nie są jeszcze przygotowane do porodu, a co za tym idzie są niepodatne do tak dużego manipulowania płodem. Występuje wówczas niebezpieczeństwo rozległego pęknięcia krocza oraz urazu płodu. Zabieg ten powinno zacząć się od nacięcia krocza. 
Warunki.
Występują 4 warunki, które muszą być spełnione, aby móc wykonać pomoc ręczną:
Wskazania.
Wskazaniem do wykonania zabiegu ręcznego wydobycia płody jest konieczność ukończenia porodu drugiego bliźniaka znajdującego się w położeniu miednicowym. 
Obecnie ręczne wydobycie płodu w ciąży pojedynczej nie jest stosowane. Preferowane i bezpieczniejsze jest wykonanie cięcia cesarskiego.

</doc>
<doc id="4170842" url="https://pl.wikipedia.org/wiki?curid=4170842" title="Góry Stolickie">
Góry Stolickie

Góry Stolickie (słow. "Stolické vrchy") – wyróżniana przez geografów słowackich część Rudaw Słowackich ("Slovenské rudohorie"). W regionalizacji polskiej według Jerzego Kondrackiego nie istnieje taka jednostka, pasmo tych gór zaliczane jest do Rudaw Gemerskich. Najwyższym szczytem jest Stolica (1476 m). Zachodnia część Gór Stolickich włączona została w obszar Parku narodowego Muránska planina.
Położenie.
Góry Stolickie tworzą silnie wydłużoną grupę górską ciągnącą się od doliny Krywańskiego Potoku ("Krivanský potok") w miejscowości Lovinobaňa w kierunku północno-wschodnim po Słowacki Raj i Volovské vrchy. Granica między tymi pasmami jest umowna, biegnie od przełęczy Besník przez szczyty Ondrejisko (1266 m), Honzovské (1172 m) i miejscowość Rejdová. Od północno-zachodniej strony graniczą z Niżnymi Tatrami, Murańską Płaniną i Rudawami Weporskimi. Od południowego wschodu graniczą z Pogórzem Rewuckim ("Revúcka vrchovina").
Geomorfologia.
Najwyższym szczytem jest Stolica (1476 m). Inne wysokie szczyty to Kohút (1409 m), Kyprov (1391 m), Falterov (1338 m) i Buchvald (1293 m). Oddzielone są od siebie wysoko położonymi, szerokimi przełęczami i głębokimi, tektonicznymi bruzdami. Grzbiety są płaskie, różnica wysokości między szczytami i dnem dolin wynosi 300-640 m, średni kąt nachylenia stoków od 19 do ponad 25 stopni.
Hydrografia.
Góry Stolickie znajdują się w zlewniach rzek Slana, Rimava, Ipola i Hnilec. Najwięcej wody w marcu i kwietniu, najmniej we wrześniu i październiku, co wskazuje na górski charakter odpływu. Zasoby wód podziemnych są w większości związane ze skałami granitoidowymi. Wydajność źródeł jest mała do średniej, wody z niską zawartością minerałów.
Przyroda.
Większość obszaru Gór Stolickich porasta las, ale jest to już las silnie zmieniony wskutek działalności człowieka. Szczególnie intensywne osadnictwo miało miejsce w południowej i południowo-zachodniej części regionu, zwłaszcza w dolinach i niżej położonych stokach gór, gdzie były bardziej odpowiednie warunki do tworzenia osad, pastwisk i pół uprawnych. W przeszłości w Górach Stolickich działało również górnictwo. Obecnie w dolnej części gór w lasach dominują buki i graby, w górnej świerki z domieszką buków. Zachodnia część o najlepiej zachowanej przyrodzie włączona została w obszar Parku Narodowego Muránska planina.
Szlaków turystycznych jest wiele. Główne miejscowości, z których one wychodzą, to Lovinobaňa, Rejdová, Muráň, Slavošovce, Revúca i Tisovec.

</doc>
<doc id="4170843" url="https://pl.wikipedia.org/wiki?curid=4170843" title="Stolické vrchy">
Stolické vrchy



</doc>
<doc id="4170847" url="https://pl.wikipedia.org/wiki?curid=4170847" title="Benjamin Butler (1795–1858)">
Benjamin Butler (1795–1858)

Benjamin Franklin Butler (ur. 14 grudnia 1795 w Kinderhook, zm. 8 listopada 1858 w Paryżu) – amerykański polityk i prawnik, prokurator generalny USA.
Biografia.
Urodził się 14 grudnia 1775 w Kinderhook. Studiował nauki prawne w Academy in Hudson. W 1817 został przyjęty do nowojorskiej palestry, a następnie otworzył prywatną praktykę prawną w Albany wraz z Martin Van Buren. W latach 1821–1824 pełnił rolę prokuratora okręgowego hrabstwa Albany. W 1827 zajął się polityką, pełniąc funkcję w legislaturze stanowej Nowego Jorku. W 1833 prezydent Andrew Jackson powołał go na prokuratora generalnego. Butler pełnił ten urząd także za prezydentury Van Burena. Po zakończeniu pracy w gabinecie w 1838 roku, powrócił do pracy jako prokurator okręgowy. W 1837 roku został profesorem prawa Uniwersytetu Nowojorskiego. Zmarł 8 listopada 1858 w Paryżu.

</doc>
<doc id="4170848" url="https://pl.wikipedia.org/wiki?curid=4170848" title="Magnolia Wilsona">
Magnolia Wilsona

Magnolia Wilsona ("Magnolia wilsonii" (Finet &amp; Gagnep.) Rehder) – gatunek roślin z rodziny magnoliowatych. Występuje naturalnie w południowo-wschodnich Chinach – w prowincjach Junnan oraz Syczuan (w środkowej i zachodniej części). Bywa także uprawiany. 
Biologia i ekologia.
Rośnie w lasach, na wysokości od 1900 do 3000 m n.p.m. Kwitnie od maja do czerwca, natomiast owoce dojrzewają od września do października.

</doc>
<doc id="4170849" url="https://pl.wikipedia.org/wiki?curid=4170849" title="Magnolia wilsonii">
Magnolia wilsonii



</doc>
<doc id="4170852" url="https://pl.wikipedia.org/wiki?curid=4170852" title="Wojna w Iraku (2014-)">
Wojna w Iraku (2014-)



</doc>
<doc id="4170877" url="https://pl.wikipedia.org/wiki?curid=4170877" title="Dripping Springs (Arizona)">
Dripping Springs (Arizona)

Dripping Springs – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170884" url="https://pl.wikipedia.org/wiki?curid=4170884" title="Gisela (Arizona)">
Gisela (Arizona)

Gisela – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170888" url="https://pl.wikipedia.org/wiki?curid=4170888" title="Pine (Arizona)">
Pine (Arizona)

Pine – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170891" url="https://pl.wikipedia.org/wiki?curid=4170891" title="San Carlos (Arizona)">
San Carlos (Arizona)

San Carlos – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170894" url="https://pl.wikipedia.org/wiki?curid=4170894" title="Magnolia wirginijska">
Magnolia wirginijska

Magnolia wirginijska, magnolia sina ("Magnolia virginiana" L.) – gatunek roślin z rodziny magnoliowatych. Występuje naturalnie w południowej, południowo-wschodniej oraz wschodniej części Stanów Zjednoczonych. Jest gatunkiem typowym dla swojego rodzaju. Epitet gatunkowy "virginiana" pochodzi od stanu Wirginia, gdzie między innymi występuje. Stosowany jako roślina ozdobna.
Rozmieszczenie geograficzne.
Rośnie naturalnie w południowej, południowo-wschodniej oraz wschodniej części Stanów Zjednoczonych – w Alabamie, Arkansas, Dystrykcie Kolumbii, Delaware, na Florydzie, w Georgii, Luizjanie, Massachusetts, Marylandzie, Missisipi, Północnej Karolinie, New Jersey, stanie Nowy Jork, Pensylwanii, Południowej Karolinie, Tennessee, Teksasie i Wirginii. Jest najbardziej rozprzestrzenionym gatunkiem magnolii we florze USA. 
Biologia i ekologia.
Rośnie na bagnach oraz wilgotnych sawannach, na terenach nizinnych. Występuje na rzędnych do 540 m n.p.m. i od 5. do 10. strefy mrozoodporności (starsze okazy są bardziej mrozoodporne). Preferuje stanowiska w pełnym nasłonecznieniu lub półcieniu. W centralnej części zasięgu, w rejonie Karoliny Północnej, występują obie formy wzrostowe i formy pośrednie. Na północ od tego obszaru dominują rośliny zrzucające liście o pokroju krzewiastym, na południe – wysokopienne i zimozielone drzewa. Kwiaty gatunku zawierają neolignany.
Kwitnie niemal całe lato – od czerwca i do sierpnia – rozwijają się sukcesywnie kolejne kwiaty. 
Zmienność.
W obrębie tego gatunku różni autorzy wyróżnili podgatunki i odmiany na bazie głównie różnic form wzrostowych, czasem wynajdując dodatkowe różnice morfologiczne (m.in. w budowie włosków). Według "Flora of America" różnice nie mają charakteru diagnostycznego, włoski nitkowate i taśmowate występują niezależnie od pozostałych cech. W publikacji tej uznaje się, że dotychczasowe diagnozy taksonów wenątrzgatunkowych nie mają znaczenia taksonomicznego. Według "The Plant List" akceptowana jest jedna odmiana:
Roślina wykorzystana jako macierzysta dla wielu odmian uprawnych. Tworzy mieszańce m.in. z magnolią parasolowatą "M. tripetala" ("M. ×thompsoniana" (Loudon) C. de Vos), z wielkokwiatową "M. grandiflora" (tzw. „mieszańce Freemana”) i szerokolistną ("M. hypoleuca") (m.in. kultywar 'Nimbus').
Zastosowanie.
Niektóre plemiona indiańskie używały wywar z liści i kory tego drzewa jako halucynogen oraz w leczeniu przeziębień i w celach rozgrzewających. Na początku europejskiego osadnictwa w Ameryce Północnej gatunek zwany był „drzewem bobrowym” ze względu na stosowanie jego korzeni do wyrobu wnyków do łapania bobrów.
Gatunek jest szeroko rozpowszechniony jako roślina uprawna. Do Europy (najpierw do Anglii) wprowadzona została w 1688 roku (jako pierwsza magnolia sprowadzona do Europy) w ogrodach pałacu Fulham przez biskupa Londynu Henry'ego Comptona dzięki wskazówkom dostarczonym przez Johna Banistera. W warunkach polskich zalecana do uprawy w zachodniej części kraju.
Uprawa.
Wymaga stanowisk osłoniętych i wilgotnych, zwłaszcza za młodu w warunkach środkowoeuropejskich wymaga okrycia zimą.
Rozmnaża się z nasion (w Europie jednak rzadko owocuje) lub przez szczepienie.
Zagrożenia i ochrona.
W Pensylwanii i Tennessee ma status gatunku zagrożonego wyginięciem (ang. "imperiled"), natomiast w Marylandzie oraz stanie Nowy Jork jest krytycznie zagrożony (ang. "critically imperiled").

</doc>
<doc id="4170895" url="https://pl.wikipedia.org/wiki?curid=4170895" title="Strawberry (Arizona)">
Strawberry (Arizona)

Strawberry – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170896" url="https://pl.wikipedia.org/wiki?curid=4170896" title="Magnolia virginiana">
Magnolia virginiana



</doc>
<doc id="4170899" url="https://pl.wikipedia.org/wiki?curid=4170899" title="Young (Arizona)">
Young (Arizona)

Young – jednostka osadnicza w Stanach Zjednoczonych, w stanie Arizona, w hrabstwie Gila.

</doc>
<doc id="4170902" url="https://pl.wikipedia.org/wiki?curid=4170902" title="Bylas">
Bylas

Bylas – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170906" url="https://pl.wikipedia.org/wiki?curid=4170906" title="Cactus Flats">
Cactus Flats

Cactus Flats – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170910" url="https://pl.wikipedia.org/wiki?curid=4170910" title="Swift Trail Junction">
Swift Trail Junction

Swift Trail Junction – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170912" url="https://pl.wikipedia.org/wiki?curid=4170912" title="Bryce (Arizona)">
Bryce (Arizona)

Bryce – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170915" url="https://pl.wikipedia.org/wiki?curid=4170915" title="Central (Arizona)">
Central (Arizona)

Central – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170917" url="https://pl.wikipedia.org/wiki?curid=4170917" title="San Jose (Arizona)">
San Jose (Arizona)

San Jose – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170918" url="https://pl.wikipedia.org/wiki?curid=4170918" title="Solomon (Arizona)">
Solomon (Arizona)

Solomon – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170922" url="https://pl.wikipedia.org/wiki?curid=4170922" title="Fort Thomas (Arizona)">
Fort Thomas (Arizona)

Fort Thomas – jednostka osadnicza w Stanach Zjednoczonych, w stanie Arizona, w hrabstwie Graham.

</doc>
<doc id="4170924" url="https://pl.wikipedia.org/wiki?curid=4170924" title="Stanisław Makowiejew">
Stanisław Makowiejew

Stanisław Makowiejew (ur. 17 maja 1991 w Tyraspolu) – polski piłkarz ręczny, środkowy rozgrywający, od 2018 zawodnik Chrobrego Głogów.
Kariera sportowa.
Urodził się w Tyraspolu, w 1997 wraz z matką i bratem przyjechał do Polski (ojciec dołączył do nich rok później). W 2009 otrzymał polskie obywatelstwo. Karierę rozpoczął w zespole ŚKPR Świdnica, z którym w 2011 wywalczył awans do I ligi. W 2012 został wypożyczony na rok do Siódemki Miedzi Legnica, jednak wobec dużej konkurencji w drużynie, po kilku miesiącach odszedł do Śląska Wrocław. Na początku 2013 powrócił do ŚKPR Świdnica, w którym występował do 2014.
W sezonie 2014/2015 ponownie występował w Siódemce Miedź Legnica, tym razem będąc jej czołowym strzelcem w rozgrywkach I ligi. Następnie przeszedł do Czuwaju Przemyśl. W sezonie 2015/2016, w którym zdobył 140 bramek w 26 meczach, zajął 10. miejsce w klasyfikacji najlepszych strzelców I ligi. W 2016 został graczem Piotrkowianina Piotrków Trybunalski. W sezonie 2016/2017 był jego najlepszym strzelcem w Superlidze – w 30 spotkaniach rzucił 104 gole. W sezonie 2017/2018 rozegrał 23 mecze, w których zdobył 72 bramki. W lipcu 2018 został zawodnikiem Chrobrego Głogów.
W grudniu 2017 został po raz pierwszy powołany na zgrupowanie reprezentacji Polski przez trenera Piotra Przybeckiego. W kadrze narodowej zadebiutował 28 grudnia 2017 w wygranym meczu z Bahrajnem (26:18), w którym zdobył jedną bramkę.

</doc>
<doc id="4170925" url="https://pl.wikipedia.org/wiki?curid=4170925" title="Mirosława Mikulska-Budych">
Mirosława Mikulska-Budych

Mirosława Mikulska-Budych (ur. 2 stycznia 1943 w Poznaniu) – polska koszykarka, brązowa medalistka Mistrzostw Europy (1968).
Życiorys.
Była zawodniczką AZS Poznań. Z poznańską drużyną awansowała w 1965 do I ligi i była jej podstawowym graczem do I połowy lat 70. W reprezentacji Polski seniorek wystąpiła 111 razy, w tym trzykrotnie na mistrzostwach Europy (1966 - 8. miejsce, 1968 - 3. miejsce, 1970 - 6 miejsce.
W 1973 ukończyła studia w Akademii Wychowania Fizycznego w Poznaniu, tam obroniła w 1975 pracę doktorską "Przejawy rytmu biologicznego w skuteczności gry w piłkę koszykową" napisaną pod kierunkiem Janusza Jackowskiego, pracowała na macierzystej uczelni, w Zakładzie Zespołowych Gier Sportowych.

</doc>
<doc id="4170930" url="https://pl.wikipedia.org/wiki?curid=4170930" title="Komórki pamięci immunologicznej">
Komórki pamięci immunologicznej

Komórki pamięci immunologicznej – długo żyjące komórki układu immunologicznego powstające na skutek udanej odpowiedzi immunologicznej przeciwko obcemu antygenowi. Wykazują silną odpowiedź przy ponownym zetknięciu z antygenem, z którym kontakt doprowadził do ich powstania. Zapewniają one szybką odpowiedź immunologiczną (znajdują się w takich organach jak płuca, jelita lub wątroba) i długotrwałą zwiększoną odporność na chorobę spowodowaną wcześniej wspomnianymi antygenami (w tym też prawidłowe działanie szczepionek).

</doc>
<doc id="4170933" url="https://pl.wikipedia.org/wiki?curid=4170933" title="Kościół św. Józefa Robotnika w Minkowskich">
Kościół św. Józefa Robotnika w Minkowskich

Kościół św. Józefa Robotnika – rzymskokatolicki kościół filialny we wsi Minkowskie. Świątynia należy do parafii Wniebowzięcia Najświętszej Maryi Panny w dekanacie Namysłów zachód, archidiecezji wrocławskiej.
Historia kościoła.
Kościół w Minkowskich wybudowany został w 1873 roku, początkowo jako neogotycka kaplica grobowa. Znajduje się na terenie parku pałacowego.

</doc>
<doc id="4170934" url="https://pl.wikipedia.org/wiki?curid=4170934" title="Revúcka vrchovina">
Revúcka vrchovina



</doc>
<doc id="4170935" url="https://pl.wikipedia.org/wiki?curid=4170935" title="York (Arizona)">
York (Arizona)

York – jednostka osadnicza w Stanach Zjednoczonych, w stanie Arizona, w hrabstwie Greenlee.

</doc>
<doc id="4170937" url="https://pl.wikipedia.org/wiki?curid=4170937" title="Maria Szymańska-Elzanowska">
Maria Szymańska-Elzanowska

Maria Szymańska-Elzanowska (ur. 20 października 1940 w Brodnicy) – polska koszykarka, reprezentantka Polski.
Życiorys.
Była zawodniczką AZS Poznań. W reprezentacji Polski seniorek wystąpiła 15 razy, w tym na mistrzostwach Europy w 1962.
W 1965 ukończyła studia w Wyższej Szkole Wychowania Fizycznego w Poznaniu. Pracowała w Studium Wychowania Fizycznego i Sportu Politechniki Poznańskiej
Jest żoną reprezentanta Polski w rugby Jana Elzanowskiego.

</doc>
<doc id="4170938" url="https://pl.wikipedia.org/wiki?curid=4170938" title="Veporské vrchy">
Veporské vrchy



</doc>
<doc id="4170940" url="https://pl.wikipedia.org/wiki?curid=4170940" title="Morenci (Arizona)">
Morenci (Arizona)

Morenci – jednostka osadnicza w Stanach Zjednoczonych, w stanie Arizona, w hrabstwie Greenlee.

</doc>
<doc id="4170942" url="https://pl.wikipedia.org/wiki?curid=4170942" title="Slovenský kras">
Slovenský kras



</doc>
<doc id="4170944" url="https://pl.wikipedia.org/wiki?curid=4170944" title="Góry Straceńskie">
Góry Straceńskie



</doc>
<doc id="4170947" url="https://pl.wikipedia.org/wiki?curid=4170947" title="Andrzej Grzybowski (żołnierz)">
Andrzej Grzybowski (żołnierz)

Andrzej Grzybowski (ur. 3 października 1899 roku w majątku Chutorok na Kubaniu, zm. wiosną 1940 w Katyniu) – inżynier, porucznik saperów Wojska Polskiego, kawaler Krzyża Walecznych, ofiara zbrodni katyńskiej.
Życiorys.
Urodził się w rodzinie Edwarda i Wilhelminy z Kowszunów. Żołnierz 4 Dywizji Strzelców Polskich gen. Żeligowskiego. W 1920 uczestnik walk pod Ostrowią Mazowiecką, Zambrowem i Radzyminem. 
W latach 1923–1925 był podchorążym Oficerskiej Szkoły Inżynierii w Warszawie. 1 października 1925 roku Prezydent RP Stanisław Wojciechowski mianował go podporucznikiem ze starszeństwem z dniem 1 lipca 1925 roku i 20. lokatą w korpusie oficerów inżynierii i saperów, a Minister Spraw Wojskowych wcielił do 3 pułku Saperów Wileńskich w Wilnie. 15 lipca 1927 roku został awansowany do stopnia porucznika ze starszeństwem z dniem 1 lipca 1927 roku i 16. lokatą w korpusie oficerów inżynierii i saperów. W 1928 roku służył w 2 pułku Saperów Kaniowskich w Puławach. W 1932 roku w Centrum Wyszkolenia Saperów w Modlinie. Do 1939 roku pełnił służbę w 3 batalionie saperów w Wilnie. Uzyskał tytuł inżyniera budowy dróg i mostów.
W kampanii wrześniowej wzięty do niewoli radzieckiej, osadzony najpierw w juchnowskim jenieckim obozie rozdzielczym (figuruje na liście jeńców z 19.10.1939), a następnie przeniesiony do Kozielska. Między 19 a 21 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 035/3, pozycja 25, nr akt 3673 z kwietnia 1940. Został zamordowany między 20 a 22 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 29.05.1943. Przy szczątkach znaleziono dwa pisma z Ministerstwa, kartę szczepień, medalik. Figuruje na liście AM-258-3534 i liście Komisji Technicznej PCK pod numerem 03534. Nazwisko Grzybowskiego znajduje się na liście ofiar (pod nr 3534) opublikowanej w Gońcu Krakowskim nr 178 i w Nowym Kurierze Warszawskim nr 170 z 1943. Krewni do 1948 poszukiwali informacji przez Biuro Informacji i Badań Polskiego Czerwonego Krzyża w Warszawie.
Życie prywatne.
Do czasu mobilizacji mieszkał w Łowiczu. Żonaty z Wandą z Bejgrowiczów, miał córkę Marię.

</doc>
<doc id="4170948" url="https://pl.wikipedia.org/wiki?curid=4170948" title="Alamo Lake">
Alamo Lake

Alamo Lake – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170949" url="https://pl.wikipedia.org/wiki?curid=4170949" title="Bouse">
Bouse

Bouse – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170950" url="https://pl.wikipedia.org/wiki?curid=4170950" title="Ramiro Guerra">
Ramiro Guerra

Ramiro Guerra Pereyra (ur. 21 marca 1997 w Montevideo) – urugwajski piłkarz występujący na pozycji pomocnika w Villarreal CF.

</doc>
<doc id="4170952" url="https://pl.wikipedia.org/wiki?curid=4170952" title="Cienega Springs">
Cienega Springs

Cienega Springs – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170953" url="https://pl.wikipedia.org/wiki?curid=4170953" title="Andreas Hofer (aktor)">
Andreas Hofer (aktor)

Andreas Hofer (ur. 19 maja 1962 w Osnabrücku) – niemiecki aktor telewizyjny i filmowy.
Studiował na wydziale teatralnym, filmowym i telewizyjnym oraz historię sztuki Wolnym Uniwersytecie Berlińskim, który ukończył z tytułem magistra. Uczył się też aktorstwa w Berlinie i Rzymie. W latach 1995-1996 występował w berlińskim KAMA-Theater.
Od 2 marca 2009 do 24 lutego 2010 grał postać Oskara Castellhoffa w telenoweli ZDF "Alisa - Idź za głosem serca" ("Alisa - Folge deinem Herzen"). Pojawił się też w serialu kryminalnym RTL "Kobra – oddział specjalny" ("Alarm für Cobra 11 – Die Autobahnpolizei").

</doc>
<doc id="4170955" url="https://pl.wikipedia.org/wiki?curid=4170955" title="La Paz Valley">
La Paz Valley

La Paz Valley – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170957" url="https://pl.wikipedia.org/wiki?curid=4170957" title="Kamienica Turzonów w Lewoczy">
Kamienica Turzonów w Lewoczy

Kamienica Turzonów (słow. Turzov dom) – zabytkowy dom we wschodniej pierzei rynku (słow. Námestie Majstra Pavla nr 7) w Lewoczy na Spiszu, w północno-wschodniej Słowacji. Jedyna kamienica w Lewoczy z kompletnie zachowaną renesansową attyką.
Obecna budowla wznosi się na dwóch wąskich działkach, na których pierwotnie stały dwa domy. W XV w. nabył je możny ród Turzonów – spiskich kupców i przemysłowców – i postawił na nich dzisiejszy budynek. Kamienica należała jednak do Turzonów jedynie do 1532 r., później władali nią inni właściciele.
Budynek składa się z dwóch części: lewej (patrząc od frontu) trójkondygnacyjnej i (według dyspozycji piętra) trzyosiowej oraz prawej – dwukondygnacyjnej i czteroosiowej. Obie części, malowane tradycyjnie na kolor ochry, mają fronty zwieńczone wydatnymi, ażurowymi attykami balustradowymi, które tworzy rząd sterczyn ozdobionych wolutami. Attyki są podparte fryzami arkadkowymi, z których prawy (na niższej części budynku) jest dwukondygnacyjny.
Do dzisiejszego wyglądu była przebudowana w roku 1824. Następnie pozostawała w rękach rodziny Csákych. W latach 1903–1904 otrzymała bogate sgraffitowe ozdoby frontu, utrzymane w kolorze bordo, zawierające m.in. herby Turzonów, Hilarego Csákyego i jego małżonki, Spiskiej Żupy oraz miasta Lewoczy. Okolicznościowy napis wykonany w tej samej technice przypomina inicjatorów budowy (Turzonowie) i restauracji (Csáky) obiektu. Jedno z pomieszczeń drugiego piętra, nakryte kopułowatym sklepieniem, posiada na ścianie dekorację malarską, której autorem jest znany lewocki malarz Jozef Czauczik (1780-1857).
Budynek jest obecnie siedzibą Archiwum Okręgowego.

</doc>
<doc id="4170958" url="https://pl.wikipedia.org/wiki?curid=4170958" title="Parker Strip">
Parker Strip

Parker Strip – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170959" url="https://pl.wikipedia.org/wiki?curid=4170959" title="Iwan Baszew">
Iwan Baszew

Iwan Christow Baszew (bułg. Иван Христов Башев, ur. 11 lutego 1916 roku w Sofii – zm. 13 grudnia 1971 roku na Witoszy) – bułgarski działacz komunistyczny, prawnik i dyplomata, minister spraw zagranicznych (w latach 1962-1971.
Życiorys.
W 1943 ukończył studia prawnicze na Uniwersytecie Sofijskim. W tym samym roku został aresztowany przez policję za działalność w lewicowej organizacji studenckiej. W latach 1944-1946 pracował jako dziennikarz w czasopiśmie "Narodna Mladeż". W 1946 wstąpił do Bułgarskiej Partii Komunistycznej, a w 1962 wszedł w skład jej komitetu centralnego.
W 1956 objął stanowisko wiceministra edukacji, a następnie wiceministra spraw zagranicznych. W 1962 objął stanowisko ministra spraw zagranicznych w rządzie sformowanym przez Todora Żiwkowa, funkcję tę pełnił także w gabinecie Stanko Todorowa, powołanym w 1971. Jako minister podjął działania na kierunku skandynawskim, doprowadzając do zniesienia wiz we wzajemnych relacjach Bułgarii z Danią, Norwegią i Islandią. 
13 grudnia 1971, w czasie wycieczki górskiej, zamarzł w masywie Witoszy zanim odnalazła go ekipa ratownicza.
Był żonaty (żona Sofija), miał córkę Mirijanę. W 2010 ukazał się zbiór wspomnień i relacji poświęconych postaci Iwana Baszewa pt. "Иван Башев. Държавник, политик, дипломат".

</doc>
<doc id="4170960" url="https://pl.wikipedia.org/wiki?curid=4170960" title="Poston">
Poston

Poston – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170963" url="https://pl.wikipedia.org/wiki?curid=4170963" title="Orica-Scott">
Orica-Scott



</doc>
<doc id="4170964" url="https://pl.wikipedia.org/wiki?curid=4170964" title="Orica-Scott (kobiecy)">
Orica-Scott (kobiecy)



</doc>
<doc id="4170965" url="https://pl.wikipedia.org/wiki?curid=4170965" title="Sunwest">
Sunwest

Sunwest – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170967" url="https://pl.wikipedia.org/wiki?curid=4170967" title="Unai Núñez">
Unai Núñez

Unai Núñez Gestoso (ur. 30 stycznia 1997 w Portugalete) – hiszpański piłkarz, występujący na pozycji obrońcy w hiszpańskim klubie Celta Vigo, do którego jest wypożyczony z Athletic Bilbao.

</doc>
<doc id="4170969" url="https://pl.wikipedia.org/wiki?curid=4170969" title="Teresa Ostańska">
Teresa Ostańska

Teresa Ostańska, z d. Kaczmarek (ur. 18 lutego 1934 w Bydgoszczy) – polska koszykarka, reprezentantka Polski.
Życiorys.
Była zawodniczką Olimpii Poznań, której barwy reprezentowała do 1967, a jej największymi sukceasami były dwa brązowe medale mistrzostw Polski (1961, 1966). W reprezentacji Polski seniorek wystąpiła 107 razy, w tym czterokrotnie na mistrzostwach Europy (1956 - 5. miejsce, 1958 - 5. miejsce, 1960 - 4. miejsce, 1964 - 5. miejsce.
Do 1982 była funkcjonariuszem Milicji Obywatelskiej.

</doc>
<doc id="4170970" url="https://pl.wikipedia.org/wiki?curid=4170970" title="Bluewater (Arizona)">
Bluewater (Arizona)

Bluewater – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4170974" url="https://pl.wikipedia.org/wiki?curid=4170974" title="Kalle Heikkinen (skoczek narciarski)">
Kalle Heikkinen (skoczek narciarski)

Kalle Heikkinen (ur. 16 września 1999) – fiński skoczek narciarski. Uczestnik mistrzostw świata w lotach narciarskich (2022) oraz mistrzostw świata juniorów (2017, 2018 i 2019). Medalista mistrzostw kraju.
Przebieg kariery.
W oficjalnych zawodach międzynarodowych rozgrywanych przez FIS zadebiutował w sierpniu 2016 w Kuopio, gdzie w konkursach FIS Cup plasował się w piątej i dziewiątej dziesiątce. Pierwsze punkty tego cyklu zdobył w kolejnych startach – na początku października 2016 w Râșnovie zajął 19. i 14. miejsce. W grudniu 2016 w Ruce zadebiutował w Pucharze Kontynentalnym, w pierwszym starcie zdobywając punkty tego cyklu za zajęcie 18. lokaty.
W lutym 2017 w Park City wystartował w mistrzostwach świata juniorów – indywidualnie był 45., a drużynowo fiński zespół z Heikkinenem w składzie uplasował się na 6. miejscu. Rok później w zmaganiach najlepszych juniorów świata zajął 36. lokatę w konkursie indywidualnym, a w zawodach drużynowych był szósty. W marcu 2018 po raz pierwszy uplasował się w czołowej dziesiątce zawodów FIS Cupu, zajmując w Falun 9. pozycję. 24 listopada 2018 w Ruce zadebiutował w Pucharze Świata, zajmując w rozgrywanym bez kwalifikacji konkursie 63. lokatę.
Do zawodów najwyższej rangi powrócił w sezonie 2021/2022 – w zawodach głównych tej rangi drugi start w karierze zanotował 25 lutego 2022 w Lahti, gdzie był 53. (jego jedyny występ w indywidualnym konkursie głównym Pucharu Świata w sezonie). Dzień później po raz pierwszy wystąpił w konkursie drużynowym tego cyklu, zajmując z fińskim zespołem 6. miejsce, a do drugiej serii tego typu rywalizacji awansował z Finami również w marcu 2022 w Planicy (7. lokata). W marcu 2022 w Vikersund wziął także udział w mistrzostwach świata w lotach narciarskich – w zmaganiach indywidualnych odpadł w kwalifikacjach, a drużynowo uplasował się z fińskim zespołem na ostatnim, 7. miejscu.
Trzykrotnie sięgał po brązowe medale konkursów drużynowych letnich mistrzostw Finlandii – z klubem Kuusamon Erä-Veikot zajmował trzecią pozycję w 2015, 2017 i 2019. W 2019 zdobył brązowy medal w indywidualnych zimowych mistrzostwach kraju na skoczni średniej, a w kolejnym sezonie sięgnął po brązowy medal na skoczni normalnej, latem 2020 zdobył srebro w rywalizacji drużynowej, wynik ten powtarzając rok później. W sezonie 2019/2020 zwyciężył w klasyfikacji generalnej cyklu Veikkaus Cup, stając na podium czterech z pięciu rozegranych konkursów.

</doc>
<doc id="4170976" url="https://pl.wikipedia.org/wiki?curid=4170976" title="Kalle Heikkinen">
Kalle Heikkinen



</doc>
<doc id="4170979" url="https://pl.wikipedia.org/wiki?curid=4170979" title="Halina Polakowska">
Halina Polakowska

Halina Polakowska-Rosadi, z d. Sikorzyńska (ur. 28 kwietnia 1939 w Poznaniu) – polska koszykarka, reprezentantka Polski.
Życiorys.
Była zawodniczką Olimpii Poznań, której barwy reprezentowała do końca lat 60., a jej największymi sukcesami były dwa brązowe medale mistrzostw Polski (1961, 1966). W reprezentacji Polski seniorek wystąpiła na mistrzostwach Europy w 1960, zajmując z drużyną 4. miejsce.
Była funkcjonariuszem Milicji Obywatelskiej. 
W lutym 2020 została uhonorowana przez kapitułę Poznańskiej Gali Sportu tytułem "Superseniora Poznańskiego Sportu".

</doc>
<doc id="4170983" url="https://pl.wikipedia.org/wiki?curid=4170983" title="Lions FC">
Lions FC

Lions FC (założony jako Hollandia Inala Soccer Club) – australijski klub piłkarski z siedzibą w Brisbane (Queensland), założony w 1957 roku. Zespół występuje w rozgrywkach Brisbane Premier League. W latach 1977 – 1986 i 1988 występował w rozgrywkach National Soccer League (NSL). Zdobywca pucharu NSL Cup w 1981 roku.
Historia.
Klub Hollandia Inala Soccer Club został założony w 1957 roku przez Holenderskich imigrantów w dzielnicy Brisbane – Richlands. W 1975 roku zmieniono nazwę klubu na Brisbane Lions.
W 1977 roku Brisbane Lions przystąpił do rozgrywek krajowej ligi National Soccer League. Brisbane Lions zainaugurowało rozgrywki w NSL w dniu 3 kwietnia 1977 roku w wyjazdowym spotkaniu przeciwko Adelaide City. Spotkanie zakończyło się bezbramkowym remisem. W 1981 roku klub zwyciężył w rozgrywkach pucharowych – NSL Cup. W finale Brisbane Lions pokonał zespół West Adelaide w stosunku 3:1.
Brisbane Lions uczestniczył łącznie w 11. sezonach NSL. Najlepszy rezultat klub osiągnął w 1984, zajmując 4. miejsce w sezonie zasadniczym w Konferencji Południowej. Natomiast w serii finałowej klub zakończył swój udział na fazie ćwierćfinału. Klub Brisbane Lions przegrał po rzutach karnych z zespołem Heidelberg United (w meczu 0:0, w rzutach karnych 2:3). Ostatni mecz w NSL klub rozegrał w dniu 8 sierpnia 1988 roku przeciwko Footscray JUST. Spotkanie zakończyło się porażką Brisbane Lions w stosunku 0:2.
W 2002 roku nazwa klubu została zmieniona na Queensland Lions FC. Klub Queensland Lions po sezonie 2004 wycofał się z rozgrywek stanowych. Związane było to ze złożeniem wniosku o przyznanie licencji na grę w A-League. W wyniku reorganizacji rozgrywek krajowych w Australii, która przyczyniła się do likwidacji NSL oraz do utworzenia rozgrywek A-League. W czerwcu 2004 roku do Football Federation Australia (FFA) wpłynęło 20 wniosków o przyznanie licencji na grę w A-League w tym klubu Queensland Lions. W dniu 1 listopada 2004 roku, pozytywnie rozpatrzono osiem ofert, wpośród których została zaakceptowana oferta klubu Queensland Lions FC, który od sezonu 2005/2006 przystąpił do rozgrywek A-League. Klub przestał być głównym udziałowcem drużyny z A-League w 2008 roku. Wówczas zespół Queensland Lions powrócił do rozgrywek stanowych, zmieniając nazwę na Lions Football Club; natomiast drużyna z A-League zmieniła nazwę na Brisbane Roar FC.

</doc>
<doc id="4170989" url="https://pl.wikipedia.org/wiki?curid=4170989" title="Tony Nese">
Tony Nese

Anthony Nese (ur. 6 sierpnia 1985 w Brookhaven) – amerykański profesjonalny wrestler, obecnie występujący w federacji WWE w brandzie Raw w dywizji cruiserweight pod pseudonimem ringowym Tony Nese. W przeszłości występował między innymi w Total Nonstop Action Wrestling (TNA) oraz wielu amerykańskich federacjach niezależnych.
Kariera profesjonalnego wrestlera.
Federacje niezależne (2005–2009).
Nese zadebiutował we wrestlingu 9 września 2005 biorąc udział w Battle Royalu o miano pretendenta do tytułu NYWC Interstate Championship promocji New York Wrestling Connection. 11 listopada wystąpił po raz pierwszy jako Matt Maverick i przegrał ze Spyderem. Pierwszą walkę wygrał 17 grudnia pokonując Spydera i Amazing Reda w trzyosobowej walce. Przez kolejne lata występował pod skróconym pseudonimem Maverick. W 2008 wystąpił w turnieju ECWA Super 8 Tournament, gdzie w pierwszej rundzie wygrał z Robem Eckosem, lecz w półfinale odpadł będąc pokonanym przez Adena Chambersa. W 2009 występował w Dark matchach federacji Ring of Honor.
Total Nonstop Action Wrestling (2011–2013).
Nese zadebiutował w federacji Total Nonstop Action Wrestling (TNA) 7 lipca 2011 podczas odcinka tygodniówki "Impact Wrestling" jako część turnieju X Division Showcase. Został z niego wyeliminowany po przegranej w trzyosobowej walce z Jackem Evansem i Jessem Sorensenem. Nese pojawił się 11 sierpnia podczas edycji "Impact Wrestling", kiedy to Eric Bischoff ujawniał nowe zasady w X Division. Tydzień później TNA ogłosiło podpisanie kontraktu z zawodnikiem. Tego samego dnia wziął udział w gauntlet matchu o miano pretendenta do tytułu TNA X Division Championship, lecz został wcześnie wyeliminowany z walki. Do telewizji powrócił 15 grudnia, gdzie wziął udział w Best of Three Series z Zema Ionem o miano trzeciego członka walki o X Division Championship na gali Genesis. Nese przegrał pierwszą walkę, wygrał drugą i 29 grudnia przegrał z Ionem w Concract on a Pole matchu. 22 marca 2012 wziął udział w fatal four-way matchu z Austinem Ariesem, Kid Kashem i Zema Ionem, lecz walka zakończyła się bez rezultatu.
Nese został zwolniony z TNA 17 maja 2012 po prośbie o występ Samim Callihanem w walce z The Great Mutą i Kai'em dla promocji Pro Wrestling Syndicate. Mimo tego powrócił do TNA 12 stycznia 2013 podczas gali X-travaganza (emitowanej 5 kwietnia), gdzie on i Rashad Cameron przegrali z Kid Kashem i Dougiem Williamsem.
Powrót do federacji niezależnych (2012–2016).
Po opuszczeniu TNA, Nese powrócił do federacji niezależnych, między innymi New York Wrestling Connection oraz Pro Wrestling Syndicate. Zaczął używać pseudonimu Anthony Nese i stał się pierwszym posiadaczem PWS Tri-State Championship. Po rywalizacji z Mattem Hardym utracił tytuł na rzecz Star Mana 9 listopada 2012. 12 października 2013 pokonał posiadacza FWE Tri Borough Championship Paula Londona w non-title matchu. Na początku 2013 zaczął pracować dla Dragon Gate USA i Evolve. 3 listopada wziął udział w swojej pierwszej podróży do Japonii występując dla Dragon Gate. 9 listopada podczas gali "House of Hardcore 3" pokonał Alexa Reynoldsa i Peteya Williamsa. 8 grudnia zdobył FWE Openweight Gran Prix.
14 września 2014 podczas gali Evolve 35, Nese i Caleb Konley zdobyli Open the United Gate Championship od The Bravado Brothers (Harlema i Lancelota). Podczas pierwszego dnia gali PWE ReFueled, Nese i Jigsaw pokonali Adrenaline Express o FWE Tag Team Championship. Następnego dnia utracili tytuły na rzecz The Young Bucks. 18 lipca 2015 podczas gali "House of Hardcore 9", Nese przegrał w walce z Johnem Henniganem. W 2016 zawalczył w ostatnich walkach w New York Wrestling Connection przed podpisaniem kontraktu z WWE.
WWE.
Dywizja cruiserweight (od 2016).
W czerwcu 2016 Nese został ogłoszony jednym z członków turnieju Cruiserweight Classic i zaczął występować pod pseudonimem Tony Nese. 23 czerwca pokonał w pierwszej rundzie Anthony'ego Bennetta, jednakże 14 lipca został pokonany przez Briana Kendricka i odpadł z turnieju.
Zadebiutował w brandzie Raw w dywizji cruiserweight 26 września podczas odcinka "Raw" w roli heela, gdzie przegrał z posiadaczem WWE Cruiserweight Championship TJ Perkinsem. Tydzień później zdołał pokonać Richa Swanna. 13 listopada oficjalnie podpisał kontrakt z federacją. Przez kolejne miesiące głównie współpracował z Drewem Gulakiem w tag teamie nie odnosząc większych sukcesów. W październiku 2017 sprzymierzył się z Noamem Darem, Gulakiem, Ariyą Daivarim i liderem Enzo Amorem, którzy zaczęli występować jako "The Zo Train".

</doc>
<doc id="4170990" url="https://pl.wikipedia.org/wiki?curid=4170990" title="Anthony Nese">
Anthony Nese



</doc>
<doc id="4170991" url="https://pl.wikipedia.org/wiki?curid=4170991" title="Matt Maverick">
Matt Maverick



</doc>
<doc id="4170998" url="https://pl.wikipedia.org/wiki?curid=4170998" title="Bernard Gadney">
Bernard Gadney

Bernard Gadney (ur. 16 lipca 1909 w Oksfordzie, zm. 14 listopada 2000 w Ipswich) – angielski rugbysta grający na pozycji , reprezentant kraju, edukator, działacz sportowy.
Życiorys.
Urodził się w rodzinie Bety i Herberta, antykwariusza. Uczęszczał do Dragon School oraz Stowe, gdzie jego współlokatorem był David Niven. W trakcie nauki uprawiał zarówno rugby, jak i krykieta. Otrzymał stypendium do Oxford University, jednak trudna sytuacja materialna rodziny spowodowała, iż musiał podjąć pracę. Zatrudnił się w garbarni, jednocześnie grał dla Richmond F.C..
W 1929 roku związał się z , dla którego w ciągu kolejnej dekady rozegrał 170 spotkań, został również wybrany do drużyny stulecia. Grał następnie także dla klubu Headingley. Pierwsze powołanie do angielskiej reprezentacji otrzymał w roku 1932 i do 1938 roku, także jako kapitan, rozegrał czternaście testmeczów. W Home Nations Championship 1934 poprowadził Anglików do zwycięstwa okraszonego Triple Crown, a dwa lata później do pierwszej wygranej nad "All Blacks". W tym samym roku został kapitanem British and Irish Lions na "tournée" po Argentynie, podczas którego zwyciężyli oni we wszystkich dziesięciu spotkaniach. W latach 1933–1938 dziewięciokrotnie zagrał w barwach Barbarians. Pomimo ofert z zawodowego rugby league pozostał amatorem. Był wysoki jak na łącznika młyna, a jego grę charakteryzowała mocna obrona oraz nowatorskie wykorzystanie podań tzw. "reverse pass".
Pracował jako nauczyciel w Winchester House. W 1938 roku objął posadę dyrektora Malsis School, którą utrzymywał do przejścia na emeryturę w 1962, w tym czasie doprowadził do rozkwitu szkoły, zarówno pod względem liczby uczniów, jak i infrastruktury. Podczas II wojny światowej wstąpił do Royal Navy jako zwykły marynarz w 1943 roku, opuścił ją w roku 1945 w randzie podporucznika, m.in. uczestnicząc w dostarczaniu zapasów tuż po D-Day.
Był również działaczem sportowym, przez trzy lata przewodził Oxfordshire RFU. Został pierwszą osobą wpisaną na ścianę sław muzeum rugby na Twickenham Stadium.
Żonaty z Kelly "née" Lilley, trzech synów. Jeden z synów, Reg Gadney, był pisarzem, zaś brat, Cyril, był sędzią międzynarodowym i działaczem – m.in. prezesem Rugby Football Union i jego przedstawicielem przy IRFB.

</doc>
<doc id="4171001" url="https://pl.wikipedia.org/wiki?curid=4171001" title="Osiedle Główna">
Osiedle Główna



</doc>
<doc id="4171004" url="https://pl.wikipedia.org/wiki?curid=4171004" title="Ludovico Flangini Giovanelli">
Ludovico Flangini Giovanelli

Ludovico Flangini Giovanelli (ur. 26 lipca 1733 w Wenecji, zm. 29 lutego 1804 tamże) – włoski duchowny rzymskokatolicki, biskup, kardynał, patriarcha Wenecji.
Życiorys.
Ludovico Flangini Giovanelli urodził się 26 lipca 1733 w Wenecji w Republice Weneckiej.
3 sierpnia 1789 będąc osobą świecką został mianowany przez papieża Piusa VI kardynałem diakonem. Otrzymał kościół tytularny śś. Kosmy i Damiana (21 lutego 1794 zmieniono go na Sant'Agata alla Suburra) i 28 marca 1790 został wyświęcony na diakona. W 1799 otrzymał święcenia prezbiteriatu.
Wziął udział w konklawe 1799–1800, podczas którego należał do stronnictwa proaustriackiego. 2 kwietnia 1800 nowy papież Pius VII mianował go kardynałem prezbiterem i nadał mu kościół tytularny św. Marka (24 maja 1802 zmieniono go na św. Anastazji na Palatynie).
14 listopada 1801 z nominacji rządowej został patriarchą Wenecji, co zatwierdził papież Pius VII 23 grudnia 1801. 14 marca 1802 przyjął sakrę biskupią z rąk biskupa szombathely'skiego kard. Františka Herczana. Współkonsekratorami byli biskup bazylejski Franz Xaver von Neveu oraz biskup hradecki Maria Thaddäus von Trautmannsdorff. Był to pierwszy patriarcha Wenecji wybrany pod władzą austriacką nad tym miastem.
Zmarł 29 lutego 1804.

</doc>
<doc id="4171005" url="https://pl.wikipedia.org/wiki?curid=4171005" title="Suéter">
Suéter

Suéter (dosł. „Sweter”) – argentyński zespół pop-rockowy, powstały w 1981 w Buenos Aires. Rozpadł się w 2007 z powodu konfliktu wewnętrznego
Okres największej aktywności grupy, nie tylko w Argentynie, ale także w pozostałych krajach Ameryki Łacińskiej, przypada na lata 80. i 90. XX w. Suéter wydał łącznie pięć płyt.

</doc>
<doc id="4171006" url="https://pl.wikipedia.org/wiki?curid=4171006" title="Mateusz Góralski">
Mateusz Góralski

Mateusz Góralski (ur. 17 stycznia 1994 w Płocku) – polski piłkarz ręczny, prawoskrzydłowy, od 2018 zawodnik Wisły Płock.
Kariera sportowa.
Wychowanek klubu MUKS 21 Płock. Następnie zawodnik Wisły Płock. W Superlidze zadebiutował 11 maja 2013 w meczu z MMTS-em Kwidzyn (30:22), zaś dwie pierwsze bramki rzucił 8 listopada 2013 w spotkaniu z Pogonią Szczecin (33:21). W sezonie 2013/2014 rozegrał w Superlidze pięć meczów i zdobył cztery gole. Ponadto znalazł się w kadrze meczowej w sześciu spotkaniach Ligi Mistrzów, a w rywalizacji z THW Kiel (25:34; 1 grudnia 2013) otrzymał karę dwóch minut.
W latach 2014–2018 był zawodnikiem Piotrkowianina Piotrków Trybunalski. W sezonie 2015/2016, w którym rozegrał w I lidze 24 mecze i zdobył 72 gole, wywalczył z Piotrkowianinem awans do Superligi. W sezonie 2016/2017 rozegrał w najwyższej polskiej klasie rozgrywkowej 28 spotkań i rzucił 70 bramek. W sezonie 2017/2018 wystąpił w 30 meczach, w których zdobył 89 goli. W lipcu 2018 powrócił do Wisły Płock, z którą podpisał dwuletni kontrakt. W sezonie 2018/2019 rozegrał w lidze 17 meczów i zdobył 41 goli, a ponadto zanotował osiem występów w Lidze Mistrzów (bez rzuconej bramki).
W 2013 uczestniczył w otwartych mistrzostwach Europy U-19 w Göteborgu, podczas których rozegrał siedem meczów i zdobył 28 bramek. W 2014 z reprezentacją Polski U-20 uczestniczył w turnieju kwalifikacyjnym do mistrzostw Europy U-20, podczas którego rozegrał trzy spotkania i rzucił jedną bramkę. W 2015 wraz z kadrą Polski U-21 wziął udział w turnieju eliminacyjnym do mistrzostw świata U-21, w którym wystąpił w trzech meczach i zdobył trzy gole.
Od 2016 powoływany do reprezentacji Polski B.

</doc>
<doc id="4171012" url="https://pl.wikipedia.org/wiki?curid=4171012" title="Emil Asmus">
Emil Asmus

Emil Asmus (ur. 7 czerwca 1872 w Poznaniu, zm. 8 listopada 1958 w Neuendettelsau) – niemiecki architekt, syn mistrza budowlanego, przedsiębiorcy i rajcy miejskiego Friedricha Asmusa.
Życiorys.
Był słuchaczem Królewskiej Wyższej Szkoły Technicznej (niem. "Königlich Technische Hochschule zu Berlin") w Berlinie-Charlottenburgu, od 27 października 1893 I Wydziału Architektury, ale nie otrzymał dyplomu końcowego. Z listy studentów został skreślony 14 stycznia 1896. Następnie studiował w Kassel.
Po czym przybył do Poznania, gdzie działał jako architekt w latach 1900–1908. Ożenił się w 1904 z Marią Körber z Kassel. Od 1902 z Maksem Johowem współtworzył zespół mieszkaniowy Johow-Gelände i był autorem planów prawie wszystkich wznoszonych tam kamienic.
Jego autorskie projekty, to kamienice przy ul. Jana Matejki 51, 55, 59, 60, 61. Także dom własny przy ul. Artura Grottgera 4 i dom dla Jana Czepczyńskiego przy ul. Grochowe Łąki. Również kamienice przy ul. Antoniego Małeckiego 35, Artura Grottgera 2 oraz Józefa Chełmońskiego 7.
Od 1907 z kupcem Maksem Krüge prowadził po swoim ojcu firmę "Ostdeutsche Bau- Gesellschaft m. b. H."
W 1908 przeniósł się do Świdnicy. Zmarł 8 listopada 1958 w Neuendettelsau w Środkowej Frankonii w Bawarii.

</doc>
<doc id="4171019" url="https://pl.wikipedia.org/wiki?curid=4171019" title="Federico Maria Giovanelli">
Federico Maria Giovanelli

Federico Maria Giovanelli (ur. 26 grudnia 1726 w Wenecji, zm. 10 stycznia 1800 tamże) – włoski duchowny rzymskokatolicki, biskup, patriarcha Wenecji.
Biografia.
Federico Maria Giovanelli urodził się 26 grudnia 1726 w Wenecji w Republice Weneckiej. 21 kwietnia 1754 otrzymał święcenia prezbiteriatu i został kapłanem patriarchatu Wenecji.
22 kwietnia 1773 nominowany został biskupem Chioggii, co zatwierdził papież Klemens XIV 12 lipca 1773. 18 lipca 1773 przyjął sakrę biskupią z rąk Kamerlinga Świętego Kościoła Rzymskiego kardynała biskupa Sabiny Carla Rezzonico. Współkonsekratorami byli arcybiskup in partibus infidelium Colossae Orazio Mattei oraz arcybiskup in partibus infidelium Aten Giuseppe Maria Contesini.
20 maja 1776 papież Pius VI mianował go patriarchą Wenecji. Był to ostatni patriarcha Wenecji wybrany w czasach Republiki Weneckiej. Jego pontyfikat przypadł na okres upadku Republiki, okupacji francuskiej i pierwszych lat rządów Austrii nad tym miastem. Zmarł 10 stycznia 1800.

</doc>
<doc id="4171020" url="https://pl.wikipedia.org/wiki?curid=4171020" title="Fridericus Maria Giovanelli">
Fridericus Maria Giovanelli



</doc>
<doc id="4171026" url="https://pl.wikipedia.org/wiki?curid=4171026" title="Brenda (Arizona)">
Brenda (Arizona)

Brenda – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4171031" url="https://pl.wikipedia.org/wiki?curid=4171031" title="Masyw Świętego Gotarda">
Masyw Świętego Gotarda

Masyw Świętego Gotarda (, "Gotthard-Massiv", "Sankt Gotthard-Massiv"; , ; , "Massiccio del San Gottardo") – grupa górska w Szwajcarii, leżąca w granicach czterech kantonów: Gryzonii, Ticino, Uri i Valais.
Według podziału Alp "SOIUSA" Masyw Świętego Gotarda (kod "SOIUSA" I/B-10.I-B) jest częścią pasma "Monte Leone – Sankt Gotthard-Alpen" (I/B-10.I) w Alpach Lepontyńskich (I/B-10).

</doc>
<doc id="4171035" url="https://pl.wikipedia.org/wiki?curid=4171035" title="Cibola (Arizona)">
Cibola (Arizona)

Cibola – jednostka osadnicza w Stanach Zjednoczonych, w stanie Arizona, w hrabstwie La Paz.

</doc>
<doc id="4171040" url="https://pl.wikipedia.org/wiki?curid=4171040" title="Documenta Ophthalmologica">
Documenta Ophthalmologica

Documenta Ophthalmologica (skrót: Doc Ophthalmol) – naukowe czasopismo okulistyczne o zasięgu międzynarodowym; wydawane od 1938. Oficjalny organ International Society for Clinical Electrophysiology of Vision (Międzynarodowego Towarzystwa Klinicznej Elektrofizjologii Widzenia).
Wydawcą jest koncern wydawniczy Springer Nature. Pierwszy tom czasopisma ukazał się w 1938, a kolejny dopiero 10 lat później - w 1948 - i od tej pory ukazuje się regularnie. Łącznie w latach 1938-2017 ukazało się 135 tomów podzielonych na 350 wydań, w których zamieszczono 3 709 artykułów. Czasopismo jest recenzowane i zorientowane na publikowanie prac dotyczących zastosowań klinicznej elektrofizjologii procesu widzenia. Redaktorem naczelnym ("ang. editor-in-chief") „Documenta Ophthalmologica" jest Pierre Lachapelle związany z kanadyjskim McGill University.
Pismo ma współczynnik wpływu impact factor (IF) wynoszący 1,918 (2016) oraz wskaźnik Hirscha równy 46 (2017). W międzynarodowym rankingu SCImago Journal Rank (SJR) mierzącym wpływ, znaczenie i prestiż poszczególnych czasopism naukowych „Documenta Ophthalmologica" zostało sklasyfikowane na 13. miejscu wśród czasopism okulistycznych (na podstawie średniej liczby ważonych cytowań w latach 2013–2015). W polskich wykazach czasopism punktowanych przez Ministerstwo Nauki i Szkolnictwa Wyższego czasopismo otrzymywało kolejno: 30 punktów (2013), 25 punktów (2014-2016) oraz 100 pkt (2019).
Czasopismo jest indeksowane m.in. w Science Citation Index Expanded (SciSearch), Journal Citation Reports/Science Edition, Scopusie, Google Scholar, CAB International, Academic OneFile, Biological Abstracts, BIOSIS, CAB Abstracts, Current Abstracts, Current Contents/Clinical Medicine, EBSCO Biomedical Reference Collection, EBSCO TOC Premier, Gale oraz Global Health.

</doc>
<doc id="4171045" url="https://pl.wikipedia.org/wiki?curid=4171045" title="Wenus i Adonis (obraz Goi)">
Wenus i Adonis (obraz Goi)

Wenus i Adonis (hiszp. "Venus y Adonis") – obraz olejny hiszpańskiego malarza Francisca Goi (1746–1828). Obraz należy do rządu Aragonii i jest eksponowany w Museo de Zaragoza.
Okoliczności powstania.
W 1770 Goya wyjechał do Włoch, gdzie udawali się utalentowani artyści epoki, aby studiować i obcować ze sztuką. Był wtedy młodym i jeszcze nieznanym artystą, którego oryginalny styl dopiero się kształtował. W przeciwieństwie do licznych stypendystów był zmuszony sam pokryć koszty zagranicznego pobytu. Z tego okresu zachowały się nieliczne dzieła, charakteryzujące się łączeniem francuskiego i włoskiego stylu barokowego i rokoka, inspirowane dziełami Corrado Giaquinto, Tiepola i Fragonarda, a także neoklasycyzmem w temacie i kompozycji. We Włoszech namalował kilka dzieł o tematyce mitologicznej, m.in. "Wenus i Adonis" oraz "Ofiara składana Panowi" i "Ofiara składana Weście" (prawdopodobnie pendanty). Były to obrazy o zredukowanym formacie dostosowane do gustu klientów, artysta malował je i sprzedawał, aby zarobić na swoje utrzymanie. Ich sprzedaż była szybka, a w konsekwencji także wykonanie – radiografia obrazu "Wenus i Adonis" nie wykazała żadnych "pentimenti". Kompozycja jest prawdopodobnie inspirowana jedną z klasycznych rycin, z których często korzystali malarze. Możliwą inspiracją jest także obraz Marca Benefiala "Małgorzata z Kortony nad ciałem kochanka" (1723–1732) z Bazyliki Matki Bożej Ołtarza Niebiańskiego w Rzymie.
W 1961 Xavière Desparmet Fitz-Gerald opublikował retrospektywę dzieł Goi, w której znalazły się cztery nieopisane wcześniej obrazy z młodości malarza. Dzieło "Wenus i Adonis" zinterpretował jako "Dafnis i Chloe".
Opis obrazu.
Scena przedstawia boginię Wenus płaczącą nad ciałem jej ukochanego Adonisa, który leży martwy, po tym jak został zaatakowany przez dzika. Kompozycja jest diagonalna, przekątną wyznacza pień drzewa. Występuje typowy dla baroku silny kontrast między ciemnym tłem z burzowymi chmurami a jasnymi postaciami na pierwszym planie, ubranymi w kolorowe, jaskrawe stroje. Anatomia Adonisa odzwierciedla zainteresowanie Goi klasyczną rzeźbą, co potwierdzają również szkice z jego włoskiego notatnika.
W prawym dolnym rogu widnieje podpis "GOYA".
Proweniencja.
Obraz znajdował się w prywatnych kolekcjach w Bajonnie i Zurychu, a następnie w Stanach Zjednoczonych. Został zakupiony przez rząd Aragonii w 1999 i zdeponowany w Museo de Zaragoza.

</doc>
<doc id="4171050" url="https://pl.wikipedia.org/wiki?curid=4171050" title="Brian Marsden (ujednoznacznienie)">
Brian Marsden (ujednoznacznienie)



</doc>
<doc id="4171051" url="https://pl.wikipedia.org/wiki?curid=4171051" title="Wieże mieszkalne w Bolonii">
Wieże mieszkalne w Bolonii

Wieże mieszkalne – budowle mieszkalno-obronne w formie wysokich, smukłych, murowanych wież o podstawie zbliżonej do kwadratu, wznoszone w średniowieczu na terenie Bolonii we Włoszech. Specyficzna forma wież mieszkalnych, wykształcona w tej części Półwyspu Apenińskiego. Według różnych źródeł w okresie szczytowego rozwoju tych konstrukcji, tj. w XII-XIII w., w mieście mogło istnieć od 80 do ok. 180 takich wież.
Budowano je jako konstrukcje obronne w sytuacji permanentnego zagrożenia w okresie ciągłych wojen i lokalnych starć stronnictw gwelfów i gibelinów. Każdy możniejszy ród bolończyków starał się w ten sposób zabezpieczyć przed wrogami – zarówno tymi zewnętrznymi, jak i wewnętrznymi. Pomimo nazwy, w wieżach tych ze względu na ciasnotę i kłopotliwą dyspozycję pomieszczeń trudno było mieszkać. Trzymano w nich głównie rodzinne skarbce, rodowe dokumenty, nadania i przywileje, a także zapasy niezbędne na wypadek krótkotrwałego oblężenia. Z czasem funkcje obronne wież zaczęły schodzić na dalszy plan, a rozmiary budowli, a zwłaszcza ich wysokości, były traktowane tylko jako świadectwo potęgi rodu.
Już z końcem XIII w. wieże – kłopotliwe w utrzymaniu i zajmujące w mieście miejsce, które można było bardziej ekonomicznie wykorzystać – zaczęły znikać z krajobrazu Bolonii. Część z nich, niekonserwowana, rozpadała się sama, inne zawczasu rozbierali ich właściciele. Trend taki trwał do początków XX w.: "torre degli Conforti" została rozebrana w roku 1918, a "torre degli Artenisi" i "torre degli Riccadonna", istniejące przy "Mercato di mezzo" – w roku 1919. W nielicznych istniejących wieżach urządzano z czasem magazyny, zbrojownie, a nawet areszty. Do dziś przetrwało ok. 20 wież.
Wszystkie wieże wznoszono według podobnego schematu. Miały kwadratowy (lub zbliżony do kwadratu) rzut i wysokość zwykle od 25 do 30 m. Tylko nieliczne sięgały wyżej. Głębokie na 5-10 m fundamenty osadzano na wbitych w grunt drewnianych palach. Podstawy budowano często z bloków krystalicznej odmiany gipsu, zwanej selenitem, występującej w pobliżu miasta. Mury wznoszono w sposób typowy dla średniowiecza: przestrzeń pomiędzy dość cienkimi ścianami zewnętrznymi i wewnętrznymi, murowanymi z cegieł, wypełniano gruzem i kamieniami wymieszanymi z zaprawą wapienną. Budowa wieży wysokiej na 60 m mogła trwać od 3 do nawet 10 lat. Ciągi kwadratowych otworów, widocznych na zewnętrznych ścianach, to miejsca po wspornikach, na których układano drewniane rusztowania.
Najsłynniejszymi wieżami w Bolonii są „Asinella” i „Garisenda” – znane jako „krzywe wieże w Bolonii”. 
Wyjątkowo wysoka wieża Asinellich („Asinella”; wł. "torre degli Asinelli") jest najwyższą zachowaną wieżą mieszkalną w Bolonii. Została zbudowana pomiędzy 1109 a 1119 r. przez Gerharda Asinelli ze stronnictwa gibelinów. Tworzą ją dwa masywne, czworoboczne trzony o niewielkiej zbieżności, ustawione jeden na drugim, o łącznej wysokości 97,2 m. Wymiary dolnego trzonu u podstawy wynoszą 9,1 x 8,8 m, zaś u jego szczytu, na wysokości 34,4 m – 8 x 8 m. Wymiary podstawy trzonu górnego to 7 x 7 m, zaś jego wierzchołka na wysokości 89 m (gdzie zaczyna się galeryjka szczytowa) – 6,5 x 6,5 m. Wieża jest wyjątkowo smukła: liczbowy stosunek jej wysokości do boku podstawy wynosi blisko 11. Żadna inna wieża w Bolonii nie zbliża się do tej wartości. Odchylenie wieży od pionu w kierunku zachodnim powstało na skutek obsunięcia się fundamentów częściowo już w trakcie jej wznoszenia, a częściowo po zakończeniu budowy. Obecnie wynosi ono 2,23 m (ok. 1º 18’) i nie powiększa się.
Grubość murów wieży jest zmienna: od 4,1 m u podstawy do 0,95 m na szczycie. Wieża ma na wszystkich ścianach łącznie jedynie 9 okien oraz dwa wejścia. Arkady otaczające parter budowli wybudowano później i nie podpierają one wieży. Wnętrze było kilkakrotnie przebudowywane, a jednolity ciąg schodów (obecnie 498 stopni) ukończono dopiero w 1684 r. (wcześniej górne kondygnacje były dostępne tylko po drabinach). Wieża jest udostępniona do zwiedzania. Widok z niej podziwiał już w październiku 1786 r. Johann Wolfgang Goethe.
Wieża Garisendich („Garisenda”; wł. "torre della Garisenda") powstała w tym samym czasie co „Asinella”. Wzniesiona przez Filipa i Odda Garisendich miała rywalizować wysokością ze swoją sąsiadką. Już jednak podczas budowy obsunęły się fundamenty i wieża, która osiągnęła ok. 60 m, znacznie się pochyliła. Aby uchronić ją od zawalenia, w 1351 r. obniżono ją do obecnej wysokości 48 m. Wieża posiada przekrój w formie kwadratu o boku od 8 m u podstawy do 7 m u szczytu. Grubość murów maleje od 2,35 m u podstawy do 1,95 m u góry. Odchylenie „Garisendy” od pionu wynosi 3,22 m (tj. ok. 3º 50’) i jest blisko trzykrotnie większe niż „Asinelli”. Pod koniec XX w. w celu wzmocnienia konstrukcji wieża została na dwóch poziomach opięta stalowymi opaskami. Dante wspomina ją w Boskiej komedii ("Piekło", XXXI, 136-140).
Drugą co do wysokości zachowaną wieżą w Bolonii jest "torre Altabella" ("torre degli Azzoguidi"), stojąca w pobliżu katedry San Pietro. Ma ona 61 m wysokości i utrzymuje idealny pion.

</doc>
<doc id="4171057" url="https://pl.wikipedia.org/wiki?curid=4171057" title="Erłan Abdyłdajew">
Erłan Abdyłdajew

Erłan Bekeszowicz Abdyłdajew (kirg. i ros. Эрлан Бекешович Абдылдаев, ur. 21 lipca 1966 w Ałma-Acie) – kirgiski dyplomata, minister spraw zagranicznych od 2012 roku, ambasador w ChRL w latach 2001–2005.
Życiorys.
Absolwent Moskiewskiego Państwowego Instytutu Stosunków Międzynarodowych (MGIMO) w 1989 roku. W tym samym roku rozpoczął pracę jako sekretarz w Ministerstwie Spraw Zagranicznych ZSRR. W latach 1989–1994 był attaché i trzecim sekretarzem w ambasadzie ZSRR (później Federacji Rosyjskiej) w Chińskiej Republice Ludowej. W latach 1994–1997 pełnił funkcję konsultanta-eksperta w międzynarodowym departamencie administracji prezydenta Kirgistanu, a w latach 1997–1998 był zastępcą dyrektora pierwszego departamentu politycznego MSZ Kirgistanu.
W 1998 roku został mianowany pierwszym wiceministrem spraw zagranicznych. Funkcję tę pełnił do 2001 roku, gdy został ambasadorem Kirgistanu w Chińskiej Republice Ludowej z akredytacją w Mongolii, Singapurze i Tajlandii. W latach 2005–2007 był ekspertem w Instytucie Polityki Publicznej, a w latach 2007–2012 pełnił funkcję dyrektora kirgiskiego oddziału Institute for War and Peace Reporting. 6 września 2012 roku zastąpił Rusłana Kazakbajewa na stanowisku ministra spraw zagranicznych. W październiku 2012 roku został honorowym członkiem stowarzyszenia absolwentów MGIMO.
Włada czterema językami: kirgiskim, rosyjskim, angielskim i chińskim. Jest żonaty, ma dwoje dzieci. Jego ojcem był Bekesz Abdyłdajew, kirgiski reżyser filmowy, odznaczony tytułem Zasłużonego Działacza Sztuk Kirgiskiej SRR.
Odznaczony rosyjskim Orderem Przyjaźni (2017).

</doc>
<doc id="4171060" url="https://pl.wikipedia.org/wiki?curid=4171060" title="Holercani">
Holercani

Holercani – miejscowość i gmina w Mołdawii, w rejonie Dubosary. Położona jest na prawym brzegu Dniestru, w odległości 55 km na północny wschód od Kiszyniowa.
Miejscowość pierwszy raz wzmiankowana w 1607 r. jako Horilcani.
Podczas wojny o Naddniestrze w 1992 r. Holercani były jednym z ośrodków mobilizacji mołdawskich jednostek policyjnych i paramilitarnych. Stąd w marcu 1992 r. wyruszyły jednostki, które przekroczyły Dniestr i utrwaliły kontrolę Kiszyniowa nad sprzyjającą Mołdawii lewobrzeżną wsią Cocieri. Z niej następnie podejmowane były nieudane próby opanowania Dubosar oraz przecięcia drogi z tego miasta do Tyraspola, stolicy samozwańczej republiki Naddniestrza.
Według mołdawskiego spisu powszechnego z 2004 r. we wsi żyły 2522 osoby. Niemal wszystkie (99,52%) deklarowały narodowość mołdawską, w pojedynczych przypadkach wskazywana była narodowość ukraińska, rosyjska, gagauzka lub inna.

</doc>
<doc id="4171067" url="https://pl.wikipedia.org/wiki?curid=4171067" title="Bibiane Weijers">
Bibiane Weijers



</doc>
<doc id="4171083" url="https://pl.wikipedia.org/wiki?curid=4171083" title="Międzynarodowa Olimpiada Geograficzna">
Międzynarodowa Olimpiada Geograficzna

Międzynarodowa Olimpiada Geograficzna (ang. "International Geography Olympiad", skr. "iGeo") – międzynarodowa olimpiada przedmiotowa organizowana od 1996 pod auspicjami Międzynarodowej Unii Geograficznej, której przedmiotem jest geografia.
Historia.
Zawody przeznaczone są dla uczniów w wieku 16-19 lat. W latach 1996-2012 olimpiady odbywały się co dwa lata, a od 2012 odbywają się corocznie. Do 2002 włącznie nie przyznawano medali, a tylko kolejne miejsca. Od 2004 przyznawane są medale: złoty, srebrny i brązowy, podobnie jak na igrzyskach olimpijskich.
Miejsca rozgrywek.
Kolejno Międzynarodowe Olimpiady Geograficzne rozgrywane były w następujących miejscach:
Jedynym państwem, w którym dotąd Międzynarodowa Olimpiada Geograficzna odbyła się więcej niż raz była Polska (Polacy uczestniczyli we wszystkich edycjach zawodów, a z laurami zwycięzców w klasyfikacji drużynowej wracali w latach: 1996, 1998, 2000, 2004, 2006, 2015 i 2017).
W 2020 olimpiada została odwołana w związku z pandemią COVID-19. Komitet Organizacyjny zdecydował wówczas, że Międzynarodowa Olimpiada Geograficzna odbędzie się w Stambule rok później, a zaplanowane na 2021 zmagania w Bandung przeniesiono na 2023. 
Klasyfikacje.
Klasyfikacja drużynowa (wszystkie edycje).
Stan na 01.01.2023 r.
Zwycięzcy indywidualni według narodowości.
Stan na 01.01.2023 r. 

</doc>
<doc id="4171084" url="https://pl.wikipedia.org/wiki?curid=4171084" title="Amat Escalante">
Amat Escalante

Amat Escalante (ur. 28 lutego 1979 w Barcelonie) – meksykański reżyser, scenarzysta i producent filmowy. W swoich filmach pokazuje brutalne oblicze współczesnego Meksyku, naznaczonego przemocą i walkami narkotykowych gangów.
Życiorys.
Urodził się w Barcelonie, gdzie pracowali jego rodzice - Meksykanin i Amerykanka. Mieszkał też z nimi krótko w Norwegii. Większość dzieciństwa spędził w meksykańskim Guanajuato. W wieku dwunastu lat przeniósł się wraz z matką do Los Angeles. Studiował montaż filmowy i dźwięk w Barcelonie oraz na Kubie.
Po powrocie do Meksyku wyreżyserował krótkometrażowy film "Amarrados" (2002), który zdobył nagrodę na 53. MFF w Berlinie. Zainspirowany obejrzanym filmem Carlosa Reygadasa "Japón" (2002), napisał do jego reżysera. Wkrótce potem został asystentem swojego mentora na planie filmu "Bitwa w niebie" (2005). Obydwaj tak się zaprzyjaźnili, że postanowili współpracować - Reygadas został producentem kilku pierwszych filmów Escalante.
Jego pełnometrażowy debiut "Krew" (2005) został zakwalifikowany do sekcji "Un Certain Regard" na 58. MFF w Cannes, gdzie otrzymał Nagrodę FIPRESCI. Następne filmy Escalante osiągnęły jeszcze większe sukcesy: za "Heli" (2013) zdobył nagrodę za reżyserię na 66. MFF w Cannes, a za dramat "Nieoswojeni" (2016) - analogiczną nagrodę za reżyserię na 73. MFF w Wenecji.
Tworzy kino gatunkowe z ambicjami, często w konwencji kryminału, thrillera lub horroru. Ze względu na ilość przemocy w swoich filmach uważany jest za brutalistę. Dziennikarze okrzyknęli go też mianem "meksykańskiego Quentina Tarantino".

</doc>
<doc id="4171090" url="https://pl.wikipedia.org/wiki?curid=4171090" title="Pirweli Liga">
Pirweli Liga



</doc>
<doc id="4171093" url="https://pl.wikipedia.org/wiki?curid=4171093" title="Vincent Trocheck">
Vincent Trocheck

Vincent Trocheck (ur. 11 lipca 1993 w Pittsburghu) – amerykański hokeista, gracz ligi NHL, reprezentant Stanów Zjednoczonych.

</doc>
<doc id="4171098" url="https://pl.wikipedia.org/wiki?curid=4171098" title="999 w polityce">
999 w polityce

Zmarli.
4 lutego – Grzegorz V, papież

</doc>
<doc id="4171116" url="https://pl.wikipedia.org/wiki?curid=4171116" title="Già la mensa è preparata">
Già la mensa è preparata

Già la mensa è preparata (z języka włoskiego: "Stół już nakryty") – tercet z tekstem w języku włoskim, pochodzący z drugiego aktu opery "Don Giovanni" z muzyką Wolfganga A. Mozarta i librettem Lorenza Da Pontego, początek finału dzieła. Fragment przypisany jest do ról tytułowego bohatera opery (baryton), jego sługi, Leporella (bas-baryton) oraz jednej z miłostek Don Giovanniego, Donny Elviry (sopran).
Umiejscowienie w operze.
Arystokrata zamieszkujący okolice Sewilli, Don Giovanni, po miłosnych podbojach zasiada wreszcie do wieczerzy. Zdążył już usidlić córkę Komandora, Donnę Annę, a samego jej ojca zabić w nierównym pojedynku, do tego naraził się wieśniakom, nowożeńcom Zerlinie i Masettowi, nie tylko szarmancko, słowem, ale i przemocą próbując zdobyć pannę młodą, natomiast samego chcącego wziąć odwet za małżonkę Masetta dotkliwie pobił. Ściga go też Don Ottavio, narzeczony Donny Anny i jedna ze zdradzonych dawniej tysięcy kobiet, Donna Elvira, której subretkę również próbował uwodzić. Mało tego, zdążył także zaprosić na ucztę kamienną statuę zabitego przez siebie Komandora.
Tercet.
Stół jest gotowy i służący Don Giovanniego, Leporello, serwuje doskonałe potrawy przygotowane przez pańskiego kucharza, samemu podjadając nieco z półmisków, co przeczuwając Don Giovanni każe mu gwizdać. Oprócz uczty cielesnej trwa także ta duchowa. Orkiestra gra wyjątki z oper "Una cosa rara" Martína y Solera, "Fra i due litiganti il terzo gode" Sartiego oraz "Wesela Figara (KV 492)" samego Mozarta.
Ucztę zakłóca wtargnięcie Donny Elviry, która choćby i ostatni raz, chce jednak podjąć próbę odzyskania uczucia dawnego kochanka, gdyż alternatywą jest dla niej jedynie zostanie mniszką. Don Giovanni drwi jednak z jej słów i próśb i żąda, aby nie zakłócała wieczerzy lub zjadła ją razem z nim. Kiedy kobieta nadal próbuje krzykiem i złorzeczeniem zmusić go do zmiany postaw i decyzji, Don Giovanni przekornie wznosi toast za kobiety i wino, które określa jako podporę i chwałę ludzkości.
Donna Elvira wybiega z komnaty Don Giovanniego i za chwilę słychać jej paniczny wrzask. Tak ją wystraszył idący do jej ukochanego kamienny posąg Komandora. Leporello wyglądający przez drzwi za Donną Elvirą również jest cały blady i niemal nie jest w stanie zrelacjonować Don Giovanniemu, co się wydarzyło.
Obsada premier.
Podczas światowej prapremiery 29 października 1787 w Teatrze Nostitza w Pradze partię Don Giovanniego śpiewał Luigi Bassi, jako Leporello wystąpił Felice Ponziani, a Donnę Elvirę zagrała Catarina Micelli. W zmienionej nieco wiedeńskiej wersji opery, której premiera miała miejsce 7 maja 1788, byli to: Francesco Albertarelli (Don Giovanni), Francesco Benucci (Leporello) i Katherina Cavalieri (Elvira).

</doc>
<doc id="4171117" url="https://pl.wikipedia.org/wiki?curid=4171117" title="Foxp3">
Foxp3



</doc>
<doc id="4171119" url="https://pl.wikipedia.org/wiki?curid=4171119" title="Gia la mensa e preparata">
Gia la mensa e preparata



</doc>
<doc id="4171122" url="https://pl.wikipedia.org/wiki?curid=4171122" title="Kościół Świętej Trójcy w Sliemie">
Kościół Świętej Trójcy w Sliemie

Kościół Świętej Trójcy () – anglikański kościół w Sliemie na Malcie.
Początki.
Prawie natychmiast po zbudowaniu w roku 1844 anglikańskiego kościoła w Valletcie stało się jasne, że istnieje potrzeba zbudowania kościoła służącego potrzebom rosnącej społeczności anglikańskiej w Sliemie. W roku 1866 Jane Trower, córka Waltera Trowera, anglikańskiego biskupa Gibraltaru, podarowała anglikańskiej diecezji w Europie willę, znaną jako "Bishop's House", oraz przyległą do niej ziemię, na której miał zostać zbudowany kościół. Budowa, pod nadzorem Webstera Paulsona, ruszyła, wraz z położeniem kamienia węgielnego 20 września 1866 roku. Już 23 kwietnia 1867 roku biskup Trower poświęcił nowy kościół.
Architektura.
Projekt tego kościoła jest niezwykły na Malcie. Zbudowany on został dla społeczności angielskiej i odzwierciedla kształt wiejskiego kościoła w dowolnym miejscu w Wielkiej Brytanii. Budynek ma wysoki dwuspadowy dach i prosty dwustopniowy kształt. Na bocznych ścianach umieszczone są wysokie szpiczaste okna z mocno kolorowanymi medalionami. Delikatny maswerk na osłonie prezbiterium podkreśla świętość miejsca, ale jednocześnie pozwala wejść i nie przesłania tego, co dzieje się przy ołtarzu.
Wnętrze.
Nawa główna.
Trzy witraże przy drzwiach pasują do stylu "Arts and Crafts", założonego w Wielkiej Brytanii pod koniec XIX wieku; czwarte okno zdecydowanie różni się od pozostałych. Stoi tam też imponująca marmurowa chrzcielnica z 1898 roku, ponad którą znajduje się wspaniały krzyż maltański, upamiętniający George'a Borlase, profesora University of Cambridge z XVIII wieku. W nawie znajduje się kilka tablic, upamiętniających inne osoby i wydarzenia.
Ci, którzy zginęli w obronie Malty podczas II wojny światowej, są upamiętniani na wiele sposobów. Długa lista nazwisk na drewnianym pomniku wojennym przypomina, jak niebezpieczne i trudne było życie na Malcie w okresie II wojny światowej. Te imiona są czytane co roku w Remembrance Sunday, abyśmy nie zapomnieli. Okno św. Jerzego w północno-zachodnim narożniku nawy poświęcone jest pamięci wiernych tego Kościoła, członkom HM Forces oraz cywilom, którzy stracili życie w wyniku działań wroga w latach 1939 – 1945. Na zachodniej ścianie znajduje się mosiężna tablica pamięci tych, którzy zginęli, a po prawej stronie schodów prezbiterium znajduje się pomnik tych, którzy służyli i polegli w obronie Malty w 10. Pułku Przeciwlotniczym Królewskiej Artylerii.
Najnowszym dodatkiem do wnętrza kościoła w nawie głównej jest seria drewnianych rzeźb symbolizujących Drogę krzyżową.
Prezbiterium.
Maswerk z kutego żelaza, wykonany w roku 1891, zaznacza przejście z nawy do prezbiterium; prowadzą tam trzy stopnie schodów. W prezbiterium znajdują się organy.
Na zewnątrz kościoła.
Między "Bishop's House" a kościołem stoi stary drewniany krzyż, pamiętający początki kościoła. Małe skrawki ziemi przy schodach przekształcone zostały w ogródki, utrzymywane przez pojedyncze osoby lub rodziny z parafii. Szkółka Niedzielna ma tu również swój ogródek.
Bishop's House.
Budynek sąsiadujący z kościołem jest znany jako Bishop's House. Willa zbudowana została w roku 1855, po zbudowaniu kościoła służyła jako dom dla księdza. Dziś wciąż służy temu samemu celowi.

</doc>
<doc id="4171123" url="https://pl.wikipedia.org/wiki?curid=4171123" title="Rok Małpy">
Rok Małpy

Rok Małpy (est. "Ahviaasta") – estoński krótkometrażowy film animowany z 2003 roku w reżyserii Ülo Pikkova.
Fabuła.
Pewna małpa zostaje wzięta przez pomyłkę za pijanego świętego Mikołaja, który zabłądził i znalazł się przypadkowo w ZOO. Zwierzę skierowano na leczenie z uzależnienia od alkoholu. Następnie ostrzyżono ją i ogolono, żeby wyglądała na przyzwoitego obywatela. Społeczeństwo zaakceptowało nowego członka, który szybko staje się figurą publiczną.

</doc>
<doc id="4171134" url="https://pl.wikipedia.org/wiki?curid=4171134" title="Feridun Sinirlioğlu">
Feridun Sinirlioğlu

Feridun Sinirlioğlu (ur. 30 stycznia 1956 w Görele, prowincja Giresun) – turecki dyplomata, w 2015 minister spraw zagranicznych w rządzie Ahmeta Davutoğlu.
Życiorys.
Ukończył studia z zakresu stosunków międzynarodowych na wydziale nauk politycznych Uniwersytetu w Ankarze. Studia z zakresu administracji kontynuował na Uniwersytecie Bosforu. W 1983 rozpoczął pracę na stanowisku trzeciego sekretarza w dziale kadr ministerstwa spraw zagranicznych. W 1985 objął stanowisko II sekretarza w ambasadzie tureckiej w Hadze, z czasem awansując na stanowisko sekretarza generalnego ambasady. W 1988 został przeniesiony do ambasady tureckiej w Bejrucie, a następnie w 1990 do ambasady tureckiej w Atenach. W 1992 pełnił funkcję podsekretarza przy Stałym Przedstawicielstwie Turcji przy ONZ. W latach 2002-2007 pełnił funkcję ambasadora Turcji w Izraelu.
W latach 1991-1992 pełnił funkcję doradcy premiera Süleymana Demirela, a następnie w latach 1996-2000 doradcy prezydenta Turcji, odpowiedzialnego za kwestie bliskowschodnie i północnoafrykańskie. W 2009 objął stanowisko podsekretarza w ministerstwie spraw zagranicznych.
Kryzys rządowy po wyborach w czerwcu 2015 spowodował konieczność powołania rządu technicznego, który miał pełnić swoją funkcję do nowych wyborów rozpisanych na listopad 2015. Stanowisko ministra w rządzie kierowanym przez Ahmeta Davutoğlu powierzono Feridunowi Sinirlioğlu, jako politykowi niezależnemu. W 2016 objął stanowisko przedstawiciela Turcji przy ONZ.
Jest żonaty (żona Ayşe Sinirlioğlu), ma dwoje dzieci.

</doc>
<doc id="4171137" url="https://pl.wikipedia.org/wiki?curid=4171137" title="Borysiv (rejon zasławski)">
Borysiv (rejon zasławski)



</doc>
<doc id="4171149" url="https://pl.wikipedia.org/wiki?curid=4171149" title="Edu Falaschi">
Edu Falaschi

Edu Falaschi właściwie Eduardo Teixeira da Fonseca Vasconcellos (ur. 18 maja 1972 w São Paulo) – brazylijski wokalista, kompozytor i producent muzyczny. Założyciel i lider zespołu Almah, były wokalista Angry.
Biografia.
Początki kariery.
Edu miał kontakt z muzyką od dziecka. W wieku 14 lat dostał swoją pierwszą gitarę, nie był wtedy zainteresowany śpiewaniem.
W 1990 roku w Santos założył z kolegami swój pierwszy zespół, Mitrium. Nagrali dwa dema w 1991 i 1992, zdobywając popularność w mieście założenia. Grupa w 1993 roku przeniosła się do São Paulo, gdzie nagrali album. W 1994 roku zespół się rozpadł, a Edu wziął udział w konkursie na zastąpienie Bruce'a Dickinsona w zespole Iron Maiden i został wybrany spośród brazylijskich kandydatów. Jednak ostatecznie nie wygrał.
Angra.
W związku z chwilowym odejściem Andrego Matosa w 1998 roku Edu został zaproszony przez Kika Loureira na przesłuchanie do Angry, jednak wokalista zdecydował się wrócić.&lt;ref name="http://metalkings.com"&gt;&lt;/ref&gt;
W 2000 roku po odejściu Andrego, Edu został ponownie zaproszony przez Kika na przesłuchanie i tym razem w 2001 roku został oficjalnym wokalistą grupy.
Edu nagrał brazylijskie wersje piosenek "Pegazus Fantasy" i "Blue Forever" do anime Rycerze Zodiaku oraz "Never" do z tej samej serii.
Almah i odejście od Angry.
W 2006 roku Edu powołał do życia projekt solowy Almah, zapraszając do udziału w nim takich muzyków jak: Emppu Vuorinen (Nightwish), Lauri Porra (Stratovarius) i Casey Grillo (Kamelot).
Po pewnym czasie Almah przestała być wyłącznie projektem solowym. Do grupy dołączyli Marcelo Barbosa (gitara), Paulo Schroeber (gitara), Felipe Andreoli (bas, Angra) i Marcelo Moreira (perkusja). W tym składzie nagrali album Fragile Equality, który został wydany w roku 2008.
W 24 maja 2012 Edu opuścił Angrę, by móc skupić się na Almie.
Moonlight.
W 2016 roku Edu wydał album "Moonlight" jako podsumowanie 25 lat kariery muzycznej. Wydawnictwo zawiera 9 coverów - jest to 8 piosenek Angry oraz jedna Almy, które zostały przearanżowane.
Rebirth of Shadows Tour.
W lipcu 2017 roku Edu ogłosił nową trasę, którą nazwał "Rebirth of Shadows Tour". Na trasie wspomagają go Aquiles Priester (perkusja), Fabio Laguna (klawisze), Diogo Mafra (gitara), Raphael Dafras (bas) i Roberto Barros (gitara). Na występach wykonywane są piosenki z albumów: "Rebirth", "Hunters and Prey", "Temple of Shadows", "Aurora Consurgens" i "Aqua".

</doc>
<doc id="4171150" url="https://pl.wikipedia.org/wiki?curid=4171150" title="Wybory parlamentarne w Republice Południowej Afryki w 1984 roku">
Wybory parlamentarne w Republice Południowej Afryki w 1984 roku



</doc>
<doc id="4171151" url="https://pl.wikipedia.org/wiki?curid=4171151" title="Wybory parlamentarne w Republice Południowej Afryki w 1994 roku">
Wybory parlamentarne w Republice Południowej Afryki w 1994 roku



</doc>
<doc id="4171152" url="https://pl.wikipedia.org/wiki?curid=4171152" title="Wybory parlamentarne w Republice Południowej Afryki w 1910 roku">
Wybory parlamentarne w Republice Południowej Afryki w 1910 roku



</doc>
<doc id="4171159" url="https://pl.wikipedia.org/wiki?curid=4171159" title="Herb Baumeister">
Herb Baumeister

Herb Baumeister, właśc. Herbert Richard Baumeister (ur. 7 kwietnia 1947 w Indianapolis, zm. 3 lipca 1996 w Pinery Provincial Park) – amerykański seryjny morderca zwany Dusicielem z autostrady I-70. W latach 1993–1996 zamordował w Indianapolis 11 młodych mężczyzn, a ich zwłoki przechowywał na terenie swojej posiadłości.
Życie osobiste.
Baumeister urodził się w rodzinie o niemieckich korzeniach. Jako dziecko, znosił do domu zwłoki zwierząt, zabitych przez samochody na pobliskiej drodze, a w szkole często wszczynał kłótnie. Gdy był nastolatkiem, zdiagnozowano u niego schizofrenię, ale rodzina odmówiła jego leczenia. Gdy miał 24 lata, ożenił się. Małżeństwo miało trójkę dzieci. Pod koniec lat 70. otworzył dwa sklepy Sav-A-Lot, które prosperowały na tyle dobrze, że w 1991 roku, Baumeister zakupił posiadłość w Westfield, 25 km od Indianapolis i z całą rodziną zamieszkał w niej.
Zbrodnie.
Baumeister był prawdopodobnie skrytym homoseksualistą. Jego żona zeznała śledczym, że przez 25 lat małżeństwa, odbyła z mężem zaledwie sześć stosunków seksualnych, czyli w praktyce tylko wtedy, gdy starali się o dzieci. Ponadto, mężczyzna chorobliwie wstydził się pokazać nago przed małżonką. Baumeister kolekcjonował manekiny, które przebierał w męskie ubrania.
Nigdy nie ustalono, kiedy Baumeister popełnił pierwsze morderstwo. Przyjmuje się, że w maju 1993 roku. Jego ofiarami padali młodzi homoseksualiści, których poznawał w barach dla gejów zlokalizowanych w Indianapolis i w pobliżu autostrady I-70. Wywabiał swe ofiary z lokali, a następnie dusił za pomocą węża ogrodowego. Zwłoki ofiar zwoził na teren swojej posiadłości i tam grzebał.
W 1994 roku, syn Baumeistera podczas zabawy w ogrodzie, odkopał ludzki szkielet. Poinformował o tym matkę, która chciała zawiadomić policję. Baumeister przekonał żonę, by tego nie robiła. Argumentował, że szkielet jest sztuczny i zakopał go w ogrodzie, by zaoszczędzić miejsce w garażu. Kobieta mu uwierzyła.
Śledztwo i śmierć.
Pod koniec 1993 roku policja zorientowała się, że z ulic Indianapolis zniknęło w tajemniczych okolicznościach kilku homoseksualistów. Kilku z zaginionych było widzianych w dniu zaginięcia w towarzystwie mężczyzny o pseudonimie "Brian Smart". Jeden mężczyzna zeznał, że "Smart" usiłował go udusić wężem ogrodowym, ale był silniejszy od napastnika i uciekł. Pod koniec 1994 roku, niedoszła ofiara spotkała napastnika na ulicy i spisała numery rejestracyjne jego samochodu, które przekazała policji. Śledczy namierzyli "Smarta", którym był Baumeister i chcieli przeszukać jego posiadłość. Ten odmówił, a sąd z braku dowodów nie wydał nakazu przeszukania. Baumeister przeżył wówczas załamanie nerwowe. Przestał dbać o swoje sklepy, które wkrótce zbankrutowały, a sam popadł w alkoholizm. Był świadom, że policja jest na jego tropie i to sprawiło również, że przestał mordować.
W 1996 roku Baumeister rozwiódł się z żoną i wyjechał na wakacje. Pod jego nieobecność, była małżonka pamiętając o znalezionym dwa lata wcześniej szkielecie, zgodziła się udostępnić posiadłość policjantom. Śledczy odnaleźli łącznie jedenaście ludzkich szkieletów, ukrytych na terenie całej posiadłości Baumeistera. Trzech ofiar nigdy nie udało się zidentyfikować.
Informacja o odnalezieniu zwłok zastała Baumeistera w Kanadzie. Tydzień później, 3 lipca 1996 roku morderca popełnił samobójstwo strzelając sobie w głowę. W liście pożegnalnym napisał, że odbiera sobie życie ze względu na nieudane życie rodzinne. List nie zawierał żadnej wzmianki o popełnionych morderstwach.

</doc>
<doc id="4171160" url="https://pl.wikipedia.org/wiki?curid=4171160" title="Koncert dla marchwiowego ciasta">
Koncert dla marchwiowego ciasta

Koncert dla marchwiowego ciasta (est. "Kontsert Porgandipirukale") – estoński krótkometrażowy film animowany z 2002 roku w reżyserii Janno Põldma i Heiki Ernits.
Fabuła.
Babcia chce upiec ciasto marchwiowe, dlatego też wysyła dziadka z wnuczką, żeby przynieśli jej marchew z ogródka. Gdy wracają z powrotem, okazuje się, iż babcia zniknęła. Postanawiają więc wyruszyć na jej poszukiwania. Wszystko dzieje się przy akompaniamencie kociej orkiestry.

</doc>
<doc id="4171169" url="https://pl.wikipedia.org/wiki?curid=4171169" title="1505 w sztukach plastycznych">
1505 w sztukach plastycznych



</doc>
<doc id="4171176" url="https://pl.wikipedia.org/wiki?curid=4171176" title="Ormiańska Tajna Armia Wyzwolenia Armenii">
Ormiańska Tajna Armia Wyzwolenia Armenii



</doc>
<doc id="4171181" url="https://pl.wikipedia.org/wiki?curid=4171181" title="Grupy Akcji Partyzanckich">
Grupy Akcji Partyzanckich



</doc>
<doc id="4171184" url="https://pl.wikipedia.org/wiki?curid=4171184" title="Al-Kana’is">
Al-Kana’is

Al-Kana’is (arab. الكنائس) – wieś w Syrii, w muhafazie Hama. W 2004 roku liczyła 481 mieszkańców.

</doc>
<doc id="4171186" url="https://pl.wikipedia.org/wiki?curid=4171186" title="Diamond LMS-9">
Diamond LMS-9



</doc>
<doc id="4171187" url="https://pl.wikipedia.org/wiki?curid=4171187" title="Polskie Towarzystwo Andrologiczne">
Polskie Towarzystwo Andrologiczne

Polskie Towarzystwo Andrologiczne (skrót: PTA) – naukowe stowarzyszenie lekarzy i badaczy z zakresu andrologii, założone w 1993. Od 1995 r. PTA jest afiliowane przy International Society of Andrology (ISA), działającym od 1976. Członkowie PTA aktywnie uczestniczą w europejskich inicjatywach andrologicznych organizowanych przez European Academy of Andrology (EAA).
Celem organizacji jest integracja grupy osób zajmujących się zawodowo fizjologią i patologią męskiego układu płciowego, zarówno z punktu widzenia klinicznego, jak i ściśle naukowego. Dzięki temu towarzystwo jest interdyscyplinarne, skupiające lekarzy różnych specjalności m.in.: internistów, urologów, endokrynologów, ginekologów, pediatrów, diagnostów laboratoryjnych, a także lekarzy weterynarii i biologów.
Swoje cele PTA realizuje poprzez organizowanie szkoleń i konferencji naukowych o tematyce andrologicznej. Wspiera także badania naukowe w zakresie fizjologii i patologii męskiego układu płciowego u dorosłych mężczyzn, a także w okresie rozwojowym. Ponadto ułatwia kontakty międzynarodowe swoim członkom. 
Pierwszym Przewodniczącym Zarządu Głównego PTA, wybranym dwukrotnie w 1994 i 1998, był prof. Krzysztof Kula. W latach 2002-2006 i 2007-2011 Przewodniczącym był prof. Grzegorz Jakiel. 14 kwietnia 2011 r. Przewodniczącą została wybrana prof. Jolanta Słowikowska-Hilczer na lata 2011-2015, a następnie na lata 2016-2019.
Z okazji 20-lecia towarzystwa w 2014 wręczono Medale Zasłużonym dla Polskiego Towarzystwa Andrologicznego: prof. Krzysztofowi Kuli i prof. Grzegorzowi Jakielowi.
Członkostwo w PTA.
Towarzystwo liczy ponad 200 członków zwyczajnych. 
Godność członka honorowego PTA nadano:
Działalność PTA.
Od 1998 PTA organizuje coroczne sympozja naukowo-szkoleniowe tzw. Dni Andrologiczne, które od 2015 nazywane są Konferencjami PTA oraz co 4 lata Kongresy Andrologiczne. Jedną z ważniejszych inicjatyw PTA było zorganizowanie w Krakowie w 1997 Sympozjum Satelitarnego dla VI Międzynarodowego Kongresu Andrologii. Sympozjum poświęcone było hormonalnej kontroli spermatogenezy. Członkowie towarzystwa mieli okazję wysłuchać wykładów 15 światowych autorytetów z dziedziny andrologii, a także przedstawić własne prace naukowe. Obecny był cały Zarząd Międzynarodowego Towarzystwa Andrologicznego (ISA) wraz z przewodniczącym dr Goeffreyem Waitesem.
Od 2005 r. PTA przyznaje corocznie Nagrodę Młodych im. Prof. Michała Bokińca. Przyznawana jest za pracę naukową z dziedziny andrologii opublikowaną w roku poprzedzającym jej przyznanie. Po raz pierwszy Nagrodę otrzymał w 2006 r. dr n. med. Paweł Jóźków z Katedry i Zakładu Medycyny Sportowej AWF we Wrocławiu, za pracę "Hormonal markers of aging in men with laryngeal carcinoma" (Head &amp; Neck 2005; 27: 243-7).
Członkowie PTA aktywnie uczestniczą w europejskich inicjatywach andrologicznych organizowanych przez European Academy of Andrology. Prof. Krzysztof Kula był współzałożycielem EAA i członkiem pierwszego Zarządu w latach 1992-2002. Był także członkiem Komisji Publikacyjnej EAA w latach 2007-2010. W 2006 prof. Jolanta Słowikowska-Hilczer została wybrana członkiem Zarządu EAA na lata 2007-2010, a także członkiem Komisji Edukacji oraz Komisji Akredytacji Centrów Kształcenia Klinicznego EAA, której członkiem jest nadal. 
Członkowie PTA uczestniczą w krajowych i międzynarodowych kursach podyplomowych z dziedziny andrologii. W Centrum Szkolenia Klinicznego Europejskiej Akademii Andrologii w Łodzi prowadzone są kursy Centrum Medycznego Kształcenia Podyplomowego (CMKP) dla lekarzy i diagnostów laboratoryjnych z zakresu diagnostyki andrologicznej. Międzynarodowe kursy podyplomowe dla lekarzy organizowane są przez Europejską Akademię Andrologii (EAA).
Od 2010 pod patronatem PTA w Krakowie prowadzone są kursy z seminologii.
Nagrody dla członków PTA.
Członkowie towarzystwa czynnie uczestniczą w międzynarodowych konferencjach i sympozjach naukowych, gdzie są nagradzani za swe badania i prace naukowe:

</doc>
<doc id="4171188" url="https://pl.wikipedia.org/wiki?curid=4171188" title="Zbrojne Komórki Proletariackie">
Zbrojne Komórki Proletariackie



</doc>
<doc id="4171192" url="https://pl.wikipedia.org/wiki?curid=4171192" title="Naukowa Nagroda Młodych PTA im. Profesora Michała Bokińca">
Naukowa Nagroda Młodych PTA im. Profesora Michała Bokińca

Naukowa Nagroda Młodych PTA im. Profesora Michała Bokińca – nagroda przyznawana przez Polskie Towarzystwo Andrologiczne (PTA), stowarzyszenie istniejące od 1993. Przyznawana jest za pracę naukową z dziedziny andrologii, opublikowaną w roku poprzedzającym przyznanie nagrody, dla naukowców nie przekraczających 35 roku życia.
Polskie środowisko andrologiczne jest dość wąskie i zróżnicowane pod względem zawodowym, obejmuje zarówno naukowców, jak i praktyków (diagnostów i klinicystów). PTA stawia sobie za cel wzmocnienie pozycji naukowej tej dyscypliny i pozyskanie młodych, utalentowanych naukowców. W założeniach realizuje to przez integrację, motywowanie do kwalifikowanej pracy naukowej i promocję andrologii jako dyscypliny naukowej wśród badaczy, rozpoczynających karierę naukową.
Patron nagrody prof. Michał Bokiniec był jednym z twórców i promotorów andrologii klinicznej w Polsce, organizatorem i pierwszym kierownikiem Kliniki Rozrodczości i Andrologii Akademii Medycznej w Lublinie oraz Członkiem Honorowym Polskiego Towarzystwa Andrologicznego.

</doc>
<doc id="4171194" url="https://pl.wikipedia.org/wiki?curid=4171194" title="Jack Gallagher">
Jack Gallagher

Oliver „Jack” Claffey (ur. 7 stycznia 1990 w Manchesterze) – brytyjski profesjonalny wrestler i były zawodnik mieszanych sztuk walki, obecnie występujący w federacji WWE w brandzie Raw w dywizji cruiserweight pod pseudonimem ringowym Gentleman Jack Gallagher. W przeszłości występował między innymi w federacjach Futureshock i Grand Pro Wrestling, gdzie zdobył FSW Championship i GPW British Championship. Odniósł również sukces zdobywając Futureshock Tag Team Championship w drużynie z Alexem Cyanidem.
Kariera profesjonalnego wrestlera.
Wczesna kariera.
Claffey był trenowany przez Alexa Shane'a i trenerów federacji Futureshock. Zadebiutował w profesjonalnym wrestlingu w wieku 16 lat 4 listopada 2006 podczas gali Futureshock #11 pod pseudonimem ringowym Jack Toxic, gdzie współpracował z Alexem Cyanidem, Dannym Hopem i Krisem Travisem i pokonali El Ligero, Charity, Faitha i Jamala Lewisa. Wraz z Billym Robinsonem trenował różne chwyty i dźwignie.
Brytyjskie federacje niezależne.
Lethal Dose (2007–2009).
Na początku 2007 Toxic i Cyanide zaczęli występować w Futureshock w drużynie jako Lethal Dose. Otrzymali pierwszą szansę na tytuły GPW Tag Team Championship podczas gali "That's Entertainment" federacji Grand Pro Wrestling. W lutym i kwietniu podróżowali z federacją Real Deal Wrestling, gdzie walczyli o RDW Tag Team Championship. Podczas podróży z federacją New Generation Wrestling wygrali wszystkie odbyte walki. Odnieśli sukces wygrywając FSW Tag Team Championship podczas gali Futureshock #27. Na gali Futureshock #29 utracili tytuły na rzecz The Doogooders. Przez resztę 2009 nie odnosili większych zwycięstw i tego samego roku ich drużyna została rozwiązana.
Grand Pro Wrestling (2007–2016).
Toxic zadebiutował w Grand Pro Wrestling przegrywając na gali West Park Fun Day ze Scarlettem Webem. W marcu i kwietniu 2008 nie udało mu się zakwalifikować do turnieju Crazy Cruiser 8 2008, lecz z powodu wygranej „Last Chance Saloon” Battle Royalu zdołał przyłączyć się do niego jako ostatni. 2 maja przegrał z El Ligero w ćwierćfinale. Podczas gali Justice For all pokonał Bubbleguma w kwalifikacyjnej walce do Rumble, lecz został z niego wyeliminowany. Podczas gali Guts &amp; Glory powrócił do federacji jako Jack Gallagher i przegrał four-way scrabble match o GPW British Championship. Ponownie zawalczył i przegrał o ten tytuł na gali Battlefield, gdzie brał udział w 30-minutowym Iron Man matchu z Zackiem Diamondem i Mikeyem Whiplashem. Miesiąc później podczas gali Heroes &amp; Villains zdobył tytuł pokonując Diamonda. Tytuł utracił w grudniu na gali Do Or Die na rzecz Ste Manna.
Gallagher powrócił do Grand Pro Wrestling biorąc udział w turnieju Crazy Cruiser 8 2013, gdzie po wygranej z Bubblegumem w ćwierćfinale odpadł będąc pokonanym przez El Ligero. Na początku 2014 zaczął rywalizację z CJ Banksem, która zakończyła się dopiero rok później na gali Back With A Bang, gdzie Banks odniósł zwycięstwo w singlowym starciu. Po przegranej z Chrisem Ridgewayem na gali Cruel Summer, Gallagher ponownie opuścił Grand Pro Wrestling. Powrócił do federacji występując na galach Friday Night Thriller 9 oraz A Night To Remember, gdzie pokonał swojego byłego partnera Cyanide'a.
Futureshock Wrestling (2008–2016).
8 czerwca 2008 Claffery, występujący jako Toxic, wziął udział w turnieju Lotto-Thunder i dotarł do półfinału, gdzie pokonał go Jack Domino. 13 września wziął udział w FSW Trophy Tournament 2009 i został wyeliminowany w pierwszej rundzie przez Sparxa. W 2010 zaczął korzystać z pseudonimu ringowego Jack Gallagher. Tego samego roku podczas gali Futureshock #48 zdołał wygrać FSW Trophy Tournament 2010 pokonując w finale Dave'a Breaksa. 6 listopada 2011 Gallagher pokonał Dave'a Rayne'a i odebrał mu FSW Championship. Czternaście miesięcy później utracił tytuł na rzecz Daveya Richardsa podczas gali Futureshock #61. Na następnej gali zdołał pokonać Stixxa i Zacka Gibsona o miano pretendenta do mistrzostwa. Na gali Futureshock #74 zmierzył się i wygrał z Sonjayem Duttem.
Pro Wrestling Zero1 (2013).
3 marca 2013 zadebiutował w japońskiej federacji Pro Wrestling Zero1 występując jako Jack Anthony i uformował drużynę z Ikuto Hidaką. 15 kwietnia wraz z Craigiem Classicem, Jamesem Raideenem, Jasonem Newem, Maybachem Betą, Sebastianem Concretem, Stevenem Waltersem i Tamą Williamsem uformował ugrupowanie „New Age Wrestling Future” (NWF). Kilka tygodni później do grupy przyłączyli się Jonathan Gresham i Mark Coffey.
WWE.
Dywizja cruiserweight (od 2016).
W kwietniu 2016 podczas gali "Chapter 29" federacji Progress Wrestling, Gallagher pokonał Pete'a Dunne'a i zakwalifikował się do turnieju Cruiserweight Classic prowadzonego przez WWE. W pierwszej rundzie pokonał Fabiana Aichnera, lecz w kolejnej przegrał z Akirą Tozawą.
Gallagher zadebiutował w głównych programach WWE występując podczas inauguracyjnego odcinka "205 Live", gdzie pokonał Ariyę Daivari'ego. 5 grudnia po raz pierwszy wystąpił na tygodniówce "Raw" ponownie pokonując Daivari'ego. 27 grudnia na odcinku "205 Live" Gallagher i Daivari zmierzyli się w „Gentleman Duelu”, w którym docelowo mieli wybrać swoją broń, odwrócić do siebie plecami, zrobić pięć kroków i zaatakować, jednak Daivari oszukał swojego rywala i zaatakował go wcześniej. Ich rywalizacja zakończyła się 17 stycznia podczas odcinka "205 Live", gdzie Gallagher wygrał „I Quit” match. 29 stycznia podczas gali Royal Rumble jako jedyny cruiserweight wziął udział w Royal Rumble matchu, lecz został wyeliminowany przez Marka Henry'ego.
7 lutego pokonał TJ Perkinsa, Cedrica Alexandra, Noama Dara i Mustafę Ali'ego w Fatal 5-Way Elimination matchu o miano pretendenta do WWE Cruiserweight Championship. Podczas gali Fastlane zawalczył i przegrał o tytuł z Neville’em. 26 kwietnia podczas odcinka tygodniówki "NXT" przegrał w walce z Tylerem Batem o WWE United Kingdom Championship. 12 września podczas tygodniówki "205 Live" zainterweniował w walce The Briana Kendricka i Cedrica Alexandra, gdzie zaatakował tego drugiego parasolką i uścisnął dłoń Kendrickowi, z którym rywalizował kilka tygodni wcześniej, wskutek czego zmienił rolę postaci w heela.
Inne media.
Postać Gallaghera po raz pierwszy przedstawiono w grze "WWE 2K18"

</doc>
<doc id="4171195" url="https://pl.wikipedia.org/wiki?curid=4171195" title="Gentleman Jack Gallagher">
Gentleman Jack Gallagher



</doc>
<doc id="4171196" url="https://pl.wikipedia.org/wiki?curid=4171196" title="Jack Toxic">
Jack Toxic



</doc>
<doc id="4171197" url="https://pl.wikipedia.org/wiki?curid=4171197" title="Oliver Claffey">
Oliver Claffey



</doc>
<doc id="4171198" url="https://pl.wikipedia.org/wiki?curid=4171198" title="Jack Anthony">
Jack Anthony



</doc>
<doc id="4171203" url="https://pl.wikipedia.org/wiki?curid=4171203" title="„Andromeda” znaczy śmierć">
„Andromeda” znaczy śmierć

„Andromeda” znaczy śmierć (ang. "The Andromeda Strain") – powieść (technothriller) z 1969 roku autorstwa Michaela Crichtona, dokumentująca wysiłki zespołu naukowców powołanych do zbadania serii zgonów w małym miasteczku w Arizonie, po upadku satelity wojskowego.
W 1971 powstała ekranizacja powieści pod tym samym tytułem (w Polsce opatrzony był tytułem Tajemnica Andromedy). Natomiast w 2008 roku powstał czteroodcinkowy miniserial.
12 listopada 2019 roku wydana została książka autorstwa Daniela H. Wilsona "The Andromeda Evolution" będąca sequelem powieści Crichtona.

</doc>
<doc id="4171206" url="https://pl.wikipedia.org/wiki?curid=4171206" title="Następny (powieść)">
Następny (powieść)

Następny (ang. "Next") to powieść techno-thriller Michaela Crichtona z 2006 r., ostatnia, która została opublikowana za jego życia. Akcja powieści rozgrywa się we współczesnym świecie, w którym zarówno rząd, jak i inwestorzy prywatni wydają corocznie miliardy dolarów na badania genetyczne. 
Powieść stawia pytania odnośnie do miejsca organizmów zmodyfikowanych genetycznie w społeczeństwie, porusza też problem chciwości korporacji.

</doc>
<doc id="4171216" url="https://pl.wikipedia.org/wiki?curid=4171216" title="Ruminantiamorpha">
Ruminantiamorpha

Ruminantiamorpha – klad ssaków parzystokopytnych grupujący przeżuwacze i gatunki bliżej spokrewnione z nimi, niż z resztą współczesnych ssaków.
Tradycyjna systematyka.
Tradycyjna systematyka ssaków, na której opiera się również Polskie Nazewnictwo Ssaków Świata, wyróżnia w grupie kopytnych jako odrębny rząd walenie, który dzieli na podrzędy fiszbinowców i zębowców. Jako trzeci podrząd wymieniane są prawalenie, wymarłe formy nie tworzące kladu. Do fiszbinowców zaliczano rodziny walowatych, płetwalowatych, pływaczowatych i walenikowatych, do zębowców natomiast delfinowate, narwalowate, morświnowate, kogiowate, kaszalotowate, suzowate, iniowate i zyfiowate. Prawalenie obejmują Pakicetidae, Ambulocetidae, Remingtonocetidae, Protocetidae i bazylozaury, niekiedy także Kekenodontidae.
Odrębny od waleni rząd stanowią wedle tego ujęcia parzystokopytne. Również dzieli się je na podrzędy. Pierwszy z nich to świniokształtne, do których zaliczają się świniowate, pekariowate i hipopotamowate. Następny podrząd wielbłądokształtnych tworzy rodzina wielbłądowatych. Trzeci podrząd to właśnie przeżuwacze. Zaliczają się do nich kanczylowate, piżmowcowate, jeleniowate, widłorogowate, żyrafowate, wołowate, ponadto zaś rodziny wymarłe.
Nowe wyniki badań.
Impulsem do zmiany powyżej zaprezentowanych poglądów były badania nad pochodzeniem waleni. Wiedziano, że pochodzić muszą od jakichś ssaków żyjących na lądzie, które wtórnie przystosowały się do środowiska morskiego i wykształciły cechy typowe dla zwierząt wodnych w procesie konwergencji. Szukając ich pokrewieństw z rozmaitymi ssakami lądowymi, przeprowadzono badania genetyczne wskazujące na bliskie związki waleni z parzystokopytnymi – odkryto, że walenie i przeżuwacze są sobie wzajemnie bliższe, niż walenie świniowatym bądź przeżuwacze świniowatym – i hipopotamowatymi.
Nowe taksony.
Odkrycia te doprowadziły do istotnych zmian w systematyce. Walenie i hipopotamy połączono w grupę Whippomorpha (bądź Cetancodonta), definiowaną jako klad typu node, odpowiadający mu klad typu stem obejmujący prócz nich wszystkie taksony bliżej spokrewnione z Whippomorpha niż z innymi współczesnymi ssakami nazwano Cetancodontamorpha. Praca Waddela i współpracowników połączyła nazwane przez siebie Whippomorpha z przeżuwaczami, czyli Ruminanatia, w większy klad Cetruminantia. Michelle Spaulding, Maureen A. O'Leary i John Gatesy dokonali kolejnych modyfikacji w 2009. Pozostawili takson Ruminantia z definicją najwęższego kladu obejmującego bydło domowe ("Bos taurus") i kanczyla okazałego ("Tragulus napu"). Temu kladowi typu node, podobnie jak Cetancodontamorpha w przypadku Whippomorpha/Cetancodonta, towarzyszyć miał klad typu stem, Ruminantiomorpha. Zdefiniowali go jako klad zawierający przeżuwacze i wszystkie inne taksony bliższe przeżuwaczom, niż jakimkolwiek innym żyjącym obecnie gatunkom. Jak u Waddela i innych, klad ten wchodzi w skład Cetruminantia, ale także Cetruminantiamorpha, w końcu zaś Artiodactyla i analogicznie Artiodactylamorpha (parzystokopytne wraz z taksonami bliższymi parzystokopytnymi, niż innym współczesnym ssakom).
Systematyka ssaków wedle Spaulding i współpracowników wyróżnia wśród Artiodactylamorpha 4 wielkie klady. Jednym z nich jest właśnie Ruminantiamorpha. Pozostałe to Suinamorpha, Camelidamorpha i Cetancodontamoprha (obejmujące walenie).
Tak zdefiniowane Ruminantiamorpha obejmują, jak piszą Michelle Sapulding i współpracownicy, między innymi taksony klasycznie uznawane za przeżuwaczy. W swej pracy uwzględniono przedstawicieli wołowatych i bliskich im piżmowcowatych, tworzących klad, w stosunku do którego kolejnymi grupami zewnętrznymi byliby przedstawiciele jeleniowatych, żyrafowatych, widłorogowatych, w końcu zaś kanczylowatych, zamykając klad przeżuwaczy. Różnica między Ruminantia a Ruminantiamorha bazuje na blisko spokrewnionymi z przeżuwaczami taksonach włączonych do Ruminantiamorpha. Spaulding "et al." wymieniają 3 rodzaje zaliczane wcześniej do antrakoteriów: "Bothriogenys", "Libycosaurus", "Elomeryx" oraz jednego przedstawiciela Protoceratidae "Protoceras".

</doc>
<doc id="4171217" url="https://pl.wikipedia.org/wiki?curid=4171217" title="Kraina Lessowych Wąwozów">
Kraina Lessowych Wąwozów

Kraina Lessowych Wąwozów – obszar w zachodniej części województwa lubelskiego, na północno-zachodnim skraju Wyżyny Lubelskiej. W tym regionie znajduje się największe w Europie skupisko lessowych wąwozów. Ich gęstość przekracza w niektórych miejscach 10 km/km².
Ten obszar charakteryzują najwyższe średnie temperatury powietrza oraz najdłuższy okres wegetacji. Występuje tam wiele rzadkich gatunków roślin, a także niezwykle zróżnicowana fauna. Na tym obszarze usytuowanych jest kilka rodzajów cennych przyrodniczo obszarów, takich jak: rezerwaty przyrody, parki krajobrazowe, obszary chronionego krajobrazu. Największy z nich – Kazimierski Park Krajobrazowy – wraz ze swoją otuliną obejmuje ponad połowę Krainy Lessowych Wąwozów. Sercem regionu jest Wisła wraz ze swoimi rozlewiskami i dopływami, otoczonymi malowniczymi brzegami.
Na tym terenie działa Lokalna Organizacja Turystyczna „Kraina Lessowych Wąwozów” zrzeszająca gminy: Janowiec, Józefów nad Wisłą, Kazimierz Dolny, Karczmiska, Końskowola, dwie gminy puławskie (wiejską i miasto Puławy), Nałęczów, Opole Lubelskie, Poniatowa, Wąwolnica, Wojciechów oraz Powiat Puławy. Łącznie jest to 13 podmiotów samorządowych. Została stworzona sieć punktów i centrów informacji turystycznej w każdej gminie. 

</doc>
<doc id="4171223" url="https://pl.wikipedia.org/wiki?curid=4171223" title="Journal of the American College of Cardiology">
Journal of the American College of Cardiology

Journal of the American College of Cardiology (skrót: JACC, J Am Coll Cardiol) – wiodące naukowe czasopismo kardiologiczne o zasięgu międzynarodowym; wydawane w Stanach Zjednoczonych od 1983. Oficjalny organ American College of Cardiology.
Wydawcą jest holenderski koncern wydawniczy Elsevier. JACC publikuje oryginalne, recenzowane raporty kliniczne i eksperymentalne na temat wszystkich aspektów chorób sercowo-naczyniowych. Tematyka publikacji obejmuje tętnicę wieńcową i choroby zastawkowe, wrodzone wady serca, chirurgię naczyniową, kardiomiopatie, leczenie farmakologiczne, nowe techniki diagnostyczne, wyniki laboratoryjne oraz duże, wieloośrodkowe badania nowych terapii. JACC publikuje również streszczenia prac prezentowanych na dorocznych sesjach naukowych American College of Cardiology oraz raporty i rekomendacje Bethesda Conferences na aktualne tematy z zakresu chorób układu krążenia.
Redaktorem naczelnym ("ang. editor-in-chief") „Journal of the American College of Cardiology" jest Valentin Fuster związany z nowojorskim Mount Sinai Hospital.
Pismo ma współczynnik wpływu impact factor (IF) wynoszący 19,896 (2016) oraz wskaźnik Hirscha równy 369 (2017). W międzynarodowym rankingu SCImago Journal Rank (SJR) mierzącym wpływ, znaczenie i prestiż poszczególnych czasopism naukowych „Journal of the American College of Cardiology" zostało sklasyfikowane na 1. miejscu wśród czasopism z dziedziny kardiologii i medycyny sercowo-naczyniowej (na podstawie średniej liczby ważonych cytowań w latach 2013–2015). W polskich wykazach czasopism punktowanych przez Ministerstwo Nauki i Szkolnictwa Wyższego czasopismo otrzymywało w latach 2013-2016 maksymalną liczbę punktów, po 50.
Czasopismo jest indeksowane m.in. w Abridged Index Medicus, BIOSIS, Chemical Abstracts, Cumulative Index to Nursing and Allied Health Literature, Current Contents, MEDLINE, EMBASE, PubMed, Science Citation Index, Excerpta Medica oraz w Scopusie.

</doc>
<doc id="4171225" url="https://pl.wikipedia.org/wiki?curid=4171225" title="JACC">
JACC



</doc>
<doc id="4171227" url="https://pl.wikipedia.org/wiki?curid=4171227" title="Kohút (1409 m)">
Kohút (1409 m)

Kohút (1409 m) – szczyt w Rudawach Słowackich ("Slovenské rudohorie"). W regionalizacji słowackiej zaliczany jest do Gór Stolickich ("Stolické vrchy"). Jest drugim co do wysokości szczytem tych gór. Wznosi się w głównym ich grzbiecie, nad miejscowościami Muránska Zdychava, Revúca, Čierna Lehota, Mokrá Lúka, Revúcka Lehota, Chyžné, Magnezitovce. Stoki zachodnie opadają do doliny potoku Zdychava (dopływ Murania), z wschodnich spływają potoki Jakuška i Lazarka (dopływy Štítnika). W kierunku południowym odchodzi od Kohúta boczny grzbiet ze szczytem Dachov diel (933 m).
Kohút jest całkowicie porośnięty lasem. Nieco poniżej szczytu na południowych stokach istniała dawniej duża hala, obecnie jednak zarosła już młodym lasem.
Na szczyt Kohúta można wyjść kilkoma szlakami.

</doc>
<doc id="4171230" url="https://pl.wikipedia.org/wiki?curid=4171230" title="1564 w sztukach plastycznych">
1564 w sztukach plastycznych



</doc>
<doc id="4171232" url="https://pl.wikipedia.org/wiki?curid=4171232" title="Paweł Krupa">
Paweł Krupa

Paweł Krupa (ur. 24 października 1989 w Szczecinie) – polski piłkarz ręczny, lewy rozgrywający, od 2007 zawodnik Pogoni Szczecin.
Kariera sportowa.
Wychowanek Kusego Szczecin.
W 2007 został zawodnikiem nowo utworzonej Pogoni Szczecin. Z klubem tym występował w II lidze (2007/2008, 2009/2010), I lidze (2008/2009, 2010–2012) oraz w Superlidze (od 2012). W sezonie 2008/2009, w którym rozegrał 20 meczów i zdobył 141 goli, zajął 3. miejsce w klasyfikacji najlepszych strzelców I ligi. W sezonie 2010/2011, w którym wystąpił w 22 spotkaniach i rzucił 123 bramki, uplasował się na 5. pozycji wśród najlepszych strzelców I ligi.
W Superlidze zadebiutował 9 września 2012 w przegranym meczu z Chrobrym Głogów (22:28), a pierwsze cztery bramki rzucił 29 września 2012 w spotkaniu z AZS-em Czuwajem Przemyśl (43:22). Debiutancki sezon 2012/2013 w najwyższej klasie rozgrywkowej zakończył z 25 meczami i 40 golami na koncie. Przez kolejne trzy sezony (2013–2016) rozegrał w Superlidze 69 spotkań i rzucił 193 bramki. W sezonie 2016/2017, w którym wystąpił w 28 meczach i zdobył 111 goli, był obok Kiryła Kniazieua najlepszym strzelcem Pogoni. W sezonie 2017/2018, w którym rozegrał 29 spotkań i rzucił 114 bramek, ponownie był najlepszym strzelcem szczecińskiej drużyny. W sezonie 2018/2019, w którym wystąpił w 35 spotkaniach i zdobył 145 goli, zajął 9. miejsce w klasyfikacji najlepszych strzelców Superligi.
Będąc graczem Pogoni Szczecin, wystąpił też w sezonie 2015/2016 w dwóch meczach Pucharu EHF z węgierskim Csurgói KK, w których zdobył sześć goli.
Występował w reprezentacji Polski B, uczestnicząc w jej barwach w turniejach towarzyskich.
W reprezentacji Polski zadebiutował 13 czerwca 2018 w meczu towarzyskim z Hiszpanią (30:31), w którym rzucił jedną bramkę. W eliminacjach do mistrzostw Europy 2020 rozegrał dwa spotkania i zdobył jednego gola (24 października 2018 w wygranym meczu z Kosowem).

</doc>
<doc id="4171235" url="https://pl.wikipedia.org/wiki?curid=4171235" title="Dachov diel">
Dachov diel

Dachov diel (933 m) – szczyt w Rudawach Słowackich ("Slovenské rudohorie"). W regionalizacji słowackiej zaliczany jest do Gór Stolickich ("Stolické vrchy"). Znajduje się w bocznym, południowym grzbiecie szczytu Kohút (1409 m). Grzbiet ten opływany jest przez potoki Proviantka i Kozí potok, w jego stoki wcinają się ponadto potoki Piesočný potok, Suchý potok i inne bez nazwy.
Południowe stoki opadają do miejscowości Revúca, Mokrá Lúka, Revúcka Lehota, Chyžné, Magnezitovce. Dachov diel jest całkowicie porośnięty lasem i nie prowadzi przez niego żaden szlak turystyczny.

</doc>
<doc id="4171237" url="https://pl.wikipedia.org/wiki?curid=4171237" title="Zespół IPEX">
Zespół IPEX

Zespół IPEX, Sprzężony z chromosomem X zespół dysregulacji immunologicznej, poliendokrynopatii i enteropatii (ang. "immunodysregulation polyendocrinopathy enteropathy X-linked syndrome", "IPEX") – rzadki, genetycznie uwarunkowany pierwotny zespół niedoboru odporności, który charakteryzuje triada objawów klinicznych: enteropatia z przewlekłą biegunką, endokrynopatia i zapalenie skóry.
Genetyczne podłoże zespołu IPEX wiąże się z mutacją białka, czynnika transkrypcyjnego FOXP3, kodowanego przez gen, o tej samej nazwie, znajdujący się na chromosomie X (locus Xp11.23). To białko jest odpowiedzialne za powstawanie limfocytów T regulatorowych (Treg) o fenotypie CD4+ CD25+.
U chłopców występuje aktywacja limfocytów T z nadprodukcją cytokin oraz zaburzenia autoimmunologiczne z obecnością różnorodnych autoprzeciwciał. Powoduje to ciężkie zaburzenia układu immunologicznego z występowaniem m.in. chorób autoimmunologicznych: enteropatii, cukrzycy typu 1, niedokrwistości autoimmunohemolitycznej, niedoczynności przysadki, tarczycy oraz zmian skórnych o charakterze wyprysku (egzemy) lub łuszczycopodobne, nefropatii błoniastej oraz nawracających zakażeń. Powoduje to, że chłopcy z zespołem IPEX bez leczenia umierają zwykle przed 2 rokiem życia.
Możliwe sposoby leczenia przyczynowego obejmują zastosowanie leków immunosupresyjnych (cyklosporyna, takrolimus, sirolimus), a następnie wykonanie przeszczepu szpiku kostnego.

</doc>
<doc id="4171239" url="https://pl.wikipedia.org/wiki?curid=4171239" title="Arkadiusz Bosy">
Arkadiusz Bosy

Arkadiusz Bosy (ur. 9 listopada 1986) – polski piłkarz ręczny, obrotowy, od 2016 zawodnik Pogoni Szczecin.
Wychowanek Zewu Świebodzin, następnie zawodnik AZS-u AWF Gorzów Wielkopolski, z którym w latach 2006–2008 i sezonie 2009/2010 występował w I lidze, a w sezonach 2008/2009 i 2010/2011 w Ekstraklasie/Superlidze (44 mecze i 114 goli). W latach 2011–2016 reprezentował barwy klubów niemieckich: HSV Hannover i HF Springe. W barwach tego ostatniego rozegrał w sezonie 2015/2016 w 2. Bundeslidze 40 spotkań, w których rzucił 56 bramek.
W 2016 został graczem Pogoni Szczecin. W sezonie 2016/2017 rozegrał w Superlidze 25 meczów i zdobył 87 goli. W sezonie 2017/2018 wystąpił w 28 ligowych spotkaniach, w których rzucił 89 bramek. W sezonie 2018/2019 rozegrał 34 mecze i zdobył 118 goli.
Portal Sportowe Fakty umieścił go w 2017 na 6. miejscu, a w 2018 na 5. miejscu w klasyfikacji najlepszych polskich obrotowych.

</doc>
<doc id="4171243" url="https://pl.wikipedia.org/wiki?curid=4171243" title="Rimac Automobili">
Rimac Automobili

Rimac Automobili – chorwacki producent elektrycznych hipersamochodów, zespołów napędowych i systemów akumulatorowych, z siedzibą w Svetej Nedelji, działający od 2009 roku. Należy do chorwacko-niemieckiego joint-venture Bugatti-Rimac.
Historia.
Początki.
W wieku 19 lat wychowany w Niemczech i pochodzący z Chorwacji Mate Rimac za pierwsze zarobione w życiu pieniądze kupił BMW E30 323i z 1984 roku do udziału w zawodach w drifcie i wyścigach samochodowych. Po tym jak jego silnik benzynowy eksplodował podczas jednego z wyścigów, postanowił połączyć swoją pasję do samochodów i technologii rozpoczynając w 2007 odbudowę swojego pojazdu. 
Zamontował elektryczny napęd w garażu swoich rodziców w Samoborze. Ukończenie projektu trwało rok aż do wyjechania z garażu odnowionym BMW na swój pierwszy test prototypów w warunkach miejskich. Mate nie był zadowolony z osiągów i zaczął opracowywać własne komponenty. Aby przetestować komponenty zaczął brać udział w wyścigach. Ponieważ zasady prawie wszystkich wyścigów motoryzacyjnych odnoszą się do silników spalinowych, jedynym wyścigiem w jakim udało mu się uczestniczyć był drifting i drag bikecycle. Z każdym wyścigiem samochód był modernizowany i ulepszany.
W 2009 roku Mate Rimac założył firmę Rimac Automobili, która za cel obrała opracowanie i produkcję zaawansowanych technicznie elektrycznych samochodów sportowych Duża część środków finansowych pozyskiwanych przez Rimac Automobili pochodziła od aniołów biznesu oraz ze sprzedaży patentów. Na 402. ulicznym wyścigu w Velika Gorica w 2011 roku elektryczne BMW Rimaca uzyskało 11. lokatę w swojej klasie i było jednym z najlepszych aut w regionie W tym samym roku Mate Rimac w swoim modelu nazwanym Rimac e-M3 zdobył 5 rekordów FIA (Fédération Internationale de l’Automobile) oraz rekord Guinnessa na dystansie 1/4 mili. Już te sukcesy zapewniły niewielkiej wówczas firmie Rimac rozgłos w mediach branżowych na całym świecie.
Tuż przed prezentacją swojego pierwszego autorskiego projektu samochodu, Rimac dokonał konwersji na napęd elektryczny jeszcze innego gotowego samochodu spalinowego - Opla Speedstera. Pojazd zyskał nazwę Rimac Ampster i powstał w jednej sztuce.
Concept One.
Pierwszym samodzielnie opracowanym przez Rimaca modelem samochodu został Rimac Concept One. Samochód został zaprezentowany na targach Motor Show 2011 we Frankfurcie, a także pokazany na Paris Concours d'Elegance w 2012. W momencie debiutu pojazd został uznany za najszybszy na świecie seryjny samochód elektryczny.
Pierwszy samochód został dostarczony do nieznanego hiszpańskiego klienta w styczniu 2013 roku, który był też pierwszym samochodem produkowanym i eksportowanym przez Chorwację jako kraj. Od padzienika 2014 wyprodukowano i sprzedano osiem egzemplarzy, które stanowiły całkowitą produkcję. Samochód wziął także udział w wyścigu Pikes Peak w czerwcu 2015 w wersji o mocy 1500 KM (1100 kW) pod nazwą E-Runner Concept_One. Pojazd zajął drugie miejsce w klasyfikacji generalnej. Kierowcą był wielokrotny zdobywca Pikes Peak Nobuhiro Tajima. Ostateczna wersja samochodu została zaprezentowana na Geneva Motor Show w marcu 2016 roku. W 2017 roku po raz pierwszy uczestniczył w Goodwood Festival of Speed.
Nadwozie wykonano z włókien węglowych, wnętrze zaprojektował Goran Popović przy współpracy z bułgarską firmą Vilner. Opony samochodu (245/35R-20 z przodu i 295/30R-20 z tyłu) zostały zaprojektowane przez Giugiaro i wyprodukowane specjalnie do tego samochodu przy wykorzystaniu doświadczenia firmy Vredestein.
Podczas Międzynarodowego Salonu Samochodoego w Genewie w 2016 przedstawiona została specjalna, ściślej limitowana odmiana o nazwie Rimac Concept S, wyróżniając się m.in. innym malowaniem nadwozia i mocniejszym, 1088-konnym elektrycznym układem napędowym.
W 2017 podczas filmowania odcinka "The Grand Tour" Richard Hammond prowadząc Rimaca Concept One wypadł z drogi, a samochód stanął w płomieniach.
Dalszy rozwój.
W marcu 2018 roku Rimac przedstawił studyjną zapowiedź swojego drugiego produkcyjnego samochodu o nazwie Rimac C_Two, z premierą na oficjalnym stoisku na międzynarodowych targach Geneva Motor Show. Pod koniec 2018 roku z kolei Rimac nawiązał współpracę z nowo powstałym z inicjatywy indyjskiej Mahindry i włoskiej Pininfariny przedsiębiorstwem Automobili Pininfarina, zobowiązując się do dostarczania układu napędowego do przedstawionego w 2019 roku i wdrożonego w 2020 roku do produkcji modelu Pininfarina Battista.
Produkcyjny model rozwijający koncepcję studium C_Two zadebiutował ponad 3 lata później, w czerwcu 2021 roku, zyskując nazwę własną odchodzącą od dotychczasowego schematu - Rimac Nevera. Cenę za każdy z ponad 1900-konnych egzemplarzy wyznaczono na 2 miliony euro. Dzięki swoim parametrom technicznym, Nevera zyskała tytuł najszybszego samochodu elektrycznego na świecie.
Bugatti-Rimac.
Pierwszym związkiem Rimac Automobili z Volkswagen Group było nabycie przez podległe mu Porsche pakietu 10% akcji w chorwackim przedsiębiorstwie w czerwcu 2018 roku, pozwalając na wymianę technologiczną w ramach elektryfikacji oferty. We wrześniu 2020 roku Rimac rozpoczął rozmowy z Volkswagen Group, tym razem w celu nabycia podległego mu francuskiego Bugatti Automobiles. Negocjacje te doprowadziły do ogłoszenia niespełna rok później, w lipcu 2021 roku, nowego joint-venture Bugatti-Rimac, do którego odtąd należeć będą obie tytułowe firmy. 55% udziałów będzie posiadać w nim Rimac, z kolei 45% - niemieckie Porsche. 
Produkcja komponentów.
Firma Rimac Automobili oprócz produkcji i sprzedaży samochodów elektrycznych pod własną marką zajmuje się też sprzedażą podzespołów dla innych firm. W 2013 roku firma Applus+ IDIADA stworzyła samochód Applus Volar-e opracowany przy współpracy z Rimac Automobili. Firma Rimac jest odpowiedzialna również za produkcję hybrydowych systemów akumulatorowych KERS do zupełnie nowego samochodu Aston Martin Valkyrie. Rimac produkuje również systemy akumulatorów do Koenigsegg Regera, Jaguara i innych.
Jest również zaangażowana w produkcję układu napędowego i innych komponentów dla kierowców samochodów wyścigowych, takich jak Nobuhiro Tajima, z którymi zadebiutował wspólnym, całkowicie elektrycznym samochodem Tajima Rimac E-Runner Concept_One podczas Pikes Peak International Hill Climb 2015. Ukończył wyścig na drugim miejscu, wyprzedzając wszystkie samochody z silnikami spalinowymi.

</doc>
<doc id="4171244" url="https://pl.wikipedia.org/wiki?curid=4171244" title="Feridun Sinirlioglu">
Feridun Sinirlioglu



</doc>
<doc id="4171248" url="https://pl.wikipedia.org/wiki?curid=4171248" title="Półkwarta">
Półkwarta



</doc>
<doc id="4171250" url="https://pl.wikipedia.org/wiki?curid=4171250" title="Kozí potok (dopływ Chyżniańskiego Potoku)">
Kozí potok (dopływ Chyżniańskiego Potoku)

Kozí potok – potok, dopływ Chyżniańskiego Potoku ("Chyžnianský potok") na Słowacji. Najwyżej położony ciek źródłowy wypływa na wysokości około 1050 m na południowych stokach Kohúta (1409 m) w Górach Stolickich w Łańcuchu Rudaw Słowackich. Potok spływa głęboko wciętą Kozią Doliną ("Kozia dolina") w kierunku południowo-wschodnim. Orograficznie lewe zbocza tej doliny tworzy Dachov diel, prawe boczny grzbiet odgałęziający się od masywu Kohúta.
Cała zlewnia Koziego Potoku znajduje się w porośniętych lasem zboczach Gór Stolickich. Potok ma ujście w miejscowości Chyžné na wysokości około 335 m.

</doc>
<doc id="4171251" url="https://pl.wikipedia.org/wiki?curid=4171251" title="Almah">
Almah

Almah (IPA: ˈaw.mɐ) – brazylijski zespół wykonujący power metal, założony przez Eda Falaschiego – początkowo jako projekt solowy.
Biografia.
Projekt solowy.
W 2006 roku Edu postanowił wydać album solowy, by oderwać się od Angry. Do współpracy zostali zaproszeni: Casey Grillo (Kamelot), Lauri Porra (Stratovarius) i Emppu Vuorinen (Nightwish). Choć album został wydany w 2006 roku, w Europie ukazał się on dopiero rok później.
Zespół i "Fragile Equality".
W 2008 roku Angra ma problemy z menagementem. Edu decyduje się stworzyć z Almy stały skład z udziałem Marcela Barbosy, Felipe'a Andreoliego, Paula Schroebera i Marcela Moreiry. W tym składzie wydali album "Fragile Equality". "Fragile Equality" został wyprodukowany przez Eda i Felipe'a.
"Motion", odejście Paula Schroebera i Felipe'a Andreoliego.
W 2011 roku zespół wydał ostatni album z Paulem i Felipe'em.
W 2012 roku nowym basistą zespołu został Raphael Dafras, a Paula zastąpił Gustavo di Padua. Rok później wystąpili na festiwalu Rock in Rio.
"Unfold", odejście Gustava di Paduy.
W 2013 roku zespół wszedł do studia, by nagrać album "Unfold", który ukazał się w tym samym roku. Na początku grudnia 2013, Gustavo di Padua odszedł z zespołu – początkowo został zastąpiony przez Iana Bemolatora (który zastąpił wcześniej Paula), a rok później na jego miejsce przyszedł gitarzysta Diogo Mafra.
W 2015 roku swoje odejście ogłosił perkusista Marcelo Moreira. Został on zastąpiony przez Pedra Tinello.
"E.V.O." – obecnie.
W 2016 roku zespół w składzie z Diogo i Pedrem, nagrali i wydali album "E.V.O".

</doc>
<doc id="4171252" url="https://pl.wikipedia.org/wiki?curid=4171252" title="Jorge Carrascal">
Jorge Carrascal

Jorge Andrés Carrascal Guardo (ur. 25 maja 1998 w Cartagena de Indias) – kolumbijski piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów CD Heroicos i Millonarios FC. W listopadzie 2014 rozpoczął karierę piłkarską w Millonarios FC. 25 maja 2016 podpisał 5-letni kontrakt z Sevilla FC, ale występował tylko w drugiej drużynie klubu. 12 lipca 2017 roku został wypożyczony do ukraińskiego klubu Karpaty Lwów. 27 czerwca 2018 klub wykupił kontrakt piłkarza. 31 stycznia 2019 został wypożyczony do CA River Plate. Na początku 2020 klub wykupił kontrakt piłkarza.
Kariera reprezentacyjna.
W 2013 został powołany do reprezentacji Kolumbii U-15. W 2015 roku debiutował w juniorskiej reprezentacji Kolumbii U-17.

</doc>
<doc id="4171256" url="https://pl.wikipedia.org/wiki?curid=4171256" title="Kozí potok">
Kozí potok



</doc>
<doc id="4171257" url="https://pl.wikipedia.org/wiki?curid=4171257" title="Szczyty-Las">
Szczyty-Las

Szczyty-Las – część wsi Szczyty w Polsce położona w województwie łódzkim, w powiecie pajęczańskim, w gminie Działoszyn.
Nazwę miejscowości z "Pod Lasem" na "Szczyty-Las" zmieniono 1.01.2021 r.
W latach 1975–1998 Szczyty-Las administracyjnie należał do województwa sieradzkiego.

</doc>
<doc id="4171258" url="https://pl.wikipedia.org/wiki?curid=4171258" title="Dúbrava (szczyt)">
Dúbrava (szczyt)



</doc>
<doc id="4171261" url="https://pl.wikipedia.org/wiki?curid=4171261" title="Dúbrava (684 m)">
Dúbrava (684 m)

Dúbrava (674, 684 m) – dwuwierzchołkowy szczyt w Rudawach Słowackich ("Slovenské rudohorie"). W regionalizacji słowackiej zaliczany jest do Pogórza Rewuckiego ("Stolické vrchy"). Znajduje się w bocznym grzbiecie Magury (883 m), który poprzez szczyt Veľká šteť (753 m) i Dúbravę opada w kierunku południowo-zachodnim do doliny rzeki Muráň. Grzbiet ten oddziela doliny dwóch potoków; Mnisansky potok i Jordán.
Zbocza Dúbravy są w większości porośnięte lasem. Dawniej znajdowały się w nich sztolnie kopalni, obecnie są dwa czynne kamieniołomy.

</doc>
<doc id="4171263" url="https://pl.wikipedia.org/wiki?curid=4171263" title="Schwaderloch">
Schwaderloch

Schwaderloch (gsw. "Schwatterle") – gmina w Szwajcarii, w kantonie Argowia, w okręgu Laufenburg. Liczy 681 mieszkańców (31 grudnia 2016).

</doc>
<doc id="4171266" url="https://pl.wikipedia.org/wiki?curid=4171266" title="Schwatterle">
Schwatterle



</doc>
<doc id="4171269" url="https://pl.wikipedia.org/wiki?curid=4171269" title="Aproksymacja wielomianowa">
Aproksymacja wielomianowa

Aproksymacja wielomianowa – metoda aproksymacji polegająca na przybliżeniu funkcji za pomocą wielomianu.
Sformułowanie problemu.
Wiemy, że dla pewnego zbioru punktów formula_1 funkcja przyjmuje wartości formula_2 Naszym celem jest znalezienie wielomianu w postaci:
takiego, aby przybliżenie funkcji w punktach formula_1 było jak najlepsze. Funkcję oceny jakości wielomianu można zdefiniować w różny sposób, często stosowane kryteria to:
Aproksymacja wielomianowa średniokwadratowa.
W aproksymacji średniokwadratowej wielomianowej funkcja błędu jest zdefiniowana następująco:
Współczynnik formula_8 jest ustaloną funkcją wagową. Najczęściej przyjmuje się, że funkcja wagowa zawsze przyjmuje wartość 1 – wówczas możemy ten czynnik pominąć.
Funkcja ta osiąga minimum w punkcie, w którym pochodne cząstkowe względem współczynników formula_9 są równe zero. W celu znalezienia tego minimum należy rozwiązać zatem układ równań:
Po przekształceniach układ ten można sprowadzić do postaci:
Układ ten można rozwiązać, stosując np. wzory Cramera lub metodę Gaussa-Seidla.
Stopień wielomianu.
Liczba współczynników wielomianu powinna być mniejsza od liczby punktów, które ma przybliżać funkcja formula_12 Dla formula_13 zawsze jest możliwe wyznaczenie wielomianu przechodzącego dokładnie przez podane punkty – wówczas problem sprowadza się do interpolacji wielomianowej.

</doc>
<doc id="4171271" url="https://pl.wikipedia.org/wiki?curid=4171271" title="Miejsce zbrodni. Witamy w Hamburgu">
Miejsce zbrodni. Witamy w Hamburgu

Miejsce zbrodni. Witamy w Hamburgu (niem. "Tatort. Wilkommen in Hamburg") – niemiecki film kryminalny z 2012 roku w reżyserii Christiana Alvarta, wyprodukowany przez wytwórnie Constantin Television, PolyScreen Produktionsgesellschaft für Film und Fernsehen i Norddeutscher Rundfunk (NDR).
Fabuła.
Niemiecki funkcjonariusz Niklas „Nick“ Tschiller (Til Schweiger) rozpoczyna pracę w hamburskiej policji. Wraz ze swoim partnerem Yalcinem Gümerem (Fahri Yardim) wpada na ślad gangu, który zajmuje się handlem żywym towarem. Pozbawiony wsparcia zwierzchników, mężczyzna kontynuuje dochodzenie na własną rękę, ryzykując swoje życie.

</doc>
<doc id="4171273" url="https://pl.wikipedia.org/wiki?curid=4171273" title="Dodô (ur. 1998)">
Dodô (ur. 1998)

Dodô, właśc. Domilson Cordeiro dos Santos (ur. 17 listopada 1998 w Taubaté, w stanie São Paulo) – brazylijski piłkarz, występujący na pozycji prawego obrońcy we włoskim klubie ACF Fiorentina. Młodzieżowy reprezentant Brazylii. 
Kariera piłkarska.
Kariera klubowa.
Wychowanek klubu Coritiba, w barwach którego w 2016 rozpoczął karierę piłkarską. 8 grudnia 2017 podpisał kontrakt z Szachtarem Donieck. 28 lipca 2018 został wypożyczony do Vitórii Guimarães.
Kariera reprezentacyjna.
W 2015 został powołany do juniorskiej reprezentacji Brazylii U-17. W 2016 roku debiutował w młodzieżowej reprezentacji Brazylii U-20.

</doc>
<doc id="4171277" url="https://pl.wikipedia.org/wiki?curid=4171277" title="Piotr Adamczak">
Piotr Adamczak

Piotr Adamczak (ur. 20 lipca 1988) – polski piłkarz ręczny, rozgrywający, od 2019 zawodnik Stali Mielec.
Wychowanek Ostrovii Ostrów Wielkopolski, następnie zawodnik pierwszoligowego SMS-u Gdańsk. W latach 2007–2012 występował w Zagłębiu Lubin, z którym w sezonie 2007/2008 zdobył wicemistrzostwo Polski, a w sezonach 2008/2009 i 2009/2010 grał w finale Pucharu Polski. W ciągu pięciu lat spędzonych w Zagłębiu rzucił w najwyższej polskiej klasie rozgrywkowej 235 bramek. W sezonie 2012/2013 był graczem KS Zabrze, a w sezonie 2013/2014 występował w Gwardii Opole.
W latach 2014–2018 był zawodnikiem Mebli Wójcik Elbląg. Przez pierwsze dwa sezony występował w ich barwach w I lidze, przez następne dwa w Superlidze. W sezonie 2016/2017 rozegrał w najwyższej klasie rozgrywkowej 24 mecze i zdobył 90 goli. W sezonie 2017/2018 wystąpił w 30 ligowych spotkaniach, w których rzucił 88 bramek. W sezonie 2018/2019 był graczem MKS-u Kalisz (rozegrał 21 meczów i zdobył 22 gole). W 2019 przeszedł do Stali Mielec.
Reprezentant Polski juniorów i młodzieżowców. W 2006 uczestniczył w mistrzostwach Europy U-18 w Estonii, podczas których rozegrał siedem meczów i zdobył 33 bramki. W 2007 wystąpił w mistrzostwach świata U-19 w Bahrajnie. W 2008 wziął udział w mistrzostwach Europy U-20 w Rumunii, w których rzucił 11 goli.
W październiku 2009 wystąpił w barwach reprezentacji Polski B w jednodniowym turnieju towarzyskim w Wągrowcu, w którym zdobył jedną bramkę. W reprezentacji Polski zadebiutował 5 czerwca 2010 w towarzyskim meczu z Litwą (31:31), w którym rzucił jednego gola. W grudniu 2010 zagrał w dwumeczu z Rumunią.
Młodszy brat piłkarza ręcznego Pawła Adamczaka.

</doc>
<doc id="4171278" url="https://pl.wikipedia.org/wiki?curid=4171278" title="Fragile Equality">
Fragile Equality

Fragile Equality jest drugim albumem studyjnym brazylijskiej grupy Almah.

</doc>
<doc id="4171280" url="https://pl.wikipedia.org/wiki?curid=4171280" title="Wyspy Borromee">
Wyspy Borromee



</doc>
<doc id="4171281" url="https://pl.wikipedia.org/wiki?curid=4171281" title="Fotoplastikon w Łodzi">
Fotoplastikon w Łodzi

Fotoplastikon Łódzki – fotoplastikon znajdujący się w Muzeum Kinematografii przy placu Zwycięstwa 1 w Łodzi.
Fotoplastikon znajdujący się w Łodzi – zbudowany około 1900 roku – jest jedyną oryginalną, skonstruowaną przez Augusta Fuhrmanna Panoramą Cesarską ("Kaiser-Panoramą") w Polsce, a według Towarzystwa Fuhrmannowskiego – jedną z sześciu zachowanych na świecie.
Historia.
Na początku XX wieku każde duże miasto posiadało fotoplastikon. Łódzka Cesarska Panorama, którą można oglądać w Muzeum Kinematografii w Łodzi, została przywieziona z Kielc – wcześniej służyła kielczanom pokazując stereoskopowe zdjęcia przy ul. Henryka Sienkiewicza 45 na terenie prywatnej posesji. W 1976 roku przekazana została do działającego przy ówczesnym Muzeum Historii Miasta Łodzi Działu Kultury Filmowej. W 1981 roku została wykorzystana jako scenografia w dwóch filmach: debiucie fabularnym Juliusza Machulskiego "Vabank" oraz filmie Wojciecha Fiwka "Czerwone węże".
W 1986 roku łódzki fotoplastikon został przeniesiony do, powstającego w pałacu łódzkiego fabrykanta Karola Wilhelma Scheiblera, Muzeum Kinematografii. Fotoplastikon jest perłą muzealnej kolekcji, która liczy prawie 50 tysięcy eksponatów.
Jesienią 2017 roku łódzki fotoplastikon trafił do renowacji. Rekonstrukcji zabytku dokonała łódzka firma „Renowa K.B.” Renowacja i Pielęgnacja Obiektów Dziedzictwa Historycznego Karol Brzeziński. 6 grudnia 2017 roku w Muzeum Kinematografii nastąpiło uroczyste otwarcie odrestaurowanego zabytku. Przesuwające się w fotoplastikonie trójwymiarowe obrazy może jednocześnie (bez przesiadania się) oglądać 25 osób.

</doc>
<doc id="4171282" url="https://pl.wikipedia.org/wiki?curid=4171282" title="Pantelimon Erhan">
Pantelimon Erhan

Pantelimon Erhan (ur. 1884 w Tănătari, zm. 1971 w Bukareszcie) – mołdawski i rumuński polityk, premier Mołdawskiej Republiki Demokratycznej między grudniem 1917 a styczniem 1918 r.
Życiorys.
Ukończył seminarium duchowne w Kiszyniowie i studia filologiczne na Uniwersytecie Cesarskim w Petersburgu. Następnie pracował w stolicy Rosji jako nauczyciel licealny i asystent na uczelni. Po rewolucji lutowej stworzył w Petersburgu razem z Ionem Inculțem Towarzystwo Besarabskie, którego celem było przygotowanie aktywistów do pokierowania wydarzeniami w Besarabii w kierunku poparcia Rządu Tymczasowego. W lipcu 1917 r., po przybyciu do Kiszyniowa, poparł propozycję Vladimira Hertzy, by zwołać regionalne ciało ustawodawcze, które ogłosiłoby autonomię Besarabii w demokratycznej Rosji. W wyborach do tegoż zgromadzenia, nazwanego Radą Kraju, został wybrany z ramienia powstałych spontanicznie w regionie rad chłopskich. Od początku zaliczał się w nim do pierwszoplanowych postaci. Na jego wniosek Iona Inculeța został przewodniczącym Rady. 
2 grudnia Rada Kraju ogłosiła powstanie autonomicznej Mołdawskiej Republiki Demokratycznej, uznającej zwierzchność Rosji, zaś dwa dni później (według innego źródła – 7 grudnia) powierzyła Erhanowi stanowisko przewodniczącego Rady Dyrektorów Generalnych, równoznaczne ze stanowiskiem premiera autonomicznej Mołdawii. Jeszcze w tym samym miesiącu i ponownie w styczniu 1918 r., w związku ze wzrostem znaczenia ruchu rewolucyjnego i siłą organizacji bolszewickich, niemal otwarcie przygotowujących się do przejęcia władzy w Kiszyniowie, Erhan osobiście prosił władze Rumunii o interwencję w Besarabii i ratowanie Rady Kraju. Wojska rumuńskie faktycznie wkroczyły do Mołdawii i do końca stycznia wyparły z Kiszyniowa, a następnie z całego terenu do Dniestru oddziały bolszewickie. Podobnie jak Inculeț, Erhan nie chciał jednak przyłączenia Mołdawii do Rumunii. Bardziej istotne dla niego od kwestii narodowych były reformy społeczne, przede wszystkim reforma rolna; obaj politycy słusznie przewidywali, że w Rumunii nie będzie możliwe kontynuowanie zmian w tym kierunku, jakie zaczęła wdrażać Rada Kraju. 
1 lutego 1918 r. Erhan stracił stanowisko premiera Mołdawii (od 24 stycznia już w pełni niepodległej) na rzecz Daniela Ciugureanu. Sam pozostał w jego rządzie jako Dyrektor Generalny (minister) oświaty.
Po przyłączeniu Besarabii do Rumunii w tym samym roku Erhan był dyrektorem oświaty na terytorium Besarabii. Został również wybrany do rumuńskiego senatu i przez pewien czas kierował kiszyniowskim liceum im. Bogdana Haşdeu. W 1940 r. opuścił Kiszyniów przed zbliżającą się Armią Czerwoną i osiadł w Bukareszcie, gdzie spędził resztę życia.

</doc>
<doc id="4171284" url="https://pl.wikipedia.org/wiki?curid=4171284" title="Bugaj (Szczyty)">
Bugaj (Szczyty)

Bugaj – część wsi Szczyty w Polsce położona w województwie łódzkim, w powiecie pajęczańskim, w gminie Działoszyn.
W latach 1975–1998 Bugaj administracyjnie należał do województwa sieradzkiego.

</doc>
<doc id="4171286" url="https://pl.wikipedia.org/wiki?curid=4171286" title="Motion (album zespołu Almah)">
Motion (album zespołu Almah)

Motion jest trzecim albumem studyjnym brazylijskiego zespołu Almah, a jednocześnie ostatnim wydanym z Paulem Schroeberem i Felipe'em Andreolim w składzie.

</doc>
<doc id="4171288" url="https://pl.wikipedia.org/wiki?curid=4171288" title="Mietelnik piaskowy">
Mietelnik piaskowy

Mietelnik piaskowy ("Bassia laniflora" (S.G.Gmel.) A.J.Scott) – gatunek rośliny z rodziny szarłatowatych. Występuje w Europie oraz w regionie autonomicznym Sinciang w Chinach.
W Polsce jest gatunkiem rzadkim; rośnie głównie w dolinach: środkowej Wisły oraz Bugu.
Biologia i ekologia.
Roślina jednoroczna. Kwitnie od lipca do września. Rośnie na piaskach nadrzecznych. Liczba chromosomów 2n =18. Gatunek charakterystyczny śródlądowych muraw napiaskowych ze związku "Koelerion glaucae" oraz zespołu "Kochietum arenariae".
Zagrożenia i ochrona.
Roślina umieszczona na polskiej czerwonej liście w kategorii EN zagrożony.

</doc>
<doc id="4171290" url="https://pl.wikipedia.org/wiki?curid=4171290" title="Bassia laniflora">
Bassia laniflora



</doc>
<doc id="4171291" url="https://pl.wikipedia.org/wiki?curid=4171291" title="Kochia laniflora">
Kochia laniflora



</doc>
<doc id="4171297" url="https://pl.wikipedia.org/wiki?curid=4171297" title="Nemanja Obradović (ur. 1989)">
Nemanja Obradović (ur. 1989)

Nemanja Obradović, serb. cyr. Немања Обрадовић (ur. 29 maja 1989 w Belgradzie) – serbski piłkarz grający na pozycji lewego skrzydłowego w serbskim klubie Mladost Lučani.
Kariera piłkarska.
Kariera klubowa.
Wychowanek klubu FK Rad, w barwach którego rozpoczął karierę piłkarską w 2007 roku. Z klubem awansował do Superligi, jednak potem występował głównie na zasadach wypożyczenia w innych klubach: macedońskim Pobeda Prilep, bośniackim FK Drina Zvornik, serbskich FK Palilulac Belgrad, Srem Sremska Mitrovica i Proleter Nowy Sad. W 2013 podpisał kontrakt z innym serbskim klubem FK Voždovac. W 2014 roku przeniósł się do Grecji, występując następnie w klubach AO Kerkira, PAS Lamia i AO Acharnaikos. Na początku 2017 wrócił do Serbii, gdzie zasilił skład miejscowego FK Čukarički. 30 sierpnia 2017 przeszedł do Stali Kamieńskie. 9 grudnia 2017 opuścił ukraiński klub.
Kariera reprezentacyjna.
Występował w młodzieżowej reprezentacji Serbii.

</doc>
<doc id="4171298" url="https://pl.wikipedia.org/wiki?curid=4171298" title="Unfold (album zespołu Almah)">
Unfold (album zespołu Almah)

Unfold – czwarty album studyjny brazylijskiego zespołu Almah, ostatnim z perkusistą Marcelem Moreirą, natomiast pierwszym z nowym basistą – Raphaelem Dafrasem i jedynym z Gustavem di Paduą w roli gitarzysty.

</doc>
<doc id="4171301" url="https://pl.wikipedia.org/wiki?curid=4171301" title="Gradie">
Gradie

Gradie (, "Hraddia") – wieś na Ukrainie, w obwodzie wołyńskim, w rejonie maniewickim. Liczy 575 mieszkańców.

</doc>
<doc id="4171303" url="https://pl.wikipedia.org/wiki?curid=4171303" title="Mała Medweżka">
Mała Medweżka

Mała Medweżka (ukr. Мала Ведмежка) – wieś na Ukrainie, w obwodzie wołyńskim w rejonie maniewickim. Liczy 156 mieszkańców.

</doc>
<doc id="4171304" url="https://pl.wikipedia.org/wiki?curid=4171304" title="E.V.O">
E.V.O

E.V.O – piąty album studyjny brazylijskiego zespołu Almah. Jest to pierwszy album z nowymi muzykami: Diogo Mafrą w roli gitarzysty oraz perkusistą Pedrem Tinellą.

</doc>
<doc id="4171305" url="https://pl.wikipedia.org/wiki?curid=4171305" title="Polak w Niemczech">
Polak w Niemczech

Polak w Niemczech – organ Związku Polaków w Niemczech ukazujący się w Niemczech od 1 kwietnia 1925 do czerwca 1939 roku. Pismo ukazywało się z reguły co miesiąc i było przekazywane za darmo członkom Związku Polaków w Niemczech.
1 kwietnia 2018 roku Związek Polaków w Niemczech „Rodło” przy wsparciu Kancelarii Prezesa Rady Ministrów RP wznowił wydawanie pisma.
Historia.
„Polak w Niemczech” był kontynuacją ukazującego się od 1 lipca 1924 do 1 marca 1925 Biuletynu Związku Polaków w Niemczech.
Wraz z czasopismem ukazywały się dodatki: Mały Polak w Niemczech (od sierpnia 1925), Młody Polak w Niemczech (od kwietnia 1930), Akademik (od października 1925). Gazeta była drukowana w Opolu, redagowali ją m.in. Stefan Murek, Władysław Wesołowski, Czesław Tabernacki i Edward Kmiecik. Numery "Polaka w Niemczech" zostały zdigitalizowane. Dostępne są w Śląskiej Bibliotece Cyfrowej.

</doc>
<doc id="4171307" url="https://pl.wikipedia.org/wiki?curid=4171307" title="Transkrypcja fonologiczna">
Transkrypcja fonologiczna

Transkrypcja fonologiczna (zwana również transkrypcją fonemiczną oraz transkrypcją fonetyczną szeroką) – system zapisu mowy uwzględniający tylko fonologicznie istotne cechy dźwięku. Opiera się na wzajemnej jednoznaczności znaku graficznego i dźwięku. Transkrypcję fonologiczną zapisuje się w nawiasach pochyłych //.

</doc>
<doc id="4171308" url="https://pl.wikipedia.org/wiki?curid=4171308" title="Kobylanka (dopływ Żegliny)">
Kobylanka (dopływ Żegliny)

Kobylanka – struga, prawostronny dopływ Żegliny o długości 12,01 km
Struga wypływa w okolicach wsi Redzeń Pierwszy, położonej w okolicach Burzenina w województwie łódzkim. Płynąc w kierunku północnym mija z prawej strony wieś Chojne, po czym zmienia kierunek na północno-zachodni i od północy opływa wieś Wiechucice. Po minięciu wsi, po około jednym kilometrze, wpada do Żegliny.

</doc>
<doc id="4171313" url="https://pl.wikipedia.org/wiki?curid=4171313" title="Bohdan Mychajliczenko">
Bohdan Mychajliczenko

Bohdan Wasylowycz Mychajliczenko, ukr. Богдан Васильович Михайліченко (ur. 21 marca 1997 w Boryspolu) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów Kniaża Szczasływe i Dynamo Kijów, barwy których bronił w juniorskich mistrzostwach Ukrainy (DJuFL). 24 lipca 2013 rozpoczął karierę piłkarską w drużynie juniorskiej Dynama Kijów, a 24 maja 2015 debiutował w podstawowym składzie. 18 lipca 2017 został wypożyczony do Stali Kamieńskie. 23 grudnia 2017 został wypożyczony do Zorii Ługańsk. 27 czerwca 2019 Zoria wykupiła kontrakt piłkarza. W sierpniu 2020 roku został wykupiony przez RSC Anderlecht.
Kariera reprezentacyjna.
Występował w juniorskich reprezentacjach U-17 i U-19. W 2017 został powołany do młodzieżowej reprezentacji Ukrainy. 3 września 2020 debiutował w składzie narodowej reprezentacji Ukrainy.

</doc>
<doc id="4171316" url="https://pl.wikipedia.org/wiki?curid=4171316" title="Casino Notabile">
Casino Notabile

Casino Notabile – były budynek klubowy stojący na Saqqajja Hill, na zewnątrz murów miejskich Mdiny na Malcie. Jest to mały, ozdobny budynek, zbudowany w latach 1887–88 według planów Webstera Paulsona. Przed odnowieniem w roku 2016, konstrukcja była w bardzo złym stanie i groziła zawaleniem.
Historia.
W roku 1886 grupa arystokratów z Mdiny zatrudniła brytyjskiego architekta Webstera Paulsona, aby zaprojektował budynek klubowy, który byłby zbudowany na Saqqajja Hill. Projekt został zaaprobowany przed październikiem 1886 roku, budowa została ukończona przed sierpniem 1888 roku. Paulson zmarł 16 sierpnia 1887 roku, kiedy budynek był jeszcze w fazie konstrukcji, co uczyniło Casino Notabile jego ostatnią pracą. Budynek klubowy zbudowany został na miejscu belwederu, i wznosił się nad starą pralnią z końca XVIII wieku.
Na początku XXI wieku budynek był opuszczony i w złym stanie. W roku 2008 podparto elewację drewnianymi belkami, aby zapobiec zawaleniu. Fundamenty były również niestabilne, ponieważ budynek postawiono na glinianym podłożu. Lokalne rady Rabatu i Mdiny wywierały nacisk na rząd w celu odrestaurowania budynku.
Prace przy budynku zostały chwilowo odłożone, ponieważ Dyrekcja ds. Odnawiania (Restoration Directorate) skoncentrowała się na restaurowaniu fortyfikacji Mdiny, a miejsce, po sprawdzeniu, uznane zostało za stabilne. Przed 2012 rokiem drewniane belki zastąpiono rusztowaniem. Plan prac konserwatorskich i konsolidacji fundamentów zatwierdzony został w roku 2015, i prace przeprowadzono w roku 2016. Odnowa kosztowała około 200 000 euro.
Casino Notabile zaliczone jest do zabytków narodowych klasy 1.
Architektura budynku.
Casino Notabile budynkiem w stylu flamboyant o eklektycznej budowie. Paulson był prawdopodobnie pod wpływem prac francuskich architektów ze szkoły "Beaux-Arts", i projekt budynku odzwierciedla architekturę "belle époque" z Paryża i Nicei. Casino jest małym budynkiem z trzema pomieszczeniami, wraz z otwartym tarasem oraz frontowym gankiem, wybudowanym z miejscowego wapienia.
Casino mieści popiersie Gubernatora, będące pracą sycylijskiego rzeźbiarza Giuseppe Valentiego. Mógł on być również autorem misternych rzeźb na zewnątrz budynku.

</doc>
<doc id="4171318" url="https://pl.wikipedia.org/wiki?curid=4171318" title="Sci Fi (kanał telewizyjny)">
Sci Fi (kanał telewizyjny)

Sci Fi – kanał telewizyjny, znany wcześniej jako SciFi Universal, należący do koncernu NBCUniversal, nadający m.in. w USA (najwcześniej), Ameryce Południowej oraz Europie. Nadaje filmy, seriale oraz programy fantastyczno-naukowe, fantasy oraz horrory. W Polsce kanał rozpoczął nadawanie 1 grudnia 2007 roku. Znajduje się w ofercie sieci telewizji kablowej: Multimedia Polska, Cyfrowy Polsat, Platforma Canal+ i Vectra.10 października 2017 roku kanał zmienił nowe logo i oprawę graficzną. 15 stycznia 2018 roku kanał rozpoczął nadawanie w wysokiej rozdzielczości (HD).
Rebranding.
Z dniem 16 marca 2009 roku stacja podjęła decyzję o zmianie nazwy na "SyFy", co faktycznie nastąpiło 7 czerwca 2009 roku. Jednak zmiana ta, ze względu na negatywne znaczeniowe konotacje (liczba mnoga od pospolitego słowa "syf" znaczącego 'brud, bałagan, syfilis'), nie objęła Polski – zdecydowały o tym badania polskiej opinii publicznej

</doc>
<doc id="4171319" url="https://pl.wikipedia.org/wiki?curid=4171319" title="Lemat Hoeffdinga">
Lemat Hoeffdinga

Lemat Hoeffdinga – w rachunku prawdopodobieństwa, twierdzenie podające górne ograniczenie funkcji generującej momenty ograniczonej zmiennej losowej o zerowej średniej. Dowód lematu Hoeffdinga wykorzystuje wzór Taylora oraz nierówność Jensena.
Twierdzenie.
Niech formula_1 będzie rzeczywistą zmienną losową przyjmującą wartości w przedziale formula_2 prawie na pewno. Jeżeli formula_3 to dla wszystkich formula_4 zachodzi nierówność
Dowód.
Założenie, że formula_1 ma zerową wartość oczekiwaną implikuje, że liczba formula_7 jest niedodatnia, a liczba formula_8 nieujemna. W szczególności, jeżeli jedna z tych liczb jest 0, to formula_1 przyjmuje stale wartość 0 prawie na pewno,
a w tym wypadku dowodzona nierówność jest prawdziwa. Bez straty ogólności można więc założyć, że liczba formula_7 jest ujemna, a formula_8 jest dodatnia.
Funkcja formula_13 jest wypukła, tj.
Obliczając wartość oczekiwaną obu stron powyższej nierówności, otrzymujemy
Niech formula_16 Definiujemy funkcję formula_17 wzorem
Definicja ta jest poprawna. Istotnie,
W konsekwencji,
Ze wzoru Taylora, dla każdej liczby rzeczywistej formula_21 istnieje taka liczba formula_22 w przedziale formula_23 że
Wynika stąd, że
Oznacza to, że
Ostatecznie

</doc>
<doc id="4171321" url="https://pl.wikipedia.org/wiki?curid=4171321" title="Lepnik zwyczajny">
Lepnik zwyczajny

Lepnik zwyczajny ("Lappula squarrosa" (Retz.) Dumort.) – gatunek rośliny z rodziny ogórecznikowatych.
Rozmieszczenie geograficzne.
Główny obszar jego występowania to Prowincja Pontyjska. Rozprzestrzenił się jednak i obecnie występuje także w niemal całej Europie (brak go na wyspach brytyjskich), Ameryce Północnej (USA i Kanada), niektórych regionach Ameryki Środkowej, Azji, Afryki i Australii. W Polsce jest gatunkiem nieczęstym; rośnie w rozproszeniu na terenie całego kraju, głównie na niżu i w niższych położeniach górskich. Status gatunku we florze Polski jest niejasny, według niektórych źródeł jest gatunkiem rodzimym, według innych archeofitem lub kenofitem.
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia).

</doc>
<doc id="4171322" url="https://pl.wikipedia.org/wiki?curid=4171322" title="Lappula squarrosa">
Lappula squarrosa



</doc>
<doc id="4171327" url="https://pl.wikipedia.org/wiki?curid=4171327" title="Herman Peńkow">
Herman Peńkow

Herman Jurijowycz Peńkow, ukr. Герман Юрійович Пеньков (ur. 26 maja 1994 w Makiejewce) – ukraiński piłkarz, grający na pozycji bramkarza.
Kariera piłkarska.
Kariera klubowa.
Wychowanek klubów Kniaża Szczasływe i Metałurh Donieck, barwy których bronił w juniorskich mistrzostwach Ukrainy (DJuFL). 7 marca 2011 rozpoczął karierę piłkarską w drużynie juniorskiej Metałurha Donieck. Po rozformowaniu Metałurha latem 2015 przeniósł się do Stali Kamieńskie, a 16 lipca 2017 debiutował w podstawowym składzie klubu. 6 lipca 2018 przeszedł do Karpat Lwów. 26 lipca 2019 zasilił skład Olimpiku Donieck. 24 stycznia 2020 został piłkarzem FK Lwów.
Kariera reprezentacyjna.
W 2015 występował w młodzieżowej reprezentacji Ukrainy.

</doc>
<doc id="4171328" url="https://pl.wikipedia.org/wiki?curid=4171328" title="Herman Penkow">
Herman Penkow



</doc>
<doc id="4171331" url="https://pl.wikipedia.org/wiki?curid=4171331" title="Yusuke Segawa">
Yusuke Segawa



</doc>
<doc id="4171337" url="https://pl.wikipedia.org/wiki?curid=4171337" title="Wyspy Boromejskie">
Wyspy Boromejskie



</doc>
<doc id="4171339" url="https://pl.wikipedia.org/wiki?curid=4171339" title="Appiaria">
Appiaria

Appiaria (łac. "Dioecesis Appiarensis") – stolica historycznej diecezji w Mezji Inferiore istniejącej w czasach rzymskich.
Współcześnie ruiny rzymskiego miasta Appiaria znajdują się w pobliżu miejscowości Orjachowo w Bułgarii. Obecnie katolickie biskupstwo tytularne. 

</doc>
<doc id="4171340" url="https://pl.wikipedia.org/wiki?curid=4171340" title="Hlib Hraczow">
Hlib Hraczow

Hlib Pawłowycz Hraczow, ukr. Гліб Павлович Грачов (ur. 15 maja 1997 w Popasnej, w obwodzie ługańskim, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Wyższej Szkoły Kultury Fizycznej w Ługańsku i klubu Metałurh Donieck, barwy których bronił w juniorskich mistrzostwach Ukrainy (DJuFL). 20 sierpnia 2014 rozpoczął karierę piłkarską w drużynie juniorskiej Metałurha Donieck. Po rozformowaniu Metałurha latem 2015 przeniósł się do Stali Kamieńskie, a 16 lipca 2017 debiutował w podstawowym składzie klubu. 16 lipca 2018 podpisał kontrakt z Czornomorcem Odessa. 31 stycznia 2020 opuścił odeski klub.

</doc>
<doc id="4171348" url="https://pl.wikipedia.org/wiki?curid=4171348" title="Ołeksandr Tymczyk">
Ołeksandr Tymczyk

Ołeksandr Wasylowycz Tymczyk, ukr. Олександр Васильович Тимчик (ur. 20 stycznia 1997 we wsi Krykływeć, w obwodzie winnickim, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów BRW-BIK Włodzimierz Wołyński i Dynamo Kijów, barwy których bronił w juniorskich mistrzostwach Ukrainy (DJuFL). 9 kwietnia 2014 rozpoczął karierę piłkarską w drużynie juniorskiej Dynama Kijów, a 26 października 2016 debiutował w podstawowym składzie. 18 lipca 2017 został wypożyczony do Stali Kamieńskie. 23 grudnia 2017 został wypożyczony do Zorii Ługańsk.
Kariera reprezentacyjna.
Występował w juniorskich reprezentacjach U-17 i U-19. W 2016 został powołany do młodzieżowej reprezentacji Ukrainy. 3 września 2020 debiutował w składzie narodowej reprezentacji Ukrainy.

</doc>
<doc id="4171349" url="https://pl.wikipedia.org/wiki?curid=4171349" title="Bohdan Mychajłyczenko">
Bohdan Mychajłyczenko



</doc>
<doc id="4171350" url="https://pl.wikipedia.org/wiki?curid=4171350" title="Biuletyn Związku Polaków w Niemczech">
Biuletyn Związku Polaków w Niemczech

Biuletyn Związku Polaków w Niemczech – organ Związku Polaków w Niemczech ukazujący się w Niemczech od 1 lipca 1924. Ostatni numer ukazał się 1 marca 1925.
Od 1 kwietnia 1925 ukazywał się jako „Polak w Niemczech”.
Pismo ukazywało się co miesiąc i było przekazywane bezpłatnie członkom Związku Polaków w Niemczech.

</doc>
<doc id="4171352" url="https://pl.wikipedia.org/wiki?curid=4171352" title="Gare de Colroy – Lubine">
Gare de Colroy – Lubine

Gare de Colroy - Lubine – przystanek kolejowy w miejscowości Colroy-la-Grande, w departamencie Wogezy, w regionie Grand Est, we Francji. Jest zarządzany przez SNCF i obsługiwany przez pociągi TER Lorraine. 
Położenie.
Znajduje się na linii Strasburg – Saint-Dié, na km 69,119 między stacjami Saales i Provenchères-sur-Fave, na wysokości 406 m n.p.m.
Historia.
Stację otwarto w 1928 przez Administration des chemins de fer d'Alsace et de Lorraine, kiedy otwarto odcinek linii z Provenchères-sur-Fave do Saales.

</doc>
<doc id="4171354" url="https://pl.wikipedia.org/wiki?curid=4171354" title="Katapulta lotnicza">
Katapulta lotnicza



</doc>
<doc id="4171355" url="https://pl.wikipedia.org/wiki?curid=4171355" title="Trifon">
Trifon

Trifon – zespół trzech fonemów następujących bezpośrednio po sobie. Każdy wyraz o długości "n" fonemów zawiera "n"² trifonów (n&gt;2).

</doc>
<doc id="4171357" url="https://pl.wikipedia.org/wiki?curid=4171357" title="Majdan Lipeński">
Majdan Lipeński

Majdan Lipeński (ukr. Майдан-Липненський) – wieś na Ukrainie, w obwodzie wołyńskim w rejonie maniewickim. Liczy 331 mieszkańców.

</doc>
<doc id="4171359" url="https://pl.wikipedia.org/wiki?curid=4171359" title="Marjan Mysyk">
Marjan Mysyk

Marjan Ołehowycz Mysyk, ukr. Мар'ян Олегович Мисик (ur. 2 października 1996 w Radziechowie, w obwodzie lwowskim, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów FK Lwów i Metałurh Donieck, barwy których bronił w juniorskich mistrzostwach Ukrainy (DJuFL). 1 sierpnia 2012 rozpoczął karierę piłkarską w drużynie juniorskiej Metałurha Donieck, a 29 maja 2015 debiutował w podstawowym składzie klubu. Po rozformowaniu Metałurha latem 2015 przeniósł się do Stali Kamieńskie. 4 lipca 2018 podpisał kontrakt z Worskłą Połtawa. 24 lipca 2019 przeszedł do Ruchu Lwów, a 3 września 2019 został wypożyczony do Weresu Równe.
Kariera reprezentacyjna.
Występował w juniorskiej reprezentacji Ukrainy. W 2016 został powołany do młodzieżowej reprezentacji Ukrainy.

</doc>
<doc id="4171360" url="https://pl.wikipedia.org/wiki?curid=4171360" title="Hruziatyn">
Hruziatyn

Hruziatyn (ukr. Грузя́тин) – wieś na Ukrainie, w obwodzie wołyńskim w rejonie maniewickim. Liczy 696 mieszkańców
W II Rzeczypospolitej gromada Gruziatyn (wieś i folwark o tej samej nazwie) należała do gminy Trościaniec powiatu łuckiego województwa wołyńskiego.
20 i 21 czerwca 1916, w czasie ofensywy Brusiłowa, pod Hruziatynem z przeważającymi siłami Rosjan walczył I i III batalion 2 Pułku Piechoty Legionów Polskich ponosząc dotkliwe straty: 2 oficerów i 38 legionistów poległych oraz 16 oficerów i 183 legionistów rannych.

</doc>
<doc id="4171362" url="https://pl.wikipedia.org/wiki?curid=4171362" title="Tannay (przystanek kolejowy)">
Tannay (przystanek kolejowy)

Tannay (fra: "Gare de Tannay") – przystanek kolejowy w Tannay, w kantonie Vaud, w Szwajcarii. Znajduje się na linii kolejowej Lozanna – Genewa.
Połączenia.
Przystanek jest obsługiwany przez pociągi regionalne:
Częstotliwość połączenia wynosi 30 minut w dni powszednie oraz co godzinę w weekendy i święta.

</doc>
<doc id="4171363" url="https://pl.wikipedia.org/wiki?curid=4171363" title="Alcanadre (stacja kolejowa)">
Alcanadre (stacja kolejowa)

Alcanadre (hiszp. "Estación de Alcanadre") – stacja kolejowa w Alcanadre, we wspólnocie autonomicznej La Rioja, w Hiszpanii. 
Oferuje usługi średniego dystansu obsługiwane przez Renfe. 
Położenie stacji.
Znajduje się na linii kolejowej Castejón – Bilbao w km 47,8, na wysokości 318 m n.p.m.
Stacja.
Stacja została otwarta w dniu 30 sierpnia 1863 wraz z otwarciem odcinka Castejón-Orduña linii kolejowej przeznaczonej do połączenia Castejón z Bilbao. Prace były prowadzone przez Compañía del Ferrocarril de Tudela a Bilbao utworzonej w 1857. W 1865 firma ogłosiła upadłość, ponieważ nie mogła przezwyciężyć trudności gospodarcze wynikające z inwestycji w budowę linii i interwencji Banku Bilbao. w 1878 roku została wchłonięta przez Norte, która byała właścicielem stacji aż do nacjonalizacji kolei w Hiszpanii w 1941 roku i utworzenie Renfe.
Od 31 grudnia 2004 linię obsługuje Renfe, podczas gdy budynkiem dworca Adif.
Połączenia.
Stacja obsługuje ruch do takich miejscowości jak Saragossa i Logroño.

</doc>
<doc id="4171364" url="https://pl.wikipedia.org/wiki?curid=4171364" title="Mały Polak w Niemczech">
Mały Polak w Niemczech

Mały Polak w Niemczech – dodatek do organu Związku Polaków w Niemczech, „Polak w Niemczech”, ukazujący się w Niemczech od 1 sierpnia 1925 do 1939. Pismo ukazywało się co miesiąc i było skierowane do dzieci w wieku 7-14 lat. Charakteryzowało się rozbudowanym działem korespondencji z małymi czytelnikami. Adresatem był Wujaszek Franek, w którego postać wcielali się członkowie redakcji gazety. Komentarze "przyjaciela dzieci" przedstawiały problemy najmłodszych mieszkańców Powiśla. Numery "Małego Polaka w Niemczech" zostały zdigitalizowane. Dostępne są w Śląskiej Bibliotece Cyfrowej.

</doc>
<doc id="4171365" url="https://pl.wikipedia.org/wiki?curid=4171365" title="Młody Polak w Niemczech">
Młody Polak w Niemczech

Młody Polak w Niemczech – dodatek do organu Związku Polaków w Niemczech, „Polak w Niemczech”, ukazujący się w Niemczech od 1 kwietnia 1930 do 1939.
Pismo ukazywało się co miesiąc i było skierowane do młodzieży powyżej 14 roku życia.

</doc>
<doc id="4171366" url="https://pl.wikipedia.org/wiki?curid=4171366" title="Liga Śródziemnomorska">
Liga Śródziemnomorska

Liga Śródziemnomorska, zwana także Lliga Mediterrània (Język kataloński), Liga Mediterránea (Język hiszpański) lub La Liga del Mediterráneo, była ligą piłki nożnej rozgrywaną w republikańskim obszarze Hiszpanii podczas hiszpańskiej wojny domowej. Ligę, rozgrywającą na początku 1937 roku, wygrała FC Barcelona. Kluby z ligi rywalizowały również w rozgrywkach pucharowych, Copa de la España Libre. W 1938 r. Obszar republikański był podzielony, a drugi sezon ligi śródziemnomorskiej okazał się niemożliwy do zorganizowania. Jednak została również zorganizowana alternatywna Lliga Catalana, również wygrana przez FC Barcelona.
Regionalne Ligi.
Hiszpańska wojna domowa, która rozpoczęła się w lipcu 1936 r., podzieliła Hiszpanię. Kilka klubów La Liga, w tym Sevilla FC, Real Betis, Real Sociedad, Athletic Bilbao, Celta de Vigo i Deportivo de La Coruña znalazło się w obszarach kontrolowanych przez Franco
Republikanie kontrolowali trzy duże miasta – Madryt, Barcelonę i Walencję – oraz wiele okolicznych wsi. Kontrolowali także większość wybrzeża Levante. W wyniku tego Primera División została zawieszona. Jednak pod koniec 1936 r. Niektóre ligi regionalne nadal były organizowane na obszarach republikańskich. "Campeonato Levante" reprezentowało zespoły z Walencji i Murcji. W drużynach uczestniczących znalazły się Valencia CF, Levante FC, Gimnàstico FC, Hércules CF, Murcia FC i FC Cartagena. Valencia CF została mistrzem z 13 punktami.
Mistrzostwa Katalonii były również przedmiotem sporów pomiędzy CE Espanyol, FC Barcelona, Girona FC, Granollers SC, CE Sabadell FC i CF Badalona. Zarówno Madryt CF, jak i Athletic Madryt zgłosiły się do Mistrzostw Katalonii, ale ich wniosek został odrzucony przez FC Barcelona. CE Espanyol został mistrzem z 14 punktami.
Liga Śródziemnomorska.
Republikańskie władze cywilne zorganizowały także Ligę Śródziemnomorską jako alternatywę dla La Liga. Miało to obejmować wszystkie dwanaście drużyn z "Campeonato Levante" i "Campionat de Catalunya". Jednak Hércules CF, Murcia FC i FC Cartagena musiały się wycofać, ponieważ ich miasta były bombardowane. Aby wyrównać równowagę pomiędzy drużynami z Katalonii i Levante, CE Sabadell FC i FC Badalona również zostały wycofane, a Atlético Castellón zostało zaproszone do wzięcia udziału jako czwarty klub Levante.
Pomimo faktu, że Madryt znajduje się w Republice, ani Madryt CF, ani Athletic Madrid nie weszły do Ligi Śródziemnomorskiej. Przyczyny tego są dyskusyjne. Ich nieuczestniczenie było obwiniane zarówno przez wewnętrzne podziały w szeregach republikańskich, jak i fakt, że Madryt pozostał bliżej linii frontu niż Barcelona czy Walencja. Liga została zakwestionowana między styczniem a majem 1937 r. Po 14 meczach FC Barcelona, z zespołem trenowanym przez Patricka O'Connell, a później Domènec Balmanya i Josep Escolà, pojawili się jako mistrzowie. CE Espanyol ukończył jako zdobywca drugiego miejsca, a Girona FC, prowadzona przez Francisco Bru, zajęła trzecie miejsce. Valencia CF, w której występował Simón Lecue z Madrytu CF jako gość w ostatnich dwóch meczach, zajęła czwarte miejsce , a Levante FC zajął piąte miejsce.
28 września 2007 r. FC Barcelona zwróciła się do RFEF o uznanie Ligi Śródziemnomorskiej za mistrzostwo Hiszpanii. Ta akcja została podjęta po tym, jak Kongres Hiszpański zaproponował RFEF, aby uznał wygraną Levante FC Copa de la España Libre jako ekwiwalent trofeum Puchar Króla. Niemniej jednak organ zarządzający hiszpańskim futbolem nie podjął jeszcze ostatecznej decyzji.

</doc>
<doc id="4171368" url="https://pl.wikipedia.org/wiki?curid=4171368" title="Klub integracji społecznej">
Klub integracji społecznej

Klub integracji społecznej – forma reintegracji społecznej i pracy socjalnej powiązana z doradztwem zawodowym mająca na celu skuteczne zorganizowanie działań o charakterze terapeutycznym, zatrudnieniowym i samopomocowym.
Definicja.
Fizycznie jest to jednostka, której celem działania jest pomoc osobom oraz ich rodzinom z podobnymi problemami życiowymi w odbudowywaniu i podtrzymywaniu umiejętności uczestniczenia w życiu lokalnej społeczności, jak również w powrocie do pełnienia określonych ról społecznych, a także w podniesieniu swoich kwalifikacji zawodowych, stanowiących wartość na rynku pracy.
Działalność.
W ramach klubów integracji społecznej można prowadzić np. programy zatrudnienia tymczasowego, poradnictwo prawne (przede wszystkim z zakresu rynku i prawa pracy, ale nie tylko), działalność samopomocową z zakresu zatrudnienia, spraw socjalnych i mieszkaniowych (np. wspólne inicjatywy z zakresu aktywizacji zawodowej). Można też organizować prace społecznie użyteczne lub roboty publiczne. Udział w klubach integracji społecznej jest dobrowolny i zależny od realizacji kontraktów socjalnych.
Kluby integracji społecznej mogą być prowadzone bezpośrednio przez gminy (jako jednostki organizacyjne) lub zlecane ośrodkom pomocy społecznej (jako ich sekcje) albo organizacjom pozarządowym (organizacja taka musi statutowo zajmować się reintegracją społeczno-zawodową dla osób określonych ustawowo, a prowadzenie klubu oznacza prowadzenie jednej z form działalności statutowej takiej organizacji).
W Polsce działalność klubów integracji społecznej reguluje ustawa o zatrudnieniu socjalnym z 13 czerwca 2003, w myśl której poszczególne kluby muszą mieć aktualny wpis do rejestru KIS prowadzonego przez odpowiedniego wojewodę. W polskich warunkach kluby integracji społecznej mają przede wszystkim za zadanie wsparcie osób bezrobotnych (ale także zagrożonych wykluczeniem społecznym, któremu mają przeciwdziałać), korzystających jednocześnie ze świadczeń pomocy społecznej. Zasady działania klubów mają umożliwić wzrost takim osobom aktywności życiowej, wyzwolenie się z długotrwałej bierności i uzyskanie narzędzi do samodzielnego radzenia sobie z trudnościami, z jakimi mają do czynienia osoby przez dłuższy czas pozostające bez pracy. Pracownicy klubów zapewniają ich klientom zarówno spotkania indywidualne, jak i grupowe, dostęp do komputerów wyposażonych w sieć internetową, warsztaty i konsultacje (w tym np. radcy prawnego).
Klubem zarządza lider (kierownik), którego głównym zadaniem jest zorganizowanie prawidłowej jego pracy – zarówno działań z zakresu administracji, jak i organizacji merytorycznej związanej z reintegracją społeczną i zawodową uczestników.
W 2013 w Polsce funkcjonowało 220 klubów integracji społecznej oraz 132 centra integracji społecznej. W 2014 na jedno województwo przypadało przeciętnie osiem takich centrów i trzynaście klubów. Instytucjami założycielskimi klubów były w 142 przypadkach samorządy terytorialne, a w 78 przypadkach organizacje pozarządowe. Przeciętna liczebność grupy w ciągu roku w jednym klubie wynosiła około 15-20 osób.
Konwent Centrów i Klubów Integracji Społecznej.
Jarosław Duda, Sekretarz Stanu w Ministerstwie Pracy i Polityki Społecznej zatwierdził 19 listopada 2010 dokument programowy pod nazwą "Konwent Centrów i Klubów Integracji Społecznej". Dokument ten jest realizacją postulatów środowiska centrów i klubów integracji społecznej. Do konwentu mogą przystępować poszczególne kluby z terenu Polski.
Konwent jest forum wymiany doświadczeń, wypracowywania wspólnych stanowisk i prezentowania propozycji rozwiązań systemowych w kluczowych sprawach dotyczących problematyki świadczenia usług reintegracji społecznej i zawodowej, współpracy z jednostkami organizacyjnymi pomocy społecznej, urzędami pracy oraz innymi organizacjami pozarządowymi i podmiotami działającymi w obszarze przeciwdziałania wykluczeniu społecznemu.

</doc>
<doc id="4171370" url="https://pl.wikipedia.org/wiki?curid=4171370" title="Akademik (czasopismo)">
Akademik (czasopismo)

Akademik – dodatek do organu Związku Polaków w Niemczech, „Polak w Niemczech”, ukazujący się w Niemczech od 1 października 1925 do 1 maja 1926.
Pismo ukazywało się co miesiąc i było skierowane do młodzieży akademickiej.

</doc>
<doc id="4171377" url="https://pl.wikipedia.org/wiki?curid=4171377" title="Spadochronowe Mistrzostwa Śląska 2018">
Spadochronowe Mistrzostwa Śląska 2018

Spadochronowe Mistrzostwa Śląska 2018 – odbyły się 2 czerwca 2018 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2TD "SP-AOB" (piloci: Jacek Niezgoda i Tomasz Jackiewicz). Skoki wykonywano z wysokości 1000 m i opóźnieniem 0–5 sekund. Z powodu załamania pogody rozegrano po 2 kolejki skoków.
Rozegrane kategorie.
Mistrzostwa rozegrano w pięciu kategoriach celności lądowania:
Wyniki.
W Mistrzostwach brało udział 24 zawodników .

</doc>
<doc id="4171379" url="https://pl.wikipedia.org/wiki?curid=4171379" title="Kruiningen-Yerseke">
Kruiningen-Yerseke

Kruiningen-Yerseke (ned: "Station Kruiningen-Yerseke") – stacja kolejowa w Kruiningen, w prowincji Zelandia, w Holandii. Stacja znajduje się na linii Roosendaal – Vlissingen. Stacja faktycznie znajduje się na granicy dwóch gmin Kruiningen i Yerseke.

</doc>
<doc id="4171383" url="https://pl.wikipedia.org/wiki?curid=4171383" title="Kasper Zebrzydowski (1592–1649)">
Kasper Zebrzydowski (1592–1649)

Kasper Zebrzydowski z Więcborka herbu Radwan (ur. 1592, zm. 1649) – kasztelan kaliski i kamieński w 1624 roku.
Rodzina.
Urodził się jako jedyny syn Andrzeja Zebrzydowskiego (zm. 1595), kasztelana śremskiego i Agnieszki Białośliwskiej (zm. 1639), herbu Topór. Brat Anny (zm. 1623), późniejszej żony Piotra Czarnkowskiego, kasztelana śremskiego; Marianny, żony Samuela Konarskiego, starosty hamesztyńskiego; Jadwigi (zm. przed 1641), żony Andrzeja Biskupskiego, kasztelana spicmirskiego; Elżbiety, późniejszej żony Stanisława Witowskiego, kasztelana brzezińskiego oraz Katarzyny (zm. 1640/1641), zakonnicy benedyktynki w Poznaniu.
Poślubił Annę z Żurowa Daniłowiczównę herbu Sas, córkę Mikołaja Daniłowicza (zm. 1624), podskarbiego wielkiego koronnego i kasztelana lwowskiego. Małżeństwo było bezpotomne.
Urząd.
Urząd kasztelana kaliskiego pełnił przez 25 lat od 1624 do 1649. Urząd kasztelana objął po Jędrzeju Krotowskim (Krotoski) herbu Leszczyc. Następcą jego został Krzysztof Mielżyński herbu Nowina. 
Jako senator był obecny na sejmach: 1632 (I), 1632 (III) i 1645 roku.
Podpisał "pacta conventa" Władysława IV Wazy w 1632 roku.

</doc>
<doc id="4171384" url="https://pl.wikipedia.org/wiki?curid=4171384" title="Chyžnianský potok">
Chyžnianský potok

Chyžnianský potok – potok, lewy dopływ rzeki Muráň na Słowacji. Ma 6 cieków źródłowych wypływających na południowych stokach grzbietu łączącego szczyty Kohút (1409 m) i Biela skala (882 m) w Górach Stolickich w Łańcuchu Rudaw Słowackich. Najwyżej położone cieki wypływają na wysokości około 870 m. Na wysokości około 430 m przyjmuje niewielki lewy dopływ (Hladomorný potok) i od tego miejsca spływa w kierunku południowym. Wkrótce opuszcza porośnięte lasem zbocza Gór Stolickich, wypływa na obszary pól uprawnych w dolinie rzeki Mur. Tutaj przyjmuje swój największy dopływ – Kozí potok. Następnie przepływa przez miejscowość Chyžné, pod drogą krajową nr 532 i linią kolejową i na wysokości około 310 m uchodzi do Murania.
Gorna część zlewni Chyżniańskiego Potoku znajduje się w porośniętych lasem zboczach Gór Stolickich, dolna to obszary pół uprawnych i zabudowań miejscowości Chyžné i Lubeník.

</doc>
<doc id="4171392" url="https://pl.wikipedia.org/wiki?curid=4171392" title="Kościół Wniebowzięcia Najświętszej Maryi Panny w Niegowici">
Kościół Wniebowzięcia Najświętszej Maryi Panny w Niegowici

Kościół Wniebowzięcia Najświętszej Maryi Panny – rzymskokatolicki kościół parafialny należący do dekanatu Niegowić archidiecezji krakowskiej.
Kościół został zaprojektowany przez architekta Bogdana Tretera. Pozwolenie na budowę zostało wydane przez wojewodę 3 sierpnia 1949 roku. W dniu 9 sierpnia 1949 roku zostały wylane fundamenty. Prace budowlane zakończyły się w 1959 roku. Kamień węgielny został poświęcony 18 czerwca 1954 roku. Pierwsze nabożeństwa w prowizorycznie zadaszonej świątyni, za zgodą kurii, zostało odprawione w grudniu 1955 roku. Wojewódzka Komisja Budowlana przeprowadziła odbiór techniczny świątyni w 1959 roku. „Wprowadzenie wiernych” odbyło się dopiero 20 grudnia 1959 roku, być może z powodu problemów z materiałami budowlanymi. Ksiądz Karol Wojtyła, biskup krakowski, w dniu 25 września 1966 roku konsekrował murowaną świątynię z wykończonym wnętrzem, jako część obchodów Tysiąclecia Chrztu Polski.

</doc>
<doc id="4171397" url="https://pl.wikipedia.org/wiki?curid=4171397" title="Al-Halba">
Al-Halba

Al-Halba (arab. الهلبة) – miejscowość w Syrii, w muhafazie Idlib. W 2004 roku liczyła 1381 mieszkańców.

</doc>
<doc id="4171402" url="https://pl.wikipedia.org/wiki?curid=4171402" title="Pstružný potok">
Pstružný potok

Pstružný potok – potok, lewy dopływ Zdychavy na Słowacji. Wypływa na wysokości około 1130 m na południowo-zachodnich stokach Kohúta (1409 m) w Górach Stolickich w Łańcuchu Rudaw Słowackich. Uchodzi do Zdychavy na wysokości około 450 m.
Większa część zlewni potoku to porośnięte lasem zbocza Gór Stolickich, tylko okolice ujścia to bezleśne obszary osady Pstružne.
Dolną częścią koryta potoku prowadzi szlak turystyczny na Kohúta. Zaczyna się w osadzie Revúčka.

</doc>
<doc id="4171405" url="https://pl.wikipedia.org/wiki?curid=4171405" title="Karati">
Karati

Karati (arab. قراطي) – wieś w Syrii, w muhafazie Idlib. W 2004 roku liczyła 567 mieszkańców.

</doc>
<doc id="4171407" url="https://pl.wikipedia.org/wiki?curid=4171407" title="Harran (Idlib)">
Harran (Idlib)

Harran (arab. حران) – wieś w Syrii, w muhafazie Idlib. W 2004 roku liczyła 456 mieszkańców.

</doc>
<doc id="4171410" url="https://pl.wikipedia.org/wiki?curid=4171410" title="Groszek różnolistny">
Groszek różnolistny

Groszek różnolistny ("Lathyrus heterophyllus" L.) – gatunek rośliny z rodziny bobowatych. Występuje w Europie.
W Polsce jest gatunkiem bardzo rzadkim; do 2015 roku uznawany za wymarły.; odnaleziony został w Nadleśnictwie Strzałowo w Puszczy Piskiej.
Biologia i ekologia.
Bylina, hemikryptofit. Kwitnie od lipca do sierpnia. Rośnie w lasach i zaroślach. Liczba chromosomów 2n =14. Gatunek charakterystyczny ciepłolubnych zbiorowisk okrajkowych z klasy "Trifolio-Geranietea sanguinei".
Zagrożenia i ochrona.
Roślina umieszczona na polskiej czerwonej liście w kategorii CR (krytycznie zagrożony). Znajduje się także w czerwonej księdze gatunków zagrożonych w kategorii LC (najmniejszej troski).

</doc>
<doc id="4171411" url="https://pl.wikipedia.org/wiki?curid=4171411" title="Lathyrus heterophyllus">
Lathyrus heterophyllus



</doc>
<doc id="4171415" url="https://pl.wikipedia.org/wiki?curid=4171415" title="Short track na Zimowych Igrzyskach Olimpijskich 2018">
Short track na Zimowych Igrzyskach Olimpijskich 2018

Short track na Zimowych Igrzyskach Olimpijskich 2018 – jedna z dyscyplin rozgrywanych podczas igrzysk w dniach 10–22 lutego 2018 w Gangneung, w Korei Południowej. Zawody odbyły się w ośmiu konkurencjach: 500, 1000, 1500 m mężczyzn i kobiet, a także sztafeta na 5000 m mężczyzn i na 3000 m kobiet.
Kwalifikacje.
Na igrzyskach wystąpiło łącznie 120 zawodników (po 60 kobiet i mężczyzn). Reprezentacje miały przydzielone miejsca w oparciu o Puchar Świata 2017/2018. Każda reprezentacja mogła zgłosić maksymalnie po 5 mężczyzn i kobiet pod warunkiem uzyskania przez sztafetę kwalifikacji lub po 3 mężczyzn i kobiet, jeśli sztafeta nie zdołała się zakwalifikować. Gospodarze mieli zagwarantowane 10 miejsc w zawodach.
Terminarz.
Oficjalny terminarz igrzysk.

</doc>
<doc id="4171421" url="https://pl.wikipedia.org/wiki?curid=4171421" title="Hötzelsdorf-Geras">
Hötzelsdorf-Geras

Hötzelsdorf-Geras (niem. "Bahnhof Hötzelsdorf-Geras") – stacja kolejowa w gminie Geras, w miejscowości Hötzelsdorf, w kraju związkowym Dolna Austria, w Austrii. Znajduje się na Franz-Josefs-Bahn biegnącej z Wiednia do Gmünd. Stacja jest jednym z najsłabiej uczęszczanych przystanków na linii Franz-Josefs-Bahn ze względu na bliskość stacji Sigmundsherberg, która ma znacznie większe znaczenie. 
Historia.
Stacja powstała w trakcie budowy Franz-Josefs-Bahn między Eggenburg i Gmünd w latach 60. XIX w i otwarta została w 1869 roku. W następnym roku ukończono budowę odcinka Eggenburg-Wien Franz-Josefs-Bahnhof.
W 1994 roku stacja została przebudowana w trakcie modernizacji Franz-Josefs-Bahn, która obejmowała elektryfikację między Sigmundsherberg i Gmünd oraz podwyższenie peronu.
Infrastruktura.
Stacja ma ogrzewaną poczekalnię z miejscami do siedzenia i ogólnodostępną toaletę.
Stacja ma dwa perony. Do perony wyspowego dociera się poprzez przejście w poziomie torów. Peron 1 jest używany tylko w wyjątkowych przypadkach, większość pociągów zatrzymuje się na peronie 2.
Przy wjeździe do stacji znajduje się przystanek autobusowy, na wschód znajduje się obiekt P+R o pojemności 70 miejsc parkingowych.

</doc>
<doc id="4171427" url="https://pl.wikipedia.org/wiki?curid=4171427" title="Agoncillo (przystanek kolejowy)">
Agoncillo (przystanek kolejowy)

Alcanadre (hiszp. "Estación de Agoncillo") – przystanek osobowy w Agoncillo, we wspólnocie autonomicznej La Rioja, w Hiszpanii. 
Oferuje usługi średniego dystansu obsługiwane przez Renfe. 
Położenie stacji.
Znajduje się na linii kolejowej Castejón – Bilbao w km 63,4, na wysokości 357 m n.p.m.
Stacja.
Stacja została otwarta w dniu 30 sierpnia 1863 wraz z otwarciem odcinka Castejón-Orduña linii kolejowej przeznaczonej do połączenia Castejón z Bilbao. Prace były prowadzone przez Compañía del Ferrocarril de Tudela a Bilbao utworzonej w 1857. W 1865 firma ogłosiła upadłość, ponieważ nie mogła przezwyciężyć trudności gospodarcze wynikające z inwestycji w budowę linii i interwencji Banku Bilbao. w 1878 roku została wchłonięta przez Norte, która byała właścicielem stacji aż do nacjonalizacji kolei w Hiszpanii w 1941 roku i utworzenie Renfe.
Od 31 grudnia 2004 linię obsługuje Renfe, podczas gdy budynkiem dworca Adif.
Połączenia.
Stacja obsługuje ruch do takich miejscowości jak Saragossa i Logroño.

</doc>
<doc id="4171428" url="https://pl.wikipedia.org/wiki?curid=4171428" title="Polyzoniida">
Polyzoniida

Polyzoniida – rząd wijów z gromady dwuparców i podgromady Chilognatha. Obejmuje ponad 70 opisanych gatunków.
Opis.
Krocionogi te mają grzbietobrzusznie spłaszczone, kopulaste w przekroju ciało o długości poniżej 30 mm długości ciała. Dorosłe formy mają powyżej 30 pierścieni zagłowowych. Powierzchnia ciała jest gładka i nieoszczeciniona. Ich tergity nie są zlane z pleurytami, są pozbawione paranota i podłużnej bruzdy grzbietowej. Widoczna od góry głowa jest mała, stożkowata, silnie wydłużona, w obrysie trójkątna i pozwala na wwiercanie się wija w podłoże. Na głowie osadzona jest para dużych oczu prostych, a spomiędzy nasad czułków wyrasta para dużych szczecin. Samce mają tylne odnóża siódmego i przednie odnóża ósmego pierścienia tułowia przekształcone w gonopody.
Występowanie.
Krocionogi te rozsiedlone są kosmopolitycznie. Występują na wszystkich kontynentach oprócz Antarktydy. Zamieszkują większą część Europy. W Azji znane są z Turcji, Nepalu, Chin, Wietnamu, Indonezji, Półwyspu Koreańskiego, Japonii, rosyjskiego Dalekiego Wschodu i Syberii, w tej ostatniej sięgając za północne koło podbiegunowe. W Afryce znane z RPA, Gwinei, Sierra Leone i wysp krainy madagaskarskiej. W Amerykach występują w Stanach Zjednoczonych, Meksyku, Panamie, Trynidadzie, Brazylii i Chile. Ponadto znane są z Australii, Wyspy Północnej Nowej Zelandii oraz niektórych wysp Oceanii.
W Polsce stwierdzono dwa gatunki (zobacz: Polyzoniida Polski).
Systematyka.
Takson ten wprowadzony został w 1895 przez Oratora Fullera Cooka. Należy do niego ponad 70 opisanych gatunków, zgrupowanych w trzech rodzinach:
Według analiz filogenetycznych Enghoffa z 1984 oraz analizy morfologicznej Regiera i innych z 2005 Polyzoniida zajmują pozycję siostrzaną względem Siphonophorida lub Platydesmida. Według analizy molekularnej Regiera i Shultza z 2001 są siostrzane względem Platydesmida, jednak w analizie nie uwzględniono Siphonophorida. Analiza molekularna Regiera i innych z 2005 metodą największej parsymonii umieszcza je jako siostrzane dla Platydesmida, a analiza metodami bayesowskimi jako siostrzane dla kladu obejmującego Platydesmida i Siphonophorida.

</doc>
<doc id="4171430" url="https://pl.wikipedia.org/wiki?curid=4171430" title="Platydesmida">
Platydesmida

Platydesmida – rząd wijów z gromady dwuparców i podgromady Chilognatha. Obejmuje ponad 60 opisanych gatunków.
Opis.
Krocionogi grzbietobrzusznie spłaszczone, osiągające do 60 mm długości ciała. Dorosłe formy tych dwuparców mają do 110 pierścieni zagłowowych. Ich tergity są zlane z pleurytami i wyposażone po bokach w długie paranota. Przez środek tergitów biegnie podłużna bruzda grzbietowa. Głowa jest stożkowata, w obrysie prawie trójkątna, pozbawiona oczu, o prymitywnie zbudowanym gnatochilarium, często ma dwa płaty o słabszej pigmentacji. Samce mają tylne odnóża siódmego i przednie odnóża ósmego pierścienia tułowia przekształcone w gonopody, które jednak zbliżone są budową do odnóży krocznych.
Występowanie.
Dwuparce o pochodzeniu laurazjatyckim. Przedstawiciele rzędu występują w Portugalii, niektórych krajach śródziemnomorskich, na Zakaukaziu, w nadkaspijskiej części Iranu, Nepalu, wschodnich Chinach, na Półwyspie Koreańskim, Tajwanie, w południowej Japonii, Azji Południowo-Wschodniej, Stanach Zjednoczonych, południowym Meksyku i Ameryce Centralnej.
Systematyka.
Takson ten wprowadzony został w 1895 przez Oratora Fullera Cooka. Należy do niego ponad 60 opisanych gatunków, zgrupowanych w dwóch rodzinach:
Według analiz filogenetycznych Enghoffa z 1984 oraz analizy morfologicznej Regiera i innych z 2005 Platydesmida zajmują pozycję siostrzaną względem Siphonophorida lub Polyzoniida. Według analizy molekularnej Regiera i Shultza z 2001 są siostrzane względem Polyzoniida, jednak w analizie nie uwzględniono Siphonophorida. Analiza molekularna Regiera i innych z 2005 metodą największej parsymonii umieszcza je jako siostrzane dla Polyzoniida, a analiza metodami bayesowskimi jako siostrzane dla Siphonophorida.

</doc>
<doc id="4171433" url="https://pl.wikipedia.org/wiki?curid=4171433" title="Piesočný potok">
Piesočný potok

Piesočný potok – potok, lewy dopływ rzeki Muráň na Słowacji. Wypływa trzema źródłowymi ciekami na południowych zboczach szczytu Dachov diel (933 m) w Górach Stolickich w Łańcuchu Rudaw Słowackich. Wszystkie 3 cieki wypływają na wysokości około 740-750 m. Od wysokości około 485 m potok jednym już korytem spływa w kierunku południowym. Opuszcza porośnięte lasem zbocza gór, wypływa na obszary pól uprawnych miejscowości Revúcka Lehota, przepływa pod drogą nr 532 i linią kolejową i na wysokości około 285 m uchodzi do Murania. 
Większa część zlewni potoku to porośnięte lasem zbocza Gór Stolickich, tylko dolna to obszary pól uprawnych i zabudowań wsi Revúcka Lehota.

</doc>
<doc id="4171437" url="https://pl.wikipedia.org/wiki?curid=4171437" title="Skeleton na Zimowych Igrzyskach Olimpijskich 2018">
Skeleton na Zimowych Igrzyskach Olimpijskich 2018

Skeleton na Zimowych Igrzyskach Olimpijskich 2018 – jedna z dyscyplin rozgrywanych podczas igrzysk w dniach 15–17 lutego 2018 w Pjongczangu, w Korei Południowej. Zawody odbyły się w dwóch konkurencjach: zawodach męskich i żeńskich.
Kwalifikacje.
W zawodach wzięło udział w sumie 50 zawodników (20 kobiet i 30 mężczyzn). Kwalifikacja opierała się rankingu Pucharu Świata 2017/2018 z dnia 14 stycznia 2018 roku. Skeletoniści mogli wziąć udział pod warunkiem spełnienia odpowiednich wymagań.
Terminarz.
Oficjalny terminarz igrzysk.

</doc>
<doc id="4171444" url="https://pl.wikipedia.org/wiki?curid=4171444" title="Paweł Możejko">
Paweł Możejko

Paweł Możejko (ur. 30 listopada 1969 w Gdyni) – polski fizyk, doktor habilitowany, profesor nadzwyczajny Politechniki Gdańskiej (PG).
Życiorys i kariera naukowa.
W 1989 ukończył technikum mechaniczno-elektryczne w Gdańsku, z maturą oraz dyplomem „Technik mechanik” o specjalności mechanika precyzyjna i automatyka. W latach 1989-1994 studiował fizykę na Wydziale Matematyki i Fizyki Uniwersytetu Gdańskiego. W 1994 obronił pracę „Statystyki w lokalnej fizyce kwantowej”, napisaną pod kierunkiem dra hab. Władysława Majewskiego, uzyskując tytuł magistra fizyki. W tym samym roku został asystentem w Katedrze Luminescencji Molekularnej Politechniki Gdańskiej. W 2000 roku obronił rozprawę doktorską „Zderzenia elektronów z drobinami XY4 (X=Si, Ge; Y=H, F, Cl)”, uzyskując stopień doktora nauk fizycznych (promotorem rozprawy doktorskiej był profesor Czesław Szmytkowski). Od 1 marca 2000 roku zatrudniony na stanowisku adiunkta w Katedrze Fizyki Atomowej i Luminescencji, na Wydziale Fizyki Technicznej i Matematyki Stosowanej Politechniki Gdańskiej. W latach 2001-2005 odbył trzyipółletni staż w grupie profesora Léona Sanche w Katedrze Medycyny Jądrowej i Radiobiologii na Wydziale Medycyny Uniwersytetu Sherbrooke w Kanadzie.
13 września 2013 Uchwałą Rady Wydziału Fizyki Technicznej i Matematyki Stosowanej nr 26/2013 uzyskał stopień doktora habilitowanego nauk fizycznych, w dyscyplinie fizyka.
W pracy naukowej zajmuje się teoretyczną i doświadczalną fizyką atomową i cząsteczkową, jest autorem przeszło 60 artykułów naukowych z tych dziedzin. W ramach PG pracuje w Katedrze Fizyki Atomowej, Molekularnej i Optycznej na Wydziale Fizyki Technicznej i Matematyki Stosowanej. Od 1993 jest członkiem Polskiego Towarzystwa Fizycznego.
Poza karierą akademicką gra również na trąbce, m.in. w kwartecie "Columbus Ensemble", z którym wydał w 2002 płytę pod tym samym tytułem.

</doc>
<doc id="4171451" url="https://pl.wikipedia.org/wiki?curid=4171451" title="Bernardo (piłkarz)">
Bernardo (piłkarz)

Bernardo, właśc. Bernardo Fernandes da Silva Junior (ur. 14 maja 1995 w São Paulo) – brazylijski piłkarz grający na pozycji obrońcy w Red Bull Salzburg.
Życiorys.
W Brazylii występował w Grêmio Osasco Audax Esporte Clube, Coritiba FBC, AA Ponte Preta oraz w Red Bull Brasil, w którym dwukrotnie przebywał na wypożyczeniu.
14 stycznia 2016 został piłkarzem Red Bull Salzburg. W rozgrywkach Bundesligi austriackiej zadebiutował 7 lutego 2016 w wygranym 2:1 spotkaniu z FC Admira Wacker Mödling. W sezonie 2015/2016 zagrał w 14 meczach ligowych, w tym w jednym w barwach Liefering FC, klubie satelickim Red Bull Salzburg. 28 sierpnia 2016 odszedł za 6 milionów euro do RB Leipzig. Jego pierwszym meczem w Bundeslidze było spotkanie z Hamburger SV 17 września 2016 (4:0 dla RB Leipzig). 5 lipca 2018 odszedł za 10 milionów euro do angielskiego Brighton &amp; Hove Albion. W Anglii w ciągu 3 lat wystąpił w 22 meczach Premier League. 
19 stycznia 2021 roku, na zasadzie wypożyczenia powrócił do Red Bull Salzburg. 5 dni później zagrał po raz pierwszy do powrocie do klubu w meczu przeciwko Rheindorf Altach, wygranym 2-0. 1 maja 2021 w finałowym meczu Pucharu Austrii, wszedł na boisko w 77. minucie zmieniając Zlatko Junuzovicia, w wygranym 3-0 meczu z LASK Linz. Był to dla niego drugi triumf z klubem w tych rozgrywkach. 
2 lipca 2021 związał się z klubem umową na stałe, po udanym wypożyczeniu. 

</doc>
<doc id="4171454" url="https://pl.wikipedia.org/wiki?curid=4171454" title="Mykyta Hawryłenko">
Mykyta Hawryłenko



</doc>
<doc id="4171459" url="https://pl.wikipedia.org/wiki?curid=4171459" title="Suchý potok (dopływ Murania)">
Suchý potok (dopływ Murania)

Suchý potok – potok, lewy dopływ rzeki Muráň na Słowacji. W górnym biegu ma nazwę Dolina. Wypływa na wysokości około 600 m na południowo-wschodnich zboczach szczytu Dachov diel (933 m) w Górach Stolickich w Łańcuchu Rudaw Słowackich. Spływa początkowo w kierunku południowo-wschodnim, potem południowym. Opuszcza porośnięte lasem zbocza gór, wypływa na obszary pól uprawnych miejscowości Revúcka Lehota i Chyžné, przepływa przez zabudowany obszar miejscowości Lubeník, pod drogą nr 532 i linią kolejową i na wysokości około 265 m uchodzi do Murania. 
Górna część zlewni potoku to porośnięte lasem zbocza Gór Stolickich, dolna to obszary pól uprawnych i zabudowań wsi Revúcka Lehota i Chyžné.

</doc>
<doc id="4171460" url="https://pl.wikipedia.org/wiki?curid=4171460" title="Basida">
Basida

Basida (arab. بسيدا) – miejscowość w Syrii, w muhafazie Idlib. W 2004 roku liczyła 1187 mieszkańców.

</doc>
<doc id="4171461" url="https://pl.wikipedia.org/wiki?curid=4171461" title="Al-Kanajis (Idlib)">
Al-Kanajis (Idlib)



</doc>
<doc id="4171462" url="https://pl.wikipedia.org/wiki?curid=4171462" title="Al-Kanajis (Hama)">
Al-Kanajis (Hama)



</doc>
<doc id="4171464" url="https://pl.wikipedia.org/wiki?curid=4171464" title="Pierwszy rząd Andreja Babiša">
Pierwszy rząd Andreja Babiša

Rząd Andreja Babiša – rząd Republiki Czeskiej pod kierownictwem Andreja Babiša, powołany i zaprzysiężony przez prezydenta Miloša Zemana 13 grudnia 2017. Zastąpił rząd Bohuslava Sobotki. Urzędował do 27 czerwca 2018.
Gabinet został powołany kilka tygodni po wyborach parlamentarnych, w wyniku których do parlamentu dostało się dziewięć ugrupowań. Zwycięstwo w nich odniosła współrządząca z socjaldemokratami i ludowcami centrowa partia ANO 2011, która wprowadziła 78 posłów do 200-osobowej Izby Poselskiej. Rozmowy koalicyjne nie doprowadziły do zawiązania większości rządowej. W konsekwencji Andrej Babiš, lider zwycięskiej formacji, zapowiedział utworzenie gabinetu mniejszościowego. 6 grudnia 2017 został przez prezydenta desygnowany na urząd premiera.
Rząd w pełnym składzie został zaprzysiężony przez prezydenta 13 grudnia tegoż roku. Jego członkami zostali przedstawiciele ANO 2011, a także osoby bezpartyjne, z których większość kandydowała z ramienia partii w wyborach lokalnych lub parlamentarnych.
16 stycznia 2018 Izba Poselska odmówiła udzielenia rządowi wotum zaufania. Formalnie dymisja Andreja Babiša z funkcji premiera została przyjęta przez prezydenta 24 stycznia, w tym samym dniu został on ponownie desygnowany na stanowisko premiera.
Gabinet urzędował do 27 czerwca 2018, kiedy to zaprzysiężono drugi rząd Andreja Babiša, współtworzony przez ANO 2011 i Czeską Partię Socjaldemokratyczną.

</doc>
<doc id="4171466" url="https://pl.wikipedia.org/wiki?curid=4171466" title="Królowa Maria Ludwika (Museo de Zaragoza)">
Królowa Maria Ludwika (Museo de Zaragoza)

Królowa Maria Ludwika (hiszp. "La reina María Luisa") – obraz olejny hiszpańskiego malarza Francisca Goi (1746–1828) przedstawiający hiszpańską królową Marię Ludwikę Burbon-Parmeńską. Portret królowej i jego pendant "Portret Karola IV" należą do zbiorów Prado. Oba obrazy zostały zdeponowane w Museo de Zaragoza, gdzie obecnie są eksponowane.
Okoliczności powstania.
W 1788 roku zmarł Karol III, król Hiszpanii, na którego dworze pracował Goya. Jego najstarszy żyjący syn infant Karol (1748–1819) był królem Neapolu i Sycylii, zrzekł się jednak korony na rzecz syna i przybył do Madrytu w 1789 roku, aby razem z małżonką Marią Ludwiką Burbon-Parmeńską objąć tron Hiszpanii. Maria Ludwika panowała u boku męża do 1789 i towarzyszyła mu na wygnaniu. Zmarła w Rzymie, w 1819.
Goya został nadwornym malarzem nowych monarchów i wielokrotnie ich portretował. Pierwsze pary portretów, do których król i królowa pozowali, powstały w 1789 z okazji koronacji; na ich podstawie tworzono różne repliki różniące się od siebie m.in. strojami czy tłem. Ze względu na napływ licznych zamówień Goya korzystał z pomocy uczniów i pomocników, wśród nich byli m.in. Agustín Esteve i Asensio Julià. Możliwe, że obraz z Museo de Zaragoza jest dziełem Esteve.
Opis obrazu.
Królowa została przedstawiona w trzech czwartych postaci, w pozycji stojącej. Ma na sobie oficjalny strój w stylu francuskim: suknię w niebieskich odcieniach z mocno dopasowanym gorsetem, ozdobioną tiulem, koronkami i haftami. Rękawy sięgają łokci, z wyraźnie odsłonionymi przedramionami. Królowa nie nosiła rękawiczek i zakazała tego innym damom na dworze. Niezbyt piękna władczyni uważała ręce za swój największy atut i chciała, aby każdy mógł się o tym przekonać. Uwagę zwraca okazała fryzura i olbrzymia ozdoba głowy wykonana z piór, wstążek i koronek. W prawej ręce trzyma zamknięty wachlarz. Na jej piersi widnieje Order Krzyża Gwiaździstego. Tło stanowi rozciągnięta po przekątnej zielona zasłona. Na stole po lewej stronie widnieją korona i płaszcz gronostajowy, symbole władzy królewskiej.
Proweniencja.
Obraz znajduje się w zbiorach Prado od 1911, gdzie trafił za pośrednictwem Ministerstwa Finansów. W latach 1925–1961 został przeniesiony do "Museo Municipal de San Telmo" w San Sebastián. Od 1972 roku jest wystawiany w Museo de Zaragoza, razem ze swoim pendantem, portretem króla Karola IV.

</doc>
<doc id="4171467" url="https://pl.wikipedia.org/wiki?curid=4171467" title="Masters Snooker 2018">
Masters Snooker 2018

Masters 2018 (ang: "2018 Dafabet Masters") – nierankingowy, zaproszeniowy turniej snookerowy. Został rozegrany w Alexandra Palace w Londynie (Anglia) w dniach 14−21 stycznia 2018 roku. Jest to 44 edycja tego turnieju.
Obrońcą tytułu był Anglik, Ronnie O’Sullivan.
W turnieju z powodu zawieszenia nie wystąpił notowany na 12 miejscu listy rankingowej Stuart Bingham, jego miejsce zajął Liang Wenbo, zajmujący miejsce 17.
Nagrody.
Zwycięzca: 200 000 £
II Miejsce: 90 000 £
Półfinalista: 50 000 £
Ćwierćfinalista: 25 000 £
Runda 1: 12 500 £
Najwyższy break turnieju: 10 000 £
Łączna pula nagród: 600 000 £

</doc>
<doc id="4171468" url="https://pl.wikipedia.org/wiki?curid=4171468" title="134 Samodzielna Łomżyńska Brygada Łączności Naczelnego Dowództwa">
134 Samodzielna Łomżyńska Brygada Łączności Naczelnego Dowództwa

134 Samodzielna Łomżyńska Brygada Łączności Naczelnego Dowództwa Wojsk Kierunku Południowego (ros. "134-я oтдельная Ломжинская дважды Краснознамённая, орденов Суворова и Кутузова бригада связи ГК ВЮН") – związek taktyczny wojsk łączności Sił Zbrojnych ZSRR i Rosji. Jednostka Wojskowa nr 63536.
Historia.
134 Samodzielna Brygada Łączności powstała w 1975 roku na bazie istniejącego dotychczas 32 samodzielnego pułku łączności (utworzonego w 1941 roku), po którym przejęła nazwę wyróżniającą oraz ordery.
Brygada była jednostką bezpośredniego podporządkowania Naczelnego Dowództwa Wojsk Kierunku Południowego, administracyjnie podlegała dowództwu Północnej Grupy Wojsk. Stacjonowała w Legnicy.
Zadaniem Brygady było zapewnienie łączności szczebla strategicznego, ponadto realizowała zadania szkolenia podstawowego i specjalistycznego żołnierzy służby zasadniczej wojsk łączności na potrzeby Północnej Grupy Wojsk.
W 1991 roku Brygadę wyprowadzono z terytorium Polski i przemieszczono do wsi Gusino w obwodzie smoleńskim. W 2009 roku Brygada została rozformowana.

</doc>
<doc id="4171469" url="https://pl.wikipedia.org/wiki?curid=4171469" title="Takana">
Takana

Takana (arab. تقانة) – wieś w Syrii, w muhafazie Idlib. W 2004 roku liczyła 562 mieszkańców.

</doc>
<doc id="4171478" url="https://pl.wikipedia.org/wiki?curid=4171478" title="Samka">
Samka

Samka (arab. سمكة) – wieś w Syrii, w muhafazie Idlib. W 2004 roku liczyła 322 mieszkańców.

</doc>
<doc id="4171484" url="https://pl.wikipedia.org/wiki?curid=4171484" title="134 Łomżyńska Brygada Łączności Naczelnego Dowództwa">
134 Łomżyńska Brygada Łączności Naczelnego Dowództwa



</doc>
<doc id="4171485" url="https://pl.wikipedia.org/wiki?curid=4171485" title="Bronisława Chmielowska">
Bronisława Chmielowska

Bronisława Chmielowska (ur. 1935 w Wołczuchach, powiat gródecki, zm. 5 sierpnia 2021) – polska śpiewaczka ludowa pochodząca z lwowskiego.
Życiorys.
Była depozytariuszką bogatego archaicznego repertuaru pieśni, min. kolęd życzących, pieśni weselnych i kołysanek, jak również licznych ballad, pieśni lirycznych, rekruckich, wojenkowych oraz religijnych. Przywiozła z Kresów dawne polskie pieśni, które dawniej tam śpiewano i wykonywała je z zachowaniem gródeckiego dialektu i w archaicznej manierze.
Córka Antoniego i Agnieszki Zamirskich mieszkających przed wojną we wsi Wołczuchy, w pobliżu Lwowa. W roku 1945 wraz z mamą i roczną siostrą wyruszyła jako 8 latka na Ziemie Zachodnie. Początkowo zamieszkali w Większycach na Górnym Śląsku. W 1947 roku osiedlili się w Pyskowicach koło Złotoryi, w województwie dolnośląskim. Po wyjściu za mąż za Karola Chmielowskiego także pochodzącego z Wołczuch w roku 1967 zamieszkała w Mroczkowicach, powiat lwówecki. Prowadziła wraz z rodziną gospodarstwo rolne. 
Bronisława Chmielowska od 1976 roku była członkinią zespołu „Podgórzanie” z Mirska. Do zespołu należy synowa pani Bronisławy Alina Chmielowska. Bronisława Chmielowska wraz z zespołem, a także solo, występowała m.in. na Festiwalu Kapel i Śpiewaków Ludowych w Kazimierzu Dolnym, Sejmiku Teatrów Wsi Polskiej w Tarnogrodzie, Sejmiku Wiejskich Zespołów Teatralnych we Włoszakowicach. Zespół występował również za granicą, na Festiwalu Folkloru w Issoire (Francja), a także w Norwegii, Czechach, Holandii, Hiszpanii, Włoszech i Niemczech.
Podczas występów zespół wykonuje pieśni i tańce tradycyjne oraz pokazuje widowiska obrzędowe, min. „Rekruty”, „Boże Narodzenie”, „Zapusty”, „Wesele”, „Umłoty”, „Kusoki”, „Kądziel”. 

</doc>
<doc id="4171492" url="https://pl.wikipedia.org/wiki?curid=4171492" title="Zamokrzyca ryżowa">
Zamokrzyca ryżowa

Zamokrzyca ryżowa ("Leersia oryzoides" (L.) Sw.) – gatunek rośliny z rodziny wiechlinowatych. Występuje w Eurazji i Ameryce Północnej, ponadto zawleczony do Australii i Nowej Zelandii.
W Polsce jest gatunkiem nieczęstym; rośnie w rozproszeniu na terenie całego kraju.
Biologia i ekologia.
Bylina, hemikryptofit, hydrofit. Kwitnie od lipca do października. Rośnie na brzegach cieków wodnych. Liczba chromosomów 2n =48. Gatunek charakterystyczny trawiastych szuwarów z zespołu "Leersietum oryzoidis".
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia). Znajduje się także w czerwonej księdze gatunków zagrożonych w kategorii LC (najmniejszej troski).

</doc>
<doc id="4171495" url="https://pl.wikipedia.org/wiki?curid=4171495" title="Leersia oryzoides">
Leersia oryzoides



</doc>
<doc id="4171496" url="https://pl.wikipedia.org/wiki?curid=4171496" title="Jan Strzałkowski">
Jan Strzałkowski



</doc>
<doc id="4171498" url="https://pl.wikipedia.org/wiki?curid=4171498" title="Jaroslava Němcová">
Jaroslava Němcová

Jaroslava Němcová (ur. 27 kwietnia 1971 w Powaskiej Bystrzycy) – czeska polityk, ekonomistka i samorządowiec, od 2017 do 2018 minister pracy i spraw socjalnych.
Życiorys.
W 1989 ukończyła szkołę średnią, po czym do 1990 kształciła się w Kijowskim Instytucie Gospodarki Narodowej. W 1993 ukończyła studia na Uniwersytecie Ekonomicznym w Bratysławie. W 2009 została absolwentką studiów podyplomowych typu MBA.
Od 1992 prowadziła własną działalność gospodarczą w zakresie doradztwa w branży księgowej i podatkowej, zajmowała się również działalnością maklerską. W latach 1998–2006 była dyrektorem finansowym w różnych przedsiębiorstwach. Następnie do 2009 pełniła funkcję zastępcy dyrektora Centralnego Szpitala Wojskowego w Pradze do spraw gospodarczych. Od 2009 do 2011 była zastępcą szefa Urzędu Rządu Republiki Czeskiej, kierowała w nim też sekcją ekonomiczną. Później przez trzy lata była dyrektorem departamentu obsługi klienta w VZP, państwowym ubezpieczycielu zdrowotnym. W 2014 została zastępcą dyrektora szpitala Nemocnice Na Homolce do spraw ekonomicznych. W 2016 z ramienia ANO 2011 wybrana na radną kraju środkowoczeskiego, wchodząc w tym samym roku w skład egzekutywy tego kraju jako radna do spraw społecznych.
13 grudnia 2017 została ministrem pracy i spraw socjalnych w rządzie Andreja Babiša. Funkcję tę pełniła do 27 czerwca 2018.

</doc>
<doc id="4171507" url="https://pl.wikipedia.org/wiki?curid=4171507" title="Lubomír Metnar">
Lubomír Metnar

Lubomír Metnar (ur. 6 października 1967 w Ołomuńcu) – czeski policjant, w latach 2013–2014 wiceminister, od 2017 do 2018 minister spraw wewnętrznych, w latach 2018–2021 minister obrony.
Życiorys.
Ukończył szkołę policyjną (1993) oraz studia ekonomiczne na Uniwersytecie Ostrawskim (1998). Po odbyciu służby wojskowej zatrudnił się w czeskiej policji, pracował w dziale kryminalnym w kraju morawsko-śląskim, pod koniec służby pełnił funkcję kierownika departamentu w regionalnym oddziale policji. W 2010 został wyróżniony za przeprowadzone postępowanie, w wyniku którego do odpowiedzialności karnej pociągnięci zostali sprawcy ataku na dom romskiej rodziny, w którym ciężko poparzone zostało małoletnie dziecko. W 2011 przeszedł do sektora prywatnego, na stanowisku dyrektorskim odpowiadał za bezpieczeństwo w przedsiębiorstwie Vítkovice należącym do Jana Světlíka.
Od lipca 2013 do października 2014 był pierwszym wiceministrem i następnie wiceministrem spraw wewnętrznych, gdy resortem tym kierowali kolejno Martin Pecina i Milan Chovanec. Po odejściu z administracji rządowej powrócił do Witkowic na dotychczasową funkcję. W ramach koncernu został także członkiem rady dyrektorów VTK Special i członkiem rady nadzorczej Vítkovice Heavy Machinery.
13 grudnia 2017 objął urząd ministra spraw wewnętrznych w rządzie Andreja Babiša. 27 czerwca 2018 w jego drugim gabinecie przeszedł na funkcję ministra obrony.
W wyborach w 2021 z ramienia ANO 2011 uzyskał mandat deputowanego do Izby Poselskiej. W grudniu tegoż roku zakończył pełnienie funkcji ministra.

</doc>
<doc id="4171514" url="https://pl.wikipedia.org/wiki?curid=4171514" title="Jan Grzywacz">
Jan Grzywacz

Jan Grzywacz (ur. 5 sierpnia 1896 w Słupicy, zm. wiosną 1940 w Katyniu) – podporucznik saperów rezerwy Wojska Polskiego, kawaler Krzyża Walecznych, ofiara zbrodni katyńskiej.
Życiorys.
Urodził się w rodzinie Franciszka i Marii z Figurskich. Absolwent Szkoły Handlowej w Radomiu (1916); na wydziale ekonomii Uniwersytetu Poznańskiego otrzymał absolutorium. Członek POW. W 1920 brał udział w fortyfikowaniu Dęblina. 
Mianowany podporucznikiem ze starszeństwem z 1 lipca 1925 roku i 19. lokatą w korpusie oficerów inżynierii i saperów. W 1934 roku pozostawał w ewidencji Powiatowej Komendy Uzupełnień Radom. Posiadał przydział w rezerwie do 2 batalionu saperów. 
W kampanii wrześniowej wzięty do niewoli radzieckiej, osadzony w Kozielsku. Między 15 a 17 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 029/3, pozycja 44, nr akt 656 z 13.04.1940. Został zamordowany między 16 a 19 kwietnia 1940 przez NKWD w lesie katyńskim. 

</doc>
<doc id="4171521" url="https://pl.wikipedia.org/wiki?curid=4171521" title="Almah (album)">
Almah (album)

Almah – pierwszy album zespołu Almah, początkowo będący albumem solowym Eda Falaschiego, który skomponował wszystkie piosenki oraz wyprodukował go.

</doc>
<doc id="4171524" url="https://pl.wikipedia.org/wiki?curid=4171524" title="Jiří Milek">
Jiří Milek

Jiří Milek (ur. 3 lipca 1963 w Zábřehu) – czeski agronom i przedsiębiorca, od 2017 do 2018 minister rolnictwa
Życiorys.
W 1982 ukończył technikum rolnicze, a w 1986 studia agronomiczne w Wyższej Szkole Rolniczej w Brnie. Od 1987 do 1988 pracował w jako agronom w spółdzielni rolniczej JZD Klopina, w latach 1989–2005 był głównym agronomem w JZD Troubelice. W latach 2006–2008 był dyrektorem działu spożywczego w przedsiębiorstwie Úsovsko w Klopinie. Od 2009 do 2017 pełnił funkcję dyrektora generalnego i prezesa zarządu koncernu Úsovsko, działającego w różnych branżach (m.in. zajmującego się produkcją musli).
W 2013 bez powodzenia ubiegał się o mandat posła do Izby Poselskiej jako bezpartyjny kandydat na liście ANO 2011. 13 grudnia 2017 objął urząd ministra rolnictwa w rządzie Andreja Babiša. Funkcję tę pełnił do 27 czerwca 2018.

</doc>
<doc id="4171527" url="https://pl.wikipedia.org/wiki?curid=4171527" title="Mount Vancouver">
Mount Vancouver

Mount Vancouver – szczyt w Alpach Południowych, w Nowej Zelandii. Znajduje się na granicy regionów Canterbury i West Coast. Wznosi się na wysokość 3309 m n.p.m. Położony jest nieco ponad kilometr na północ od Góry Cooka.

</doc>
<doc id="4171529" url="https://pl.wikipedia.org/wiki?curid=4171529" title="Virginia Gardner">
Virginia Gardner

 
Virginia Elizabeth Gardner (ur. 18 kwietnia 1995 w Sacramento) – amerykańska aktorka i modelka, która wystąpiła m.in. w serialu "Runaways".

</doc>
<doc id="4171537" url="https://pl.wikipedia.org/wiki?curid=4171537" title="Jerzy Zachorowski">
Jerzy Zachorowski

Jerzy Kazimierz Zachorowski (ur. 9 lipca 1955 w Krakowie, zm. 1 lutego 2017 tamże) – polski fizyk doświadczalny, specjalizujący się w fizyce atomowej, fotonice i spektroskopii laserowej. Pracował na Uniwersytecie Jagiellońskim. W latach 1969–1973 był uczniem I Liceum Ogólnokształcącego im. Bartłomieja Nowodworskiego w Krakowie, gdzie zdał maturę.
Życiorys.
Syn Witolda i Marii. W roku 1979 ukończył studia fizyczne na Uniwersytecie Jagiellońskim, następnie podjął pracę na macierzystej uczelni, w Instytucie Fizyki imienia Mariana Smoluchowskiego. Tam obronił rozprawę doktorską, a następnie się habilitował. W roku 2015 otrzymał tytuł profesora nauk fizycznych. W latach 2012–2016 prodziekan Wydziału Fizyki, Astronomii i Informatyki Stosowanej UJ. Współtwórca Zakładu Fotoniki w Instytucie Fizyki UJ.
Był stypendystą Humboldta (Uniwersytet w Bonn, 1989–1990).
Pracował w dziedzinie fizyki atomowej i optyki kwantowej, uczestniczył w badaniach ultrazimnej materii, brał udział w wytworzeniu atomowego kondensatu Bosego-Einsteina oraz budowie optycznego zegara atomowego: ultraprecyzyjnego wzorca częstotliwości. Za osiągnięcia naukowe nagrodzony przez Ministra Nauki i Szkolnictwa Wyższego, JM Rektora Uniwersytetu Jagiellońskiego oraz Marszałka Województwa Kujawsko-Pomorskiego. Pochowany na Cmentarzu Rakowickim w Krakowie.

</doc>
<doc id="4171544" url="https://pl.wikipedia.org/wiki?curid=4171544" title="Linia kolejowa Bleicherode – Herzberg">
Linia kolejowa Bleicherode – Herzberg

Linia kolejowa Bleicherode – Herzberg – dawna, jednotorowa linia kolejowa w Niemczech, w kraju związkowym Dolna Saksonia i Turyngia. Łączyła linię kolejową Halle-Hann. Münden w Bleicherode z Südharzstrecke w Herzberg am Harz.

</doc>
<doc id="4171555" url="https://pl.wikipedia.org/wiki?curid=4171555" title="Wielki Poker (teleturniej)">
Wielki Poker (teleturniej)

Wielki Poker – polski teleturniej emitowany na antenie TVP2 w 2007 roku, prowadzony przez Pawła Burczyka i Cezarego Kosińskiego, oparty na brytyjskim formacie "PokerFace".
Zasady gry.
W każdym odcinku sześcioro uczestników rywalizowało ze sobą o 50 000 złotych i przepustkę do finału, w którym nagrodą główną było 250 000 złotych (w wielkim finale spotykali się zwycięzcy sześciu kolejnych odcinków eliminacyjnych).
Przed rozpoczęciem właściwej rozgrywki w studiu zawodnicy przestawiali się pozostałym graczom. Mogli wtedy podawać nieprawdziwe informacje dotyczące ich zawodu, pochodzenia, zainteresowań itp.
Po wejściu do głównej części studia wszyscy uczestnicy otrzymywali po 2000 zł. Rozpoczynała się gra złożona z pięciu rund. W każdej z nich prowadzący zadawali określoną liczbę pytań, a za poprawne odpowiedzi uczestnicy dostawali pieniądze:
Uczestnicy przez całą grę znali jedynie swój stan konta – w przeciwieństwie do telewidzów nie otrzymywali żadnych informacji o wynikach rywali. Po serii pytań następowała dyskusja, a następnie "konfrontacja", w czasie której osoba, która jako pierwsza wcisnęła przycisk zatrzymywała swoje pieniądze, ale kończyła grę (o potencjalnie nawet ćwierć miliona); jeżeli w ciągu 10 sekund nikt się nie wycofał, to osoba z najniższym stanem konta odpadała z niczym.
Oznacza to, że będąc najsłabszym nawet przez całą grę można było wygrać odcinek (jeżeli wszyscy, obawiając się odejścia z niczym, będą się wycofywali). Po każdej "konfrontacji" jeden zawodnik (ten, który się wycofał albo ten, który zdobył najmniej pieniędzy) przechodził do "pokoju pożegnań", gdzie po raz pierwszy dowiadywał się, czy wycofując się, postąpił słusznie.
Spis serii i oglądalność.
Na podstawie archiwalnego programu dla prasy Telewizji Polskiej.
Program nadawany był w piątki o 20.00 od 16 marca do 22 czerwca 2007 r. W jedynej serii wyemitowano 14 odcinków, czyli 2 edycje (6 odcinków + finał). Teleturniej gromadził średnio 1,96 mln widzów (dając Dwójce 15,24% udziałów w paśmie). Z powodu niskiej oglądalności został zdjęty z anteny.

</doc>
<doc id="4171558" url="https://pl.wikipedia.org/wiki?curid=4171558" title="Provos">
Provos



</doc>
<doc id="4171572" url="https://pl.wikipedia.org/wiki?curid=4171572" title="Metapocyrtus lumawigi">
Metapocyrtus lumawigi

Metapocyrtus (Artapocyrtus) lumawigi – gatunek chrząszcza z rodziny ryjkowcowatych i podrodziny Entiminae.
Gatunek ten opisany został w 2017 roku przez Maurizio Bollino i Franco Sandela na podstawie 20 okazów odłowionych w latach 2014–2015.
Samiec mierzy od przedniej krawędzi przedplecza do tylnego brzegu pokryw 10,2–11,5 mm, a samica 10,5 mm. Oskórek jest ubarwiony czarno, na wierzchu ciała silnie, a na spodzie słabo błyszczący. Głowa jest prawie naga, o dość dużych oczach i płaskim przedzie. Nieco dłuższy niż szerszy ryjek ma rozszerzony wierzchołek, punktowany grzbiet i głębokie rowki: podłużny oraz poprzeczny w nasadowej połowie. Kulistawy, prawie tak długi jak szeroki przedtułów ma delikatnie punktowane przedplecze z pasami jasnożółtych łusek wzdłuż wszystkich brzegów. Prawie jajowate w obrysie pokrywy są mają punktowane rzędy, z których te od pierwszego do dwunastego zaopatrzone są w podłużne pasy miedziano-czerwonych łusek. Zwykle pasy te są przerwane w połowie długości pokryw. Samiec ma smukłe prącie z guzkiem wierzchołkowym, w widoku bocznym równomiernie zakrzywione, a w grzbietowym nieco faliste w części nasadowej oraz równomiernie faliste w szczytowej ćwiartce.
Gatunek endemiczny dla Filipińskiego Luzonu, znany wyłącznie z prowincji Camarines Norte i Camarines Sur w regionie Bicol.

</doc>
<doc id="4171587" url="https://pl.wikipedia.org/wiki?curid=4171587" title="Świątynia Eskulapa na Wyspie Tyberyjskiej">
Świątynia Eskulapa na Wyspie Tyberyjskiej

Świątynia Eskulapa na Wyspie Tyberyjskiej w Rzymie (łac. "Aedes Aesculapii in Insula", dosłownie: "Dom Eskulapa na wyspie") – dawne sanktuarium boga Eskulapa na Wyspie Tyberyjskiej.
Historia.
Świątynia, otwarta 1 stycznia 289 p.n.e., była poświęcona bogu medycyny i uzdrowień Eskulapowi (utożsamianemu z greckim bóstwem Asklepiosem). Według legendy przyczyną zbudowania świątyni była epidemia dżumy w Rzymie na początku III wieku p.n.e. Aby opanować zarazę, Senat postanowił wprowadzić w stolicy kult greckiego boga Asklepiosa. W Księgach sybillińskich znaleziono przyzwolenie na tę decyzję. Do Epidauros w Grecji udała się delegacja dygnitarzy rzymskich w celu sprowadzenia stamtąd posągu boga. Tam, podczas rytuałów w świątyni Asklepiosa, wielki święty wąż (jeden z atrybutów tego boga), wypełznął z sanktuarium i ukrył się na rzymskim statku. Rzymianie uznali to za oznakę przychylności boga. Gdy statek dotarł do Rzymu, święty wąż opuścił statek i skrył się na Wyspie Tyberyjskiej, wskazując w ten sposób lokalizację przyszłej świątyni. Budowę sanktuarium rozpoczęto w 293 p.n.e., a 3 lata później zakończono, co zbiegło się z ustaniem epidemii (uznanym za dowód łaski boga).
Wyspę Tyberyjską przebudowano w taki sposób, aby przypominała rzymski statek triremę, który przywiózł świętego węża. Pośrodku wyspy umieszczono obelisk, przypominający maszt, a brzegi wyspy obmurowano blokami trawertynu, aby wyglądały jak dziób i rufa. Wnętrze świątyni zdobiły freski. Oprócz świątyni, wzniesiono tu kilka innych budynków, m.in. pomieszczenia dla chorych i pielgrzymów, przybywających licznie do sanktuarium z prośbami o uzdrowienie.
Świątynia została zniszczona w średniowieczu, jej ruiny wykorzystano następnie jako źródło materiałów budowlanych. W 1000 r. n.e. cesarz Otton III kazał zbudować na jej pozostałościach bazylikę św. Bartłomieja. Obok, w roku 1585 wzniesiono Szpital Fatebenefratelli ("Ospedale San Giovanni Calibita Fatebenefratelli").
Do dziś z dawnej świątyni pozostało niewiele: studnia w pobliżu ołtarza bazyliki (prawdopodobnie czerpano z niej wodę dla starożytnego sanktuarium), kolumny w nawie bazyliki, część obmurowań brzegów wyspy i kilka fragmentów obelisku. Odnaleziono także wiele inskrypcji i figurek wotywnych.

</doc>
<doc id="4171589" url="https://pl.wikipedia.org/wiki?curid=4171589" title="Aphrodisium nikitai">
Aphrodisium nikitai

Aphrodisium nikitai – gatunek chrząszcza z rodziny kózkowatych i podrodziny kózkowych (Cerambycinae).
Gatunek ten został opisany w 2017 roku przez Dimitrija Kuleszowa na podstawie samca odłowionego w 2014 roku. .
Chrząszcz o ciele długości 29,7 mm i szerokości 8,7 mm, ubarwiony głównie brązowo z jasnobrązowymi czułkami i spodem tułowia, żółtymi stopami, wargą górną i odwłokiem oraz ciemnozielonym podbarwieniem na brązowych pokrywach. Głowa ma pomarszczone skronie oraz płytko, nieregularnie i gęsto punktowaną potylicę. Przedplecze jest silnie pomarszczone w części przedniej, a słabo w tylnej; żółte szczecinki porastają je gęściej niż u "A. semiignitum". Punktowanie pokryw jest głębokie i rzadkie przy tarczce, rzadkie i zaokrąglone u wierzchołka oraz gęste i nieregularne w pozostałych częściach.
Gatunek endemiczny dla filipińskiego Luzonu, znany wyłącznie z gór Sierra Madre w prowincji Aurora.

</doc>
<doc id="4171594" url="https://pl.wikipedia.org/wiki?curid=4171594" title="Kaiserlich Königliche Landwehr">
Kaiserlich Königliche Landwehr



</doc>
<doc id="4171599" url="https://pl.wikipedia.org/wiki?curid=4171599" title="René Pomier-Layrargues">
René Pomier-Layrargues

René Pomier-Layrargues (ur. 1 listopada 1916, zm. 5 czerwca 1940) – francuski lotnik, as myśliwski okresu II wojny światowej.
Życiorys.
Urodził się w Montpellier, 1 listopada 1916. W 1937 wstąpił do Francuskich Sił Powietrznych ("Armée de l'Air"), w 1939 został skierowany do Centrum Wyszkolenia Lotnictwa ("Centre d'Instruction de la Chasse") w Chartres. 12 marca 1940 otrzymał przydział do Groupe de Chasse II/7 (GC.II/7).
W maju 1940 jego dywizjon został wyposażony w nowoczesne myśliwce Dewoitine D.520. Pomier-Layrargues osiągnął swoje pierwsze zwycięstwo 11 maja 1940 zestrzeliwując niemieckiego bombowca He 111. 5 czerwca strącił dwa messerschmitty Bf 109 w tym jednego pilotowanego przez asa Luftwaffe Wernera Möldersa, który po skoku ze spadochronem został pojmany przez Francuzów. Niestety, niedługo potem, Pomier-Layrargues sam padł ofiarą niemieckich myśliwców.
René Pomier-Layrargues w czasie kampanii francuskiej zestrzelił 6 wrogich samolotów.

</doc>
<doc id="4171604" url="https://pl.wikipedia.org/wiki?curid=4171604" title="Centra odpowiedzialności">
Centra odpowiedzialności



</doc>
<doc id="4171606" url="https://pl.wikipedia.org/wiki?curid=4171606" title="CWL WZ-VIII">
CWL WZ-VIII

CWL WZ-VIII DeŻePe – niezrealizowany projekt polskiego samolotu rozpoznawczego, konstrukcji Władysława Zalewskiego, powstały w Centralnych Warsztatach Lotniczych (CWL) na początku lat 20. XX wieku. Był to pierwszy zaprojektowany w Polsce samolot wojskowy. Rozpoczętej budowy prototypu, uszkodzonego podczas wojny polsko-bolszewickiej, nigdy nie ukończono.
Projekt i historia.
Prace nad projektem dwumiejscowego samolotu rozpoznawczego (według ówczesnej nomenklatury – wywiadowczego) rozpoczęto w Centralnych Warsztatach Lotniczych w Warszawie po katastrofie pierwszego zbudowanego w Polsce samolotu – CWL SK-1 Słowik. Pod koniec 1919 roku do biura konstrukcyjnego CWL dołączył inż. Władysław Zalewski, pod którego kierownictwem dokończono projekt samolotu, zlecony wytwórni przez Departament Żeglugi Powietrznej (stąd nazwa "DeŻePe", pochodząca od skrótu Departamentu). Budowę prototypu rozpoczęto wiosną 1920 roku, z wykorzystaniem silnika Rolls-Royce Eagle, stanowiącego zapas dla zakupionego przez Polskę brytyjskiego eks-bombowca Handley Page O/400. Nieukończona maszyna (której budowę ukończyć miano w sierpniu) została poważnie uszkodzona latem 1920 roku podczas wojny polsko-bolszewickiej, po czym jej elementy przeleżały dwa lata w hangarze wytwórni. W grudniu 1922 roku inż. Zalewski złożył ofertę naprawy i ukończenia samolotu za kwotę 30 mld marek polskich, lecz została odrzucona ze względu na nieopłacalność. Sprawa budowy samolotu (w ulepszonej odmianie WZ-VIII bis) powróciła raz jeszcze w 1925 roku po serii katastrof budowanych w zakładach Plage i Laśkiewicz samolotów Ansaldo A.300, jednak do planowanej produkcji w nowo powstałych zakładach WWS Samolot nie doszło. Po niepowodzeniu projektu WZ-VIII inż. Zalewski rozpoczął prace nad nowocześniejszym samolotem WZ-X.
Opis konstrukcji i dane techniczne.
CWL WZ-VIII był jednosilnikowym, dwuosobowym dwupłatem o całkowicie drewnianej konstrukcji. Długość krytego sklejką kadłuba wynosiła 8,1 metra. Kabiny załogi otwarte, kabina pilota osłonięta wiatrochronem. Skrzydła prostokątne, dwudźwigarowe, kryte płótnem, usztywnione słupkami i drutem, z lotkami na obu płatach, o rozpiętości 12 m. Powierzchnia nośna wynosiła 40 m², zaś jej obciążenie 45 kg/m². Stateczniki kryte sklejką, a powierzchnie sterowe płótnem. Podwozie stałe, amortyzowane sznurem gumowym. Napęd stanowił chłodzony cieczą 6-cylindrowy silnik rzędowy Rolls-Royce Eagle o mocy 265 kW (360 KM). Obciążenie mocy wynosiło 5 kg/KM. Śmigło drewniane, dwułopatowe.
Uzbrojenie samolotu składało się z nieruchomego karabinu maszynowego Vickers kal. 7,7 mm, umieszczonego w kadłubie oraz ruchomego karabinu maszynowego Lewis kal. 7,7 mm obserwatora, na obrotnicy. Prócz tego mógł przenosić bomby, zamocowane w wyrzutnikach pod dolnymi płatami.

</doc>
<doc id="4171608" url="https://pl.wikipedia.org/wiki?curid=4171608" title="René Pomier Layrargues">
René Pomier Layrargues



</doc>
<doc id="4171619" url="https://pl.wikipedia.org/wiki?curid=4171619" title="Pułk Ułanów Obrony Krajowej Nr 5">
Pułk Ułanów Obrony Krajowej Nr 5

Pułk Ułanów Obrony Krajowej Nr 5 – oddział jazdy cesarsko-królewskiej Obrony Krajowej.
W 1883 roku został sformowany Pułk Dragonów Obrony Krajowej Nr 1 (niem. "Landwehr Dragoner Regiment Nr 1").&lt;br&gt;
W 1894 roku oddział został przemianowany na Pułk Ułanów Obrony Krajowej Nr 5. Jednocześnie przyjął organizację identyczną z organizacją pułków jazdy w cesarskiej i królewskiej Armii.&lt;br&gt;
Przez cały okres istnienia komenda pułku i szwadron zapasowy oraz I i II dywizjon stacjonowały w Stockerau.&lt;br&gt;
W 1917 roku oddział został przemianowany na 5 Pułk Strzelców Konnych (niem. "Reitendes Schützenregiment Nr 5").

</doc>
<doc id="4171622" url="https://pl.wikipedia.org/wiki?curid=4171622" title="Im Kwon-taek">
Im Kwon-taek

Im Kwon-taek, (ur. 2 maja 1936 w Changsong) – południowokoreański reżyser i scenarzysta filmowy. Nazywany „ojcem koreańskiego kina”, w swojej trwającej ponad pół wieku karierze nakręcił ponad 100 filmów.
Życiorys.
Debiutował w 1962 w złotej erze kina koreańskiego. Przez kolejną dekadę nakręcił ponad 50 filmów, z których większość stanowiły filmy klasy B przeznaczone dla masowego odbiorcy. Od połowy lat 70. jego twórczość stopniowo ewoluowała w stronę ambitnego kina artystycznego. W latach 80. i 90. przyczynił się do zainteresowania kinem koreańskim poza granicami tego kraju, zdobywając wiele nagród dla swoich filmów i rozpoczynając nurt zwany "koreańską nową falą".
Laureat m.in. nagrody za reżyserię na 55. MFF w Cannes za film "Chihwaseon" (2002) oraz Honorowego Złotego Niedźwiedzia za całokształt twórczości na 55. MFF w Berlinie (2005).
W swoich filmach porusza różnorodne tematy związane z historią i kulturą swojego kraju, takie jak: zwyczaje dawnych koreańskich dynastii, koreańska wojna domowa, japońska okupacja, buddyzm, szamanizm, sytuacja kobiet, znaczenie sztuki i moralności.

</doc>
<doc id="4171624" url="https://pl.wikipedia.org/wiki?curid=4171624" title="Brodawnik różnoowockowy">
Brodawnik różnoowockowy

Brodawnik różnoowockowy ("Leontodon saxatilis" Lam.) – gatunek rośliny z rodziny astrowatych. Występuje w Eurazji i Afryce Północnej; zawleczony do Ameryki Północnej, Południowej i Nowej Zelandii.
W Polsce jest gatunkiem nieczęstym; rośnie w rozproszeniu na terenie całego kraju. Dawniej podawany tylko dla części północno-zachodniej, prawdopodobnie był przeoczany na pozostałym obszarze.
Biologia i ekologia.
Bylina, hemikryptofit. Kwitnie od lipca do sierpnia. Rośnie na łąkach, polach, pastwiskach i przydrożach. Liczba chromosomów 2n =14.
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia).

</doc>
<doc id="4171625" url="https://pl.wikipedia.org/wiki?curid=4171625" title="Low Bentham">
Low Bentham

Low Bentham – wieś w Anglii, w hrabstwie North Yorkshire. Leży 38,5 km od miasta Skipton, 97,2 km od miasta York i 333,7 km od Londynu. W 2016 miejscowość liczyła 721 mieszkańców.

</doc>
<doc id="4171626" url="https://pl.wikipedia.org/wiki?curid=4171626" title="Leontodon saxatilis">
Leontodon saxatilis



</doc>
<doc id="4171627" url="https://pl.wikipedia.org/wiki?curid=4171627" title="Michael Schudson">
Michael Schudson

Michael Schudson (ur. 3 listopada 1946 w Milwaukee) – profesor wydziału dziennikarstwa Uniwersytetu Columbia, ekspert w dziedzinie historii dziennikarstwa i socjologii mediów.
Wpływ komercyjny według Michaela Schudsona.
Michael Schudson zabrał głos w dyskusji o wpływie komercyjnym. Jego zdaniem nawet specjaliści z branży reklamy nie wiedzą czy reklama okaże się skuteczna i czy skłoni konsumentów do zakupu produktu. Reklama pozwala produktom na zaistnienie w wyobraźni klientów i na półkach sklepowych. Jak napisał w tekście "Advertising, the Uneasy Persuasion. Its Dubious Impact on American Society" "Prawdopodobnie reklama pomaga sprzedawać rzeczy, nawet jeśli nigdy nie przekonuje konsumenta o czymkolwiek".
Schemat pięciu R.
Schudson przedstawił schemat pięciu R, według którego media przede wszystkim wywierają wpływ w:
Kategorie analizy mediów.
Zwraca uwagę, że w kontekście amerykańskim zwykle przyjmuje się założenie, iż treści medialne można zamknąć w pewnych kategoriach:
1) media preferują opowiadać o wydarzeniach negatywnych lub dramatycznych,
2) z zachowaniem dystansu,
3) w sposób techniczny,
4) bazując przede wszystkim na oficjalnych źródłach.

</doc>
<doc id="4171631" url="https://pl.wikipedia.org/wiki?curid=4171631" title="Magdalena Habdas">
Magdalena Habdas

Magdalena Habdas (ur. 1973) – polska prawnik i filolog angielski, nauczyciel akademicki, radca prawny, doktor habilitowany nauk prawnych, nauczyciel akademicki na Wydziale Prawa i Administracji Uniwersytetu Śląskiego, specjalistka w zakresie prawa cywilnego.
Życiorys.
W 2002 na Wydziale Prawa i Administracji UŚl na podstawie napisanej pod kierunkiem Stanisławy Kalus rozprawy pt. "Przedsiębiorstwo jako przedmiot stosunków prawnorzeczowych" uzyskała stopień naukowy doktora nauk prawnych w zakresie prawa, specjalność: prawo cywilne. Została adiunktem na tym wydziale. W 2013 Rada Wydziału Prawa i Administracji Uniwersytetu im. Adama Mickiewicza w Poznaniu na podstawie dorobku naukowego oraz monografii pt. "Publiczna własność nieruchomości" nadała jej stopień naukowy doktora habilitowanego nauk prawnych w zakresie prawa.
Wykonuje zawód radcy prawnego.

</doc>
<doc id="4171662" url="https://pl.wikipedia.org/wiki?curid=4171662" title="Podwaryszki">
Podwaryszki

Podwaryszki (; ; hist. również "Podweryszki") – wieś na Białorusi, w rejonie werenowskim obwodu grodzieńskiego, około 11 km na północ od Werenowa.
Ojkonimia.
Ryszard Kiersnowski, syn ostatnich właścicieli majątku, tak w 1990 roku opisywał różnice w brzmieniu nazwy wsi: "Truszkowski, a za nim inni autorzy, używają nazwy «Podwaryszki», bo istotnie w tej właśnie formie występuje ona na mapach. Ja jednak, tak jak cała rodzina, krąg sąsiadów i znajomych mówiliśmy zawsze i wyłącznie «Podweryszki». Różnica ta odbija rozwarstwienie społeczne: chłopi używali nazwy z «a», może bliższej fonetyce białoruskiej lub sięgającej jeszcze podkładu litewskiego. Środowisko ziemiańskie stosowało nazwę z «e», jakby mocniej osadzoną w polszczyźnie".
Historia.
Najstarsza wzmianka o majątku pochodzi z 1690 roku. W 1835 roku Weronika Sacken von Osten (~1800–1843), córka Karola, wniosła majątek Gojcieniszki, w skład którego wchodziły również m.in. Podwaryszki, w posagu swemu mężowi Adamowi Rymszy herbu Gozdawa, kapitanowi wojsk francuskich. Ich córka Helena Rymsza wyszła za Romualda Rymszę, po nich majątek dziedziczył ich syn, Roman Rymsza (1867–1919). Córka jego i Antoniny z Bernowiczów (1870–1963), Anna (1902–po 1945) wyszła za Tadeusza Kiersnowskiego (1896–1971) i razem byli ostatnimi właścicielami Podwaryszek do 1939 roku.
Po III rozbiorze Polski w 1795 roku dobra te, wcześniej należące do powiatu lidzkiego województwa wileńskiego Rzeczypospolitej, znalazły się na terenie ujezdu lidzkiego guberni wileńskiej Imperium Rosyjskiego. Po ustabilizowaniu się granicy polsko-radzieckiej w 1921 roku Podwaryszki wróciły do Polski, znalazły się w gminie Bieniakonie w powiecie lidzkim województwa nowogródzkiego. Od 1945 roku – w ZSRR, od 1991 roku – na terenie Republiki Białorusi.
W latach 70. XIX wieku we wsi mieszkało 56 mieszkańców katolickich (w folwarku natomiast 38 katolików i 5 żydów), w 1921 roku we wsi mieszkało 115 osób (wszyscy katolicy), a w folwarku – 75, również wszyscy katolicy, w 1999 roku – 505 osób, a w 2009 roku – 383 osoby.
Dwór.
Stojący tu stary dwór został zniszczony w XIX wieku, wybudowany w jego miejscu kolejny – spłonął podczas I wojny światowej przez niedbalstwo stacjonujących w nim Niemców albo w 1919 roku. Trzeci dwór został wzniesiony przez Kiersnowskich w latach 1930–1931 według projektu Stefana Narębskiego, jednak nie został wykończony do wybuchu II wojny światowej. Był wkomponowany w stary park, zaprojektowany na planie prostokąta, stał na wysokich fundamentach, był parterowy ze środkową częścią piętrową. Przed nią stał stosunkowo wąski i płytki portyk, którego cztery kolumny w wielkim porządku podtrzymywały trójkątny szczyt. Dom był przykryty wysokim, gładkim, czterospadowym dachem. Wnętrze miało układ dwutraktowy z korytarzem ciągnącym się przez całą długość domu. Na ścianach wisiały m.in. reprodukcje Lithuanii w czarnych ramach. 
Wokół był park o powierzchni 3 ha, założony prawdopodobnie przez Adama Rymszę. Były w niej aleje: lipowa, kasztanowa i świerkowa. Park został uporządkowany w latach 30. XX wieku. Ciekawa architektonicznie była stara, drewniana, sześciokątna, kryta słomianym dachem lodownia. Została spalona w 1944 roku.
Obecnie dwór jest odrestaurowany, choć zmieniono dach na łamany. Mieści się w nim siedziba sowchozu „Bieniakowskij”.
Majątek Podweryszki został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
