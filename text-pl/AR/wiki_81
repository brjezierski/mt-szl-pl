<doc id="4191220" url="https://pl.wikipedia.org/wiki?curid=4191220" title="Kościół św. Marcina w Zwierniku">
Kościół św. Marcina w Zwierniku

Kościół św. Marcina w Zwierniku – rzymskokatolicki kościół parafialny pw. św. Marcina Biskupa, wybudowany w 1664 w Padwi Narodowej, a przeniesiony w latach 1885-91 do Zwiernika.
Historia.
Drewniany kościół w Zwierniku, który powstał około 1470 uległ zniszczeniu w 1880 w wyniku pożaru. Planowano budowę nowej świątyni, podjęto jednak decyzję o przeniesieniu do Zwiernika drewnianego kościoła z 1664 z Padwi Narodowej. Prace związane z realizacją przedsięwzięcia trwały w latach 1885-91. Powstała budowla miała odmienną bryłę niż oryginał. Kościół remontowano w 1910, 1965 i 1982. W latach 1994-96 dostawiono do korpusu od strony zachodniej wieżę projektu Juliana Klimka z Krakowa.
Architektura i wyposażenie.
Jest to budowla drewniana konstrukcji zrębowej z węgłami wiązanymi w jaskółczy ogon, na kamiennej podmurówce, trójdzielna, orientowana. Do trójbocznie zamkniętego prezbiterium z zakrystią od północy, przylega szersza nawa z niedużą kruchtą do południa, a do niej wieża z kruchtą w przyziemiu. Wieża konstrukcji słupowej zwieńczona jest cebulastym hełmem z latarnią. Blaszane dachy dwuspadowe z umieszczoną nad nawą czworoboczną wieżyczką na sygnaturkę. Ściany pionowo oszalowane deskami z listwowaniem.
Wnętrze nakryte stropem płaskim. Na suficie i ścianach polichromia figuralna i ornamentalna w stylu secesyjnym autorstwa Stanisława Gucwy z 1910. W przejściach drewniane portale uszakowe z XVII w. Wyposażenie: w prezbiterium wielopłaszczyznowy ołtarz główny z połowy XVIII w. z Grupą Ukrzyżowania w polu środkowym; w nawie dwa ołtarze boczne: prawy z łaskami słynącym obrazem "Św. Anna Samotrzeć" z XVII w. pochodzący z dawnego dworskiego kościoła św. Anny i lewy neogotycki, ofiarowany do kościoła w 1889 z katedry tarnowskiej z obrazem "Adoracja Najświętszej Marii Panny" z początku XIX w.; barokowa chrzcielnica z 1708; eklektyczna ambona. W sanktuarium ciekawy obraz św. Bogumiła z dzikiem. 
Otoczenie.
Teren kościoła otoczony ogrodzeniem z betonowych elementów. Od strony zachodniej w ogrodzeniu niewielka murowana dzwonnica parawanowa dwuarkadowa z XIX w. z trzema dzwonami. Jeden z pochodzący z 1701 z reliefami Ukrzyżowania i MB z dzieciątkiem fundacji proboszcza zwiernickiego i dwa pozostałe odlane w 1929.

</doc>
<doc id="4191222" url="https://pl.wikipedia.org/wiki?curid=4191222" title="Koichi Sugiyama">
Koichi Sugiyama



</doc>
<doc id="4191226" url="https://pl.wikipedia.org/wiki?curid=4191226" title="Kota Sugiyama">
Kota Sugiyama



</doc>
<doc id="4191228" url="https://pl.wikipedia.org/wiki?curid=4191228" title="Kentaro Suzuki">
Kentaro Suzuki



</doc>
<doc id="4191230" url="https://pl.wikipedia.org/wiki?curid=4191230" title="High Ackworth">
High Ackworth

High Ackworth – osada w Anglii, w hrabstwie West Yorkshire, w dystrykcie Wakefield. Leży 11,7 km od miasta Wakefield, 20,9 km od miasta Leeds i 252,9 km od Londynu. W 2016 miejscowość liczyła 682 mieszkańców.

</doc>
<doc id="4191231" url="https://pl.wikipedia.org/wiki?curid=4191231" title="Yuma Suzuki">
Yuma Suzuki



</doc>
<doc id="4191234" url="https://pl.wikipedia.org/wiki?curid=4191234" title="Yaacov Agam">
Yaacov Agam



</doc>
<doc id="4191235" url="https://pl.wikipedia.org/wiki?curid=4191235" title="Vabole">
Vabole

Vabole, także Vabale – wieś na Łotwie w gminie Dyneburg, siedziba parafii Vabole. Według danych na rok 2017, miejscowość zamieszkiwały 193 osoby. Leży 25 km od Dyneburga i 222 km od Rygi. W miejscowości znajduje się XIX-wieczny budynek szkoły oraz stacja kolejowa Vabole położona na linii Ryga - Dyneburg.

</doc>
<doc id="4191236" url="https://pl.wikipedia.org/wiki?curid=4191236" title="Bottom Boat">
Bottom Boat

Bottom Boat – osada w Anglii, w hrabstwie West Yorkshire, w dystrykcie Wakefield. Leży 5,2 km od miasta Wakefield, 10,5 km od miasta Leeds i 262,1 km od Londynu. W 2016 miejscowość liczyła 1191 mieszkańców.

</doc>
<doc id="4191240" url="https://pl.wikipedia.org/wiki?curid=4191240" title="Kazimierz Eustachiewicz">
Kazimierz Eustachiewicz

Kazimierz Eustachiewicz (ur. 9 czerwca 1893 w Chodorowie, zm. 4 sierpnia 1962 w Krakowie) − polski polityk.
Życiorys.
Urodził się w rodzinie Władysława i Marii. Od grudnia 1921 był nieetatowym pracownikiem starostwa w Ostrołęce, później p.o. starosty ostrołęckiego oraz był współzałożycielem Ostrołęckiego Powiatowego Towarzystwa Łowieckiego. W 1926 pracował jako kierownik starostwa w Wołkowysku. Od 1932 do 1933 pełnił urząd starosty powiatu częstochowskiego. W 1937 naczelnik wydziału Urzędu Wojewódzkiego w Krakowie.
Od 1942 należał do Stronnictwa Demokratycznego, a w 1943 został członkiem konspiracyjnego Kierownictwa SD w Krakowie. W zarządzie okręgu krakowskiego SD był zastępcą prezesa od 18 stycznia do 8 lipca 1945 oraz sekretarzem od kwietnia 1947. Następnie w strukturze Wojewódzkiego Komitetu SD w Krakowie pełnił funkcję sekretarza prezydium od 14 marca 1948 oraz zastępcy przewodniczącego od 27 marca 1949 do 12 listopada 1950. Był zastępcą przewodniczącego Wojewódzkiej Rady Narodowej w Krakowie.
Był mężem Jadwigi z Kossowskich (1901−1977).
Zmarł 4 sierpnia 1962 w Krakowie. Został pochowany 7 sierpnia 1962 w Alei Zasłużonych na Cmentarzu Rakowickim w Krakowie (kwatera LXVII-płn 1-6).

</doc>
<doc id="4191244" url="https://pl.wikipedia.org/wiki?curid=4191244" title="I'billin">
I'billin



</doc>
<doc id="4191246" url="https://pl.wikipedia.org/wiki?curid=4191246" title="Adolf Kita">
Adolf Kita

Adolf Kita (ur. 6 września 1914, zm. 12 sierpnia 2003) – polski prawnik, dyplomata i polityk, poseł na Sejm Ustawodawczy oraz na Sejm PRL I kadencji.
Życiorys.
Syn Piotra. Z wykształcenia był prawnikiem, z zawodu pracownikiem spółdzielczym. Podczas II wojny światowej był komendantem podokręgu A Tarnopol w ramach Okręgu Lwów Batalionów Chłopskich.
Z ramienia Stronnictwa Ludowego pełnił mandat poselski na Sejm Ustawodawczy z okręgu nr 32 Leszno, a następnie posła na Sejm PRL I kadencji z okręgu nr 18 Kalisz, wstąpił do Zjednoczonego Stronnictwa Ludowego. W latach 1963–1967 był kierownikiem placówki dyplomatycznej PRL w Chicago.

</doc>
<doc id="4191248" url="https://pl.wikipedia.org/wiki?curid=4191248" title="Andriej Giricz">
Andriej Giricz

Andriej Iwanowicz Giricz (ros. Андрей Иванович Гирич, ur. 28 grudnia 1918 w Jagodzinie, zm. 11 kwietnia 1973 w Monino) – radziecki lotnik wojskowy, generał major lotnictwa, Bohater Związku Radzieckiego (1945).
Życiorys.
Urodził się w ukraińskiej rodzinie robotniczej. Skończył szkołę w Kijowie w 1938 i kijowski aeroklub, był pomocnikiem kapitana parowca rzecznego, od 1939 służył w Armii Czerwonej, ukończył wojskową lotniczą szkołę pilotów w Odessie. Od 1941 należał do WKP(b), od czerwca 1941 uczestniczył w wojnie z Niemcami, do września 1944 jako dowódca eskadry 486 lotniczego pułku myśliwskiego 279 Lotniczej Dywizji Myśliwskiej 5 Armii Powietrznej 2 Frontu Ukraińskiego w stopniu majora wykonał 439 lotów bojowych, zestrzelił osobiście 15 samolotów wroga i 7 w grupie. Po wojnie dowodził dywizją, w 1950 ukończył Akademię Wojskowo-Powietrzną, a w 1958 Akademię Sztabu Generalnego i został kierownikiem katedry Akademii Wojskowo-Powietrznej. Dosłużył się w stopnia generała majora lotnictwa.
Odznaczenia.
I medale.

</doc>
<doc id="4191249" url="https://pl.wikipedia.org/wiki?curid=4191249" title="Podstawy prawne transplantacji ex vivo">
Podstawy prawne transplantacji ex vivo

Podstawy prawne transplantacji "ex vivo" (łac. „z istoty żywej”) – uregulowania prawne dotyczące transplantacji wyróżnionej ze względu na pochodzenie organu do transplantacji od żywego organizmu. W zakresie tym wyróżnia się przeszczepy między osobami spokrewnionymi, np. rodzice, dzieci, dziadkowie, oraz osobami niespokrewnionymi, np. małżonkowie, osoby bliskie, osoby obce. Zabieg ma na celu ratowanie życia i zdrowia biorcy, realizowany jest więc sens leczniczy przeszczepu. W odniesieniu do dawcy jest to zabieg nieterapeutyczny.
Modele przeszczepów "ex vivo".
U. Schroth i Th. Gutmann zaproponowali trzy modele, którzy podział ten uzależnili od rodzaju i intensywności restrykcji odnoszących się do potencjalnego dawcy, występujących w państwach europejskich.
Model silnej restrykcji.
Model silnej restrykcji, w którym to krąg dawców jest mocno zawężony i ograniczony, nie przewidziane są żadne wyjątki. Występuje w uregulowaniach francuskich, portugalskich, rosyjskich i fińskich. 
We Francji, wraz z uchwaleniem w 1994 r. ustawy bioetycznej, znowelizowanej w 2004 r., krąg potencjalnych dawców został ograniczony do rodziców, dzieci i rodzeństwa biorcy; możliwa jest donacja między małżonkami oraz osobami pozostającymi w bliskich relacjach, której zasadność ocenia niezależna komisja ekspertów. W ustawodawstwie rosyjskim transplantacja "ex vivo" dopuszczalna jest tylko między osobami spokrewnionymi genetycznie, w prawodawstwie portugalskim możliwe jest dawstwo tkanek nieregenerujących się krewnym do trzeciego stopnia, w Finlandii dopuszczalna jest transplantacja między rodzicami, pełnoletnim rodzeństwem oraz dziećmi .
Model średniej restrykcji.
Model średniej restrykcji oparty jest na ograniczonym, lecz szerokim kręgu potencjalnych dawców. Występuje w uregulowaniach niemieckich i słoweńskich. 
Niemiecka ustawa transplantacyjna zawęża krąg dawców do krewnych pierwszego i drugiego stopnia, małżonków, partnerów życiowych, narzeczonych oraz innych osób, które pozostają w szczególnie bliskich i niebudzących wątpliwości relacjach. Prawodawstwo Słowenii nie posiada konkretnych uregulowań dotyczących transplantacji między żyjącymi, jednak w odniesieniu do organów nieregenerujących się stanowi, że donacja taka może odbywać się między osobami spokrewnionymi genetycznie, rodziną lub żyjącymi w bliskich relacjach. Warunkiem jest wydanie zgody przez Komisję do Spraw Etyki Transplantacji.
Model słabej restrykcji.
Model słabej restrykcji, w którym ustawa ściśle określa krąg potencjalnych dawców, przewidując równocześnie liczne odstępstwa. Model ten występuje w ustawodawstwie brytyjskim, szwedzkim, polskim i włoskim. 
W Wielkiej Brytanii aktem regulującym kwestię transplantacji jest „Human Organ Transplant Act” z 1989 r., wielokrotnie nowelizowany. Zgodnie z nim, donacja "ex vivo" dopuszczalna jest między krewnymi do czwartego stopnia, a wyjątkowo między innymi osobami – w tym przypadku zasadność ocenia specjalna komisja „Unrelated Live Transplant Regulatory Authority”. Szwedzka ustawa z 1995 r. jako legalną przyjmuje transplantację organów nieregenerujących się między krewnymi i osobami bliskimi, jednak w sytuacjach wyjątkowych szwedzki Narodowy Urząd Zdrowia decyduje o możliwości donacji między innymi osobami, o ile konkretny przypadek oceni jako szczególny. Włoska regulacja z 1967 r. jako krąg potencjalnych dawców określa rodziców, pełnoletnie rodzeństwo i dzieci. W sytuacji niemożliwości pobrania od nich tkanek nieregenerujących się brane pod uwagę są inne osoby. W części państw europejskich nie istnieją szczególne ustawowe ograniczenia dotyczące relacji dawca-biorca w transplantacji "ex vivo". U. Schroth i Th. Gutmann za przykłady podają Austrię i Norwegię, których prawodawstwo w zakresie transplantacji nie ogranicza w sposób restrykcyjny kręgu dawców, a jedynie określa warunki dopuszczenia dawcy i biorcy oraz sposób wyrażenia wymaganej zgody zarówno przez strony zainteresowane, jak i odpowiednie komisje badające zasadność donacji.
Warunki transplantacji w ustawodawstwie polskim.
Kryterium wyznaczającym krąg potencjalnych dawców jest przedmiot transplantacji. W przypadku donacji "ex vivo" są to komórki i tkanki nieregenerujące się, komórki i tkanki ulegające regeneracji oraz szpik kostny i komórki krwiotwórcze krwi obwodowej, które stanowią odrębną kategorię mimo zdolności do regeneracji.
W ustawodawstwie polskim krąg potencjalnych dawców organów nieregenerujących się został ograniczony do krewnych w linii prostej, rodzeństwa, osoby przysposobionej, małżonka oraz osoby, wobec której jest to uzasadnione szczególnymi względami osobistymi. Organy regenerujące się mogą zostać pobrane od każdego, kto posiada pełną zdolność do czynności prawnych (wyklucza to osoby ubezwłasnowolnione).
Kandydat na dawcę zostaje obowiązkowo poinformowany o szczegółach zabiegu – rodzaju, ryzyku związanym z donacją, dających się przewidzieć następstwach dla jego stanu zdrowia w przyszłości. Gwarancją obiektywności jest podwójny obowiązek informacyjny - przez lekarza wykonującego zabieg oraz innego lekarza, niebiorącego udziału w zabiegu. Zgoda kandydata na dawcę wyrażana jest przed zabiegiem, w sposób dobrowolny, świadomy, z zachowaniem formy pisemnej.
Dawca małoletni.
Kwestia dopuszczalności transplantacji "ex vivo" od dawcy małoletniego została w polskim ustawodawstwie uregulowana w sposób szczególny i rygorystyczny. Przedmiotem transplantacji może być szpik kostny lub komórki krwiotwórcze krwi obwodowej. Krąg biorców został ograniczony wyłącznie do rodzeństwa dawcy.
Pobranie szpiku kostnego lub komórek krwiotwórczych od osoby małoletniej wymaga szczególnej formy. Ustawodawca posłużył się konstrukcją zgody podwójnej – w przypadku dawcy małoletniego, który nie ukończył trzynastego roku życia, wymagana jest zgoda przedstawiciela ustawowego wyrażona po uzyskaniu zgody sądu opiekuńczego, właściwego ze względu na miejsce zamieszkania kandydata. Podmiotem dodatkowo uprawnionym jest sam dawca, o ile ukończył 13. rok życia (konstrukcja zgody potrójnej).

</doc>
<doc id="4191250" url="https://pl.wikipedia.org/wiki?curid=4191250" title="Benni">
Benni



</doc>
<doc id="4191251" url="https://pl.wikipedia.org/wiki?curid=4191251" title="Bartolomé Rull">
Bartolomé Rull

Bartolomé Rull (1691–1769) – hiszpański prałat, żyjący w XVIII wieku, który służył jako rzymskokatolicki biskup Malty.
Biografia.
Rull urodził się 31 lipca 1691 roku w miejscowości Pollença na wyspie Majorce w Hiszpanii.
W wieku 26 lat, 6 marca 1718 roku, Rull został wyświęcony jako ksiądz Zakonu św. Jana Jerozolimskiego. W październiku roku 1757 Rull został wybrany na biskupa Malty i zatwierdzony 19 grudnia tego samego roku. Konsekrowany został 7 maja 1758 roku przez Domenico Zicariego, arcybiskupa Reggio Calabria, przy współudziale biskupa Francesco Franco z Nicotery i biskupa Stefano Moràbito z Bova. Został formalnie wprowadzony na urząd biskupa 27 czerwca 1758 roku w katedrze św. Pawła w Mdinie.
Jako biskup Malty Rull ufundował wiele kościołów i poświęcił większą ich ilość. 28 kwietnia 1762 roku Rull wydał zezwolenie na zbudowanie nowego kościoła w Tarxien, poświęconego jego patronowi św. Bartłomiejowi oraz Matce Bożej Dobrej Rady.
Biskup Rull zmarł 19 lutego 1769 roku w wieku 77 lat, po 10 latach posługi biskupiej.

</doc>
<doc id="4191253" url="https://pl.wikipedia.org/wiki?curid=4191253" title="Anatolij Tymofiejew">
Anatolij Tymofiejew

Anatolij Serhijowycz Tymofiejew, ukr. Анатолій Сергійович Тимофєєв (ur. 19 kwietnia 1992 w Kijowie) – ukraiński piłkarz, grający na pozycji bramkarza.
Kariera piłkarska.
Wychowanek klubu Dynamo Kijów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 24 września 2009 w drużynie rezerw Dynama, a 12 lipca 2013 debiutował w składzie drugiej drużyny klubu. Latem 2014 przeszedł do Naftowyk-Ukrnafty Ochtyrka. 15 lipca 2016 został piłkarzem Dinamo Batumi. 6 stycznia 2018 opuścił batumski klub. 3 marca 2018 zasilił skład beniaminka Wyższej Ligi FK Smalawiczy.

</doc>
<doc id="4191257" url="https://pl.wikipedia.org/wiki?curid=4191257" title="Turbacz (ujednoznacznienie)">
Turbacz (ujednoznacznienie)



</doc>
<doc id="4191260" url="https://pl.wikipedia.org/wiki?curid=4191260" title="Jaskinia w Antolce">
Jaskinia w Antolce

Jaskinia w Antolce (Studnia w Antolce) – jaskinia na terenie Niecki Nidziańskiej. Wejście do niej znajduje się na północny zachód od wsi Antolka (Wyżyna Miechowska), w pobliżu nieczynnego kamieniołomu, na wysokości 350 m n.p.m. Długość jaskini wynosi 20 (25) metrów, a jej deniwelacja 12 (16,5) metrów.
Opis jaskini.
Jaskinię stanowią dwie pionowe, szczelinowe studnie zaczynające się w dużym lejkowatym zagłębieniu, łączące się pod koniec. Od pierwszej studni, na początku i po 6 metrach, odchodzą dwa krótkie, wąskie korytarzyki. Do drugiej studni można dostać się dopiero z dna pierwszej studni (na głębokości 14 metrów), gdyż jej górna część jest niedostępna z powodu zaklinowanych głazów. 
Przyroda.
W jaskini nie ma nacieków. Jest w niej stała temperatura +12 °C. Na ścianach rosną mchy i paprocie. W jaskini bywają kuny.
Historia odkryć.
Jaskinia była znana od dawna. Wiąże się z nią wiele legend. O morderstwie popełnionym przez miejscowego gospodarza na złodzieju w okresie zaborów, o tym, że jaskinia prowadzi na cmentarz w Miechowie, o nieszczęśliwym wypadku jaki wydarzył się dawno temu podczas poszukiwania skarbów i z tego powodu poświęcenia przez księdza jaskini w celu odpędzenia „złego”. Aktualny opis i plan jaskini sporządzili J. Rogalski i M. Krajewski w 2001 roku.

</doc>
<doc id="4191261" url="https://pl.wikipedia.org/wiki?curid=4191261" title="Stanisław Kalinowski (1873-1946)">
Stanisław Kalinowski (1873-1946)



</doc>
<doc id="4191268" url="https://pl.wikipedia.org/wiki?curid=4191268" title="Teodor Toeplitz (1875-1937)">
Teodor Toeplitz (1875-1937)



</doc>
<doc id="4191270" url="https://pl.wikipedia.org/wiki?curid=4191270" title="Władimir Biezbokow">
Władimir Biezbokow

Władimir Michajłowicz Biezbokow (ros. Владимир Михайлович Безбоков, ur. 14 czerwca 1922 w Atkarsku w guberni saratowskiej, zm. 3 sierpnia 2000 w Irkucku) – radziecki lotnisk wojskowy, generał pułkownik lotnictwa, Bohater Związku Radzieckiego (1945).
Życiorys.
Do 1939 skończył 10 klas szkoły i aeroklub w Saratowie, od kwietnia 1940 służył w Armii Czerwonej, w marcu 1941 ukończył saratowską wojskową lotniczą szkołę pilotów i został lotnikiem bombowca dalekiego zasięgu w Leningradzkim Okręgu Wojskowym. Od czerwca 1941 uczestniczył w wojnie z Niemcami jako lotnik 7 lotniczego pułku bombowców dalekiego zasięgu, później zastępca dowódcy eskadry lotniczego pułku dalekiego zasięgu, od grudnia 1944 do maja 1945 był zastępcą dowódcy eskadry 7 gwardyjskiego lotniczego pułku bombowców dalekiego zasięgu 18 Armii Powietrznej. Brał udział w obronie Moskwy i Leningradu, operacji wiaziemskiej i woroszyłowgradzkiej, bitwie pod Stalingradem, operacji krasnodarskiej, bitwie pod Kurskiem, operacji orłowskiej, sumsko-pryłuckiej, krasnosielsko-ropszyńskiej, bobrujskiej, jassko-kiszyniowskiej, wschodniokarpackiej, wschodniopruskiej i berlińskiej. Podczas słowackiego powstania narodowego we wrześniu-październiku 1944 wykonał wiele nocnych lotów bojowych, dostarczając sprzęt i ewakuując rannych.
Podczas wojny wykonał 262 loty bojowe, prowadząc naloty na siłę żywą i technikę wroga. W sierpniu-wrześniu 1945 brał udział w wojnie z Japonią jako zastępca dowódcy eskadry 7 gwardyjskiego lotniczego pułku bombowego Frontu Zabajkalskiego; wykonał wówczas 28 lotów bojowych. Po wojnie służył w Zabajkalsko-Amurskim Okręgu Wojskowym jako zastępca dowódcy eskadry, 1946-1952 był zastępcą dowódcy i dowódcą eskadry bombowców w Boryspolu, 1952−1953 lotnikiem-inspektorem Zarządu Przygotowania Bojowego Lotnictwa Dalekiego Zasięgu, a od czerwca do sierpnia 1953 zastępcą dowódcy 37 gwardyjskiego lotniczego pułku bombowców w Szatałowie w obwodzie smoleńskim. W 1956 ukończył Akademię Wojskowo-Powietrzną w Monino, 1956-1958 dowodził pułkiem ciężkich bombowców w Uzynie/Semipałatyńsku, później był zastępcą dowódcy i od listopada 1959 do maja 1961 dowódcą 79 Lotniczej Dywizji Ciężkich Bombowców w Semipałatyńsku, a 1961−1963 I zastępcą dowódcy 8 Samodzielnego Lotniczego Korpusu Ciężkich Bombowców w Błagowieszczeńsku. W 1965 ukończył Wojskową Akademię Sztabu Generalnego i został zastępcą dowódcy, a w lutym 1969 dowódcą 6 Samodzielnego Lotniczego Korpusu Ciężkich Bombowców w Smoleńsku, od października 1972 do kwietnia 1980 był zastępcą dowódcy Lotnictwa Dalekiego Zasięgu ds. przygotowania bojowego, a od kwietnia 1980 do września 1985 dowódcą 30 Armii Powietrznej w Irkucku, następnie zakończył służbę wojskową. W latach 1971-1975 był deputowanym do Rady Najwyższej Białoruskiej SRR 8 kadencji. W 2013 pośmiertnie otrzymał honorowe obywatelstwo Irkucka. W Irkucku jego imieniem nazwano ulicę.
Odznaczenia.
I inne.

</doc>
<doc id="4191271" url="https://pl.wikipedia.org/wiki?curid=4191271" title="Teodor Toeplitz (1793-1838)">
Teodor Toeplitz (1793-1838)



</doc>
<doc id="4191272" url="https://pl.wikipedia.org/wiki?curid=4191272" title="Andrzej Rogoyski">
Andrzej Rogoyski

Andrzej Tomasz Rogoyski (ur. 14 sierpnia 1960 w Warszawie) – polski prawnik, adwokat, samorządowiec. W latach 2017–2019 zastępca przewodniczącego Trybunału Stanu, w latach 2018–2020 prezes zarządu Polskiego Radia.
Życiorys.
Ukończył studia z zakresu prawa kanonicznego na Akademii Teologii Katolickiej (1985) i z zakresu prawa na Wydziale Prawa i Administracji Uniwersytetu Warszawskiego (1988). Kierował Niezależnym Zrzeszeniem Studentów na ATK, w czasie strajków studenckich stanął na czele komitetu strajkowego.
Od 1988 do 1990 pracował jako doradca w Ośrodku Badawczym Adwokatury. Wyjechał do Stanów Zjednoczonych jako stypendysta National Forum Foundation (w zakresie prawa, gospodarki i mediów); przebywał w Kongresie w latach 1990–1991, będąc asystentem Paula E. Kanjorskiego i pracując w kancelariach prawniczych. Od 1991 do 1992 był dyrektorem generalnym w Ministerstwie Gospodarki Przestrzennej i Budownictwa, stanowisko to objął w trakcie funkcjonowania rządu Jana Krzysztofa Bieleckiego. Następnie pracował w prywatnych kancelariach, a w 1997 ukończył aplikację adwokacką. W 1998 rozpoczął prowadzenie prywatnej praktyki adwokackiej; bronił m.in. Andrzeja Gołoty. Został wyróżniony tytułem „Prawnik Pro Bono” i Okularami Równości. W latach 2001–2002 był radnym dzielnicy Żoliborz z ramienia AWS. Był działaczem dzielnicowych struktur Platformy Obywatelskiej, w 2001 wystartował do Sejmu. W 2010 kandydował na przewodniczącego stołecznych i mazowieckich struktur PO, dwukrotnie jako jedyny kontrkandydat późniejszego zwycięzcy. Objął też funkcję przewodniczącego rady nadzorczej Polskiego Radia.
23 marca 2017 wybrany na zastępcę przewodniczącego Trybunału Stanu. Został zgłoszony przez Prawo i Sprawiedliwość, zastąpił wybranego do Trybunału Konstytucyjnego Mariusza Muszyńskiego. W TS zasiadał do końca kadencji w 2019. W sierpniu 2018 został delegowany do pełnienia funkcji prezesa Polskiego Radia w miejsce Jacka Sobali. 22 listopada 2018 Rada Mediów Narodowych wybrała go na prezesa zarządu tej instytucji. W styczniu 2020 został odwołany z zajmowanego stanowiska.

</doc>
<doc id="4191276" url="https://pl.wikipedia.org/wiki?curid=4191276" title="Horacio Velanzuela Abarca">
Horacio Velanzuela Abarca

Horacio Velanzuela Abarca (ur. 5 kwietnia 1954 w Santiago) – chilijski duchowny rzymskokatolicki, w latach 1996–2018 biskup Talca.
28 czerwca papież Franciszek przyjął jego dymisję ze stanowiska biskupa Talci złożoną wspólnie przez 34 biskupów episkopatu Chile w związku z przypadkami nadużyć seksualnych wobec nieletnich lub próbami ich ukrycia do jakich doszło w Kościele katolickim w Chile.

</doc>
<doc id="4191277" url="https://pl.wikipedia.org/wiki?curid=4191277" title="Tadeusz Łubieński (1794-1861)">
Tadeusz Łubieński (1794-1861)



</doc>
<doc id="4191279" url="https://pl.wikipedia.org/wiki?curid=4191279" title="Tadeusz Łubieński (1872-1942)">
Tadeusz Łubieński (1872-1942)



</doc>
<doc id="4191280" url="https://pl.wikipedia.org/wiki?curid=4191280" title="Héctor Vargas">
Héctor Vargas

Héctor Eduardo Vargas Bastidas SDB (ur. 29 grudnia 1951 w Valdivia, zm. 7 marca 2022 w Temuco) – chilijski duchowny rzymskokatolicki, w latach 2013–2022 biskup Temuco.
Życiorys.
Święcenia kapłańskie przyjął 15 lipca 1978 w zgromadzeniu salezjanów. Pełnił funkcje m.in. dyrektora salezjańskich szkół w Linares i Santiago, a także radnego chilijskiej prowincji i jej wikariusza inspektorialnego.
25 listopada 2003 został mianowany biskupem Arica. Sakry biskupiej udzielił mu 4 stycznia 2004 kard. Francisco Javier Errázuriz Ossa.
14 maja 2013 ogłoszono jego nominację na biskupa Temuco.
Zmarł w domu biskupim w Temuco 7 marca 2022.

</doc>
<doc id="4191284" url="https://pl.wikipedia.org/wiki?curid=4191284" title="Rodion Siemionow">
Rodion Siemionow

Rodion Siemionowicz Siemionow (ros. Родион Семёнович Семёнов, ur. 1891 we wsi Starinka w guberni smoleńskiej, zm. 29 sierpnia 1938) – radziecki polityk.
Życiorys.
W latach 1913-1918 służył w rosyjskiej armii, od sierpnia 1917 był członkiem SDPRR(b), w 1918 został funkcjonariuszem Czeki, pracował kolejno w Mińsku, Smoleńsku i Tyraspolu. Od 1920 pracował w administracji państwowej, do 1934 był pełnomocnikiem Ludowego Komisariatu Przemysłu Ciężkiego w Kraju Gorkowskim (obecnie obwód niżnonowogrodzki), 1934-1937 przewodniczącym Komitetu Wykonawczego Rady Miejskiej Gorkiego, a od 1937 do czerwca 1938 przewodniczącym Komitetu Wykonawczego Stalingradzkiej Rady Obwodowej. 4 czerwca 1938 został aresztowany, 29 sierpnia 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i rozstrzelany. 25 kwietnia 1956 pośmiertnie zrehabilitowany.

</doc>
<doc id="4191286" url="https://pl.wikipedia.org/wiki?curid=4191286" title="Zofia Bilińska (kardiolog)">
Zofia Bilińska (kardiolog)

Zofia Teresa Bilińska (ur. 1959) – polska kardiolog, profesor zwyczajny Instytutu Kardiologii im. Prymasa Tysiąclecia Kardynała Stefana Wyszyńskiego w Warszawie-Aninie. 
Życiorys.
Stopień doktorski otrzymała w 1995 broniąc pracy "Czy kardiomiopatia rozstrzeniowa jest chorobą autoimmunologiczną narządowoswoistą? Przyczynek do badań nad patogenezą choroby" przygotowanej pod kierunkiem Witolda Rużyłły. Habilitowała się w 2005 na podstawie oceny dorobku naukowego i publikacji pt. "Identyfikacja swoistych przyczyn niewydolności serca na podstawie biopsji endomiokardialnej, badań rodzinnych i molekularnych". Tytuł naukowy profesora nauk medycznych otrzymała w 2010. W warszawskim Instytucie Kardiologii pełniła funkcję zastępcy dyrektora ds. nauki, a w 2010 założyła tam i prowadzi Ośrodek Badań Przesiewowych Dziedzicznych Chorób Układu Sercowo-Naczyniowego. Była promotorem trzech doktoratów.
Na dorobek naukowy Z. Bilińskiej składa się szereg opracowań oryginalnych publikowanych m.in. w czasopismach takich jak „European Heart Journal”, „Circulation Research”, „American Journal of Cardiology” oraz „Kardiologia Polska”.
Należy do Polskiego Towarzystwa Kardiologicznego.

</doc>
<doc id="4191287" url="https://pl.wikipedia.org/wiki?curid=4191287" title="Philip Huang Chao-ming">
Philip Huang Chao-ming

Philip Huang Chao-ming (; ur. 23 sierpnia 1954 w Fuli) – tajwański duchowny rzymskokatolicki, od 2001 biskup Hualian.

</doc>
<doc id="4191290" url="https://pl.wikipedia.org/wiki?curid=4191290" title="Ósemka London">
Ósemka London

K. S. Ósemka London – angielski klub siatkarski z Londynu. Założony został w 1988 roku. Obecnie występuje w Division 1 (2. poziom). 
Historia.
Klub powstał w 1988 roku, pod nazwą „K.S. Wigry”, kiedy kilku ludzi z polskiej społeczności w Willesden postanowiło spróbować swoich sił w siatkówce. W 1991 roku klub przystąpił do Ligi Londyńskiej. Ponieważ większość graczy pochodziła z „8. Polskiej Grupy Harcerskiej”, zdecydowano się zmienić nazwę na – „K.S. Ósemka”. Zarówno drużyna męska jak i kobieca występują w Division 1.

</doc>
<doc id="4191291" url="https://pl.wikipedia.org/wiki?curid=4191291" title="Thomas Chung An-zu">
Thomas Chung An-zu

Thomas Chung An-zu (; ur. 7 sierpnia 1952 w Yunlin) – tajwański duchowny rzymskokatolicki, od 2020 arcybiskup metropolita Tajpej.
Życiorys.
Święcenia kapłańskie przyjął 26 grudnia 1981 i został inkardynowany do diecezji Tainan. Był m.in. rektorem niższego seminarium, wykładowcą, ojcem duchownym oraz rektorem seminarium regionalnego w Tajpej, a także kapelanem na uniwersytecie Fu Jen w tymże mieście.
31 października 2006 został mianowany biskupem pomocniczym Tajpej ze stolicą tytularną "Munatiana", zaś 30 grudnia 2006 przyjął sakrę biskupią.
24 stycznia 2008 papież Benedykt XVI mianował go biskupem Jiayi.
23 maja 2020 otrzymał nominację na arcybiskupa Tajpej, zaś 18 lipca 2020 kanonicznie objął urząd.

</doc>
<doc id="4191292" url="https://pl.wikipedia.org/wiki?curid=4191292" title="Arkadiusz Pałasiński">
Arkadiusz Pałasiński

Arkadiusz Pałasiński (ur. 1970 w Sosnowcu) – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP). Członek Związku Polskich Fotografów Przyrody.
Działalność.
Arkadiusz Pałasiński mieszka i pracuje w Sosnowcu. Szczególne miejsce w jego twórczości zajmuje fotografia krajobrazowa i fotografia podróżnicza. Dużą część swojej pracy twórczej realizuje na plenerach dalekiej północy – (m.in.) w Norwegii oraz Islandii. Jest założycielem oraz właścicielem marki "Fotolibea" (projektu edukacyjnego dla pasjonatów fotografii). Jest organizatorem szkoleń dla fotografów i amatorów fotografii oraz współorganizatorem międzynarodowych warsztatów fotograficznych. 
Arkadiusz Pałasiński jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w krajowych i międzynarodowych konkursach fotograficznych, zdobywając wiele nagród, wyróżnień, dyplomów, listów gratulacyjnych. 
W 2015 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 396). Prace Arkadiusza Pałasińskiego zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców.
Wybrane wystawy.
Źródło.
Publikacje (albumy).
Źródło.

</doc>
<doc id="4191293" url="https://pl.wikipedia.org/wiki?curid=4191293" title="Wiktor Sawieljew">
Wiktor Sawieljew

Wiktor Siergiejewicz Sawieljew (ros. Виктор Сергеевич Савельев, ur. 24 lutego 1928 we wsi Pachotnyj Ugoł w obwodzie tambowskim, zm. 25 grudnia 2013 w Moskwie) – rosyjski chirurg.
Życiorys.
W 1951 ukończył 2 Moskiewski Instytut Medyczny, był ordynatorem, asystentem i pedagogiem katedry chirurgii wydziałowej pod kierunkiem Aleksandra Bakulewa, a od 1967 kierownikiem tej katedry. W latach 1954-1956 opublikował pierwsze prace na temat chirurgii. W 1967 został członkiem korespondentem, a w 1967 członkiem rzeczywistym Akademii Nauk Medycznych ZSRR, następnie Rosyjskiej Akademii Nauk Medycznych, a w 1997 Rosyjskiej Akademii Nauk. Wypromował ponad 80 doktorów i ponad 300 kandydatów nauk medycznych. Pochowany na Cmentarzu Trojekurowskim w Moskwie.
Odznaczenia i nagrody.
i medale.

</doc>
<doc id="4191301" url="https://pl.wikipedia.org/wiki?curid=4191301" title="Bosco Lin Chi-nan">
Bosco Lin Chi-nan

Bosco Lin Chi-nan (; ur. 14 maja 1943 w Pingdong) – tajwański duchowny rzymskokatolicki, w latach 2004–2020 biskup Tainan.

</doc>
<doc id="4191305" url="https://pl.wikipedia.org/wiki?curid=4191305" title="Most w Krzeszowie">
Most w Krzeszowie

Most w Krzeszowie – drogowy most stalowy zespolony przez San w Krzeszowie, w ciągu drogi wojewódzkiej nr 863.
Historia.
Obecna konstrukcja wybudowana w grudniu 1992, po blisko 2,5-letnim okresie budowy. W XIX w. był mostem z zadaszeniem dla pieszych. W 1940 był mostem drewnianym. W 1972 wybudowano kolejną konstrukcję, z której niektóre elementy wykorzystano przy obecnym moście. Przez pewien czas funkcjonował most pontonowy.

</doc>
<doc id="4191306" url="https://pl.wikipedia.org/wiki?curid=4191306" title="She-Ra - księżniczka mocy">
She-Ra - księżniczka mocy



</doc>
<doc id="4191309" url="https://pl.wikipedia.org/wiki?curid=4191309" title="Wróbla Staw">
Wróbla Staw



</doc>
<doc id="4191312" url="https://pl.wikipedia.org/wiki?curid=4191312" title="Zło w Potrawce">
Zło w Potrawce



</doc>
<doc id="4191316" url="https://pl.wikipedia.org/wiki?curid=4191316" title="Stan przedrzucawkowy">
Stan przedrzucawkowy

Stan przedrzucawkowy – zespół objawów chorobowych pojawiających się po 20. tygodniu ciąży, w okresie porodu lub połogu. 
Stan przedrzucawkowy charakteryzuje się podwyższonym ciśnieniem tętniczym krwi (&gt;140/90 mm Hg), któremu towarzyszy znamienny białkomocz (utrata &gt;300 mg białka na dobę). Nawet jeśli białkomocz jest nieobecny, chorobę można stwierdzić na podstawie objawów dodatkowych, takich jak bóle głowy, nieostre widzenie, bóle w nadbrzuszu, a w badaniach laboratoryjnych małopłytkowość i wzrost aktywności enzymów wątrobowych.

</doc>
<doc id="4191317" url="https://pl.wikipedia.org/wiki?curid=4191317" title="Boris Szpitalny">
Boris Szpitalny

Boris Gawriiłowicz Szpitalny (ros. Борис Гавриилович Шпитальный, ur. 7 sierpnia 1902 w Rostowie nad Donem, zm. 6 lutego 1972 w Moskwie) – radziecki konstruktor broni, profesor, Bohater Pracy Socjalistycznej.
Życiorys.
Urodził się w rodzinie mechanika. Od 1908 wraz z rodziną mieszkał w Moskwie, w 1919 skończył szkołę i został pomocnikiem maszynisty na kolei, 1921-1922 był mechanikiem w fabryce wagonów, a od 1923 pracował w laboratorium instalacji hydraulicznych przy Timiriazewskiej Akademii Rolniczej. W 1927 ukończył Katedrę Inżynierii Lotniczej Moskiewskiego Instytutu Mechanicznego im. Łomonosowa i został inżynierem w Naukowym Instytucie Silników w Moskwie, a później pracownikiem biura projektowo-konstruktorskiego tulskiej fabryki zbrojeniowej. W 1932 wraz z inżynierem I. Komarickim zaprojektował lotniczy karabin maszynowy SzKAS, który znalazł następnie szerokie zastosowanie w lotnictwie ZSRR. W 1934 został szefem i głównym konstruktorem utworzonego w Tule Specjalnego Biura Doświadczalno-Konstruktorskiego nr 15; stanowisko to zajmował do 1953. Po ataku Niemiec na ZSRR biuro to zostało ewakuowane do Kujbyszewa W 1936 wraz z S. Władimirowem opracował działko SzWAK, instalowane później na wielu myśliwcach, m.in. Jak-1, I-153, I-16, Ła-5, Ła-7 i ŁaGG-3, a także wczesnym Ił-2. W latach 1940-1941 opracował działko lotnicze Szpitalny-Sz-37. Miał tytuł doktora nauk technicznych, w 1949 otrzymał tytuł profesora, w 1953 został profesorem katedry w Moskiewskim Instytucie Inżynierów Geodezji, Fotografii Lotniczej i Kartografii. Został pochowany na Cmentarzu Nowodziewiczym.
Odznaczenia i nagrody.
I medale.

</doc>
<doc id="4191330" url="https://pl.wikipedia.org/wiki?curid=4191330" title="Tomasz Zieliński (kardiolog)">
Tomasz Zieliński (kardiolog)

Tomasz Andrzej Zieliński (ur. 6 stycznia 1954 w Sosnowcu) – polski kardiolog, profesor zwyczajny Instytutu Kardiologii im. Prymasa Tysiąclecia Kardynała Stefana Wyszyńskiego w Warszawie-Aninie.
Życiorys.
Studia medyczne ukończył na Akademii Medycznej w Warszawie w 1979. Stopień doktorski otrzymał w 1985 broniąc na macierzystej uczelni pracy "Wpływ dożylnego podawania practololu na przebieg kliniczny i odległe rokowanie u chorych ze świeżym zawałem serca" przygotowanej pod kierunkiem Jerzego Korewickiego. Habilitował się w 2001 na podstawie oceny dorobku naukowego i publikacji pt. "Ocena ultradźwiękowa tętnic szyjnych z uwzględnieniem zmian w błonie wewnętrznej i środkowej w miażdżycy wczesnej i objawowej". Tytuł naukowy profesora nauk medycznych otrzymał w 2011. W warszawskim Instytucie Kardiologii kieruje Kliniką Niewydolności Serca i Transplantologii. Był promotorem jednego doktoratu.
Na dorobek naukowy T. Zielińskiego składa się szereg opracowań oryginalnych publikowanych m.in. w czasopismach takich jak „Journal of the American College of Cardiology”, „International Journal of Cardiology”, „Journal of Heart and Lung Transplantation”, „Transplantation Proceedings" oraz „Kardiologia Polska”.
Należy do Polskiego Towarzystwa Kardiologicznego oraz Polskiego Towarzystwa Transplantacyjnego.

</doc>
<doc id="4191336" url="https://pl.wikipedia.org/wiki?curid=4191336" title="Jean-Pierre Fux">
Jean-Pierre Fux

Jean-Pierre Fux (ur. 5 listopada 1968) – szwajcarski kulturysta.
Życiorys.
Treningi siłowe rozpoczął jako szesnastolatek. Wróżono mu świetną karierę sportową, wykazywał się bowiem znakomitymi warunkami genetycznymi. Przed osiemnastym rokiem życia ważył blisko sto kilogramów. Rodzice nie podzielali jego zainteresowania kulturystyką i nie pomagali mu w rozwijaniu pasji. Fux wyprowadził się z domu i zamieszkał z narzeczoną, która była zafascynowana jego muskulaturą. Wkrótce potem patronat nad młodym kulturystą zaczął sprawować Joe Weider.
Na scenie kulturystycznej debiutował w 1993 roku. Podczas mistrzostw świata amatorów, organizowanych przez federację IFBB, zajął czwarte miejsce w kategorii wagowej ciężkiej. Rok później ponownie wziął udział w tych zawodach; wywalczył złoty medal w kategorii ciężkiej, zyskując tytuł mistrza świata. Sławę zyskał w 1996, kiedy wziął udział w prestiżowych mistrzostwach Mr. Olympia oraz San Jose Pro Invitational. Tego samego roku zdobył srebrny medal podczas Grand Prix Rosji i brązowy w trakcie Mistrzostw Ameryki Północnej w kulturystyce. W latach 1997–1999 trzykrotnie startował w zawodach Mr. Olympia. Trzy razy pojawił się na okładce magazynu "Flex" (1997, 1998, 2002). Karierę Fuksa przerwał wypadek na siłowni, podczas którego doszło do poważnej kontuzji nóg (mięśnie jego ud zostały rozerwane).
Był znany z potężnej muskulatury oraz znakomitych warunków fizycznych. Różne źródła podają, że miał 180−187 cm wzrostu, a ważył od 118 do nawet 142 kg.
Pracuje jako trener osobisty, szkoli młodych kulturystów i przygotowuje ich do udziału w zawodach sportowych. Mieszka w Stanach Zjednoczonych.

</doc>
<doc id="4191338" url="https://pl.wikipedia.org/wiki?curid=4191338" title="Vetulaniowie">
Vetulaniowie



</doc>
<doc id="4191340" url="https://pl.wikipedia.org/wiki?curid=4191340" title="Wododział kontynentalny Ameryki">
Wododział kontynentalny Ameryki

Wododział kontynentalny Ameryki – umowna linia rozgraniczająca zlewnie Oceanu Spokojnego i Oceanu Atlantyckiego. Podział ciągnie się na północy od Cieśniny Beringa i biegnie szczytami łańcuchów górskich na południe, kończąc swój bieg na południowym krańcu Ameryki Południowej na cieśninie Magellana. Wododział kontynentalny Ameryki biegnie głównie w zachodniej części obu kontynentów.
Przebieg w Ameryce Północnej.
Alaska.
Wododział na północy zaczyna się na Przylądku Księcia Walii na półwyspie Seward (najdalej na zachód wysunięty punkt Ameryki) i biegnie północną częścią Alaski do granicy z Kanadą. 
Kanada.
Po przekroczeniu granicy biegnie zygzakami na południe przez terytorium Jukonu. Po osiągnięciu Kolumbii Brytyjskiej wododział biegnie wierzchołkami gór Cassiar i gór Omineca. Po osiągnięciu granicy z terytorium Alberta dociera do Canadian Rockies - północnej części Gór Skalistych. Biegnąc wierzchołkiem tej formacji, która tworzy granicę pomiędzy terytoriami Alberty i Kolumbii Brytyjskiej, dociera do granicy ze Stanami Zjednoczonymi.
Stany Zjednoczone.
Wododział kontynentalny rozpoczyna się w północno-wschodniej części stanu Montana tworząc granicę pomiędzy kanadyjskim Parkiem Narodowym Waterton Lakes i amerykańskim Parkiem Narodowym Glacier. Następnie tworzy fragment granicy pomiędzy Montaną i Idaho. W Stanach Zjednoczonych po opuszczeniu Montany podział biegnie łańcuchami Gór Skalistych poprzez stany Wyoming, Kolorado i Nowy Meksyk do granicy z Meksykiem. W stanie Wyoming podział biegnie między innymi poprzez Park Narodowy Yellowstone. Natomiast w Kolorado podział biegnie przez Park Narodowy Gór Skalistych, tworząc otwarty w 1997 roku wysokogórski szlak o długości 48 km biegnący wierzchołkami gór. W 1978 roku Prezydent Stanów Zjednoczonych podpisał akt ustanawiający cały wododział kontynentalny w Stanach Zjednoczonych Narodowym Szlakiem Widokowym (ang. "Continental Divide National Scenic Trail"). Najwyższym punktem wododziału jest Grays Peak, szczyt leżący w centralnej części stanu Kolorado.
Ameryka Środkowa.
Wododział rozdziela się na dwie linie w południowej części amerykańskiego Stanu Nowy Meksyk. Granicę z Meksykiem przekracza w okolicach El Paso, biegnąc równolegle dwoma łańcuchami gór Sierra Madre Zachodnia i Sierra Madre Południowa. W Meksyku wododział biegnie na południe stanami Chihuahua, Durango, Zacatecas, Guanajuato, Oaxaca i Chiapas, gdzie opuszcza granicę wchodząc na teren Gwatemali. W Gwatemali dział wodny biegnie w odległości kilkudziesięciu kilometrów równolegle do wybrzeża Spokojnego, porzez najwyższe szczyty tego kraju Tajumulco, Tacaná i Acatenango. Po opuszczeniu tego kraju wododział biegnie także wzdłuż wybrzeża kolejno poprzez Honduras, Nikaraguę, Kostarykę i Panamę.
Ameryka Południowa.
Południowa część działu wodnego Ameryki biegnie grzbietem Andów. Po opuszczeniu Panamy wododział biegnie wzdłuż wybrzeża i w połowie Kolumbii wchodzi na grzbiet główny Andów, biegnąc w pobliżu miast Medellín i Cali. Na całym kontynencie biegnie on po jego zachodniej części, stosunkowo blisko wybrzeża Oceanu Spokojnego. Następnym krajem jest Ekwador, w którym biegnie centralnie przez kraj w pobliżu jego stolicy Quito. 
Po opuszczeniu Kolumbii wododział biegnie południowo-zachodnią częścią Peru, około 100 km od wybrzeża. Następnie biegnie granicą Chile z Boliwią i Argentyną, grzbietem gór Frontal Cordillera, aż do południowej Patagonii i Ziemi Ognistej. Na granicy Chile i Argentyny znajduje się najwyższy szczyt wododziału Ojos del Salado (6893 m n.p.m.). Wododział kontynentalny kończy się na półwyspie Brunswick, najdalej na południe wysuniętym fragmencie stałego lądu. Naturalną jego kontynuacją jest jednak grzbiet Andów na Ziemi Ognistej, należącej do Argentyny. Wtedy to za koniec podziału należy uznać przylądek Cabo San Diego, leżący na najdalej na wschód wysuniętym krańcu półwyspu Mitra.
Wododział a ekonomia.
Wododział znalazł również swój oddźwięk w ekonomii. Kraje, których terytoria leżą całkowicie lub głównie po zachodniej stronie wododziału, stworzyły w 2016 roku Sojusz Pacyfiku (ang. "Pacific Alliance"). Jest to stowarzyszenie gospodarcze, w którym w pierwszym etapie kraje członkowskie zredukowały wszystkie cła do poziomu 10%. W perspektywie najbliższych lat cła mają być zniesione całkowicie, a więzi gospodarcze zacieśnione. Toczą się rozmowy dotyczące zniesienia kolejnych barier. Sojusz założyły i przystąpiły do niego Meksyk, Kolumbia, Peru, Chile. Kolejne kraje planują wstąpienie a jeszcze inne są obserwatorami inicjatywy.

</doc>
<doc id="4191341" url="https://pl.wikipedia.org/wiki?curid=4191341" title="Zasłonak żółtobrzegi">
Zasłonak żółtobrzegi

Zasłonak żółtobrzegi ("Cortinarius gentilis" (Fr.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1821 r. Elias Fries nadając mu nazwę "Agaricus gentilis". W 1838 r. ten sam autor przeniósł go do rodzaju "Cortinarius".
Synonimy:
Nazwę polską podał Andrzej Nespiak w 1975 r.
Morfologia.
Średnica 2,5–5 cm, początkowo stożkowaty, potem dzwonkowaty, w końcu płaskowypukły. Powierzchnia wilgotna, gładka, o barwie od pomarańczowej do żółtobrązowej, początkowo z resztkami żółtej zasnówki. 
Przyrośnięte, dość odległe, szerokie, początkowo żółtawobrązowe, potem rdzawe.
Wysokość 2,5–7,5 cm, grubość 3-5 mm, cylindryczny, gładki, żółto-pomarańczowobrązowy. Początkowo pokryty brązowożółtą osłona, która potem zanika, pozostawiając po sobie tylko słabo widoczną strefę pierścieniową.
Owalne, drobno brodawkowane, brązowawe, o rozmiarach 7–9 × 5,5–7 μm. Wysyp zarodników rdzawy.
Występowanie i siedlisko.
Znany jest w Europie i Ameryce Północnej. W Europie jest szeroko rozprzestrzeniony; występuje od Hiszpanii po około 65° szerokości geograficznej na Półwyspie Skandynawskim. W piśmiennictwie naukowym na terenie Polski do 2003 r. podano 4 stanowiska. 
Grzyb mikoryzowy. Rośnie na ziemi, w lasach iglastych, głównie pod świerkami. Grzyb trujący.

</doc>
<doc id="4191342" url="https://pl.wikipedia.org/wiki?curid=4191342" title="Cortinarius gentilis">
Cortinarius gentilis



</doc>
<doc id="4191344" url="https://pl.wikipedia.org/wiki?curid=4191344" title="Rehabilitacja zawodowa">
Rehabilitacja zawodowa

Rehabilitacja zawodowa – rodzaj rehabilitacji skupiający się na przygotowaniu oraz wprowadzeniu osoby niepełnosprawnej na rynek pracy, co winno się odbywać w zgodzie z jej możliwościami psychofizycznymi, jak również ze zdobytymi wcześniej i posiadanymi kwalifikacjami zawodowymi, a także z uwzględnieniem reorientacji zawodowej.
Proces reorientowania ukierunkować ma daną osobę na najoptymalniejszy dlań kierunek szkolenia i zatrudnienia. Zasadniczo przebiega to w czterech etapach: oceny zdolności do podjęcia pracy, przygotowania do podjęcia zatrudnienia, zatrudnienie na odpowiednim i adekwatnym stanowisku i opieka nad osobą już w trakcie pracy, zwłaszcza w jej początkowym okresie (adaptacja). Głównym celem rehabilitacji zawodowej jest w tym kontekście zdobycie i utrzymanie odpowiedniego zatrudnienia oraz możliwości awansu zawodowego.
Sukces rehabilitacji zawodowej mierzyć można samooceną pracownika (poczuciem przydatności zawodowej), odczuciem samorealizacji i zadowolenia z wykonywanych obowiązków zawodowych. 
Z prawnego punktu widzenia odzwierciedleniem realizacji konstytucyjnego prawa osób niepełnosprawnych do rehabilitacji jest ustawa z dnia 27 sierpnia 1997 o rehabilitacji zawodowej i społecznej oraz zatrudnianiu osób niepełnosprawnych. Rehabilitację zawodową oraz wspierające ją działania zakwalifikować można (wraz z rehabilitacją społeczną) do kategorii podstawowych instrumentów służących inkluzji społecznej osób niepełnosprawnych.

</doc>
<doc id="4191349" url="https://pl.wikipedia.org/wiki?curid=4191349" title="Leonid Kołobow">
Leonid Kołobow

Leonid Aleksandrowicz Kołobow (ros. Леонид Александрович Колобов; ur. we wsi Szacha w guberni włodzimierskiej, zm. 13 listopada 1993 w Moskwie) – radziecki generał-lejtnant, Bohater Związku Radzieckiego (1944).
Życiorys.
Skończył 5 klas szkoły wiejskiej, później pracował na kolei, od października 1928 służył w Armii Czerwonej, w 1931 ukończył moskiewską szkołę piechoty i został dowódcą plutonu w szkole pułkowej w Witebsku. W latach 1933–1937 był dowódcą kompanii, pomocnikiem szefa sztabu i szefem sztabu batalionu w Bobrujsku, w grudniu 1939 ukończył Akademię Wojskową im. Frunzego. Od stycznia do marca 1940 jako szef sztabu 3 Dywizji Piechoty uczestniczył w wojnie z Finlandią, w latach 1940–1941 był dowódcą batalionu szkolnego, w sierpniu-wrześniu 1941 oficerem do zleceń specjalnych przy dowódcy Frontu Zakaukaskiego, a od września 1941 do sierpnia 1942 szefem sztabu 408 Dywizji Piechoty uczestniczącej w osłanianiu radziecko-tureckiej granicy i ochronie komunikacji w Iranie. 
Walczył w II wojnie światowej kolejno jako szef sztabu 11 Gwardyjskiego Korpusu Piechoty, a od września 1942 do maja 1945 dowódca 389 Dywizji Strzeleckiej, od sierpnia 1942 do stycznia 1943 walczył w składzie Północnej Grupy Wojsk Frontu Zakaukaskiego, od stycznia do października 1943 na Froncie Północno-Kaukaskim, a od listopada 1943 do maja 1945 1 Froncie Ukraińskim, brał udział w walkach o Kaukaz, operacji północnokaukaskiej, noworosyjsko-tamańskiej, żytomiersko-berdyczowskiej, proskurowsko-czerniowieckiej, lwowsko-sandomierskiej, sandomiersko-śląskiej, dolnośląskiej, berlińskiej i praskiej.
Od czerwca 1945 do marca 1947 dowodził 97 Gwardyjską Dywizją Strzelecką w Centralnej Grupie Wojsk w Austrii, w 1948 ukończył wyższe kursy akademickie przy Wyższej Akademii Wojskowej i został dowódcą 114 Gwardyjskiej Dywizji Powietrznodesantowej w Białoruskim Okręgu Wojskowym, od lipca 1950 do października 1952 dowodził 86 Gwardyjską Dywizją Piechoty w Odeskim Okręgu Wojskowym. Od października 1952 do września 1957 przebywał w NRD kolejno jako doradca dowódcy dywizji piechoty, starszy doradca wojskowy szefa Zarządu Terytorialnego Koszarowej Policji Ludowej i starszy wojskowy doradca dowódcy okręgu wojskowego, później od października 1957 do września 1959 dowodził 4 Gwardyjskim Korpusem Armijnym w Tallinie, a 1959–1969 był zastępcą naczelnika Akademii Wojskowo-Politycznej, następnie zakończył służbę wojskową. W latach 1958–1960 był członkiem KC Komunistycznej Partii Estonii, a 1959–1963 deputowanym do Rady Najwyższej Estońskiej SRR V kadencji.
Odznaczenia.
I medale.

</doc>
<doc id="4191356" url="https://pl.wikipedia.org/wiki?curid=4191356" title="Działalność gospodarcza w Hiszpanii">
Działalność gospodarcza w Hiszpanii

Działalność gospodarcza w Hiszpanii (hiszp. "actividad económica") – podstawą jest rolnictwo oraz rybołówstwo, istotny jest również przemysł turystyczny (sektor turystyczny w 2016 – 13% PKB). Działalność gospodarcza może być prowadzona w formach organizacyjno-prawnych takich jak: jednoosobowa działalność gospodarcza, spółka jawna, spółka komandytowa, spółka z ograniczoną odpowiedzialnością, "Sociedad limitada nueva empresa" (), spółka akcyjna oraz , spółka pracownicza czy specjalne rodzaje spółek handlowych – na przykład spółka inwestycyjna.
Wymagane dokumenty i obowiązki.
Założenie spółki (w każdej postaci) wymaga uzyskania z Centralnego Rejestru Handlowego zaświadczenia imiennego spółki ("Certificación Negativa del Nombre") – potwierdzającego nieistnienie firmy o takiej samej nazwie w Hiszpanii. Nazwę w rejestrze można zarezerwować – Centralny Rejestr Handlowy wystawia certyfikat ("Certificación Negativa de Denominación"), ważny jest przez trzy miesiące, a sama rezerwacja sześć. Chcąc przedłużyć certyfikat należy przed upływem tych trzech miesięcy złożyć ponowny wniosek o wydanie nowego dla tej samej nazwy.
Kolejnym krokiem jest otworzenie przez spółkę konta w banku i przelanie na nie kapitału założycielskiego. Zobowiązaniem założycieli spółki jest zgłoszenie spółki do Rejestru Handlowego, a także Rejestru Inwestycji Zagranicznych ("Registro de Inversores del Ministro de Economia y Hacienda"). Nie rozpocznie się działalności bez pozwolenia urzędu miasta ("Licencia Municipal de Apertura"), co jest potwierdzeniem, że działalność jest zgodna z miejscowym planem zagospodarowania przestrzennego gminy lub miasta. Spółka, która kupi nieruchomość lub ustanowi hipotekę musi poinformować Rejestr Przemysłowy ("Registro Industrial"). Dodatkowo spółka prowadząca działalność przemysłową informuje Rejestr Przemysłowy ("Registro Industrial"). Kolejnym ważnym krokiem jest złożenie w "Tesoreria General de la Seguridad Social" – czyli Instytucie Poboru Składek i Ewidencji Ubezpieczonych, co jest odpowiednikiem polskiego ZUS – wniosku o numer identyfikacji ubezpieczeniowej. Ubezpieczenie osoby, która prowadzi działalność gospodarczą na własny rachunek przewiduje się specjalny tryb ("Regimen Especial de Autonomos").
Dokumenty związane z prowadzeniem działalności gospodarczej to:
Działalność gospodarcza prowadzona przez osoby fizyczne.
Jednoosobowa działalność gospodarcza.
W języku hiszpańskim zwana jest "autónomo", co tłumaczymy jako samozatrudniony. Osoby fizyczne są uprawnione do prowadzenia jednoosobowej działalności ekonomicznej albo profesjonalnej – bezpośrednio, na własny rachunek i bez udziału innych osób w organizacji, czy też zarządzaniu. Dokonuje tego w celu osiągnięcia korzyści i może zatrudniać innych pracowników. Działalność ta podlega zarejestrowaniu w urzędzie skarbowym.
Cechą charakterystyczną jest brak obowiązku wnoszenia minimum kapitałowego, a podatek dochodowy odprowadzany jest od osób fizycznych – I.R.P.F. ("Impuesto sobre la Renata de las Personas Físicas"). Ryzyko tego rodzaju działalności to nieograniczona odpowiedzialność właścicieli – przy stratach odpowiadają całym majątkiem, zarówno obecnym, jak i przyszłym. Obywatel państwa członkowskiego UE chcąc prowadzić taką działalność musi w pierwszej kolejności otrzymać Numer Identyfikacyjny Obcokrajowca – NIE oraz Numer Ubezpieczenia Społecznego – NSS, by móc rozliczać się z Zakładem Ubezpieczeń Społecznych.
"Sociedad Civil".
W Hiszpanii "Sociedad Civil" (spółka cywilna) powstaje przez umowę wspólników, zobowiązujących wniesienie wkładów pieniężnych, dóbr lub pracy do spółki. Nie posiada osobowości prawnej ani obowiązku wpisu do rejestru handlowego, a jej celem zawsze jest działalność dochodowa. Za zobowiązania wspólnicy ponoszą odpowiedzialność całym swoim majątkiem (aktualny i przyszły). Charakteryzuje ją brak wymagalnego minimalnego kapitału początkowego, który jest niezbędny dla zawarcia spółki. Jest ona wolna od obowiązku opłacania podatku od spółek ("Impuesto de Sociedades"), ponieważ wspólnicy odprowadzają indywidualnie podatek dochodowy od osób fizycznych ("IRPF").
"Comunidad de Bienes".
Tak zwana "Comunidad de Bienes" (wspólnota mienia), którą tworzy się przez zawarcie umowy pomiędzy założycielami, dotyczącej wspólnej własności lub prawa. Wymagalność sporządzenia jej w postaci aktu notarialnego dotyczy sytuacji wniesienia wkładu jako praw nabytych lub nieruchomości. Nie posiada osobowości prawnej. Nie ma minimalnej wartości wkładu i może go stanowić każde dobro. Odpowiedzialność wspólników wobec osób trzecich jest nieograniczona.
Działalność gospodarcza w formie spółek prawa handlowego.
"Sociedad Limitada".
Najpopularniejsza forma działalności gospodarczej w Hiszpanii – "Sociedad Limitada" (spółka z ograniczoną odpowiedzialnością). Minimalny kapitał wynosi tu trzy tysiące euro i musi być złożony w momencie założenia spółki. Kapitał zakładowy dzieli się na udziały (nie muszą mieć jednakowych wartości), odpowiedzialność wspólników jest ograniczona do wysokości wniesionego kapitału. Podlega wpisowi do rejestru handlowego właściwego dla siedziby spółki. Rejestrację można przeprowadzić elektronicznie (notariusz wysyła elektroniczny odpis aktu założycielskiego) oraz tradycyjnie (przedstawienie w rejestrze oryginału aktu założycielskiego, może go przedstawić każdy – nie jest wymagane umocowanie). Cechują ją: elastyczność umocowania, możliwość zmiany na inny typ spółki, a w porównaniu do spółki akcyjnej mniejsza formalność oraz koszty.
Komunikacja z administracją publiczną.
Wymóg komunikowania z administracją publiczną (przykładowo otrzymanie zawiadomienia czy składanie wniosków) w formie elektronicznej. Do tego spółka potrzebuje certyfikowanego podpisu elektronicznego. Uzyskuje go zarządzający spółką, za pośrednictwem administracji podatkowej.
Beneficjent rzeczywisty.
Jest to osoba kontrolująca ponad 25% kapitału spółki. Istnieje wymóg (związany z przeciwdziałaniem praniu brudnych pieniędzy) identyfikacji przez spółkę takiej osoby. Zgodnie z nim podpisując akt założycielski w następnej kolejności należy podpisać drugi akt – ujawniający beneficjentów rzeczywistych spółki. Akt jest potrzebny przy czynnościach z udziałem banków czy notariuszy.
Spółka akcyjna.
Może zostać powołana przez co najmniej trzech akcjonariuszy (osoby fizyczne i prawne) Kapitał wynosi sześćdziesiąt tysięcy euro, 25% tej sumy musi być wniesione w momencie jej zakładania. Odpowiedzialność wspólników ogranicza się do wysokości wniesionego kapitału. Jedna czwarta kapitału powinna być wniesiona w gotówce, a pozostała część może być w postaci aportu.
Filie spółek polskich.
Działają jako oddział firmy macierzystej i nie posiadają osobowości prawnej. Obowiązek podatkowy na terenie Hiszpanii jest zależny od postanowień Umowy o unikaniu podwójnego opodatkowania w zakresie podatków od dochodów i majątku między Polską a Hiszpanią z dnia 15 listopada 1979 r. Determinuje, które z podatków musi płacić podmiot zobowiązany jako nierezydent. Filia podlega prawu hiszpańskiemu w kwestiach ubezpieczeniowych, budowlanych, czy niektórych kwestiach podatkowych. Obowiązkiem jest posiadanie – numeru NIE (Numer Identyfikacyjny Obcokrajowca) u osoby fizycznej, NIF (Numer Identyfikacji Podatkowej) oraz NSS (Numer Ubezpieczenia Społecznego) w celu rozliczeń z Zakładem Ubezpieczeń, u osoby prawnej. Filie polskich firm są zobowiązane do corocznego rozliczenia w Rejestrze Handlowym – brak obowiązku tłumaczeń na język hiszpański. Dyrektor filii to pełnomocnik firmy polskiej, nie reprezentant.

</doc>
<doc id="4191362" url="https://pl.wikipedia.org/wiki?curid=4191362" title="Zysk menniczy">
Zysk menniczy

Zysk menniczy – zysk fiskalny płynący z korzystania z przywileju menniczego, powstały z różnicy między rzeczywistym kosztem wybicia monety a jej wartością nominalną. 
W przypadku polskich monet średniowiecznych trudno jest ustalić zysk menniczy, gdyż często wynikał on z uprawnień fiskalnych emitentów, np. przy renowacji monety, która mogła przynosić 30–50% zysku. Kalkulacja produkcji menniczej wg ordynacji z 1658 r. określała zysk w wysokości 4½ złp z każdej grzywny czystego srebra przebitego na: orty, szóstaki, trojaki, półtoraki lub grosze – tzn. 15% nakładu.

</doc>
<doc id="4191363" url="https://pl.wikipedia.org/wiki?curid=4191363" title="Piotr Gruszczyński">
Piotr Gruszczyński



</doc>
<doc id="4191364" url="https://pl.wikipedia.org/wiki?curid=4191364" title="Koło porodowe">
Koło porodowe

Koło porodowe – model łóżka porodowego umożliwiający przyjmowanie pozycji wertykalnych. Wynaleziony został przez Paula Degana w Szwajcarii.

</doc>
<doc id="4191365" url="https://pl.wikipedia.org/wiki?curid=4191365" title="Ordynacja mennicza">
Ordynacja mennicza

Ordynacja mennicza – państwowe, urzędowe ustalenie i ogłoszenie stopy menniczej i gatunków monet, ich kursów oraz wymienialności.

</doc>
<doc id="4191367" url="https://pl.wikipedia.org/wiki?curid=4191367" title="Genovino">
Genovino

Genovino: 

</doc>
<doc id="4191368" url="https://pl.wikipedia.org/wiki?curid=4191368" title="Motacilla bocagii">
Motacilla bocagii



</doc>
<doc id="4191369" url="https://pl.wikipedia.org/wiki?curid=4191369" title="Zbigniew Jedliński (koszykarz)">
Zbigniew Jedliński (koszykarz)

Zbigniew Jedliński (ur. 10 marca 1948 w Warszawie, zm. 4 stycznia 2018) – polski koszykarz, występujący na pozycji obrońcy, mistrz i reprezentant Polski.
Kariera sportowa.
Był zawodnikiem AZS-AWF Warszawa, w którego barwach zdobył w 1966 mistrzostwo Warszawy juniorów, a w 1967 mistrzostwo Polski seniorów i juniorów. W barwach AZS-AWF występował do sezonu 1972/1973 włącznie.
W reprezentacji Polski seniorów wystąpił w latach 1971-1972 w 62 spotkaniach, w tym na mistrzostwach Europy w 1971 (4. miejsce) i turnieju kwalifikacyjnym do igrzysk olimpijskich w 1972 (na samych igrzyskach nie wystąpił).
Z zawodu był prawnikiem.

</doc>
<doc id="4191375" url="https://pl.wikipedia.org/wiki?curid=4191375" title="Patagon (numizmatyka)">
Patagon (numizmatyka)

Patagon – srebrna moneta talarowa, bita w Niderlandach Hiszpańskich w XVII w., za panowania: Alberta i Elżbiety (1598–1621), zwana talarem albertowym, Filipa IV i Karola II, w wielu mennicach brabanckich (Antwerpia, Bruksela, Maastricht), flandryjskich (Brugia), burgundzkiej, luksemburskiej Tournai, zwany także talarem krzyżowym, zawierająca 24,588 grama czystego srebra. Na awersie przedstawiony jest ukośny krzyż, a na rewersie wielka hiszpańska tarcza herbowa okolona łańcuchem Orderu Złotego Runa.
Moneta była masowo przywożona w XVII w. przez kupców holenderskich do Rzeczypospolitej.

</doc>
<doc id="4191376" url="https://pl.wikipedia.org/wiki?curid=4191376" title="Talar krzyżowy">
Talar krzyżowy



</doc>
<doc id="4191382" url="https://pl.wikipedia.org/wiki?curid=4191382" title="Rhett James McLaughlin">
Rhett James McLaughlin



</doc>
<doc id="4191385" url="https://pl.wikipedia.org/wiki?curid=4191385" title="Rex Everhart">
Rex Everhart

Rex Everhart (ur. 13 czerwca 1920 w Watsece, zm. 13 marca 2000 w Branford) – amerykański aktor filmowy, głosowy, teatralny i telewizyjny. Ukończył New York University.
Życie Prywatne.
W 1960 poślubił Claire Richard z którą miał jedno dziecko

</doc>
<doc id="4191387" url="https://pl.wikipedia.org/wiki?curid=4191387" title="Girdzie">
Girdzie

Girdzie (biał. "Гірдзі", ros. "Гирди") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191394" url="https://pl.wikipedia.org/wiki?curid=4191394" title="Grunciszki">
Grunciszki

Grunciszki (biał. "Грунцішкі", ros. "Грунтишки") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Dawniej zaścianek.

</doc>
<doc id="4191396" url="https://pl.wikipedia.org/wiki?curid=4191396" title="Bakiola (przystanek kolejowy)">
Bakiola (przystanek kolejowy)

Bakiola (hiszp. "Estación de Bakiola", bas: "Bakiolako geltokia") – przystanek kolejowy w Arrankudiaga, w prowincji Bizkaia we wspólnocie autonomicznej Kraj Basków, w Hiszpanii. 
Jest częścią linii C-3 Cercanías Bilbao.
Położenie stacji.
Znajduje się na linii kolejowej Castejón – Bilbao w km 234,5, na wysokości 78 m n.p.m.
Stacja.
Stacja została otwarta w dniu 1 marca 1863 wraz z całym odcinkiem Bilbao-Orduña linii kolejowej łączącej docelowo Castejón z Bilbao. Prace były prowadzone przez Compañía del Ferrocarril de Tudela a Bilbao utworzonej w 1857. W 1865 przedsiębiorstwo ogłosiło upadłość, ponieważ nie mogło przezwyciężyć trudności gospodarczych wynikających z inwestycji w budowę linii i interwencji Banku Bilbao. W 1878 roku firma ta została przejęta przez Norte, która była właścicielem stacji aż do nacjonalizacji kolei w Hiszpanii w 1941 roku i utworzenia spółki RENFE.
Od 31 grudnia 2004 linię obsługuje Renfe, podczas gdy budynkiem dworca zarządza Adif.

</doc>
<doc id="4191397" url="https://pl.wikipedia.org/wiki?curid=4191397" title="Tunel w Skorocicach">
Tunel w Skorocicach

Tunel w Skorocicach – jaskinia na terenie Niecki Nidziańskiej. Ma trzy otwory wejściowe położone w Dolinie Skorocickiej (Niecka Solecka), na północny wschód od Skorocic, w pobliżu Jaskini z Potokiem, Jaskini Starej, Jaskini Górnej i Jaskini Dzwonów, na wysokościach 202 i 205 m n.p.m.. Długość jaskini wynosi 18 metrów, a jej deniwelacja 3 metry.
Jaskinia znajduje się na terenie rezerwatu przyrody „Skorocice” i jest nieudostępniona turystycznie.
Opis jaskini.
Jaskinię stanowi obszerny, idący do góry korytarz zaczynający się w dużym otworze dolnym, a kończący w również dużym otworze górnym. Trzeci, niewielki otwór wejściowy znajduje się obok dużego otworu dolnego. W pobliżu górnego otworu od korytarza odchodzi w bok krótki i wąski korytarzyk.
Przyroda.
Jaskinia jest fragmentem dawnego podziemnego przepływu potoku. Brak jest w niej nacieków. Ściany są suche, nie ma na nich roślinności.
Historia odkryć.
Jaskinia była znana od dawna. Pierwszy jej opis i plan sporządził Kazimierz Kowalski w 1954 roku.

</doc>
<doc id="4191401" url="https://pl.wikipedia.org/wiki?curid=4191401" title="Iwancewicze (rejon mołodecki)">
Iwancewicze (rejon mołodecki)

Iwancewicze (biał. "Івонцавічы", ros. "Ивонцевичи") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Dawniej ferma rządowa.

</doc>
<doc id="4191404" url="https://pl.wikipedia.org/wiki?curid=4191404" title="Zespół odwracalnej tylnej encefalopatii">
Zespół odwracalnej tylnej encefalopatii

Zespół odwracalnej tylnej encefalopatii (lub leukoencefalopatii, stosowany jest także skrótowiec PRES od ) – zespół chorobowy objawiający się głównie objawami neurologicznymi oraz zwiększonym ciśnieniem tętniczym z towarzyszącymi zmianami widocznymi w badaniach obrazowych mózgu. Został opisany po raz pierwszy przez Hincheya i in. w roku 1996.
Etiologia i patogeneza.
Stany, które zostały powiązane z zespołem odwracalnej tylnej encefalopatii:
Patogeneza zespołu odwracalnej tylnej encefalopatii nie została w pełni wyjaśniona. Pod uwagę brane są dwie główne hipotezy opisujące patogenezę tej choroby:
Objawy i przebieg.
Początek choroby może być ostry lub podostry. Objawy neurologiczne zazwyczaj występują razem z nadciśnieniem tętniczym. Najczęstszym objawem jest encefalopatia, która objawia się ilościowymi oraz jakościowymi zaburzeniami świadomości. U około 70% pacjentów pojawiają się drgawki, które w 3–13% przechodzą w zagrażający życiu stan padaczkowy. W wyniku zajęcia płatów potylicznych występują zaburzenia widzenia (np. zamazane widzenie, ślepota korowa i połowiczna). W 5–15% przypadków choroby występują objawy ogniskowe. Inne objawy choroby obejmują nudności, wymioty i ból głowy. Może wystąpić zespół móżdżkowy i porażenie połowicze, a zaburzenia świadomości mogą przejść w śpiączkę. W 6–19% przypadków dochodzi do transformacji krwotocznej, czasami także do wgłobienia mózgu. Opisano zajęcie przez proces chorobowy rdzenia kręgowego i występowanie objawów z tym związanych (do określania tej postaci choroby zaproponowano skrótowiec PRES-SCI).
Badania obrazowe.
Tomografia komputerowa ukazuje obrzęk naczyniowy występujący głównie w podkorowej istocie białej płatów potylicznych i skroniowych (choć może występować także w innych częściach mózgowia, takich jak głębiej położonej istocie białej, jądrach podstawnych, ciele modzelowatym czy pniu mózgu), czasami symetryczny. Gdy dojdzie do uszkodzenia bariery krew-mózg, zmiany wzmacniają się po podaniu kontrastu gadolinowego. W MRI widoczne są hiperintensywne w sekwencjach T2 i FLAIR zmiany, a obrazy w sekwencji DWI lub ADC czasami mogą pokazywać ograniczenie dyfuzji w obrębie tych zmian. W angiografii widoczne jest obkurczenie naczyń mózgowych.
Badania pomocnicze.
Badanie krwi może wykazać:
Rozpoznanie.
Nie ustalono kryteriów diagnostycznych dla zespołu odwracalnej tylnej encefalopatii, który jest trudną do rozpoznania jednostką chorobową. Diagnostyka jest głównie różnicowa. Najważniejszą jednostką chorobową, z jaką należy różnicować PRES, jest zespół odwracalnej mózgowej wazokonstrykcji (ang. "reversible cerebral vasoconstriction syndrome"), a także inne, jak udar niedokrwienny mózgu, choroba Creutzfeldta-Jakoba, autoimmunologiczne zapalenie mózgu, postępująca leukoencefalopatia wieloogniskowa, obrzęk mózgu oraz encefalopatie o innej etiologii, zakrzepica żył mózgowych oraz glejakowatość mózgu.
Leczenie.
Nie opracowano leczenia przyczynowego, więc możliwe jest jedynie leczenie objawowe. Jego najważniejszym elementem jest obniżenie ciśnienia tętniczego i zapobieganie jego zmianom przez ciągłe podawanie leków przeciwnadciśnieniowych. Jeśli jest to możliwe, powinno się wyeliminować czynnik, który wywołał chorobę (np. leki przeciwnowotworowe). W przypadku konieczności należy zastosować leki przeciwpadaczkowe oraz rozpocząć wentylację mechaniczną. Można wykorzystać także antagonisty wapnia, jeśli wystąpił skurcz naczyń mózgowych.
Rokowanie.
Śmiertelność zespołu odwracalnej tylnej encefalopatii wynosi około 5–15%. Powikłaniami PRES są m.in. padaczka wymagająca leczenia przeciwpadaczkowego i zaburzenia ruchowe. U około 36% pacjentów choroba pozostawia znaczne zmiany w funkcjonowaniu układu nerwowego, choć jej przebieg jest zazwyczaj łagodny. Współistniejąca cukrzyca, krwotok śródczaszkowy oraz zajęcie przez proces chorobowy ciała modzelowatego rokują niekorzystnie. Choroba może występować w sposób nawrotowy.

</doc>
<doc id="4191405" url="https://pl.wikipedia.org/wiki?curid=4191405" title="2018 AH">
2018 AH

2018 AH – planetoida z grupy planetoid bliskich Ziemi z grupy Apolla. 
Została odkryta 4 stycznia 2018 czasu UTC (3 stycznia czasu lokalnego) przez teleskop programu ATLAS znajdujący się na Mauna Loa na Hawajach, dwa dni po przelocie blisko Ziemi 2 stycznia 2018 o godzinie 4:25 UTC, kiedy to minęła Ziemię w odległości 297 tysięcy kilometrów, czyli 0,77 średniej odległości Księżyca od Ziemi. Wielkość jej jest szacowana na 84–190 m.

</doc>
<doc id="4191407" url="https://pl.wikipedia.org/wiki?curid=4191407" title="Gare de Bruyères">
Gare de Bruyères

Gare de Bruyères – stacja kolejowa w miejscowości Bruyères, w departamencie Wogezy, w regionie Grand Est, we Francji. Jest zarządzana przez SNCF i obsługiwana przez pociągi TER Lorraine. 
Położenie.
Znajduje się na linii Arches – Saint-Dié, na km 19,329 między stacjami Lépanges i Laveline-devant-Bruyères, na wysokości 463 m n.p.m. 

</doc>
<doc id="4191408" url="https://pl.wikipedia.org/wiki?curid=4191408" title="Puł">
Puł

Puł – 

</doc>
<doc id="4191411" url="https://pl.wikipedia.org/wiki?curid=4191411" title="Iwki (Białoruś)">
Iwki (Białoruś)

Iwki (biał. "Іўкі", ros. "Ивки") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191413" url="https://pl.wikipedia.org/wiki?curid=4191413" title="Zdzisław Raczek">
Zdzisław Raczek

Zdzisław Ludwik Raczek (ur. 15 czerwca 1953, zm. 26 września 2016) – polski koszykarz, wicemistrz Polski, reprezentant Polski.
Kariera sportowa.
Był zawodnikiem Polonii Warszawa (1970–1977) i Legii Warszawa (1977–1982 i dwie gry w sezonie 1990/1991), a jego największym sukcesem było brązowy medal mistrzostw Polski w 1972 i wicemistrzostwo Polski w 1976.
W reprezentacji Polski seniorów wystąpił w latach 1975–1978 w 73 spotkaniach, w tym w zakończonych niepowodzeniem kwalifikacjach do igrzysk olimpijskich w 1976.

</doc>
<doc id="4191414" url="https://pl.wikipedia.org/wiki?curid=4191414" title="Martin Su Yao-wen">
Martin Su Yao-wen

Martin Su Yao-wen (; ur. 9 listopada 1959 w Kaohsiungu) – tajwański duchowny rzymskokatolicki, od 2007 biskup Taizhongu.
Życiorys.
Święcenia kapłańskie przyjął 8 czerwca 1989 i został inkardynowany do diecezji Taizhong. Przez kilka lat pracował duszpastersko na terenie diecezji, zaś w latach 1993-1997 odbywał specjalistyczne studia w Stanach Zjednoczonych. Po powrocie do kraju rozpoczął pracę na uniwersytecie w Taizhongu.
25 czerwca 2007 został prekonizowany biskupem Taizhongu, zaś trzy miesiące później przyjął sakrę biskupią z rąk swego poprzednika, bp. Josepha Wang Yu-jung.

</doc>
<doc id="4191415" url="https://pl.wikipedia.org/wiki?curid=4191415" title="Gregory Boyington">
Gregory Boyington

Gregory Boyington (ur. 4 grudnia 1912, zm. 11 stycznia 1988) – amerykański lotnik, as myśliwski okresu II wojny światowej.
Życiorys.
Młodość.
Urodził się w Coeur d’Alene w stanie Idaho. W wieku 3 lat przeprowadził się z rodziną do St. Maries. 9 lat później przenieśli się do Tacoma w stanie Waszyngton, gdzie Gregory uprawiał zapasy w liceum im. Lincolna ("Lincoln High School"). Pierwszy raz leciał samolotem, gdy miał 9 lat, pilotem był Clyde Pangborn, który w 1931 roku przebył Ocean Spokojny lotem non-stop.
W 1930 roku po maturze podjął studia na University of Washington w Seattle, gdzie należał do Korpusu Oficerów Rezerwy (Army Reserve Officers’ Training Corps). Trenował zapasy i pływanie w studenckim klubie sportowym Washington Huskies, zdobył międzyuniwersytecki tytuł mistrza zapasów w wadze średniej Północno-Wschodniego Pacyfiku. W wakacje pracował w przemyśle wydobywczym, przy wyrębie lasu oraz w Stowarzyszeniu Ochrony Przeciwpożarowej przy budowie dróg. W 1934 roku otrzymał dyplom licencjata inżynierii lotniczej. Ożenił się krótko po studiach i podjął pracę w firmie Boeing w Seattle jako inżynier.
Wiosną 1935 roku złożył podanie do Marynarki Wojennej o przyjęcie na kurs pilotażu ("Naval Aviation Cadet Act"). Jednak ten program szkolenia był zarezerwowany wyłącznie dla kawalerów. Boyington dorastał jako Gregory Hallenbeck i był przekonany, że jego ojczym Ellsworth J. Hallenbeck był jego ojcem. Kiedy otrzymał odpis aktu urodzenia, odkrył, że jego ojcem był Charles Boyington, z zawodu dentysta, a rodzice rozwiedli się, gdy był małym dzieckiem. Zważywszy na fakt, że Gregory Boyington nie figurował w aktach urzędu stanu cywilnego jako żonaty, wstąpił do korpusu Marines, używając tego nazwiska.
Kariera wojskowa.
Boyington rozpoczął przeszkolenie wojskowe na uczelni w ramach Korpusu Oficerów Rezerwy. W czerwcu 1934 roku został mianowany podporucznikiem (second lieutenant) rezerwy obrony wybrzeża, po nominacji służył dwa miesiące w 630. pułku obrony wybrzeża w Fort Worden w Port Townsend.
United States Marine Corps.
13 czerwca 1935 roku został przeniesiony na własną prośbę do United States Marine Corps. 18 lutego 1936 roku otrzymał przydział do lotnictwa USMC i rozpoczął szkolenie lotnicze w Pensacola. 11 marca 1937 roku został przeniesiony do bazy lotnictwa morskiego w Quantico. Od lipca 1938 do stycznia 1939 roku uczęszczał do szkoły oficerskiej w Filadelfii. Po jej ukończeniu służył w 2. grupie powietrznej piechoty morskiej ("2nd Marine Aircraft Group") w San Diego. Brał udział w wielkich ćwiczeniach floty (Fleet problems) na lotniskowcach USS Lexington i USS „Yorktown”. 4 listopada 1940 roku awansował na porucznika ("first lieutenant"), a w grudniu wrócił do Pensacola, gdzie służył jako instruktor.
Latające Tygrysy.
26 sierpnia 1941 roku odszedł ze służby, aby oficjalnie się zatrudnić w firmie Central Aircraft Manufacturing Company, która montowała samoloty w Chinach. W rzeczywistości Boyington (jak wielu innych amerykańskich ochotników) walczył przeciwko Japończykom w Chinach i Birmie w składzie Amerykańskiej Grupy Ochotniczej ("American Volunteer Group" – AVG), znanej jako Latające Tygrysy. Boyington został dowódcą klucza, lecz często popadał w konflikt ze swoim przełożonym, dowódcą AVG Clairem Chennault. Podczas walk w Azji zestrzelił 2 samoloty oraz zniszczył 1,5 na ziemi. W kwietniu 1942 roku zerwał umowę z AVG i wrócił do Stanów Zjednoczonych.
Powrót do lotnictwa piechoty morskiej.
29 września 1942 roku, w stopniu majora ponownie wstąpił do korpusu piechoty morskiej, który potrzebował pilotów doświadczonych w boju. Z początkiem 1943 roku został przydzielony jako zastępca dowódcy do 122. dywizjonu 11 grupy powietrznej piechoty morskiej stacjonującego na wyspie Guadalcanal. Od lipca do sierpnia 1943 roku dowodził 112. dywizjonem. We wrześniu stanął na czele 214. dywizjonu, znanego jako Dywizjon Czarnych Owiec ("Black Sheep Squadron"). W wieku 31 lat Boyington był starszy średnio o 10 lat od swoich podkomendnych i zyskał sobie pseudonim "Gramps" (dziadek), z czasem zamieniony na "Pappy" (tatuś). Podczas 32 dni intensywnych walk zestrzelił 14 japońskich myśliwców. 27 grudnia 1943 roku miał na swoim koncie 25 zwycięstw. 17 października 1943 roku Czarne Owce w sile 24 samolotów zaatakowały japońskie lotnisko Kahili na południowym krańcu wyspy Bougainville’a, gdzie znajdowało się 60 wrogich maszyn. Amerykanie sprowokowali Japończyków do poderwania dużej liczby samolotów. Wywiązała się zacięta walka, w której piloci 214. dywizjonu odnieśli 20 zwycięstw bez strat własnych. 3 stycznia 1944 roku 48 amerykańskich myśliwców, w tym 4 z 214. dywizjonu, zostało wysłanych na wymiatanie nad Rabaul, Boyington osiągnął swoje 26 zwycięstwo, wyrównując rekord Edwarda Rickenbackera, czołowego amerykańskiego asa I wojny światowej, niestety sam został zestrzelony w walce. Po latach zestrzelenie Boyingtona zgłosił Masajiro Kawato. Opisał walkę w dwóch książkach i wielu publicznych wystąpieniach (w których często brał udział Boyington). Ostatecznie udowodniono, że Boyingtona strącił inny japoński pilot, lecz Kawato do śmierci powtarzał swoją wersję.
W niewoli.
Po bezowocnych poszukiwaniach Boyington został uznany za zaginionego. Z morza wyłowił go japoński okręt podwodny, Boyington trafił do niewoli. Według jego autobiografii nigdy nie miał statusu jeńca wojennego, Japończycy nie zgłosili jego pojmania do Czerwonego Krzyża. Resztę wojny, czyli około 20 miesięcy spędził w japońskich obozach jenieckich. Był przetrzymywany między innymi w Rabaul, Truk (gdzie przeżył zmasowany atak US Navy znany jako operacja Hailstone), Ōfuna i ostatecznie Ōmori niedaleko Tokio. 29 sierpnia 1945 roku odzyskał wolność. 12 września wrócił do Stanów Zjednoczonych, do bazy Alameda w Kalifornii, gdzie spotkał 21 byłych żołnierzy 214. dywizjonu. Wieczorem w hotelu St. Francis w San Francisco zorganizowano dla niego przyjęcie, które relacjonował tygodnik Life. Amerykańska prasa po raz pierwszy pokazała osoby spożywające alkohol. 6 września, jeszcze przed powrotem do kraju, awansował na podpułkownika ("lieutenant colonel").
Lata powojenne.
Krótko po powrocie do Stanów Zjednoczonych Boyington został wysłany do Waszyngtonu, gdzie otrzymał najwyższe amerykańskie odznaczenie Medal Honoru z rąk prezydenta. Odznaczenie zostało przyznane już w marcu 1944 roku, kiedy Boyington przebywał w niewoli. 4 października 1945 roku otrzymał Navy Cross. Po otrzymaniu orderów sprzedawał obligacje wojenne. Jego pierwszym powojennym przydziałem była szkoła piechoty morskiej w Quantico, następnie został skierowany do bazy w San Diego. 1 października 1947 roku został przeniesiony na emeryturę w stopniu pułkownika ("colonel").
W cywilu.
Boyington miał trudny charakter i nadużywał alkoholu, co prawdopodobnie miało wpływ na jego rozwody. Twierdził również, że podczas pobytu w obozie poprawiło się jego zdrowie z powodu wymuszonej abstynencji. Wykonywał różne cywilne zawody, był między innymi sędzią zapasów. Swoje wspomnienia z walk w Chinach opisał w książce pt. "Baa Baa Black Sheep", wydanej w 1958 roku. Napisał też powieść szpiegowską zatytułowaną "Tonya".
Boyington był nałogowym palaczem, od 1960 roku zmagał się z chorobą nowotworową. Zmarł we śnie w wieku 75 lat, 11 stycznia 1988 roku we Fresno. Został pochowany na Cmentarzu Narodowym w Arlington.
Życie prywatne.
Po ukończeniu studiów w 1934 roku poślubił siedemnastoletnią Helen Clark, z którą miał troje dzieci: dwie córki Janet i Glorię oraz syna Gregory’ego. Janet odebrała sobie życie.
W 1941 roku po zerwaniu kontraktu z Latającymi Tygrysami i powrocie do Stanów Zjednoczonych Boyington rozwiódł się z Helen. Ich dzieci zostały umieszczone pod opieką ciotki i babki. Zarzucał żonie zaniedbywanie dzieci. 8 stycznia 1946 roku ożenił się z 32-letnią Frances Baker. 28 października 1959 roku po raz trzeci stanął na ślubnym kobiercu. Jego żoną została Delores Tatum, 33-letnia rozwódka, razem adoptowali dziecko. Jego ostatnią, czwartą żoną została w 1978 roku Josephine Wilson Moseman.

</doc>
<doc id="4191424" url="https://pl.wikipedia.org/wiki?curid=4191424" title="Kozły (rejon mołodecki)">
Kozły (rejon mołodecki)

Kozły (biał. "Казлы", ros. "Козлы") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191425" url="https://pl.wikipedia.org/wiki?curid=4191425" title="John Baptist Lee Keh-mien">
John Baptist Lee Keh-mien

John Baptist Lee Keh-mien (; ur. 23 sierpnia 1958 w Tainanie) – tajwański duchowny rzymskokatolicki, od 2006 biskup Xinzhu.
Życiorys.
Święcenia kapłańskie przyjął 27 maja 1990 i został inkardynowany do diecezji Xinzhu. Po święceniach został rektorem niższego i wyższego seminarium diecezjalnego, zaś w 2003 objął tenże urząd w seminarium regionalnym w Xinzhuang.
6 kwietnia 2006 otrzymał nominację na biskupa Xinzhu, zaś 24 czerwca 2006 przyjął sakrę biskupią z rąk swego poprzednika, bp. Lucasa Liu Hsien-tang. Od 1 lipca 2020 pełni funkcję przewodniczącego chińskiej Konferencji Biskupów.

</doc>
<doc id="4191427" url="https://pl.wikipedia.org/wiki?curid=4191427" title="Stowarzyszenie Pacjentów &quot;Primum Non Nocere&quot;">
Stowarzyszenie Pacjentów &quot;Primum Non Nocere&quot;



</doc>
<doc id="4191433" url="https://pl.wikipedia.org/wiki?curid=4191433" title="Kołosowszczyzna">
Kołosowszczyzna

Kołosowszczyzna (biał. "Калошаўшчына", ros. "Колошевщина") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191434" url="https://pl.wikipedia.org/wiki?curid=4191434" title="Tomasz Klenczar">
Tomasz Klenczar

Tomasz Klenczar (ur. 11 czerwca 1886 w Woli k. Pszczyny, zm. 16 kwietnia 1966 w Katowicach) – polski inżynier górniczy, mierniczy, działacz plebiscytowy.
Życiorys.
Był jednym z dwanaściorga dzieci Tomasza, właściciela ośmiohektarowego gospodarstwa i Marianny z Podbiolików. Ukończył szkołę ludową w Woli, a następnie gimnazjum w Bytomiu, utrzymując się z korepetycji.
W latach 1908–1910 praktykował w biurze mierniczym kopalni Emanuelssegen. 25 września 1911 ożenił się z Gertrudą Laby. W 1912 ukończył Instytut Miernictwa Akademii Górniczej w Berlinie. W 1913 złożył egzamin przed Wyższym Urzędem Górniczym we Wrocławiu, uzyskując dyplom koncesjonowanego mierniczego górniczego. Po ukończeniu studiów pracował w biurze mierniczym u księcia pszczyńskiego, a także jako prywatny nauczyciel syna doktora Ezechiela Ziviera, historyka i archiwisty księcia. W latach 1914–1922 był etatowym mierniczym w III Inspekcji Górniczej w Bielszowicach.
Jako student działał w polskim ruchu narodowym i uczestniczył w obozie zorganizowanym dla studentów Polaków z Rzeszy w Krakowie. Brał udział w akcji plebiscytowej, działając w Naczelnej Radzie Ludowej dla Górnego Śląska. Sprawował funkcję członka Komisji Parytetycznej na powiat zabrski i brał wspólnie z Wojciechem Korfantym udział w delegacji do Paryża w sprawie przyłączenia Śląska do Polski. Po podziale Śląska został z ramienia Polski członkiem Komisji Delimitacyinej i Granicznej, wytyczającej granicę między Niemcami a Polską.
Współorganizował Wyższy Urząd Górniczy w Katowicach, w którym pracował w latach 1922–1939, obejmując funkcję radcy referatu miernictwa i bezpieczeństwa powierzchni. W latach 1920 i 1925 przeprowadził pomiary niwelacyjne górnośląskiego okręgu przemysłowego dla potrzeb przemysłu górniczo-hutniczego. Był rzeczoznawcą w zakresie szkód górniczych. W latach 1933–1939 prowadził wykłady z zakresu szkód górniczych w Zakładzie Geodezji i Miernictwa Górniczego Akademii Górniczej w Krakowie.
Był członkiem Rady Śląskiego Związku Akademickiego, członkiem Stowarzyszenia Inżynierów i Techników Województwa Śląskiego, członkiem honorowym klubu sportowego „Dąb”, członkiem Towarzystwa Szkoły Ludowej oraz Sekcji Technicznej Diecezji Śląskiej i innych organizacji społecznych.
W czasie okupacji, zatrzymany przez Niemców 8 kwietnia 1940 z powodu swojej działalności w komisji granicznej, po krótkim aresztowaniu w halach fabryki Schoena w Sosnowcu, przewieziony 9 kwietnia 1940 do obozu w Dachau, skąd 25 maja 1940 został przekazany do obozu w Mauthausen, na wolność wyszedł pod koniec 1940. Początkowo nie mógł znaleźć pracy, dopiero w lipcu 1941 został zatrudniony przy budowie kolei piaskowej w Wojkowicach Komornych jako technik. Po kilku miesiącach przeniósł się do firmy Hochtief, gdzie dotrwał do wyzwolenia.
Po wojnie powrócił do WUG w Katowicach, gdzie do 30 czerwca 1952 pracował jako naczelnik Wydziału Miernictwa Górniczego, pełniąc również funkcję członka Kolegium Orzekającego WUG. Po przejściu na emeryturę kontynuował pracę na pół etatu jeszcze przez sześć lat. W 1950 uzyskał na AGH dyplom magistra nauk technicznych na podstawie wydanej w 1939 pracy o szkodach górniczych.
Ogłosił szereg prac i artykułów w czasopismach z dziedziny miernictwa górniczego. Publikował artykuły w „Przeglądzie Górniczo-Hutniczym” i „Techniku” oraz prace na temat pomiarów górniczych, własności górniczej i szkód górniczych. Był przewodniczącym Sekcji Miernictwa Górniczego przy Zarządzie Głównym SIiTG oraz członkiem Komisji Miernictwa Górniczego powołanej w Głównym Instytucie Górnictwa. Był człowiekiem renesansu: znał dziewięć języków, grał na skrzypcach i pisał wiersze. W ostatnich latach życia opracował historię miernictwa górniczego, która jednak nie została wydana. Jego imię nosi Technikum Nr 15 w Katowicach.
Został pochowany na Cmentarzu przy ulicy Panewnickiej w Katowicach (sektor G4-2-9).

</doc>
<doc id="4191437" url="https://pl.wikipedia.org/wiki?curid=4191437" title="Dienga">
Dienga

Dienga – srebrna moneta rosyjska bita od schyłku XIV wieku w Moskwie, a w pierwszej połowie XV w. także w innych rejonach Rosji, jako 1/200 grzywny srebra i 1/200 moskiewskiego rubla obrachunkowego. 
Po reformie z 1534 r. pojawiły się dwa nominały:
Dienga moskiewska, nazywana też po prostu diengą, ważyła ok. 0,34 grama, jako 1/600 grzywny srebra. W latach 1700–1828 dienga była bita w miedzi.

</doc>
<doc id="4191439" url="https://pl.wikipedia.org/wiki?curid=4191439" title="Wiktor Dawidkow">
Wiktor Dawidkow

Wiktor Iosifowicz Dawidkow (ros. Виктор Иосифович Давидков, ur. w Wasyliwce, zm. 2 lipca 2001 w Moskwie) – radziecki generał pułkownik lotnictwa, Bohater Związku Radzieckiego (1942).
Życiorys.
W 1932 skończył szkołę fabryczną w Zaporożu, pracował jako ślusarz-mechanik w kombinacie aluminiowym w Zaporożu, od maja do listopada 1932 służył w Armii Czerwonej w Leningradzie, później pracował jako ślusarz-mechanik w fabryce „Bolszewik” w Rodnikach w obwodzie iwanowskim. Od sierpnia 1933 ponownie służył w Armii Czerwonej, uczył się w Kaczyńskiej Wyższej Wojskowej Szkole Lotniczej dla Pilotów i później w wojskowej lotniczej szkole pilotów w Engelsie, został lotnikiem myśliwskim w Moskiewskim Okręgu Wojskowym i od września 1937 na Dalekim Wschodzie. Latem 1938 brał udział w walkach nad jeziorem Chasan jako dowódca klucza, a w lutym-marcu 1940 w wojnie z Finlandią; podczas wojny zimowej wykonał 30 lotów bojowych. Potem został lotnikiem-inspektorem, latem 1940 uczestniczył w zajmowaniu przez ZSRR Besarabii, a od czerwca 1941 w wojnie z Niemcami jako zastępca dowódcy i od listopada 1941 dowódca 131 lotniczego pułku myśliwskiego. Od czerwca do grudnia 1941 i ponownie od maja do lipca 1942 walczył na Froncie Południowym, w lipcu-sierpniu 1942 Froncie Północno-Kaukaskim, a od sierpnia do grudnia 1942 w składzie Północnej Grupy Wojsk Frontu Zakaukaskiego, brał udział w walkach obronnych w Mołdawii i na południu Ukrainy, operacji rostowskiej, barwienkowo-łozowskiej, w walkach o Charków i Kaukaz.
W czerwcu 1943 ukończył kursy doskonalenia kadry oficerskiej przy Akademii Wojskowo-Powietrznej, w lipcu 1943 został dowódcą pułku lotniczego, a w grudniu 1943 lotniczej dywizji myśliwskiej, od lipca do października 1943 walczył na Froncie Briańskim, a od grudnia 1943 do maja 1945 1 Ukraińskim, uczestniczył w operacji orłowskiej, briańskiej, żytomiersko-berdyczowskiej, korsuń-szewczenkowskiej, rówieńsko-łuckiej, proskurowsko-czerniowieckiej, lwowsko-sandomierskiej, sandomiersko-śląskiej, dolnośląskiej, górnośląskiej, berlińskiej i praskiej. Podczas wojny wykonał 434 loty bojowe, w walkach powietrznych zestrzelił osobiście 20 i w grupie 2 samoloty wroga. Po wojnie do czerwca 1947 dowodził dywizją lotniczą w Centralnej Grupie Wojsk w Austrii, a od lipca 1947 do listopada 1949 11 Lotniczym Korpusem Myśliwskim w Nadbałtyckim Okręgu Wojskowym, w 1951 ukończył Wyższą Akademię Wojskową i został zastępcą dowódcy 54 Armii Powietrznej we Władywostoku. Od września 1951 do stycznia 1953 dowodził wojskami Nadmorskiego Przygranicznego Rejonu Obrony Powietrznej i jednocześnie był zastępcą dowódcy 54 Armii Powietrznej, od stycznia 1953 do listopada 1959 był dowódcą 37 Armii Powietrznej w Północnej Grupie Wojsk w Legnicy, od listopada 1959 do lipca 1962 dowódcą 76 Armii Powietrznej w Leningradzkim Okręgu Wojskowym, od lipca 1962 do sierpnia 1963 dowodził specjalną grupą lotniczą na Kubie. Od sierpnia 1963 do kwietnia 1964 ponownie dowodził 76 Armią Powietrzną w Leningradzkim Okręgu Wojskowym, od kwietnia do sierpnia 1964 był naczelnikiem lotnictwa tego okręgu, od sierpnia 1964 do września 1968 I zastępcą dowódcy Lotnictwa Dalekiego Zasięgu, a 1968-1977 zastępcą naczelnika Akademii Wojskowo-Powietrznej w Monino, następnie zakończył służbę wojskową. W latach 1955–1963 był deputowanym do Rady Najwyższej Białoruskiej SRR 4 i 5 kadencji. W 1972 otrzymał tytuł kandydata nauk wojskowych.
Odznaczenia.
I inne.

</doc>
<doc id="4191440" url="https://pl.wikipedia.org/wiki?curid=4191440" title="Ajneus">
Ajneus

Ajneus, Euneus (gr. , "Aineus", łac. "Aeneus") – w mitologii greckiej ojciec Kyzikosa, króla Dolionijczyków, mąż Ajnete, córki króla Tracji, Eusorosa. 
Ajneus był synem boga Apolla i Stilbe, córki boga rzeki Penejosa. Według starożytnych przekazów założył miasto Aenus, nazywanego też Poltyobria lub Poltymbria, gdyż po nim, kolejnym mitycznym władcą był Poltys – syn Posejdona.
Robert Graves, w książce "Mity greckie", nazywa go Euneus, dawny sojusznik Heraklesa, ojciec króla Kyzikosa.
Według jednej z wersji Stilbe była matką Kentaurosa i Lapitesa, co czyniłoby z Ajneusa ich brata. 

</doc>
<doc id="4191443" url="https://pl.wikipedia.org/wiki?curid=4191443" title="Dienieżka">
Dienieżka

Dienieżka – miedziana moneta rosyjska równa ½ kopiejki, o masie 2,55 grama, bita w latach 1849–1867, przedstawiająca na awersie monogram carski, a na rewersie znak wartości.

</doc>
<doc id="4191444" url="https://pl.wikipedia.org/wiki?curid=4191444" title="Halfweg-Zwanenburg">
Halfweg-Zwanenburg

Halfweg-Zwanenburg (ned: "Station Halfweg-Zwanenburg") – stacja kolejowa w Halfweg, w prowincji Holandia Północna, w Holandii. Stacja znajduje się na linii Amsterdam – Rotterdam. Stacja faktycznie znajduje się na granicy dwóch gmin Halfweg i Zwanenburg.

</doc>
<doc id="4191449" url="https://pl.wikipedia.org/wiki?curid=4191449" title="Połuszka">
Połuszka

Połuszka – moneta rosyjska o wartości ½ diengi lub ¼ kopiejki, bita od XV w. do 1645 r. w srebrze, następnie w latach 1700–1867 w miedzi, jako ¼ kopiejki do 1916 r., przedstawiająca na awersie dwugłowego orła lub monogram carski, a na rewersie nazwę nominału w cyrylicy.
Połuszka nazywana była również półdiengą.

</doc>
<doc id="4191455" url="https://pl.wikipedia.org/wiki?curid=4191455" title="Kołakowszczyzna">
Kołakowszczyzna



</doc>
<doc id="4191456" url="https://pl.wikipedia.org/wiki?curid=4191456" title="Kołaszowszczyzna">
Kołaszowszczyzna



</doc>
<doc id="4191461" url="https://pl.wikipedia.org/wiki?curid=4191461" title="Kozí vrch">
Kozí vrch



</doc>
<doc id="4191464" url="https://pl.wikipedia.org/wiki?curid=4191464" title="Orlia prť">
Orlia prť



</doc>
<doc id="4191465" url="https://pl.wikipedia.org/wiki?curid=4191465" title="Edward Oskar Schmidt">
Edward Oskar Schmidt



</doc>
<doc id="4191472" url="https://pl.wikipedia.org/wiki?curid=4191472" title="Sumatra (Floryda)">
Sumatra (Floryda)

Sumatra – jednostka osadnicza w Stanach Zjednoczonych, w stanie Floryda, w hrabstwie Liberty.

</doc>
<doc id="4191477" url="https://pl.wikipedia.org/wiki?curid=4191477" title="Lake Mystic">
Lake Mystic

Lake Mystic – jednostka osadnicza w Stanach Zjednoczonych, w stanie Floryda, w hrabstwie Liberty.

</doc>
<doc id="4191481" url="https://pl.wikipedia.org/wiki?curid=4191481" title="Bontadino de Bontadini">
Bontadino de Bontadini

Vittorio Bontadini, znany lepiej jako Bontadino de Bontadini (zm. 1620) – pochodzący z Bolonii inżynier hydraulik, architekt, matematyk i rzeźbiarz w drewnie. Znany jest głównie z zaprojektowania akweduktu Wignacourta na Malcie.
Życiorys.
Zakon św. Jana od roku 1596 próbował wybudować akwedukt zasilający w wodę stolicę Malty Vallettę. Na początku 1612 roku inżynier Natale Tomasucci opuścił wyspę, nie rozwiązując problemu przepływu wody w Attard. W lipcu tego samego roku Bontadini podjął się wykonania tego projektu, prawdopodobnie za rekomendacją inkwizytora Evangelisty Carbonesiego, który również pochodził z Bolonii. Bontadini zaadaptował pomysł Giovanniego Attarda i innych "capomastri" zbudowania łuków wzdłuż obniżenia terenu, i poprowadzenia wody rurami ułożonymi na nich. Jego najważniejszym wkładem do tego projektu było użycie "pucolana", aby uczynić rury wodoodpornymi. Akwedukt został skończony trzy lata później, jego pracę zainaugurowano 21 kwietnia 1615 roku.
Rola Bontadiniego w budowie akweduktu została upamiętniona przez Wielkiego Mistrza Alofa de Wignacourt na kilku inskrypcjach, umieszczonych na fontannach i innych częściach budowli. Napisy zwykle brzmiały podobnie:
Jak podaje historyk Giovanni Bonello, Bontadini był pierwszym architektem, który wprowadził styl barokowy na Malcie, projektując Łuk Wignacourta oraz różne fontanny i inne elementy dekoracyjne na akwedukcie.
W roku 1620 Bontadini został zamordowany na Malcie przez Ferrante Marangio, zabójcę wynajętego przez trzech rycerzy Zakonu. Powód morderstwa nie jest znany.

</doc>
<doc id="4191483" url="https://pl.wikipedia.org/wiki?curid=4191483" title="Ilja Mazuruk">
Ilja Mazuruk

Ilja Pawłowicz Mazuruk (ros. Илья Павлович Мазурук, ur. w Brześciu, zm. 2 stycznia 1989 w Moskwie) – radziecki lotnik polarny, generał major lotnictwa, Bohater Związku Radzieckiego (1937).
Życiorys.
Od 1915 mieszkał w Lgowie, do 1919 uczył się w szkole, później był robotnikiem na stacji kolejowej, latem 1920 przeniósł się z rodzicami do Równego, które wkrótce znalazło się w granicach Polski. Pracował jako robotnik na stacji kolejowej i stróż nocny w szpitalu, w 1923 nielegalnie przekroczył granicę z ZSRR i został pomocnikiem maszynisty w Lipiecku, a w 1924 sekretarzem gminnego komitetu Komsomołu w rejonie lipieckim, potem Komitetu Powiatowego Komsomołu w Lipiecku. Kierował Wydziałem Szkolnym Komitetu Gubernialnego Komsomołu w Orle, 1926-1927 był zastępcą szefa Wydziału Agitacyjno-Propagandowego Komitetu Miejskiego WKP(b) w Orle, od października 1927 służył w Armii Czerwonej, skończył szkołę wojskową w Leningradzie (1928) i lotniczą szkołę wojskową w Borisoglebsku (1929). W listopadzie 1929 został zdemobilizowany, 1930-1932 pracował jako mechanik pokładowy i pilot lotnictwa cywilnego w Środkowej Azji, od kwietnia do czerwca 1930 brał udział w walce z basmaczami, od 1932 pracował w Dalekowschodnim Zarządzie Lotnictwa Cywilnego jako lotnik i dowódca oddziału. W 1936 skończył kursy szkoły lotniczej w Batajsku i został pilotem lotnictwa polarnego, wiosną 1937 jako dowódca samolotu TB-3 brał udział w lądowaniu pierwszej dryfującej stacji naukowej "Siewiernyj Polus-1". W maju 1938 został szefem Zarządu Lotnictwa Polarnego Głównego Zarządu Północnej Drogi Morskiej (Gławsiewmorputi), od stycznia 1939 ponownie służył w armii, skończył kursy doskonalenia kadry dowódczej przy Akademii Wojskowo-Powietrznej im. Żukowskiego i od grudnia 1939 do marca 1940 uczestniczył w wojnie z Finlandią jako dowódca samodzielnej eskadry nocnych bombowców przy dowództwie Sił Wojskowo-Powietrznych 8 Armii, wykonując wiele lotów bojowych bombowcem.
Po ataku Niemiec na ZSRR został dowódcą 2 grupy lotniczej Sił Wojskowo-Powietrznych Floty Północnej, wykonał wiele lotów bojowych, m.in. dowodził zmasowanym nalotem na bazę niemieckiej floty w Varangerfjorden. Od grudnia 1941 do sierpnia 1942 był zastępcą szefa Gławsiewmorputi i jednocześnie szefem Zarządu Lotnictwa Polarnego, później szefem Zarządu Krasnojarskiej Trasy Powietrznej, a od czerwca 1943 do czerwca 1944 dowódcą dywizji lotniczej, kierował trasą lotniczą z Alaski do ZSRR (Krasnojarska) dla lądowań amerykańskich samolotów realizujących Lend-Lease Act. Od czerwca 1944 do marca 1947 ponownie był zastępcą szefa Gławsiewmorputi i szefem Zarządu Lotnictwa Polarnego (od 5 lipca 1946 w stopniu generała majora lotnictwa), 1947-1949 zastępcą naczelnika Naukowo-Badawczego Instytutu Floty Cywilnej, a od listopada 1949 szefem inspekcji lotniczej-zastępcą szefa Zarządu Lotnictwa Polarnego, w 1950 brał udział w kosztownej ekspedycji lotniczej „Siewier-5” i ewakuacji dryfującej stacji polarnej „Siewiernyj Polus-2” (w 1951), w lutym 1953 zakończył służbę wojskową. W 1954 brał udział w ekspedycji powietrznej „Siewier-6”, w 1955 „Siewier-7”, w 1959 „Siewier-11”, w 1960 „Siewier-12”, a w 1961 „Siewier-13”. W latach 1956-1957 dowodził lotniczym oddziałem sekcji morskiej drugiej kompleksowej ekspedycji antarktycznej, 18 marca 1957 samolotem An-2 wykonał pierwsze na świecie lądowanie na szczycie góry lodowej na Antarktydzie. Wykonał łącznie 254 lądowania na dryfującym lodzie. Był deputowanym do Rady Najwyższej ZSRR 1 i 2 kadencji (1937-1950). Jego imieniem nazwano ulice w Lipiecku i Brześciu.
Odznaczenia.
I inne.

</doc>
<doc id="4191490" url="https://pl.wikipedia.org/wiki?curid=4191490" title="Kończany (obwód miński)">
Kończany (obwód miński)

Kończany (biał. "Канчаны", ros. "Кончаны") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191497" url="https://pl.wikipedia.org/wiki?curid=4191497" title="Rosario Pio Ramolo">
Rosario Pio Ramolo

Rosario Pio Ramolo (ur. 12 grudnia 1952 w Limosano) – włoski duchowny rzymskokatolicki działający w Czadzie, od 1999 biskup Goré.

</doc>
<doc id="4191499" url="https://pl.wikipedia.org/wiki?curid=4191499" title="Adiektywizacja">
Adiektywizacja

Adiektywizacja – proces tworzenia przymiotników od wyrazów innych kategorii gramatycznych lub wyrażeń. 

</doc>
<doc id="4191500" url="https://pl.wikipedia.org/wiki?curid=4191500" title="Augustín Navrátil">
Augustín Navrátil



</doc>
<doc id="4191504" url="https://pl.wikipedia.org/wiki?curid=4191504" title="Peter Brouwer">
Peter Brouwer

Peter Brouwer (ur. 18 listopada 1945 w Hardford) – amerykański aktor filmowy, teatralny i telewizyjny.
Życie Prywatne.
Poślubił Cindy K. Veazey z którą miał córkę Annę Elizabeth Le Mon (ur. 1981)

</doc>
<doc id="4191511" url="https://pl.wikipedia.org/wiki?curid=4191511" title="Konczany (rejon mołodeczański)">
Konczany (rejon mołodeczański)



</doc>
<doc id="4191518" url="https://pl.wikipedia.org/wiki?curid=4191518" title="Ministerstwo Przedsiębiorczości i Technologii">
Ministerstwo Przedsiębiorczości i Technologii

Ministerstwo Przedsiębiorczości i Technologii – polski zniesiony urząd administracji rządowej obsługujący ministra właściwego do spraw działu administracji rządowej gospodarka.
Ministerstwo zostało utworzone 12 stycznia 2018 r. (z mocą obowiązującą od dnia 9 stycznia 2018 r.) po wydzieleniu części komórek z dotychczasowego Ministerstwa Rozwoju. Ministerstwo zostało zlikwidowane 15 listopada 2019 roku w dniu powołania drugiego rządu Mateusza Morawieckiego. 19 listopada 2019 roku z mocą obowiązującą od dnia 15 listopada 2019 roku weszło w życie rozporządzenie Rady Ministrów z dnia 19 listopada 2019 r. w sprawie utworzenia Ministerstwa Rozwoju, które uchyliło przepisy o utworzeniu Ministerstwa Przedsiębiorczości i Technologii.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi:
Jednostki organizacyjne nadzorowane przez ministra:

</doc>
<doc id="4191519" url="https://pl.wikipedia.org/wiki?curid=4191519" title="Callistus Onaga">
Callistus Onaga

Callistus Chukwuma Valentine Onaga (ur. 29 września 1958 w Agbudu) – nigeryjski duchowny katolicki, biskup Enugu od 2009.
Życiorys.
Prezbiterat.
Święcenia kapłańskie przyjął 8 sierpnia 1987 i został inkardynowany do diecezji Enugu. Po kilkuletnim stażu wikariuszowskim wyjechał na studia do Bonn. W 2002 powrócił do kraju i został dyrektorem miejscowego instytutu, zaś rok później objął funkcję wikariusza generalnego diecezji.
Episkopat.
9 lutego 2009 papież Benedykt XVI biskupem ordynariuszem Enugu. Sakry biskupiej udzielił mu 2 maja 2009 nuncjusz apostolski w Nigerii - arcybiskup Renzo Fratini.

</doc>
<doc id="4191521" url="https://pl.wikipedia.org/wiki?curid=4191521" title="Eks mojego życia">
Eks mojego życia

Eks mojego życia (fr. "L'Ex de ma vie") – francuski film komediowy z 2014 roku w reżyserii Dorothée Sebbagh, wyprodukowany przez wytwórnię UGC. Główne role w filmie zagrali Géraldine Nakache, Kim Rossi Stuart, Pascal Demolon i Catherine Jacob.
Premiera filmu odbyła się 25 czerwca 2014 we Francji.
Fabuła.
Skrzypaczka Ariane przyjmuje oświadczyny Christena, dyrygenta orkiestry. Przeszkodą na drodze do ołtarza jest fakt, że jest już mężatką. Kobieta od lat pozostaje w separacji z porywczym Włochem o imieniu Nino (Kim Rossi Stuart). Mężczyzna obiecuje, że podpisze papiery rozwodowe, jeśli Ariane poleci z nim do Paryża.

</doc>
<doc id="4191522" url="https://pl.wikipedia.org/wiki?curid=4191522" title="Callistus Valentine Onaga">
Callistus Valentine Onaga



</doc>
<doc id="4191524" url="https://pl.wikipedia.org/wiki?curid=4191524" title="Miguel Angel Sebastián Martínez">
Miguel Angel Sebastián Martínez

Miguel Angel Sebastián Martínez (ur. 28 września 1950 w Saragossie) – hiszpański duchowny rzymskokatolicki działający w Czadzie, od 2018 biskup Sarh.

</doc>
<doc id="4191526" url="https://pl.wikipedia.org/wiki?curid=4191526" title="Kościuszki (Białoruś)">
Kościuszki (Białoruś)

Kościuszki (biał. "Касцюшкі", ros. "Костюшки") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191527" url="https://pl.wikipedia.org/wiki?curid=4191527" title="Hosford">
Hosford

Hosford – jednostka osadnicza w Stanach Zjednoczonych, w stanie Floryda, w hrabstwie Liberty.

</doc>
<doc id="4191535" url="https://pl.wikipedia.org/wiki?curid=4191535" title="Bayshore Gardens">
Bayshore Gardens

Bayshore Gardens – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4191538" url="https://pl.wikipedia.org/wiki?curid=4191538" title="Leonid Tielatnikow">
Leonid Tielatnikow

Leonid Pietrowicz Tielatnikow (ros. Леонид Петрович Телятников, ur. 25 stycznia 1951 we wsi Wwiedienka w obwodzie kustanajskim, zm. 2 grudnia 2004 w Kijowie) – dowódca zakładowej straży pożarnej Czarnobylskiej Elektrowni Jądrowej kierujący akcją gaszenia pożaru po katastrofie z 1986, Bohater Związku Radzieckiego (1986).
Życiorys.
Leonid Tielatnikow urodził się 25 stycznia 1951 we wsi Wwiedienka w obwodzie kustanajskim (ob. Kazachstan). Po ukończeniu szkoły średniej pracował jako elektryk w zakładzie remontu samochodów w Kustanaju. W 1968 roku rozpoczął służbę w organach MSW ZSRR. W 1971 roku ukończył z wyróżnieniem naukę w Swierdłowskiej Szkole Pożarniczo-Technicznej w Swierdłowsku. Po ukończeniu szkoły służył na stanowisku inspektora ochrony przeciwpożarowej, a w latach 1973-1974 - inspektora wydziału państwowej ochrony pożarniczej Miejskiego Zarządu Spraw Wewnętrznych w Rudnym. W 1978 roku ukończył Wyższą Szkołę Pożarniczo-Techniczną w Moskwie. Po ukończeniu uczelni zajmował stanowiska naczelnika Państwowej Zmilitaryzowanej Ochrony Przeciwpożarowej Miejskiego Zarządu Spraw Wewnętrznych w Kustanaju i (w latach 1980-1982) zastępcy naczelnika kustanajskiej Zmilitaryzowanej Jednostki Pożarniczej nr 69.
Od 1982 roku służył jako starszy inżynier grupy ds. nadzoru szczególnie ważnych obiektów Rejonowego Zarządu Spraw Wewnętrznych w Kijowie. W latach 1983-1986 - naczelnik 2 Zmilitaryzowanej Jednostki Pożarniczej Kijowskiego Obwodowego Zarządu Spraw Wewnętrznych w Prypeci zajmującej się ochroną przeciwpożarową Czarnobylskiej Elektrowni Jądrowej.
W nocy z 25 na 26 kwietnia 1986 r. major Tielatnikow pełnił bezpośrednie dowództwo nad akcją gaśniczą głównej hali reaktora nr IV Czarnobylskiej Elektrowni. W wyniku podjętych przez niego działań udało się nie dopuścić do rozprzestrzenienia się ognia i ostatecznie ugasić pożar. W wyniku długotrwałego przebywania w strefie zagrożenia otrzymał bardzo wysoką dawkę promieniowania – 520 rem (ok. 5,2 Sv), co spowodowało chorobę popromienną.
Po długotrwałym leczeniu, od jesieni 1986 r. kontynuował służbę w MSW ZSRR, zajmując stanowisko naczelnika sektora doświadczalnego laboratorium pożarniczego. W latach 1989-1993 był zastępcą naczelnika wydziału w Zarządzie Bezpieczeństwa Przeciwpożarowego Kijowskiego Obwodowego Zarządu Spraw Wewnętrznych, w latach 1993-1995 zastępcą szefa Głównego Zarządu Ochrony Pożarowej MSW Ukrainy, a w 1995 roku – zastępcą szefa Zarządu Państwowej Ochrony Przeciwpożarowej MSW Ukrainy. Służbę zakończył w 1995 roku w stopniu generała majora.
W 1998 roku kierował Stowarzyszeniem Ochotniczych Straży Pożarnych Kijowa. Był także założycielem kijowskiego ruchu młodzieżowego „Młody Strażak”. 
Generał Tielatnikow zmarł w wyniku choroby nowotworowej 2 grudnia 2004 roku. Pochowany został na Cmentarzu Bajkowa w Kijowie.

</doc>
<doc id="4191541" url="https://pl.wikipedia.org/wiki?curid=4191541" title="Henri Coudray">
Henri Coudray

Henri Coudray SJ (ur. 22 czerwca 1942 w Pont-de-Beauvoisin) – francuski duchowny rzymskokatolicki działający w Czadzie, w latach 2009–2020 wikariusz apostolski Mongo.
Życiorys.
Wstąpił do zakonu jezuitów i w nim złożył śluby wieczyste 2 marca 1980. Studiował teologię w Rzymie, literaturoznawstwo w Paryżu oraz arabistykę i teologię islamu w Lyonie. Od 1964 przebywa w Czadzie.
Święcenia kapłańskie przyjął 30 czerwca 1973. W 1980 został nauczycielem języka arabskiego w Abéché, zaś w latach 1984-1989 był mistrzem jezuickiego nowicjatu w Abidżanie. Po powrocie do Czadu został proboszczem w Mongo, zaś w latach 1995-2000 kierował parafią w Marjan Daffak. W 2000 został wikariuszem biskupim dla wschodniej części archidiecezji Ndżamena.
12 grudnia 2001 został mianowany prefektem apostolskim Mongo, zaś 3 czerwca 2009, po podniesieniu prefektury do rangi wikariatu apostolskiego, jej wikariuszem. Sakrę biskupią przyjął 29 listopada 2009 z rąk arcybiskupa Ndżameny, Matthiasa N'Gartéri Mayadi. 14 grudnia 2020 papież Franciszek przyjął jego rezygnację z pełnionej funkcji.

</doc>
<doc id="4191542" url="https://pl.wikipedia.org/wiki?curid=4191542" title="Henry Coudray">
Henry Coudray



</doc>
<doc id="4191544" url="https://pl.wikipedia.org/wiki?curid=4191544" title="Cortez (Floryda)">
Cortez (Floryda)

Cortez – miejscowość spisowa w Stanach Zjednoczonych, w stanie Floryda, w hrabstwie Manatee, nad Zatoką Meksykańską.

</doc>
<doc id="4191546" url="https://pl.wikipedia.org/wiki?curid=4191546" title="Ellenton (Floryda)">
Ellenton (Floryda)

Ellenton – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4191554" url="https://pl.wikipedia.org/wiki?curid=4191554" title="Zasłonak delikatny">
Zasłonak delikatny

Zasłonak delikatny ("Cortinarius gracilior" Jul. Schäff.) – gatunek grzybów należący do rodziny zasłonakowatych ("Cortinariaceae"). Według Index Fungorum takson niepewny.
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podał Andrzej Nespiak w 1975 r.
Morfologia.
Średnica 1,5–4 cm, początkowo stożkowaty, potem półkulisty, w końcu płaskowypukły. Powierzchnia drobnowłóknista o barwie od jasno żółtobrązowej do ochrowożółtej, czasami (rzadko) z resztkami osłony. Jest nieco higrofaniczny.
Przyrośnięte, początkowo białawe lub kremowe, potem rdzawe.
Wysokość 2–4 cm, grubość 4-7 mm, cylindryczny, w górnej części biały, podstawa z wyraźną bulwą.
W kształcie cytryny, wyraźnie brodawkowane, brązowawe, o rozmiarach 10–12 × 5,5–7 μm. Wysyp zarodników rdzawy.
Występowanie i siedlisko.
Znany jest tylko w niektórych krajach Europy. Jest bardzo rzadki.
Grzyb mikoryzowy. Rośnie na ziemi, w lasach liściastych.

</doc>
<doc id="4191555" url="https://pl.wikipedia.org/wiki?curid=4191555" title="Cortinarius gracilior">
Cortinarius gracilior



</doc>
<doc id="4191557" url="https://pl.wikipedia.org/wiki?curid=4191557" title="Kris Wu">
Kris Wu

Kris Wu (właśc. Wu Yifan (), ur. 6 listopada 1990 w Kantonie) – chińsko-kanadyjski aktor, piosenkarz i model. Jest byłym członkiem zespołu EXO i jego podgrupy Exo-M należących do S.M. Entertainment.
Wu jest aktywnym artystą solowym i aktorem w Chinach. Zagrał w kilku dochodowych filmach, m.in. w "Lao pao er" (2015) i "Xiyou fu yao pian" (2017), które należą do najbardziej dochodowych chińskich filmów wszech czasów w Chinach. Zadebiutował w Hollywood w filmie "" (2017).
Życiorys.
Kris Wu urodził się jako Li Jiaheng (); jego chińskie imię zostało później prawnie zmienione na Wu Yifan (). Urodził się i wychował w Kantonie.
W wieku 10 lat przeprowadził się wraz z matką do Vancouver w Kanadzie. Wrócił do Chin kilka lat później i przez krótki czas uczęszczał do gimnazjum nr 7 w Kantonie, po czym wraz z matką wrócił do Vancouver, gdzie uczęszczał do Point Grey Secondary School i Sir Winston Churchill Secondary School.
W wieku 17 lat Wu wziął udział w przesłuchaniu „Canadian Global Auditions” do S.M. Entertainment, które odbyły się w Vancouver. Po przejściu przesłuchań przeniósł się do Korei Południowej w styczniu 2008 roku i został stażystą w agencji.
W lutym 2012 roku został przedstawiony jako członek EXO, natomiast 9 kwietnia 2012 roku zadebiutował wraz z zespołem.
15 maja 2014 roku, podczas trwających promocji minialbumu "Overdose", Kris złożył pozew sądowy oskarżający S.M. Entertainment o łamanie praw człowieka. Wu wrócił do Chin, by zacząć tam solową karierę.

</doc>
<doc id="4191558" url="https://pl.wikipedia.org/wiki?curid=4191558" title="Memphis (Floryda)">
Memphis (Floryda)

Memphis – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4191559" url="https://pl.wikipedia.org/wiki?curid=4191559" title="Krasowszczyzna (rejon mołodecki)">
Krasowszczyzna (rejon mołodecki)

Krasowszczyzna (biał. "Красоўшчына", ros. "Красовщина") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Dawniej folwark i karczma.

</doc>
<doc id="4191561" url="https://pl.wikipedia.org/wiki?curid=4191561" title="Gerry Weber Stadion">
Gerry Weber Stadion

Gerry Weber Stadion – wielofunkcyjny stadion w niemieckim Halle.
Obiekt został otwarty w 1993 i posiada dwuczęściowy dach, który rozkłada się w 88 sekund.
Corocznie odbywa się na arenie w czerwcu męski turniej tenisowy Halle Open na nawierzchni trawiastej. Rozgrywane są również mecze innych dyscyplin i koncerty muzyczne.

</doc>
<doc id="4191562" url="https://pl.wikipedia.org/wiki?curid=4191562" title="South Bradenton">
South Bradenton

South Bradenton – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4191564" url="https://pl.wikipedia.org/wiki?curid=4191564" title="Samoset">
Samoset

Samoset – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4191569" url="https://pl.wikipedia.org/wiki?curid=4191569" title="Wu Yifan">
Wu Yifan



</doc>
<doc id="4191573" url="https://pl.wikipedia.org/wiki?curid=4191573" title="Dani Karavan">
Dani Karavan



</doc>
<doc id="4191575" url="https://pl.wikipedia.org/wiki?curid=4191575" title="Raul-Jurij Ervier">
Raul-Jurij Ervier

Raul-Jurij Gieorgijewicz Ervier (ros. Рауль-Юрий Георгиевич Эрвье, ur. 16 kwietnia 1909 w Tbilisi, zm. 9 sierpnia 1991 w Moskwie) – radziecki geolog.
Życiorys.
Po ukończeniu szkoły był pomocnikiem majstra w mydlarni i ładownikiem w porcie w Batumi, później pracował w zakładzie bawełnianym w Termezie. W 1933 ukończył w Kijowie wyższe inżynieryjne kursy geologiczne, później pracował w różnych instytucjach geologicznych na Ukrainie, od sierpnia 1941 uczestniczył w wojnie z Niemcami, walczył na Froncie Południowym, Północno-Kaukaskim i 4 Ukraińskim, brał udział w wyzwoleniu Mozdoku, Tuapse, Noworosyjska i Odessy jako major służby inżynieryjnej, w grudniu 1944 powrócił do pracy geologicznej. W latach 1945-1952 był głównym inżynierem i szefem zwiadu naftowego trustu "Mołdawnieftegeologija", później pracował w obwodzie czelabińskim m.in. jako główny inżynier, później w latach 1955-1958 był głównym inżynierem i zarządcą trustu "Tiumeńnieftegeologija", przemianowanego w grudniu 1957 na Tiumeński Zarząd Geologiczny Głównego Zarządu Geologii i Ochrony Bogactw Naturalnych przy Radzie Ministrów ZSRR. Był inicjatorem i organizatorem prowadzenia szeroko zakrojonych prac geologicznych na wielkiej części zachodniej Syberii, zakończonych odkryciem największego na świecie obszaru ze złożami ropy i gazu na przełomie lat 50. i 60. XX w. W 1966 objął kierownictwo Głównego Tiumeńskiego Produkcyjnego Zarządu Geologicznego Ministerstwa Geologii ZSRR, 1977-1981 był wiceministrem geologii ZSRR, następnie przeszedł na emeryturę. W 1984 otrzymał honorowe obywatelstwo Tiumeni.

</doc>
<doc id="4191576" url="https://pl.wikipedia.org/wiki?curid=4191576" title="Joseph Bagobiri">
Joseph Bagobiri

Joseph Danlami Bagobiri (ur. 8 listopada 1957 w Fadan Kagoma, zm. 27 lutego 2018 w Kadunie) – nigeryjski duchowny katolicki, biskup diecezjalny Kafanchan w latach 1995–2018.
Życiorys.
Święcenia kapłańskie przyjął 11 czerwca 1983.
Episkopat.
10 lipca 1995 papież Jan Paweł II mianował go biskupem ordynariuszem Kafanchan. Sakry biskupiej udzielił mu 21 października 1995 metropolita Kaduny – arcybiskup Peter Yariyok Jatau.
Zmarł 27 lutego 2018.

</doc>
<doc id="4191578" url="https://pl.wikipedia.org/wiki?curid=4191578" title="Joseph Danlami Bagobiri">
Joseph Danlami Bagobiri



</doc>
<doc id="4191579" url="https://pl.wikipedia.org/wiki?curid=4191579" title="Szlomo Lahat">
Szlomo Lahat



</doc>
<doc id="4191588" url="https://pl.wikipedia.org/wiki?curid=4191588" title="Ministerstwo Inwestycji i Rozwoju">
Ministerstwo Inwestycji i Rozwoju

Ministerstwo Inwestycji i Rozwoju (MIiR) – polski urząd administracji rządowej obsługujący ministra właściwego do spraw dwóch działów administracji rządowej: budownictwo, planowanie i zagospodarowanie przestrzenne oraz mieszkalnictwo, a także rozwój regionalny.
Ministerstwo zostało utworzone 12 stycznia 2018 (z mocą obowiązującą od 9 stycznia) w drodze przekształcenia dotychczasowego Ministerstwa Rozwoju. Wówczas określono, że ministerstwo zajmować się będzie sprawami działu rozwój regionalny. 23 stycznia 2018, z mocą od dnia poprzedniego, do ministerstwa włączono komórki organizacyjne i ich pracowników zajmujących się sprawami działu budownictwo, planowanie i zagospodarowanie przestrzenne oraz mieszkalnictwo z dotychczasowego Ministerstwa Infrastruktury i Budownictwa. 15 listopada 2019 ministerstwo zostało przekształcone w Ministerstwo Funduszy i Polityki Regionalnej.
Struktura organizacyjna.
W skład ministerstwa wchodzi Gabinet Polityczny Ministra oraz następujące jednostki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi:
Jednostki organizacyjne nadzorowane przez ministra:

</doc>
<doc id="4191590" url="https://pl.wikipedia.org/wiki?curid=4191590" title="Donatus Akpan">
Donatus Akpan

Donatus Edet Akpan (ur. 7 sierpnia 1952 w Ikot Ada Utor) – nigeryjski duchowny katolicki, biskup Ogoja od 2017.
Życiorys.
Prezbiterat.
Święcenia kapłańskie przyjął 12 października 1985 i został inkardynowany do diecezji Ikot Ekpene. Po święceniach został nauczycielem w niższym seminarium w Afaha Obong, a w latach 1987–1989 studiował na Uniwersytecie Nigerii. Od 1989 pracował duszpastersko jako misjonarz "fidei donum" w parafiach na terenie archidiecezji Abudży. W latach 1991–1994 kierował archidiecezjalnym niższym seminarium w Kuje.
Episkopat.
9 kwietnia 2017 papież Franciszek mianował go biskupem ordynariuszem Ogoja. Sakry biskupiej udzielił mu 7 lipca 2017 metropolita Calabaru - arcybiskup Joseph Ekuwem.

</doc>
<doc id="4191591" url="https://pl.wikipedia.org/wiki?curid=4191591" title="Donatus Edet Akpan">
Donatus Edet Akpan



</doc>
<doc id="4191601" url="https://pl.wikipedia.org/wiki?curid=4191601" title="Giambattista De Curtis">
Giambattista De Curtis

Giambattista De Curtis (ur. 20 lipca 1860 w Neapolu, zm. 15 stycznia 1926 tamże) – włoski poeta i malarz. Napisał szereg tekstów do pieśni neapolitańskich, skomponowanych przez brata Ernesta De Curtisa, w tym do „Torna a Surriento” (1902).
Życiorys i twórczość.
Giambattista De Curtis urodził się 20 lipca 1860 roku w Neapolu jako pierwszy z sześciu synów Giuseppe i Elisabetty Minnon. Obdarzony naturalnym talentem artystycznym rozpoczął działalność jako malarz i dekorator. Oprócz malarstwa uprawiał poezję i muzykę w formie symbiozy artystycznej, jaką była pieśń neapolitańska.
Ze światem pieśni neapolitańskiej zetknął się po raz pierwszy w wieku dwudziestu lat, w domu muzyka Vincenza Valente, który zaprezentował mu swoją piosenkę, zatytułowaną „’A pacchianella”. Giambattista De Curtis napisał do niej tekst, debiutując tym samym jako poeta pieśni dialektalnej. Począwszy od tego czasu aż do końca życia napisał dziesiątki tekstów do pieśni (do niektórych z nich skomponował również muzykę). „’A pacchianella” została opublikowana przez wydawnictwo Bideri w 1889 roku pod tytułem „Che buò fa?” W tym samym roku powstała „Muglierema commo fa?”, a w roku następnym ”’I pazziava”.
W 1891 roku Giambattista De Curtis zaprzyjaźnił się z Guglielmo Tramontano, burmistrzem miasta i właścicielem luksusowego i renomowanego hotelu w Sorrento, który zlecił mu wykonanie w nim dekoracji i fresków. Z okazji wizyty ówczesnego premiera Włoch Giuseppe Zanardellego w Sorrento Guglielmo Tramontano zwrócił się do Giambattisty De Curtisa O skomponowanie okolicznościowej pieśni. Ten porozumiał się z bratem i wspólnie skomponowali okolicznościowy utwór. Zanardelli zatrzymał się w należącym do burmistrza hotelu Imperial Hotel Tramontano 15 września 1902 roku, kiedy odbywał podróż do regionu Basilicata. Wtedy też pieśń ta została wykonana publicznie po raz pierwszy; wykonawczynią była Maria Cappiello.
W latach 1891–1910 Giambattista De Curtis przebywał głównie w Sorrento, które stało się stałym źródłem jego inspiracji poetyckich. W 1892 roku nawiązał kontakt z niejaką Carmela Muione, która zainspirowała do napisania jednej z jego najbardziej uroczych piosenek (do której także skomponował muzykę): „Carmela”, opublikowanej przez Bideri w 1894 roku, znanej również pod tytułem „Duorme. Carmè”. Z 1893 roku pochodzą: „’A mezzanotte” i „’e Spagna”. Kolejne dwa lata były w jego życiu najbardziej produktywne. W 1894 roku, oprócz publikowania pieśni „Carmela”, napisał teksty i muzykę takich pieśni jak: „Canzona cafona”, „Custantina”, „Mmaculatì”, „Signò, dicite sì”, „Voglio trasì” oraz tekst do pieśni „Ninuccia” (z muzyką Valente). W 1895 roku powstały: „Tiempe felice” (do muzyki Valente), „’A picciotta” (tekst oraz muzyka), „’Iso sensibile”, „Mo va mo vene”, „Venezia benedetta” (tekst oraz muzyka). W 1896 roku napisał tekst i muzykę do „Marii”, którą uważał za jedno ze swych najpiękniejszych dzieł. W latach 1897–1906 pisał teksty do pieśni brata: „’A primma vota” (utwór debiutancki Ernesta), „Amalia”, wspomniane już „Torna a Surriento”, „’A muntanara”, „’A surrentina”. „Amalia”, opublikowana przez Bideri w 1902 roku i poświęcona była Amalii Russo, z którą brat zawarł wkrótce związek małżeński. Z tego samego okresu pochodzą „Femmena bella” (tekst i muzyka), wydana przez Santoianni w 1900 roku, „Capri” (napisana we współpracy z bratem), „’A cchiù bella figliola”, „’A luce elettrica”, „Cunsiglia”, „Vita bella” i „Vita nova” (wydane przez Ricordi w roku 1905), „Guardame un momento”, „Mariabella” (wydana przez Bideri w roku 1905), „Santa mia”, „Senza camisa”, „Spuse nuvelle” oraz „’Sotto ’a Walbero ’e ulive” (tekst i muzyka, z 1907 roku).
W 1910 roku poślubił Carolinę Scognamillo. Para nie doczekała się potomstwa. Wcześniej, w 1908 roku w Teatro San Ferdinando reprezentował swoją sztukę "Pentita", o której zachowało się niewiele informacji, podobnie zresztą jak o jego działalności malarskiej. Po 1911 roku napisał kilka tekstów do pieśni brata: „’Im'arircordo 'e te” (1911; znanej też jako „Lucia Lucì”), „So ’nnamurato ’e te” (1912) i „Miru te” (1914). W późniejszym okresie pracował jako ilustrator i projektant okładek do pieśni na głos i fortepian, wydawanych przez wytwórnię Santojanni oraz folderów dla festiwalu w Piedigrotta.
W 1916 roku przeprowadził się do mieszkania w Vomero. Zaczął odczuwać samotność i fizyczną niemoc. Po wyjeździe brata w 1922 roku Ameryki utrzymywał z nim korespondencję wysyłając mu od czasu do czasu teksty do jego nowych pieśni. Zapadł na postępujący paraliż. Zmarł 15 stycznia 1926 roku. Starszy 15 lat od Ernesta, pozostawał w jego cieniu jego sławy, choć był tym, który zachęcił go do komponowania piosenek i polecił go neapolitańskiemu wydawcy muzycznemu, Ferdinandowi Bideriemu.
Administracja gminy Sorrento ustawiła na placu przed dworcem kolejki Circumvesuviana popiersie artysty z brązu, dzieło rzeźbiarza Antonia Maura; na cokole pomnika umieszczono płytę pamiątkową z kilkoma wersami pieśni „Torna a Surriento”.

</doc>
<doc id="4191603" url="https://pl.wikipedia.org/wiki?curid=4191603" title="Jean-Claude Bouchard">
Jean-Claude Bouchard

Jean-Claude Bouchard OMI (ur. 25 września 1940 w Saint-Eloi) – kanadyjski duchowny rzymskokatolicki działający w Czadzie, w latach 1977–2020 biskup Pala.
Życiorys.
Święcenia kapłańskie przyjął 30 sierpnia 1969 roku.
Episkopat.
26 lutego 1977 papież Paweł VI mianował go biskupem Pala. Sakry biskupiej udzielił mu 1 maja 1977 roku arcybiskup Joachim N’Dayen. 25 września 2020 roku papież Franciszek przyjął jego rezygnację z pełnionych funkcji.

</doc>
<doc id="4191613" url="https://pl.wikipedia.org/wiki?curid=4191613" title="Selekcja szkolna">
Selekcja szkolna

Selekcja szkolna, selekcja pedagogiczna, dobór młodzieży szkolnej – stosownie do jej postępów, uzdolnień i zainteresowań – do odpowiednich typów szkół bądź zawodów.
Selekcja przebiega przez cały czas nauki, a jej konkretny sposób zależy od specyfiki systemu szkolnego w danym kraju. Na pierwszym etapie edukacji jest to przede wszystkim selekcja szkolna do szkół specjalnych, obejmująca dzieci z różnymi brakami rozwojowymi, niepełnosprawne i mające trudności w nauce. Pod koniec drugiego stopnia kształcenia selekcja szkolna ma szczególne znaczenie, gdyż dobór uczniów gimnazjum do liceów ogólnokształcących i średnich szkół technicznych wywiera zasadniczy wpływ na ich przyszłe losy, ponieważ wpływa na możliwość zdobycia określonego zawodu. Kolejną, bardzo znaczącą selekcję szkolną stanowi ostatnia klasa szkoły średniej i egzamin maturalny. Na studiach wyższych szczególnie ostra selekcja ma miejsce na pierwszym roku i w końcowej fazie studiów.
Selekcja szkolna może mieć charakter dyskryminacji społecznej o podłożu ekonomicznym lub narodowym/rasowym. 
Proces selekcji szkolnej stanowi integralną część całego procesu kształcenia i wychowania. Jego zewnętrznym wyrazem są różne formy prac kontrolnych, promocje, egzaminy końcowe (matura) i wstępne, kolokwia i egzaminy w szkołach wyższych oraz prace dyplomowe. Selekcja szkolna wiąże się z orientacją szkolną i zawodową, jest niejako jej dalszym ciągiem i ukończeniem. We współczesnych systemach szkolnych selekcja szkolna traci swój negatywny, eliminujący charakter, staje się natomiast wielostronnym procesem kierowania młodzieży do najbardziej dla niej odpowiednich typów szkół i zawodów.

</doc>
<doc id="4191620" url="https://pl.wikipedia.org/wiki?curid=4191620" title="Paul Rouhana">
Paul Rouhana

Paul Rouhana OLM (ur. 13 listopada 1954 w Amszit) – libański duchowny maronicki, od 2012 biskup pomocniczy Dżubby, Sarby i Dżuniji.
Życiorys.
Święcenia kapłańskie otrzymał 27 czerwca 1982 w Zakonie Libańskich Maronitów. Przez wiele lat pracował na uniwersytecie "Saint Esprit" w Kaslik, był także członkiem i sekretarzem Rady Kościołów Bliskiego Wschodu.
16 czerwca 2012 papież Benedykt XVI zatwierdził jego wybór na biskupa pomocniczego Dżubby, Sarby i Dżuniji i przydzielił mu biskupstwo tytularne "Antarados". Chirotonii biskupiej udzielił mu 28 lipca 2012 zwierzchnik Kościoła maronickiego, Béchara Boutros Raï.

</doc>
<doc id="4191628" url="https://pl.wikipedia.org/wiki?curid=4191628" title="Lim Eun-kyeong">
Lim Eun-kyeong

Lim Eun-kyeong (ur. 7 lipca 1983 w Seulu) – południowokoreańska aktorka filmowa, teatralna i telewizyjna.
Linki zewnętrzne.
Lim Eun-kyeong w bazie Filmweb
 w bazie Internet Movie Database

</doc>
<doc id="4191629" url="https://pl.wikipedia.org/wiki?curid=4191629" title="Wyżyna Issachar">
Wyżyna Issachar



</doc>
<doc id="4191638" url="https://pl.wikipedia.org/wiki?curid=4191638" title="Kościół św. Mikołaja w Chrzanowie">
Kościół św. Mikołaja w Chrzanowie

Kościół św. Mikołaja – rzymskokatolicki kościół parafialny znajdujący się przy ul. Mickiewicza 5 w Chrzanowie, w województwie małopolskim. 
Świątynia została wzniesiona na przełomie XIII i XIV wieku, swoją ostateczną formę, która przetrwała do 1912 roku, uzyskała w XV wieku. i nieco później, poprzez dostawienie przybudówek. Jedyną pozostałością tamtej gotyckiej świątyni jest obecnie prezbiterium. Gruntowna przebudowa świątyni według projektu Stanisława Oszackiego przeprowadzona w latach 1912-1914 nadała kościołowi obecną formę. Do wyposażenia wnętrza świątyni należą głównie ołtarze i obrazy z XIX wieku, stacje drogi krzyżowej, ołtarz św. Stanisława z XVII wieku wykonany z czarnego marmuru, oraz wyjątkowo piękne kompozycyjnie i kolorystycznie witraże z ostatnich czasów panowania austriackiego, wykonane w 1914 roku przez Krakowski Zakład Witrażów S.G. Żeleński. Wśród ciekawych eksponatów z wyposażenia świątyni można wyróżnić monstrancję z XV wieku, wczesnobarokowy kielich mszalny z XVII wieku, barokową chrzcielnicę wykonaną z czarnego marmuru dębnickiego przed 1748 rokiem oraz wielki żyrandol z wizerunkiem Orła Białego wykonany w dwudziestoleciu międzywojennym. Ciekawym eksponatem znajdującym się w świątyni w Chrzanowie jest mozaikowy obrazek przedstawiający Madonnę z Dzieciątkiem, a będący darem papieża Leona XIII dla Henryka Loewenfelda z 1888 roku, który papieski podarunek przekazał do świątyni. Pod kościołem znajdują się podziemne krypty, w których spoczywają doczesne szczątki m.in.: dawnych właścicieli Chrzanowa, urzędników dworu w Chrzanowie oraz niektórych znanych mieszczan.
Należy do dekanatu Chrzanów archidiecezji krakowskiej.

</doc>
<doc id="4191642" url="https://pl.wikipedia.org/wiki?curid=4191642" title="Wasilij Miaczin">
Wasilij Miaczin

Wasilij Dmitrijewicz Miaczin (ros. Василий Дмитриевич Мячин, ur. 19 grudnia 1918 we wsi Sołdatskoje w obwodzie lipieckim, zm. 14 marca 1980 w Rostowie nad Donem) – radziecki wojskowy, pułkownik, Bohater Związku Radzieckiego (1945).
Życiorys.
Skończył 7 klas, pracował w kołchozie, 1938-1940 odbywał służbę w Armii Czerwonej, uczestniczył w wojnie z Finlandią, a od sierpnia 1941 w wojnie z Niemcami. Od 1943 należał do WKP(b), w 1944 skończył kursy młodszych poruczników, był dowódcą batalionu 114 gwardyjskiego pułku piechoty 37 Gwardyjskiej Dywizji Piechoty 65 Armii 2 Frontu Białoruskiego w stopniu majora. Podczas walk na południe od Szczecina 19 kwietnia 1945 dowodzony przez niego batalion sforsował Odrę i uchwycił przyczółek z małymi stratami, wyróżnił się również podczas walk w kolejnych dniach. Po wojnie nadal służył w Siłach Zbrojnych ZSRR, otrzymał stopień pułkownika, w 1978 zakończył służbę.
Odznaczenia.
I medale.

</doc>
<doc id="4191647" url="https://pl.wikipedia.org/wiki?curid=4191647" title="Bzdurka (rzeka)">
Bzdurka (rzeka)



</doc>
<doc id="4191648" url="https://pl.wikipedia.org/wiki?curid=4191648" title="Australian Open 2018 (kwalifikacje gry pojedynczej kobiet)">
Australian Open 2018 (kwalifikacje gry pojedynczej kobiet)

Australian Open 2018 – kwalifikacje gry pojedynczej kobiet – kwalifikacje do zawodów singlowych kobiet, w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 11–14 stycznia na twardych kortach Melbourne Park w Melbourne.

</doc>
<doc id="4191659" url="https://pl.wikipedia.org/wiki?curid=4191659" title="Kamienice przy ul. Wielkie Garbary 7 w Toruniu">
Kamienice przy ul. Wielkie Garbary 7 w Toruniu

Kamienice przy ul. Wielkie Garbary 7 w Toruniu – zespół trzech funkcjonujących razem kamienic, znajdujący się w Nowym Mieście w Toruniu. Wpisany do rejestru zabytków.
Historia.
Kamienice zostały zbudowane na działkach garbarskich, pierwotnie pełniły funkcję domów rzemieślniczych. Kamienicę środkową wzniesiono w XV w., kamienicę południowo-wschodnią w XVI w., a kamienicę północno-zachodnią – w XVII w. Obiekty od początku funkcjonują razem.
Kamienica północno-zachodnia, pierwotnie gotycka, przeszła w XVII w. gruntowną przebudowę. Od XVII/XVIII w. mieścił się w niej szpital św. Katarzyny, do którego w połowie XVIII w. przyłączono szpital św. Marii Magdaleny. W 1831 roku część frontową ponownie przebudowano, z tego okresu pochodzi klasycystyczna fasada.
Do kamienic: środkowej oraz południowo-wschodniej w XVII w. przeniesiono szpital śś. Piotra i Pawła. W XIX wieku wnętrze środkowej kamienicy przekształcono poprzez wprowadzenie kilku mniejszych pomieszczeń, a w okresie międzywojennym tylną izbę zaadaptowano na kaplicę i dobudowano prezbiterium.
W latach 1797–1806 w budynkach mieściło się więzienie, a w czasie wojen napoleońskich zespół kamienic uległ zniszczeniu. Niedługo potem, po przeprowadzeniu remontu, ponownie urządzono szpitale, które w 1838 roku zostały przekształcone w nowomiejski szpital mieszczański Neustaedtischer Buergerhospital.
Z okazji 400. rocznicy urodzin Mikołaja Kopernika w 1873 roku przy Wielkich Garbarach 7 odbyło się uroczyste polskie zgromadzenie naukowe. Po wybudowaniu nowego szpitala przy ul. Przedzamcze, od 1904 kamienice przy ul. Wielkie Garbary przeznaczono jako mieszkania dla pracowników szpitala. W 1936 roku odkryto elewacje gotyckie, a w 1982 roku rozpoczęto remont kamienic. W wyremontowanych domach miał mieścić się hotel dla pielęgniarek. W 1992 roku zespół kamienic został zakupiony przez Pomorski Bank Kredytowy S.A., użytkowany jest przez Bank Pekao S.A. w Warszawie I Oddział w Toruniu.
Architektura.
W skład zespołu wchodzą trzy kamienice. Zostały one skonstruowane na rzutach prostokątów oraz wzniesione z cegły na zaprawie wapiennej, na kamiennych fundamentach.
Kamienica północno-zachodnia jest barokowa, podpiwniczona, dwukondygnacyjna, z zamkniętymi łukiem koszowym drzwiami wejściowymi w południowo-zachodnim narożu oraz głównym wejściem w osi elewacji północnej. Fasada klasycystyczna, trzyosiowa, zdobiona gzymsami, z płytkim cokołem. Pomieszczenia ułożone są w trzech traktach. Dach obiektu jest dwuspadowy, z trójkątnym szczytem od strony południowo-zachodniej oraz naczółkiem od północnego wschodu.
Budynek środkowy gotycki, podpiwniczony, dwukondygnacyjny, z pomieszczeniami w dwóch traktach. Fasada w dolnej części czteroosiowa, z profilowanymi łukami blend i portalu, w górnej trzyosiowa. Zachowane drzwi wejściowe pochodzą z renesansu. Dach dwuspadowy z naczółkami, pochodzi z przełomu XV i XVI wieku.
Kamienica południowo-wschodnia (przybudówka środkowego obiektu) jest renesansowa, podpiwniczona, dwukondygnacyjna, z pomieszczeniami w dwóch traktach. Fasada dwuosiowa, z fryzem dzielącym kondygnacje. Dach obiektu jest dwuspadowy, z trójkątnym szczytem od strony południowo-zachodniej oraz naczółkiem od północnego wschodu. W piwnicy zachowały się sklepienia kolebkowe.

</doc>
<doc id="4191660" url="https://pl.wikipedia.org/wiki?curid=4191660" title="Kościół św. Jakuba w Skorogoszczy">
Kościół św. Jakuba w Skorogoszczy



</doc>
<doc id="4191661" url="https://pl.wikipedia.org/wiki?curid=4191661" title="Dinner in the Sky">
Dinner in the Sky

Dinner in the Sky – belgijska sieć restauracji funkcjonujących na podstawie umowy franczyzy. Należące do niej lokale charakteryzują się tym, że spożywający posiłki klienci i obsługujący ich personel znajdują się na podniesionej za pomocą dźwigu platformie, która znajduje się na dużej wysokości nad ziemią (ok. 45 m).
Dinner in the Sky ma usługi mobilne dostępne w 15 państwach oraz prowadzi działalność w różnych miastach, takich jak Paryż i Las Vegas. Amerykańskie czasopismo „Forbes” nazwało restaurację jedną z dziesięciu najbardziej niezwykłych.
Historia.
W 2007 roku David Ghysels, właściciel firmy marketingowo-komunikacyjnej, we współpracy ze Stefanem Kerkhofsem, organizatorem skoków na bungee, zorganizował kolację w powietrzu dla Jeunes Restaurateurs d’Europe Association (stowarzyszenie zrzeszające młodych szefów kuchni i restauratorów w Europie). Wkrótce po tym, do Ghyselsa i Kerkhofsa zaczęły napływać telefony od ludzi z całego świata, którzy również chcieli wcielić w życie pomysł obiadu w przestworzach. Mężczyźni postanowili więc zfranczyzować pomysł na prowadzenie restauracji. Ghysels powiedział: „Jest to trochę surrealistyczne, ale zdaliśmy sobie sprawę, że ludzie się nudzą chodząc ciągle do tych samych, starych restauracji. Postanowiliśmy więc poszerzyć granice, bo przecież «niebo nie jest granicą!»”.
W 2008 roku mieszkańcy Las Vegas: Michael Hinden i jego żona Janeen odkryli podczas targów restaurację Dinner in the Sky. 31 grudnia 2008 roku państwo Hindens przetestowali ten pomysł w Las Vegas w ramach sylwestrowej imprezy dla swoich przyjaciół i partnerów biznesowych. W marcu 2009 roku Michael Hinden otworzył działającą w weekendy restaurację Dinner in the Sky, znajdującą się w Las Vegas przy alei West Sahara.
Do sierpnia 2009 Dinner in the Sky działał w ponad dwunastu krajach między innymi w Kanadzie i Chinach. W tamtym czasie Hinden planował przeniesienie swojej restauracji do Las Vegas Strip, do pustego budynku, który służył wcześniej znajdującemu się w pobliżu hotelowi Trump International, jako biuro sprzedaży. Jednak Steve Wynn, właściciel nieruchomości Wynn i Encore znajdujących się po drugiej stronie drogi, sprzeciwił się planowi nazywając restaurację Dinner in the Sky „karnawałową atrakcją”. Boyd Gaming również sprzeciwił się przeniesieniu restauracji, która miałaby się znajdować w pobliżu Echelon Place. Plany Hindena odnośnie do przeniesienia zostały odrzucone przez urzędników hrabstwa, którzy obawiali się o względy bezpieczeństwa i uznali, że taka restauracja nie powinna się znajdować na Las Vegas Strip.
W styczniu 2013 roku zaczęto realizować plany na jej nową, stałą lokalizację w Las Vegas w pobliżu CityCenter. Nowe miejsce miało kosztować 4 mln dolarów wliczając w to przebudowę biura na naziemną restaurację i bar. W czerwcu 2013 roku odbyła się uroczystość w Las Vegas. Pierwszą stałą lokalizacją firmy była restauracja Las Vegas.

</doc>
<doc id="4191663" url="https://pl.wikipedia.org/wiki?curid=4191663" title="Ekstymność">
Ekstymność

Ekstymność – związek intymności z zewnętrznością (external), koncepcja, mająca na celu obalenie opozycji "inside" i "outside", ale również "own" i "alien". Odnosi się do najintymniejszej składowej człowieczeństwa, której ludzie nie są w stanie w sobie zaakceptować i znieść. Ekstymność rodzi się z więzi tego, co w człowieku krańcowo wewnętrzne i intymne z tym, co jest najbardziej w nim obce, osamotnione i monstrualne. Ekstymność pojawia się również w kontekście mediów jako tendencja zmierzająca zarówno ku demasyfikacji, jak i opozycji tego procesu.

</doc>
<doc id="4191668" url="https://pl.wikipedia.org/wiki?curid=4191668" title="Stilbe (mitologia)">
Stilbe (mitologia)

Stilbe (gr. , łac. "Stilbe") – w mitologii greckiej najada, nimfa wód lądowch, córka tesalskiego boga rzeki Penejosa i najady Kreuzy. 
Według jednej z wersji dotyczącej powstania centaurów i rodu Lapitów, Stilbe połączyła się z Apollem i urodziła bliźniaków Kentaurosa i Lapitesa. Przypisuje jej się też jeszcze jednego syna Ajneusa, ojca króla Dolionijczyków Kyzikosa. 

</doc>
<doc id="4191673" url="https://pl.wikipedia.org/wiki?curid=4191673" title="Cwi Hirsch Mascheret">
Cwi Hirsch Mascheret



</doc>
<doc id="4191677" url="https://pl.wikipedia.org/wiki?curid=4191677" title="Bamus">
Bamus

Bamus także South Son i Sudsohn – stratowulkan andezytowy na wyspie Nowa Brytania w Papui-Nowej Gwinei. Jego ostatnia erupcja miała miejsce w XIX w.
Położenie.
Wulkan leży na północnym wybrzeżu wyspy Nowa Brytania w Papui-Nowej Gwinei. Wznosi się na południowy zachód od sąsiadującego z nim bliźniaczego wulkanu Ulawun. Bamus nazywany jest również "South Son" (pol. „Południowym Synem”), a Ulawun – "North Son" (pol. „Północnym Synem”).
Opis.
Wulkan zbudowany jest ze skał andezytowych, a jego zbocza porasta las równikowy. Na jego szczycie znajduje się krater z kopułą wulkaniczną, a na południowo-wschodnim zboczu kolejny krater o średnicy 1,5 km. Na zboczach znajdowane są „młode” potoki piroklastyczne. Według lokalnej ludności ostatnia erupcja wulkanu miała miejsce w XIX w. Do wybuchu mogło dojść między 1878 a 1894 rokiem.
Historia.
W 1878 roku lord Robert Baden-Powell (1857–1941) opisał wulkany na Nowej Brytanii, nadając im nazwy zainspirowane lokalnymi podaniami: "The Father" (Likuruanga), "The North Son" (Ulawun) i "The South Son" (Bamus). Według lokalnych podań spisanych przez misjonarzy Ulawun pewnego dnia zszedł z góry paląc tytoń i spotkał kobietę z plemienia Nakanai, z którą po ślubie zamieszkał na górze, gdzie po wsze czasy razem palą i tupią, co powoduje, że góra wydycha ogień, a ziemia drży. Para miała syna, który po opuszczeniu rodzinnego domu osiadł na sąsiedniej górze, którą nazwał swoim imieniem – Bamus, gdzie bez przerwy palił, wydychał ogień i rzucał na dół kamieniami.

</doc>
<doc id="4191724" url="https://pl.wikipedia.org/wiki?curid=4191724" title="David Kamau Ng'ang'a">
David Kamau Ng'ang'a

David Kamau Ng’ang’a (ur. w 1955 w Kamondo) – kenijski duchowny katolicki, biskup pomocniczy Nairobi od 2000.
Życiorys.
Święcenia kapłańskie przyjął 10 stycznia 1982. Był m.in. proboszczem parafii katedralnej w Nairobi.
Episkopat.
22 grudnia 1999 roku został mianowany przez papieża Jana Pawła II biskupem pomocniczym archidiecezji Nairobi ze stolicą tytularną "Oëa". Sakry biskupiej udzielił mu 18 marca 2000 ówczesny prefekt Kongregacji ds. Ewangelizacji Narodów, kard. Jozef Tomko.

</doc>
<doc id="4191745" url="https://pl.wikipedia.org/wiki?curid=4191745" title="Joseph Mokobe">
Joseph Mokobe

Joseph Mokobe Ndjoku (ur. 15 sierpnia 1959 w Ndjombo) – kongijski duchowny rzymskokatolicki, od 2001 biskup Basankusu.

</doc>
<doc id="4191746" url="https://pl.wikipedia.org/wiki?curid=4191746" title="Linia kolejowa Schweinfurt – Meiningen">
Linia kolejowa Schweinfurt – Meiningen

Linia kolejowa Schweinfurt – Meiningen – ważna jednotorowa i niezelektryfikowana linia kolejowa w kraju związkowym Turyngia i Bawaria, w Niemczech. Łączy miejscowości Meiningen i Schweinfurt.

</doc>
<doc id="4191757" url="https://pl.wikipedia.org/wiki?curid=4191757" title="Żydowski Potok (Beskid Śląski)">
Żydowski Potok (Beskid Śląski)



</doc>
<doc id="4191759" url="https://pl.wikipedia.org/wiki?curid=4191759" title="Honorata Wołowska">
Honorata Wołowska

Honorata B. Wołowska (ur. 1875, zm. 5 stycznia 1968 w Allegheny) – działaczka polonijna w Stanach Zjednoczonych.
Od 1935 do 1947 pełniła stanowisko prezesa Związku Polskich Kobiet w Ameryce (Polish Women's Alliance of America). 19 października 1939 została wybrana zastępcą prezesa Rady Polonii Amerykańskiej.
Uchwałą Prezydium Krajowej Bady Narodowej z 11 lipca 1946 na wniosek Ministerstwa Pracy i Opieki Społecznej został odznaczony Krzyżem Oficerskim Orderu Odrodzenia Polski "za prowadzenie energicznej propagandy w kierunku zbierania darów na terenie U.S.A. i wysyłanie paczek indywidualnych dla osób i instytucji w Polsce".
Zmarła 5 stycznia 1968 w Allegheny w stanie Pensylwania.

</doc>
<doc id="4191763" url="https://pl.wikipedia.org/wiki?curid=4191763" title="Cyprien Mbuka">
Cyprien Mbuka

Cyprien Mbuka Di Nkuanga (ur. 13 listopada 1943 w Kizu) – kongijski duchowny rzymskokatolicki, w latach 2001–2021 biskup Boma.

</doc>
<doc id="4191776" url="https://pl.wikipedia.org/wiki?curid=4191776" title="Wiktor Kaczyński">
Wiktor Kaczyński

Wiktor Kaczyński (ur. 15 sierpnia 1899 w Żytomierzu, zm. 13–14 kwietnia 1940 w Katyniu) – podpułkownik artylerii Wojska Polskiego, kawaler Krzyża Walecznych, inwalida wojenny.
Życiorys.
Urodził się w rodzinie Antoniego, generała dywizji i Małgorzaty z Popowskich.
Żołnierz I Korpusu Polskiego w Rosji. Uczestnik wojny 1920 (3 razy ranny). W wyniku ran odniesionych, został inwalidą, amputowano mu rękę.
1 czerwca 1921 roku pełnił służbę w 8 pułku artylerii polowej. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 123. lokatą w korpusie oficerów artylerii, a jego oddziałem macierzystym był nadal 8 pułk artylerii polowej w Płocku. W latach 1922–1924 był odkomenderowany na Politechnikę Warszawską celem ukończenia studiów, pozostając oficerem nadetatowym 8 pułku artylerii polowej. W 1922 roku został członkiem korporacji akademickiej „Sparta” w Warszawie. 31 marca 1924 roku został mianowany kapitanem ze starszeństwem z dniem 1 lipca 1923 roku i 93. lokatą w korpusie oficerów artylerii. W listopadzie tego roku, po odwołaniu z odkomenderowania na studia, powrócił do macierzystego 8 pap. Z dniem 1 kwietnia 1925 roku został odkomenderowany na sześciomiesięczny kurs dowódców baterii w Szkole Strzelania Artylerii w Toruniu oraz otrzymał przydział do Dywizjonu Szkolnego Artylerii Okręgu Korpusu nr I na stanowisko dowódcy baterii szkolnej podchorążych rezerwy z pozostawieniem na przeniesieniu służbowym na kursie Szkoły Strzelania Artylerii do 1 października 1925 roku. Z dniem 1 listopada 1925 roku został przydzielony do Oficerskiej Szkoły Artylerii w Toruniu na stanowisko instruktora 2 baterii szkolnej. Od roku szkolnego 1926/1927 był komendantem klasy w 2 baterii szkolnej. Pełniąc służbę w szkole pozostawał oficerem nadetatowym 8 pułku artylerii polowej, a w 1929 roku został przeniesiony do kadry oficerów artylerii. Z dniem 1 listopada 1930 roku został przeniesiony z Centrum Wyszkolenia Artylerii do 3 pułku artylerii ciężkiej w Wilnie. 2 grudnia 1930 roku został mianowany majorem ze starszeństwem z dniem 1 stycznia 1931 roku i 40. lokatą w korpusie oficerów artylerii. 3 sierpnia 1931 roku został przeniesiony do Szkoły Podchorążych Piechoty w Ostrowi Mazowieckiej. 9 grudnia 1932 roku ogłoszono jego przeniesienie do Centrum Wyszkolenia Artylerii w Toruniu. W 1935 roku został skierowany na kurs w Wyższej Szkole Technicznej w Paryżu.
Współkonstruktor działa 75 mm. W 1937 był wykładowcą mechaniki i projektowania materiałowego w Szkole Podchorążych Artylerii w Toruniu. Na stopień podpułkownika został awansowany ze starszeństwem z dniem 19 marca 1939 i 15. lokatą w korpusie oficerów artylerii. W dalszym ciągu pełnił służbę w Szkole Podchorążych Artylerii na stanowisku wykładowcy mechaniki i budowy sprzętu.
W kampanii wrześniowej wzięty do niewoli radzieckiej. Według stanu na 19 i 29 października był jeńcem juchnowskiego obozu przejściowego. W aktach osobowych Kaczyńskiego z juchnowskiego obozu z: 19 października – stopień podany jako major, podobnie w "liście jeńców generałów i wyższych oficerów" obozu juchnowskiego z 28 października. W listopadzie 1939 przewieziony do Kozielska. Między 11 a 12 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 025/1, poz. 39, nr akt 4075 z 09.04.1940. Został zamordowany 13 lub 14 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 08.05.1943. Przy szczątkach znaleziono: wg listy AM – książeczkę oficerską, karty pocztowe, świadectwo szczepień obozowych nr 1206, święty obrazek, różaniec, modlitewnik; wg listy PCK – naramiennik z inicjałami „SB” (Król Stefan Batory, patron 3 pułku artylerii ciężkiej), książeczkę wojskową, świadectwo szczepień obozowych nr 1206, pamiątkę z Częstochowy, krzyżyk z drewna. Figuruje na liście AM-208-1550 i liście Komisji Technicznej PCK pod numerem GARF 53-01550. W spisie AM i PCK widnieje adnotacja, że był w stopniu majora. Nazwisko Kaczyńskiego znajduje się na liście ofiar (pod nr 1550) opublikowanej w Gońcu Krakowskim nr 141 i w Nowym Kurierze Warszawskim nr 147 z 1943. Krewni do 1956 poszukiwali informacji przez Biuro Informacji i Badań Polskiego Czerwonego Krzyża w Warszawie.
Wiktor Kaczyński był żonaty z Jadwigą z Herbstów, z którą miał syna Jana.

</doc>
<doc id="4191779" url="https://pl.wikipedia.org/wiki?curid=4191779" title="Ukoronowanie Najświętszej Maryi Panny">
Ukoronowanie Najświętszej Maryi Panny

Ukoronowanie Najświętszej Maryi Panny (wł. "L’Incoronazione della Vergine", fr. "Le Couronnement de la Vierge") – obraz włoskiego malarza Zanobiego Machiavellego, sygnowany i opatrzony datą 1474, znajduje się w Musée des beaux-arts w Dijon we Francji.
Opis.
"Ukoronowanie NMP" prezentuje przeładowany układ postaci, jaskrawe kolory i wyszukaną linię udrapowania szat, co bardziej wskazuje na wpływ Pesellino i Benozzo Gozzoli niż Filippo Lippiego, którym często inspirował się Machiavelli. Gozzoli w czasie powstawania obrazu obecny był w Pizie, uczestnicząc w kampanii Camposanto dekorowania freskami jednego z najokazalszych cmentarzy.
Niektóre postacie cechują się dziwną brzydotą twarzy i kulistymi oczami, co z kolei odzwierciedla tendencje przejawiane przez sztukę florencką około 1470–1480. Można też dopatrzyć się pewnych analogii z obrazem "Madonna in trono col Figlio e i Santi Antonio da Padova, Silvestro, Ranieri, Francesco", które świadczą o zmianie stylu, skłonnościach do nadmiaru w kompozycji i przejaskrawiania barw, w późnym okresie malarstwa Zenobiego. Wokół tronu ciasno zgromadzeni są aniołowie grający na dudach, flecie z dwoma otworami i tamburynie, trąbce, trójkącie, bębnie i cymbałach. Na pierwszym planie grają na lutni, skrzypcach i altówce, a jeden śpiewa.
Historia.
Obraz pierwotnie znajdował się w Pizie. Podczas okupacji Włoch przez wojska Napoleona Bonapartego dzieło zostało zrabowane, zinwentaryzowane przez komisarzy francuskiego rządu, a następnie w 1811 przewiezione do Paryża. W 1813 roku obraz został wystawiony w Luwrze. Historyk sztuki Marie-Louise Blumer w 1936 wskazała, że pochodzi on z kościoła Santa Croce w Fossabanda w pobliżu Pizy, a nie Camposanto, jak wskazywała inwentaryzacja z 1811. Znajduje to potwierdzenie w zapisach włoskiego historyka Alessandro Da Morrona z 1812.
Da Morrono w swoim przewodniku ("Pisa illustrata nelle arti del disegno") z 1793 zapisał, że w kościele Santa Croce w Fossabanda po bokach głównego ołtarza były dwa dzieła Machiavellego, podpisane i opatrzone tą samą datą 1474. W drugiej edycji przewodnika z 1812 oba obrazy nie zostały już wymienione. Jednym z nich był obraz "Ukoronowanie Najświętszej Maryi Panny", znajdujący się obecnie we Francji, a drugim "Madonna in trono col Figlio e i Santi Antonio da Padova, Silvestro, Ranieri, Francesco", obecnie w Museo Nazionale di S. Matteo w Pizie. W 1876 obraz został wysłany do Dijon.

</doc>
<doc id="4191780" url="https://pl.wikipedia.org/wiki?curid=4191780" title="V8 Supercar Development Series">
V8 Supercar Development Series



</doc>
<doc id="4191781" url="https://pl.wikipedia.org/wiki?curid=4191781" title="V8 Supercars">
V8 Supercars



</doc>
<doc id="4191784" url="https://pl.wikipedia.org/wiki?curid=4191784" title="Kongsvinger IL w europejskich pucharach">
Kongsvinger IL w europejskich pucharach



</doc>
<doc id="4191787" url="https://pl.wikipedia.org/wiki?curid=4191787" title="Carlo Gimach">
Carlo Gimach

Carlo Gimach (ur. 1651, zm. 1730) – maltański architekt, inżynier oraz poeta, aktywny w późnych latach XVII i wczesnych XVIII wieku. Podczas swej kariery pracował na Malcie, w Portugalii oraz Rzymie. Jest głównie znany z zaprojektowania „Palazzo Carniero” (dziś Zajazd Bawarski) w Valletcie, odnowienia klasztoru w Arouca w Portugalii, oraz przebudowy bazyliki św. Anastazji w Rzymie. Znany jest też z napisania kilku wierszy i innych prac literackich, lecz wszystkie one zaginęły, poza kantatą napisaną w roku 1714.
Życiorys.
Carlo Gimach urodził się 2 marca 1651 roku, jako syn Gio Paolo Gimacha, kupca, syna uchodźcy palestyńskiego, wychowywanego przez Giovanni Paolo Lascarisa, oraz jego żony Paoliny Sartre, córki francuskiego imigranta i maltańskiej szlachcianki. Był trzecim z sześciorga dzieci tej pary.
Gimach w latach 1670. studiował w Roman College, zanim powrócił do swojego miasta rodzinnego Valletty, gdzie stał się sławny ze swej znajomości architektury i literatury. Zaprojektował tam dwa olbrzymie pałace - Palazzo Correa w roku 1689 oraz Palazzo Carniero w 1696. Palazzo Correa został zniszczony w roku 1942, Palazzo Carniero wciąż istnieje, dziś znany jako Auberge de Bavière. Gimach również wykonał projekt małej stoczni na terenie Valletty, znanej jako "il-Fossa".
W roku 1696 Gimach pojechał do Portugalii, gdzie dla swojego przyjaciela, rycerza Fra Antonio Correi de Sousa Montenegro, wykonał projekt ufortyfikowanego pałacu w prowincji Beira. Niestety pałac nie został nigdy ukończony z powodu śmierci Correi de Sousa, i pod koniec XVIII wieku był już w ruinie. Następnie Gimach pracował dla House of Arronches, a później hrabiów St. John w Lizbonie oraz przy granicy z Hiszpanią. Około roku 1706 zaangażowany został do rekonstrukcji różnych zaniedbanych fortów przy granicy.
W roku 1707 Gimach został przedstawiony królowi Portugalii Janowi V przez Rodrigo Anes de Sá Almeida e Meneses, markiza Fontes, dla którego w tym czasie pracował. Rok później zaprojektował łuk triumfalny przed katedrą w Lizbonie, który został zamówiony przez Brytyjczyków, aby upamiętnić zaślubiny Jana V z Marią Anną Austriacką.
Gimach był następnie zatrudniony przy projektach budowlanych Jana V, odnowił klasztor Santa Maria de Salzedas w Salzedas oraz klasztor Cystersów w Arouca. Ta ostatnia praca jest jego najlepiej znaną w Portugalii.
Po wysłaniu w roku 1712 markiza Fontes do Rzymu jako portugalskiego ambasadora, Gimach pojechał z nim jako jego doradca artystyczny. Zamieszkał wtedy na kwaterze w Palazzo Spada. W roku 1718, w uznaniu zasług dla korony portugalskiej, Gimach mianowany został rycerzem portugalskiego Zakonu Chrystusa.
W roku 1721 Gimach został zatrudniony przez biskupa Nuno da Cunha e Ataíde do przebudowy bazyliki św. Anastazji w Rzymie; zbudował wtedy wewnątrz bazyliki, finansując z własnych pieniędzy, kaplicę św. Jerzego i św. Publiusza. Zmarł 31 grudnia 1730 roku w Rzymie, i został pochowany w tej kaplicy.
Carlo Gimach jest czasem błędnie określany również jako malarz, lecz jest on w tym przypadku mylony z Carlo Zimechem, księdzem i malarzem z Żebbuġ.
Praca literacka.
Gimach był uważany za człowieka o znacznych talentach literackich, pisał po łacinie oraz po włosku. Hrabia Gio Antonio Ciantar, jeden z przyjaciół Gimacha, napisał o nim w roku 1772 w książce "Malta Illustrata":
Dziś przypuszcza się, że większość prac literackich Gimacha zaginęła; zachowały się jedynie dwie kopie kantaty "Applauso Genetliaco", napisanej w roku 1714..
Prace architektoniczne.
Budynki zaprojektowane lub przebudowane przez Gimacha:

</doc>
<doc id="4191801" url="https://pl.wikipedia.org/wiki?curid=4191801" title="Zasłonak sarni">
Zasłonak sarni

Zasłonak sarni, zasłonak żółtopomarańczowy ("Cortinarius hinnuleus" Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimów ma ponad 20. Według Index Fungorum są nimi m.in. wszystkie formy i odmiany:
Nazwę polską podał Andrzej Nespiak w 1981 r., Władysław Wojewoda w 1999 r. opisywał ten gatunek pod nazwą zasłonak żółtopomarańczowy.
Morfologia.
Średnica 2–7 cm, początkowo stożkowaty, potem łukowaty, w końcu płaskowypukły z tępym garbem i popękanym brzegiem. Powierzchnia matowa, gładka lub promieniście włókienkowata. Jest silnie higrofaniczny; w stanie suchym jest jasnoochrowożółty z ciemniejszym środkiem, w stanie wilgotnym ma barwę od czerwonej do czerwonobrązowej. Brzeg długo podwinięty, u młodych owocników połączony z trzonem białą zasnówką.
Szeroko przyrośnięte, szerokie, grube, u młodych owocników jasnopomarańczowobrązowe, u starszych ciemnopomarańczowobrązowe. Ostrza białawe.
Wysokość 4–9 cm, grubość 0,7–1,5 cm, cylindryczny, sprężysty, pełny, nieco pogrubiony u podstawy. Poniżej białawej strefy pierścieniowej jest czerwonobrązowy z licznymi, rozproszonymi resztkami białej zasnówki.
Cienki, o barwie od kremowej do jasnobrązowej, ziemistym zapachu i cierpkim smaku.
Elipsoidalne, o rozmiarach 7–8 × 4–4.75 µm, o bardzo delikatnie brodawkowanej powierzchni. Wysyp zarodników rdzawobrunatny.
Występowanie i siedlisko.
Najliczniejsze stanowiska tego gatunku podano w Europie. Jest tutaj szeroko rozprzestrzeniony. Ponadto podano jego występowanie w Ameryce Północnej i Rosji. W piśmiennictwie naukowym na terenie Polski podano dość liczne stanowiska. Aktualne stanowiska w Polsce podaje internetowy atlas grzybów.
Grzyb mikoryzowy. Rośnie na ziemi, w lasach iglastych, mieszanych i liściastych, głównie pod świerkami, bukami, topolami, wierzbami. Owocniki wytwarza od sierpnia do listopada.

</doc>
<doc id="4191803" url="https://pl.wikipedia.org/wiki?curid=4191803" title="Zasłonak żółtopomarańczowy">
Zasłonak żółtopomarańczowy



</doc>
<doc id="4191804" url="https://pl.wikipedia.org/wiki?curid=4191804" title="Cortinarius hinnuleus">
Cortinarius hinnuleus



</doc>
<doc id="4191809" url="https://pl.wikipedia.org/wiki?curid=4191809" title="Trzebyczka (rzeka)">
Trzebyczka (rzeka)



</doc>
<doc id="4191812" url="https://pl.wikipedia.org/wiki?curid=4191812" title="Kozí sedlo">
Kozí sedlo



</doc>
<doc id="4191814" url="https://pl.wikipedia.org/wiki?curid=4191814" title="KSV Roeselare w europejskich pucharach">
KSV Roeselare w europejskich pucharach



</doc>
<doc id="4191815" url="https://pl.wikipedia.org/wiki?curid=4191815" title="Dragan Glamočić">
Dragan Glamočić

Dragan Glamočić, cyr. Драган Гламочић (ur. 4 października 1968 w Futogu) – serbski agronom, nauczyciel akademicki i polityk, profesor, w latach 2013–2014 minister rolnictwa.
Życiorys.
W 1992 ukończył studia na wydziale rolniczym Uniwersytetu w Nowym Sadzie na kierunku hodowla zwierząt, w 1995 na tymże wydziale obronił pracę magisterską, a w 1999 doktorat (na podstawie pracy zatytułowanej "Razvoj novog matematičkog modela za predviđanje konzumiranja suve materije u ishrani krava holštajn rase"). W 1996 podjął pracę naukową na tym wydziale, w 1999 został docentem, w 2004 profesorem nadzwyczajnym, a w 2009 profesorem zwyczajnym. W 2012 został prodziekanem tego wydziału. Członek American Dairy Science Association, autor dwóch oprogramowań komputerowych. Opublikował ponad 150 prac w czasopismach krajowych i zagranicznych. Przez rok kształcił się nadto na Ohio State University.
W sierpniu 2013 został zarekomendowany przez Serbską Partię Postępową na stanowisko ministra rolnictwa w rządzie Ivicy Dačicia, które objął 2 września 2013. Pełnił tę funkcję do 27 kwietnia 2014, kiedy zaprzysiężony został rząd Aleksandara Vučicia, w którym zajmowane dotąd przez niego stanowisko objęła Snežana Bogosavljević Bošković. Pozostał jednak w administracji rządowej jako doradca nowego premiera do spraw rolnictwa.
Życie prywatne.
Żonaty, ma troje dzieci. Oprócz ojczystego języka serbskiego posługuje się także angielskim i rosyjskim.

</doc>
<doc id="4191829" url="https://pl.wikipedia.org/wiki?curid=4191829" title="Nissan NRV-II">
Nissan NRV-II

Nissan NRV-II – prototyp samochodu typu sedan opracowany w koncernie Nissan i zaprezentowany w 1983 r. Elementy wyróżniające pojazd to m.in. wyświetlacz na konsoli centralnej sterowany ekranem dotykowym lub głosowo do obsługi radia i nawigacji satelitarnej oraz ekran za kierownicą zastępujący zegary, przyciski na kierownicy, automatycznie włączane światła i wycieraczki, radar wykrywający nadmierne zbliżenie do poprzedzającego pojazdu z systemem automatycznego hamowania.

</doc>
<doc id="4191830" url="https://pl.wikipedia.org/wiki?curid=4191830" title="Gminy Polski">
Gminy Polski



</doc>
<doc id="4191840" url="https://pl.wikipedia.org/wiki?curid=4191840" title="Luis García Berlanga">
Luis García Berlanga

Luis García Berlanga (ur. 12 czerwca 1921 w Walencji, zm. 13 listopada 2010 w Madrycie) – hiszpański reżyser i scenarzysta filmowy specjalizujący się w satyrze na społeczeństwo hiszpańskie czasów dyktatury frankistowskiej.
Życiorys.
Urodził się w republikańskiej rodzinie o przekonaniach lewicowych. Gdy w 1936 wybuchła w Hiszpanii wojna domowa, ojciec Berlangi trafił do więzienia. On sam, chcąc uniknąć represji, musiał zaciągnąć się do Błękitnej Dywizji, biorącej udział w nazistowskiej agresji na Związek Radziecki. Początkowo studiował filozofię, ale wraz z upływem czasu nabrał zainteresowania krytyką filmową. W 1947 został przyjęty do szkoły filmowej Instituto de Investigaciones y Experiencias Cinematográficas, po której ukończeniu podjął współpracę ze scenarzystą Juanem Antonio Bardemem. Inspirowany neorealizmem wspólny debiut Berlangi i Bardema, "Szczęśliwa para" (1951), został zatrzymany przez frankistowską cenzurę i ukazał się w kinach dopiero dwa lata później. 
Berlanga jako reżyser zwrócił na siebie uwagę komedią "Witaj nam, panie Marshall" (1952), nagrodzoną na 6. MFF w Cannes. Film ten poświęcony był społeczności prowincjonalnego miasta kastylijskiego, która próbuje wywrzeć dobre wrażenie na amerykańskich turystach w nadziei na dodatkowe korzyści materialne z planu Marshalla.
W 1955 Berlanga wziął udział w spotkaniu filmowców hiszpańskich w Salamance, podczas którego próbował zaproponować rozwiązania służące reformie kina hiszpańskiego. Jego reformatorskie podejście nie podobało się frankistowskiej władzy, która bacznie obserwowała kolejne jego dzieła. O ile w filmie "Gdzie jest profesor Hamilton?" (1956) reżyser podejmował jeszcze wątki podobne do tych z "Marshalla", o tyle w "Cudzie w każdy czwartek" (1957) swoją satyrę skierował w stronę obrzędów religijnych. 
Najostrzejszy charakter przybrała ona w jednym z najwybitniejszych dzieł Berlangi, "Uczcie wigilijnej" (1962). Komedia ta, do której scenariusz napisał Rafael Azcona, krytykowała obłudną działalność dobroczynną prowincjonalnej burżuazji, zestawioną z losami bezdomnego dorobkiewicza. Nagroda FIPRESCI na MFF w Wenecji dla "Uczty wigilijnej" spotkała się z oburzeniem frankistowskich władz, które miały o Berlandze jak najgorszą opinię. Konflikt z cenzurą pogłębił się, gdy Berlanga nakręcił alegorycznego "Kata" (1963) o zięciu wykonawcy wyroków śmierci, który jest zmuszony odziedziczyć zawód po teściu. Od tego momentu reżyser coraz częściej przebywał i realizował filmy za granicą. W 1973 wyjechał do Francji, by zrealizować film erotyczny "Naturalny rozmiar" (1973), poświęcony zjawisku fetyszyzmu.
Gdy Hiszpania weszła na drogę demokracji, Berlanga wyreżyserował trylogię poświęconą upadkowi frankizmu oraz transformacji ustrojowej, złożoną z następujących utworów: "Narodowa strzelba" (1978), "Zabytek narodowy" (1981) oraz "Narodowy III" (1982). Autor "Uczty wigilijnej" wrócił do łask, obejmując w 1977 posadę dyrektora nowo założonej Filmoteki Narodowej. W 1980 otrzymał Nagrodę Kinematografii Narodowej, a w 1986 – Nagrodę Księcia Asturii za całokształt działalności. Nie spoczywając na laurach, kontynuował swoją karierę reżyserską utworami takimi jak "Krówka" (1985, według scenariusza Azcony), "Moros y cristianos" (1987), "Wszyscy z więzienia" (1993), "París Tombuctú" (1999) oraz "El Sueño de la maestra" (2002), w których wracał do dawnych wątków frankizmu.
Zasiadał w jury konkursu głównego na 32. MFF w Cannes (1979).
Upamiętnienie.
Hiszpańska wypuściła 12 czerwca 2021 roku okolicznościowy znaczek pocztowy z okazji stulecia urodzin reżysera. Nakład emisji wynosił 160000 sztuk, zaś pojedynczy znaczek miał wartość nominalną 70 eurocentów.

</doc>
<doc id="4191842" url="https://pl.wikipedia.org/wiki?curid=4191842" title="Potok Gawłowskiego">
Potok Gawłowskiego



</doc>
<doc id="4191857" url="https://pl.wikipedia.org/wiki?curid=4191857" title="Clavicula">
Clavicula



</doc>
<doc id="4191859" url="https://pl.wikipedia.org/wiki?curid=4191859" title="Wiktoria (stacja metra)">
Wiktoria (stacja metra)

Wiktoria (gr: "Βικτώρια") – stacja metra ateńskiego na linii 1 (zielonej) między stacjami Omonia i Attiki. Jej nazwa pochodzi od brytyjskiej monarchini Królowej Wiktorii. Została otwarta 1 marca 1948.
Stacja Wiktoria znajduje się 5 minut spacerem od Narodowego Muzeum Archeologicznego w Atenach.

</doc>
<doc id="4191867" url="https://pl.wikipedia.org/wiki?curid=4191867" title="Ajos Nikolaos (stacja metra)">
Ajos Nikolaos (stacja metra)

Ajos Nikolaos (gr: "Άγιος Νικόλαος") – stacja metra ateńskiego na linii 1 (zielonej), 13,184 km od Pireusu. Została otwarta 12 lutego 1956.

</doc>
<doc id="4191873" url="https://pl.wikipedia.org/wiki?curid=4191873" title="Kato Patisia (stacja metra)">
Kato Patisia (stacja metra)

Kato Patisia (gr: "Κάτω Πατήσια") – stacja metra ateńskiego na linii 1 (zielonej), 13,722 km od Pireusu. Została otwarta 12 lutego 1956.

</doc>
<doc id="4191878" url="https://pl.wikipedia.org/wiki?curid=4191878" title="Ajos Elefterios (stacja metra)">
Ajos Elefterios (stacja metra)

Ajos Elefterios (gr: "Άγιος Ελευθέριος") – stacja metra ateńskiego na linii 1 (zielonej), 14,668 km od Pireusu. Została otwarta 12 lutego 1956.

</doc>
<doc id="4191881" url="https://pl.wikipedia.org/wiki?curid=4191881" title="Hypseus">
Hypseus

Hypseus (gr. ) – w mitologii greckiej król tesalskiego ludu Lapitów, syn boga rzeki Penejosa i najady Kreuzy, a więc wnuk Okeanosa i Tetydy. 
Poślubił najadę Chlidanope i miał z nią cztery córki: Kyrene, Temisto, Alcaea, Astyageia lub Astyaguia.
W mitologii greckiej występuje kilka postaci o imieniu Hypseus.

</doc>
<doc id="4191886" url="https://pl.wikipedia.org/wiki?curid=4191886" title="Tribe 8">
Tribe 8

Tribe 8 – amerykański punkrockowy zespół muzyczny powstały w 1995 r. w San Francisco. Jeden z najbardziej skandalizujących girlsbandów w historii muzyki. Uznawany za jednego z prekursorów gatunku queercore, swą nazwę zaczerpnął od lesbijskiej praktyki trybadyzmu. Nazwa „tribe eight” jest nieprzetłumaczalną grą słów, odpowiadającą określeniu "tribade", będącym ówcześnie powszechnie używanym synonimem lesbijstwa.
Historia zespołu.
Powstanie zespołu wiąże się z początkiem lat 90. XX wieku, kiedy to wokalistka Lynn Breedlove oraz gitarzystki Lynn Flipper i Leslie Newman wpadły na pomysł założenia zespołu. Zespół miał w sobie łączyć mocne punkrockowe granie z zaangażowaniem w promowanie lesbijskich wartości, popularnej ówcześnie subkultury "dyke". Początki nie należały do najłatwiejszych, gdyż żadna z założycielek nie miała wcześniej doświadczenia w zespole muzycznym, a nawet w grze na czymkolwiek. Sytuacja zmieniła się po spotkaniu Jello Biafra, byłego członka grupy Dead Kennedys, który po odejściu założył własną wytwórnię płytową Alternative Tentacles. Pod flagą tej wytwórni w latach 1995–1996 Tribe 8 wydało swoje dwie płyty długogrające.
Zespół Tribe 8 często koncertował, odbywając tournée po Stanach Zjednoczonych, występował też poza granicami, m.in. w Europie czy Kanadzie. Podczas koncertów wokalistka Lynn Bredlove najczęściej występowała topless, ubrana w strap-on dildo, prowokując widownię do kontaktu i interakcji z tym gadżetem. Odpowiednio dostosowana tematyka utworów poruszała takie kwestie jak S/M, nagość, fellatio czy transgenderyzm. Siłą rzeczy występy zespołu budziły więc kontrowersje. Zespół miał problemy podczas występów w Michigan, zaś podczas europejskiego tournée występ w Hamburgu został przerwany.
W roku 1996 zespół zadebiutował na ekranie w wyreżyserowanym przez Todda Morrisa filmie "A Gun For Jennefer". Grupa wystąpiła też na żywo w wydanym w 1997 roku filmie dokumentalnym "She's Real, Worse Than Queer" w reżyserii Lucy Thane. W roku 2003 ukazał się film Tracy Flannigan zatytułowany "Rise Above: A Tribe 8 Documentary""." Film ten będący dokumentacją rozmaitych performance'ów zespołu opowiada również o zapleczu muzycznej sceny queercore, a przede wszystkim o inspiracjach i motywacjach członkiń zespołu, w tym roli samego zespołu w ich życiu. Film ten otrzymał wiele nagród na festiwalach w Stanach Zjednoczonych.
Działalność pozamuzyczna.
Poza działalnością w zespole Lynn Breedlove jest autorką opublikowanej w 2002 roku powieści "Godspeed""." Pozycja ukazała się również drukiem w Niemczech jako "Goetterspeed." Lynn jest też autorką wspomnień "Lynnee Breedlove's One Freakshow" opublikowanych w 2009. Pozycja ta wygrała w roku 2010 Lambda Award for Transgender Writing. Również Breedlove napisała scenariusz, współreżyserowała, współpracowała przy produkcji i w końcu wystąpiła w krótkim filmie "Godspeed" opartym na motywach jej powieści. Premiera filmu, w którym wystąpili w nim tacy aktorzy jak Jillian Lauren, Adam Horowitz, Leslie Mah, Bucky Sinister, Meliza Banales czy Jewelle Gomez, odbyła się w roku 2007. W latach 2004–2009 odbyła światowe tournée ze swoim solowym, komediowym programem zatytułowanym "Lynnee Breedlove's One Freak Show""." Program ten również zawierał odniesienia do transgenderyzmu czy feminizmu. Obecnie prowadzi w Kalifornii firmę Homobiles, będącą usługą transportową dla członków społeczności LGBT.
Leslie Mah wystąpiła w rozmaitych produkcjach filmowych, takich jak "The Yo-Yo Gang" G. B. Jonesa; "Shut Up White Boy", w reżyserii Vu T. i Thu Ha; w roku 1998 wyprodukowała też własny film "Estrofemme". Obecnie prowadzi studio tatuażu.
Jen Schwartz jest wokalistką, kompozytorką, multiinstrumentalistką i producentką swojego solowego albumu "Candy from a Stranger" wydanego w roku 2000. Jest też właścicielką firmy Rampage Productions, świadczącej usługi scenie muzycznej Los Angeles. W roku 2010 założyła zespół Me of a Kind. Debiutancki album grupy "You Are Here" ukazał się w roku 2011 nakładem Rampage Productions.
Skład zespołu.
Skład zespołu zmieniał się w ciągu lat istnienia, stałymi członkami były wyłącznie Lynn Breedlove i Leslie Mah. Innymi grającymi w grupie muzykami byli: Flipper, Slade Bellum, Jen Schwartz, Mama T, Kat Buell, i Tantrum.

</doc>
<doc id="4191909" url="https://pl.wikipedia.org/wiki?curid=4191909" title="Łosie (obwód miński)">
Łosie (obwód miński)

Łosie (biał. "Ласі", ros. "Лоси") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Znajduje się tu przystanek kolejowy Łosie na linii Mińsk - Mołodeczno.

</doc>
<doc id="4191917" url="https://pl.wikipedia.org/wiki?curid=4191917" title="Lenszowszczyzna">
Lenszowszczyzna

Lenszowszczyzna (biał. "Левушоўшчына", ros. "Леушовщина") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191920" url="https://pl.wikipedia.org/wiki?curid=4191920" title="Alex Kuznetsov">
Alex Kuznetsov

Alex Kuznetsov (ur. 5 lutego 1987 w Kijowie) – amerykański tenisista pochodzenia ukraińskiego.
Kariera tenisowa.
Zawodowym tenisistą był w latach 2004–2016.
Występując w gronie juniorów został finalistą French Open 2004 w grze pojedynczej i podwójnej chłopców. Finał singla przegrał z Gaëlem Monfilsem, natomiast finał debla z parą Pablo Andújar–Marcel Granollers, startując wspólnie z Mischą Zverevem. W lipcu 2004 został sklasyfikowany na 4. miejscu w klasyfikacji juniorów. W maju 2005 Kuznetsov miał wypadek samochodowy, w którym złamał prawą kość udową.
W grze pojedynczej wygrał pięć turniejów o randze ATP Challenger Tour i sześć w konkurencji gry podwójnej.
W rankingu gry pojedynczej najwyżej był na 120. miejscu (30 września 2013), a w klasyfikacji gry podwójnej na 78. pozycji (24 września 2007).

</doc>
<doc id="4191923" url="https://pl.wikipedia.org/wiki?curid=4191923" title="Melchisedec Sikuli">
Melchisedec Sikuli

Melchisedec Sikuli Paluku (ur. 27 stycznia 1952 w Lukanga) – kongijski duchowny rzymskokatolicki, od 1998 biskup Butembo-Beni.

</doc>
<doc id="4191924" url="https://pl.wikipedia.org/wiki?curid=4191924" title="Kromowszczyzna">
Kromowszczyzna

Kromowszczyzna, także Gromowszczyzna (biał. "Кромаўшчына", ros. "Кромовщина") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4191925" url="https://pl.wikipedia.org/wiki?curid=4191925" title="Gromowszczyzna">
Gromowszczyzna



</doc>
<doc id="4191940" url="https://pl.wikipedia.org/wiki?curid=4191940" title="Théophile Kaboy">
Théophile Kaboy

Théophile Kaboy Ruboneka (ur. 27 lutego 1941 w Bobandana) – kongijski duchowny rzymskokatolicki, w latach 2010–2019 biskup Goma.

</doc>
<doc id="4191950" url="https://pl.wikipedia.org/wiki?curid=4191950" title="Pandeli Cale">
Pandeli Cale

Pandeli Llambi Cale (ur. 28 marca 1874 w Korczy, zm. 3 sierpnia 1923 w Salonikach) – albański polityk, minister rolnictwa i robót publicznych w rządzie Ismaila Qemala.
Życiorys.
Pochodził z rodziny prawosławnej. W dzieciństwie wyemigrował wraz z rodziną do Egiptu. W Aleksandrii ukończył francuskojęzyczną szkołę średnią. W Egipcie nawiązał pierwsze kontakty z albańskimi działaczami narodowymi. W 1897 powrócił do rodzinnej Korczy, skąd w 1900 przeniósł się do Bukaresztu, by w 1904 powrócić do Albanii. W lutym 1909 wspólnie z Themistoklim Gërmenji i Midhatem Frashërim zakładał w Salonikach tajne stowarzyszenie albańskie i kierował czasopismem "Lidhja Ortodokse" (Liga Prawosławna). W latach 1910–1912 wziął udział w powstaniu antyosmańskim, walcząc w rejonie Korczy. W początkach listopada 1912 dotarł ponownie do Bukaresztu, gdzie organizował kongres albańskich działaczy narodowych.
W listopadzie 1912 wspólnie z Ismailem Qemalem dotarł do Wlory i należał do grona sygnatariuszy deklaracji niepodległości. W pierwszym rządzie albańskim objął stanowisko ministra rolnictwa, a następnie ministra robót publicznych. W 1913 z uwagi na zły stan zdrowia wyjechał na leczenie do Lozanny, ale powrócił w styczniu 1914, już po upadku rządu Qemala. W tym czasie zaangażował się w pomoc dla oddziałów albańskich walczących na południu kraju przeciwko Grekom.
Okres I wojny światowej Cale spędził w Szwajcarii, podróżując także w tym czasie do Francji, Bułgarii i Rumunii. W czasie pobytu w Rumunii został aresztowany przez policję rumuńską i osadzony w więzieniu w Bukareszcie. W Szwajcarii współpracował z pismem "Albania". Powrócił do Albanii w 1919, a rok później objął stanowisko prefekta Korczy. W czerwcu 1920 zrezygnował ze stanowiska prefekta i objął kierownictwo nad dyrekcją poczt i telegrafów. W 1921 został wybrany do parlamentu. Z uwagi na zły stan zdrowia wyjechał na leczenie do Salonik, gdzie zmarł w 1923. W sierpniu 1926 jego doczesne szczątki sprowadzono do rodzinnej Korczy. Imię Pandeli Cale nosi jedna z ulic w Korczy, a także ulica w Tiranie (dzielnica Komuna e Parisit).

</doc>
<doc id="4191961" url="https://pl.wikipedia.org/wiki?curid=4191961" title="Norma wzorcowa">
Norma wzorcowa



</doc>
<doc id="4191963" url="https://pl.wikipedia.org/wiki?curid=4191963" title="Norma użytkowa">
Norma użytkowa



</doc>
<doc id="4191970" url="https://pl.wikipedia.org/wiki?curid=4191970" title="Palazzo Malta">
Palazzo Malta

Palazzo Malta, oficjalnie nazywany Palazzo Magistrale, znany też jako "Palazzo di Malta" lub "Palazzo dell’Ordine di Malta" – najważniejsza z dwóch siedzib Suwerennego Rycerskiego Zakonu Szpitalników Świętego Jana, z Jerozolimy, z Rodos i z Malty (drugą jest Villa Malta), niezależnego zakonu rycerskiego. Mieści się przy Via dei Condotti 68 w Rzymie, w "rione" Campo Marzio. Budynek ma eksterytorialność, darowaną przez rząd włoski; jest własnością Zakonu.
Kontekst.
12 czerwca 1798 roku wojska francuskie pod dowództwem Napoleona Bonaparte zajęły wyspę Maltę, będącą bazą Zakonu św. Jana z Jerozolimy, zwanego też Zakonem Maltańskim. Zakon otrzymał wyspę w roku 1530 od Karola V, cesarza Świętego Cesarstwa Rzymskiego. Napoleon pozostawił na wyspie spory garnizon oraz starannie dobraną administrację. W następstwie powstania maltańskiego, 5 września 1800 roku wyspę przejęli Brytyjczycy. Postanowieniem pokoju paryskiego, 30 marca 1814 roku Malta stała się brytyjską kolonią.
W ten sposób Zakon Maltański został pozbawiony jakiegokolwiek terytorium i został skutecznie rozwiązany. Reaktywowano go jednak w 1834 roku pod nową nazwą „Suwerenny Rycerski Zakon Szpitalniczy pod wezwaniem św. Jana z Jerozolimy, Rodos i Malty”, lub po prostu „Suwerenny Rycerski Zakon Maltański” (SMOM). Nowa siedziba została ustanowiona w Palazzo Malta. W 1869 roku Palazzo Malta i druga siedziba Zakonu Villa Malta uzyskały eksterytorialność. Dzisiaj są one uznawane przez 106 państw jako niezależna siedziba suwerennego podmiotu, z ustanowieniem wzajemnych stosunków dyplomatycznych.
Historia.
Budynek nazywany dziś Palazzo Malta został zakupiony w XVI wieku przez urodzonego na Malcie włoskiego archeologa Antonio Bosio, którego wuj był przedstawicielem Zakonu św. Jana przy Stolicy Apostolskiej. Kiedy w roku 1629 Bosio zmarł, przekazał Zakonowi w testamencie budynek, który z czasem stał się domem ambasadora Zakonu przy Stolicy Świętej. Kiedy ambasadorem został Carlo Aldobrandini, powiększył budynek do jego dzisiejszych rozmiarów.
W latach dwudziestych XVIII wieku Wielki Mistrz Antonio Manoel de Vilhena powierzył Carlo Gimachowi odnowienie i dodatkowe upiększenie pałacu. Informacja ta pochodzi z listów wymienianych pomiędzy Wielkim Mistrzem i ambasadorem Zakonu w Rzymie, Giambattistą Spinola. Odnowienie obejmowało m.in. instalację okazałej fontanny na dziedzińcu. Budynek pełnił rolę ambasady aż do roku 1834, kiedy cały Zakon przeniósł tutaj swoją siedzibę.
Budynek został gruntownie odnowiony w latach 1889–1894, lecz większość oryginalnych cech została zachowana.
Od 11 marca 2008 roku do stycznia roku 2017, w budynku mieszkał Fra’ Matthew Festing, 79. Książę i Wielki Mistrz Suwerennego Rycerskiego Zakonu Maltańskiego. Tam też wykonuje się większość obowiązków rządowych i administracyjnych.
Architektura.
Parter budynku wykonany jest z ociosanych bloków kamiennych. Wejście do pałacu zwieńczone jest architrawem z solidnymi wspornikami, podtrzymującymi balkon powyżej. Okna na pierwszym piętrze zwieńczone są tympanonami, naprzemiennie trójkątnymi i wygiętymi w łuk. Okna drugiego piętra wykończone są architrawami. Cały budynek zwieńczony jest gzymsem ozdobionym konsolami.

</doc>
<doc id="4192112" url="https://pl.wikipedia.org/wiki?curid=4192112" title="Punkt Widzenia OSW">
Punkt Widzenia OSW

Punkt Widzenia Ośrodka Studiów Wschodnich – polska seria wydawana od 2006 roku poświęcona stosunkom międzynarodowym. Wydawcą jest Ośrodek Studiów Wschodnich. Poszczególne książki z serii mają charakter monograficzny. Obecnie są wydawane w języku polskim oraz w języku angielskim. 

</doc>
<doc id="4192118" url="https://pl.wikipedia.org/wiki?curid=4192118" title="Prace OSW">
Prace OSW

Prace Ośrodka Studiów Wschodnich – seria wydawnicza poświęcona różnym zagadnieniom międzynarodowym publikowana od 2001 roku przez Ośrodek Studiów Wschodnich. Ukazującą się kilkanaście razy w roku. Wydawane są w języku polskim i angielskim.

</doc>
<doc id="4192121" url="https://pl.wikipedia.org/wiki?curid=4192121" title="Raport OSW">
Raport OSW

Raport Ośrodka Studiów Wschodnich – polska seria wydawana od 2001 roku poświęcona stosunkom międzynarodowym. Wydawcą jest Ośrodek Studiów Wschodnich. Poszczególne tomy z serii mają charakter monograficzny. Obecnie są wydawane w języku polskim oraz w języku angielskim. 

</doc>
<doc id="4192122" url="https://pl.wikipedia.org/wiki?curid=4192122" title="Aube (pieśń)">
Aube (pieśń)

Aube – starofrancuski rodzaj porannej pieśni rozstania, pokrewny prowansalskiej albie.
Aube pojawiła się w północnej Francji pod koniec XII w. Mogła stanowić kontynuację prowansalskiej alby lub powstać niezależnie od niej. Gatunek odgrywał jednak mniejszą rolę niż alba na południu Francji. Utwory tego rodzaju odnosiły się zwykle do porannego rozstania i pożegnania kochanków. W kilku zachowanych utworach pojawiły się postacie strażników, którzy w XIII w., oprócz nawoływania się i używania trąb, także śpiewali i grali na różnych instrumentach. Motyw strażnika połączony z intrygą miłosną przeszedł do wielu francuskich pieśni tanecznych.

</doc>
<doc id="4192129" url="https://pl.wikipedia.org/wiki?curid=4192129" title="Komentarze OSW">
Komentarze OSW

Komentarze Ośrodka Studiów Wschodnich – polska seria wydawana od 2006 roku poświęcona stosunkom międzynarodowym. Wydawcą jest Ośrodek Studiów Wschodnich. Poszczególne tomy z serii mają charakter monograficzny. Obecnie są wydawane w języku polskim oraz w języku angielskim. 

</doc>
<doc id="4192134" url="https://pl.wikipedia.org/wiki?curid=4192134" title="Autoepitafium">
Autoepitafium

Autoepitafium (gr. "autós" ’sam’ + "epitaphios" ’pogrzebowy’) – krótki utwór poetycki w stylu nagrobkowym, opisujący własne życie autora, odmiana epitafium.
Jako osobny gatunek autoepitafium ukształtowało się w starożytności. Od typowych epitafiów różniło się czasem powstania (pisane za życia osoby), autorstwem (twórca pisał dla samego siebie), funkcją autokreacyjną (autor kreował własny wizerunek dla potomności). W przypadku części autoepitafiów, zwłaszcza starożytnych, trudno rozstrzygnąć, czy faktycznie było napisane przez samego bohatera, czy zostało napisane po jego śmierci przez kogoś innego w formie autoepitafium.
Przykładem autoepitafium rzymskiego jest wiersz poety Kwintusa Enniusza, żyjącego na przełomie III i II wiek p.n.e. Trzy inne autoepitafia znane są z przekazu Gelliusza, aczkolwiek ich autentyczność bywa kwestionowana. Teksty o cechach autoepitafium pozostawili też po sobie Ojcowie Kościoła: Grzegorz z Nazjanzu i św. Damazy. W literaturze polskiej przykładem autoepitafium jest m.in. dwuwiersz, który Klemens Janicki nakazał wyryć na swoim grobie w elegii "O sobie samym do potomności" ze zbioru "Tristium liber". Współczesnym i ironicznym nawiązaniem do wzorca antycznego jest wiersz "Nagrobek" Wisławy Szymborskiej.

</doc>
<doc id="4192136" url="https://pl.wikipedia.org/wiki?curid=4192136" title="Richard Domba">
Richard Domba

Richard Domba Mady (ur. 10 stycznia 1953 w Aba, zm. 3 lipca 2021 w Kinszasie) – kongijski duchowny rzymskokatolicki, w latach 1994–2021 biskup Doruma-Dungu.

</doc>
<doc id="4192145" url="https://pl.wikipedia.org/wiki?curid=4192145" title="Julien Andavo Mbia">
Julien Andavo Mbia

Julien Andavo Mbia (ur. 5 września 1950 w Faradje) – kongijski duchowny rzymskokatolicki, od 2003 biskup Isiro-Niangara.
Życiorys.
Święcenia kapłańskie przyjął 26 sierpnia 1979. Był m.in. ekonomem Wydziału Katolickiego w Kinszasie, wykładowcą teologii w Bunii oraz rektorem studiów filozoficznych seminarium w Kisangani.
1 lutego 2003 papież Jan Paweł II mianował go biskupem Isiro-Niangara. Sakry biskupiej udzielił mu 19 marca tegoż roku kard. Frédéric Etsou-Nzabi-Bamungwabi.

</doc>
<doc id="4192147" url="https://pl.wikipedia.org/wiki?curid=4192147" title="Scaphisoma coeruleum">
Scaphisoma coeruleum

Scaphisoma coeruleum – gatunek chrząszcza z rodziny kusakowatych, podrodziny łodzikowatych i plemienia Scaphisomatini.
Gatunek ten opisany został w 2002 roku przez Ivana Löbla na podstawie okazów odłowionych w 1968 roku.
Chrząszcz o ciele długości 1,5 mm, ubarwiony ciemno, metalicznie zielono lub niebiesko z czarnym spodem tułowia i odwłoka, ciemnobrązowymi odnóżami i ochrowymi czułkami. Trzeci człon czułków jest u niego tylko półtora raza dłuższy niż szerszy, co odróżnia go od "S. papua". Przedplecze jest bardzo krótko owłosione, o punktowaniu gęstym, bardzo delikatnym i płytkim. Pokrywy są słabo zwężone u nasady, najszersze z tyłu nasadowej ⅓. Tylna para skrzydeł jest bardzo silnie zredukowana. Samiec ma symetryczne, rozszerzone ku szczytom paramery oraz długi edeagus o falistym wyrostku szczytowym.
Owad endemiczny dla Papui-Nowej Gwinei, znany tylko z Góry Wilhelma. Spotykany na wysokości 3200–3600 m n.p.m.

</doc>
<doc id="4192151" url="https://pl.wikipedia.org/wiki?curid=4192151" title="Valentin Masengo">
Valentin Masengo

Valentin Masengo Mkinda (ur. 10 grudnia 1940 w Kahako, zm. 26 października 2018 w Lutembo) – kongijski duchowny rzymskokatolicki, biskup Kabindy w latach 1996-2018.

</doc>
<doc id="4192153" url="https://pl.wikipedia.org/wiki?curid=4192153" title="Scaphisoma fenestratum">
Scaphisoma fenestratum

Scaphisoma fenestratum – gatunek chrząszcza z rodziny kusakowatych, podrodziny łodzikowatych i plemienia Scaphisomatini.
Gatunek ten opisany został w 2002 roku przez Ivana Löbla na podstawie 7 okazów odłowionych w 1968 roku.
Chrząszcz o ciele długości od 2 do 2,1 mm, ubarwiony ciemnobrązowo lub czarno z ochrowymi: wierzchołkową ćwiartką pokryw i plamką za środkiem ich długości. Przedplecze jest najszersze u nasady, a ku przodowi bardzo silnie zwężone. Punktowanie jego powierzchni jest płytkie, bardzo delikatne i rzadkie. Pokrywy są słabo zwężone u nasady, najszersze z tyłu nasadowej ćwiartki. Rejon szwu pokryw jest przynajmniej w tylnej ich połowie wyniesiony. Punktowanie pokryw jest niewiele silniejsze niż przedplecza. Tylna para skrzydeł jest bardzo silnie zredukowana. Samiec ma niesymetryczne, silnie rozszerzone paramery oraz długi edeagus o łukowatym wyrostku szczytowym.
Owad endemiczny dla Papui-Nowej Gwinei, znany tylko z Góry Wilhelma. Spotykany na wysokości 3200 m n.p.m.

</doc>
<doc id="4192154" url="https://pl.wikipedia.org/wiki?curid=4192154" title="Valentin Masengo Nkinda">
Valentin Masengo Nkinda



</doc>
<doc id="4192156" url="https://pl.wikipedia.org/wiki?curid=4192156" title="Bronisław Osuchowski">
Bronisław Osuchowski

Bronisław Osuchowski (ur. 22 lutego 1851 w Jasieniu, zm. 8 maja 1929 we Lwowie) – właściciel ziemski, poseł do Sejmu Krajowego Galicji VII kadencji, Rady Państwa i Sejmu Ustawodawczego.
Życiorys.
Był synem Andrzeja i Faustyny z Bukowskich. Studiował na Uniwersytecie Lwowskim, a następnie gospodarował w swoim majątku Wiśniowczyk, był prezesem Kasy Pożyczkowo-Oszczędnościowej w tej miejscowości. Od 1884 działał w Galicyjskim Towarzystwie Kredytowym Ziemskim i Galicyjskim Towarzystwie Gospodarskim we Lwowie. W latach 1884–1912 zasiadał w Radzie Powiatowej w Turce, a w latach 1890–1904 był marszałkiem powiatowym w Turce. Wybrany w okręgu gmin wiejskich IV kurii okręgu Turka na posła do Sejmu Krajowego VII kadencji sprawował mandat w latach 1895–1901 pracując głównie w sejmowej komisji kolejowej. W tym okresie zabiegał o budowę linii kolejowej Ustrzyki–Wołosate–Turka. W latach 1911–1918 był posłem do Rady Państwa z okręgu Baligród–Turka–Drohobycz–Stary Sambor. Należał do grupy posłów konserwatywnych w Kole Polskim. Wybrany do komisji kolejowej, petycyjnej, ubezpieczeń socjalnych w Izbie występował w sprawach dotyczących ludności swego okręgu. Jako członek Koła Polskiego wszedł do Sejmu Ustawodawczego 1919–1922, należał do Klubu Pracy Konstytucyjnej i został wybrany do sejmowej komisji komunikacyjnej. Zmarł we Lwowie po ciężkiej chorobie, pochowany został na cmentarzu Łyczakowskim.

</doc>
<doc id="4192157" url="https://pl.wikipedia.org/wiki?curid=4192157" title="Kraiński">
Kraiński

Osoby noszące nazwisko Kraiński:

</doc>
<doc id="4192158" url="https://pl.wikipedia.org/wiki?curid=4192158" title="Awdl">
Awdl

Awdl (wal. ’krótki wiersz o jednakowym rytmie’, od "odl" ’rym’) – starowalijski gatunek poetycki.
Gatunek rozpowszechniony był w XII–XIII w. przed podbojem Walii przez Edwarda I. "Awdlau" (l. mn.) tworzyło około trzydziestu poetów działających na dworach władców Powys i Gwynedd. Czołowymi twórcami tego gatunku byli Meilyr Brydydd, Cynddelw Brydydd Mawr i Llyuwarch ap LLywelyn. W ramach gatunku "awdl" powstawały krótki liryki miłosne, ale także dłuższe elegie i ody (dłuższym formom sprzyjały strofy różniące się rymami). W Walii jeszcze do XIX w. używano awdl do tworzenia ód.

</doc>
<doc id="4192160" url="https://pl.wikipedia.org/wiki?curid=4192160" title="Jean-Anatole Kalala">
Jean-Anatole Kalala

Jean-Anatole Kalala Kaseba (ur. 25 stycznia 1947 w Muala) – kongijski duchowny rzymskokatolicki, w latach 1990–2020 biskup Kamina.

</doc>
<doc id="4192161" url="https://pl.wikipedia.org/wiki?curid=4192161" title="Scaphisoma infirmum">
Scaphisoma infirmum

Scaphisoma infirmum – gatunek chrząszcza z rodziny kusakowatych, podrodziny łodzikowatych i plemienia Scaphisomatini.
Gatunek ten opisany został w 2002 roku przez Ivana Löbla na podstawie parki okazów odłowionych w 1968 roku.
Chrząszcz o ciele długości od 1,8 do 2 mm, ubarwiony ciemnobrązowo z jaśniejszymi czułkami, goleniami i stopami oraz parą skośnych, ochrowych, niekiedy pośrodku przerwanych plam przedwierzchołkowych na pokrywach. Przedplecze jest najszersze u nasady, a ku przodowi bardzo silnie zwężone. Punktowanie jego powierzchni jest płytkie, bardzo delikatne i rzadkie. Pokrywy są słabo zwężone u nasady, najszersze z tyłu nasadowej ćwiartki. Rejon szwu pokryw jest przynajmniej w tylnej ich połowie wyniesiony. Punktowanie pokryw jest grubsze niż przedplecza i grubsze niż u "S. fenestratum". Tylna para skrzydeł jest w pełni wykształcona. Samiec ma niesymetryczne paramery, z których prawa jest wąska, a lewa silnie rozszerzona.
Owad endemiczny dla Papui-Nowej Gwinei, znany tylko z Góry Wilhelma.

</doc>
<doc id="4192173" url="https://pl.wikipedia.org/wiki?curid=4192173" title="Richard Baawobr">
Richard Baawobr

Richard Kuuia Baawobr M. Afr. (ur. 21 czerwca 1959 w Tom-Zendagangn, zm. 27 listopada 2022 w Rzymie) – ghański duchowny katolicki, biskup Wa w latach 2016-2022, kardynał od 2022.
Życiorys.
Prezbiterat.
Święcenia kapłańskie przyjął 18 lipca 1987 w Zgromadzeniu Misjonarzy Afryki. Pracował w Demokratycznej Republice Konga, w Tanzanii i we Francji. W 2004 został pierwszym asystentem generalnym zakonu, a w 2010 wybrano go na generała zgromadzenia.
Episkopat.
17 lutego 2016 papież Franciszek mianował go biskupem ordynariuszem Wa. Sakry biskupiej udzielił mu 7 maja 2016 kardynał Peter Turkson. 29 maja 2022 podczas modlitwy Regina Coeli papież Franciszek ogłosił jego nominację kardynalską. Ze względu na stan zdrowia nie uczestniczył w konsystorzu 27 sierpnia 2022. Baawobr został kreowany kardynałem prezbiterem i otrzymał kościół tytularny Santa Maria Immacolata di Lourdes a Boccea w późniejszym czasie. 1 sierpnia 2022 został wybrany przewodniczącym Sympozjum Konferencji Episkopatów Afryki i Madagaskaru i pełnił tę funkcję do swojej śmierci.
Zmarł trzy miesiące po otrzymaniu biretu kardynalskiego, 27 listopada 2022 w Rzymie.

</doc>
<doc id="4192175" url="https://pl.wikipedia.org/wiki?curid=4192175" title="Richard Kuuia Baawobr">
Richard Kuuia Baawobr



</doc>
<doc id="4192183" url="https://pl.wikipedia.org/wiki?curid=4192183" title="Aleksandr Smorczkow">
Aleksandr Smorczkow

Aleksandr Pawłowicz Smorczkow (ros. Александр Павлович Сморчков; ur. 29 listopada 1919 we wsi Czekmowo w obwodzie moskiewskim, zm. 16 listopada 1998 w Moskwie) – radziecki lotnik wojskowy, pułkownik, Bohater Związku Radzieckiego (1951).
Życiorys.
Skończył 7 klas, pracował w fabryce w Mytiszczi, w 1937–1938 uczył się tam w aeroklubie. W listopadzie 1938 został powołany do Armii Czerwonej, w 1940 ukończył Kaczyńską Wyższą Wojskową Szkołę Lotniczą dla Pilotów i został instruktorem w Lwowskiej Wojskowej Lotniczej Szkole Pilotów, od grudnia 1940 do sierpnia 1941 w Fastowskiej Wojskowej Lotniczej Szkole Pilotów, następnie w Czernihowskiej Wojskowej Lotniczej Szkole Pilotów.
Od 6 października 1941 uczestniczył w walkach z Niemcami na Froncie Południowym, 25 października 1941 został ranny w walce, w grudniu 1941 został dowódcą klucza w Czernihowskiej Wojskowej Lotniczej Szkole Pilotów przeniesionej do miasta Kyzył-Arwat. Od grudnia 1942 do maja 1943 był zastępcą dowódcy-nawigatorem eskadry lotniczego pułku myśliwskiego 136 Mieszanej Dywizji Lotniczej Sił Wojskowo-Powietrznych Środkowoazjatyckiego Okręgu Wojskowego w Aszchabadzie, od maja do września 1943 kursantem kursów doskonalenia nawigatorów, później został zastępcą dowódcy eskadry 523 lotniczego pułku myśliwskiego 303 Lotniczej Dywizji Myśliwskiej 1 Armii Powietrznej Frontu Zachodniego, od października 1943 do maja 1944 ponownie uczył się na kursach. W maju 1944 objął dowództwo eskadry, brał udział w operacji smoleńskiej, białoruskiej, nadbałtyckiej i wschodniopruskiej, wielokrotnie zajmując się zwiadem powietrznym. Podczas wojny wykonał 279 lotów bojowych, stoczył 18 walk powietrznych, strącił osobiście 2 samoloty wroga, a 1 uszkodził. Od 1944 należał do partii komunistycznej.
Po wojnie nadal dowodził eskadrą, w lutym 1947 został zastępcą dowódcy pułku, w czerwcu 1949 znów dowódcą eskadry, a w styczniu 1951 ponownie zastępcą dowódcy pułku lotniczego. W marcu 1951 został komenderowany do Chin (Shenyang), od maja 1951 do lutego 1952 brał udział w wojnie koreańskiej, wykonując 150 lotów bojowych i staczając 52 walki powietrzne, w których zestrzelił osobiście 13 i w grupie 1 samolot wroga, a 3 samoloty uszkodził. W 1956 ukończył Akademię Wojskowo-Powietrzną w Monino, otrzymał stopień pułkownika i został dowódcą lotniczego szkolnego pułku myśliwskiego, w maju 1962 zastępcą dowódcy 9 Lotniczej Dywizji Myśliwskiej w Moskiewskim Okręgu Wojskowym, od stycznia do sierpnia 1964 dowodził 95 Lotniczą Dywizją Myśliwską. Od sierpnia 1964 do marca 1966 został naczelnikiem punktu dowódczego 26 Armii Powietrznej Białoruskiego Okręgu Wojskowego, potem wykładowcą i od kwietnia 1967 starszym wykładowcą katedry taktyki i teorii sztuki wojennej w Akademii Wojskowo-Inżynieryjnej im. Żukowskiego, w grudniu 1975 przeszedł do rezerwy.
Odznaczenia.
I inne.

</doc>
<doc id="4192186" url="https://pl.wikipedia.org/wiki?curid=4192186" title="Bojan Najdenow">
Bojan Najdenow

Bojan Najdenow, maced. Бојан Најденов (ur. 27 sierpnia 1991) – macedoński piłkarz grający na pozycji środkowego pomocnika w Esteghlalu Teheran.
Kariera klubowa.
W latach 2010–2015 był zawodnikiem Horizontu Turnowo, w barwach którego rozegrał w macedońskiej ekstraklasie 128 meczów i zdobył osiem bramek. W pierwszej rundzie sezonu 2012/2013 przebywał na wypożyczeniu w drugoligowym FK Mirawci.
W latach 2015–2016 występował w Rabotniczki Skopje. W sezonie 2016/2017, w którym zdobył ze swoim klubem brązowy medal mistrzostw Macedonii, rozegrał 30 meczów i strzelił cztery bramki w spotkaniach z: FK Makedonija Dźorcze Petrow (4:0 – 10 sierpnia 2016; 2:1 – 15 października 2016), Pobeda Prilep (1:2 – 28 września 2016; 3:1 – 30 listopada 2016). W sezonie 2017/2018 wystąpił w czterech meczach kwalifikacyjnych do Ligi Europy, w których zdobył trzy gole.
Pod koniec sierpnia 2017 przeszedł do Smouha SC. W egipskiej ekstraklasie rozegrał cztery mecze. W styczniu 2018 testowany był w Koronie Kielce (zagrał w dwóch sparingach), z którą przebywał na obozie przygotowawczym w Turcji. Nie został jednak zawodnikiem kieleckiego klubu. W lutym 2018 podpisał półtoraroczny kontrakt z irańskim Esteghlalem Teheran.
Kariera reprezentacyjna.
W reprezentacji Macedonii zadebiutował 18 czerwca 2014 w przegranym meczu towarzyskim z Chinami (0:2).

</doc>
<doc id="4192189" url="https://pl.wikipedia.org/wiki?curid=4192189" title="Alfred Agyenta">
Alfred Agyenta

Alfred Agyenta (ur. 20 stycznia 1959 w Wiagha) – ghański duchowny katolicki, biskup Navrongo–Bolgatanga od 2011.
Życiorys.
Prezbiterat.
Święcenia kapłańskie przyjął 6 sierpnia 1988 i został inkardynowany do diecezji Navrongo–Bolgatanga. Studiował we Włoszech i w Belgii. Był m.in. wikariuszem w Navrongo oraz wykładowcą seminarium w Tamale.
Episkopat.
5 kwietnia 2011 papież Benedykt XVI mianował go biskupem ordynariuszem Navrongo–Bolgatanga. Sakry biskupiej udzielił mu 29 czerwca 2011 nuncjusz apostolski w Ghanie – arcybiskup Léon Kalenga Badikebele.

</doc>
<doc id="4192190" url="https://pl.wikipedia.org/wiki?curid=4192190" title="Cezary Ketling-Szemley">
Cezary Ketling-Szemley

Cezary Ketling-Szemley, właśc. Cezary Szemley, ps. „Janusz”, „Ketling” (ur. 1915, zm. 9 stycznia 1979) – uczestnik II wojny światowej.
Przed 1939 był zatrudniony w Ministerstwie Sprawiedliwości, działał w Stronnictwie Demokratycznym. Podczas II wojny światowej był szefem organizacji Polska Ludowa Akcja Niepodległościowa. Początkowo, z racji podporządkowania PLANu na rzecz Armii Krajowej, kierował plutonem w strukturze AK. Wskutek sprawy rzekomej denuncjacji redakcji pisma „Z dnia na dzień” postanowieniem II Wojskowego Sądu Specjalnego przy KG AK z 21 lutego 1943 został zaocznie skazany na karę śmierci. Wspierał działania Żydowskiego Związku Wojskowego. Jako Janusz Szemley ps. „Arpad” został dowódcą brygady Polskiej Armii Ludowej im. Stanisława Dubois (zob. Milicja Ludowa Robotniczej Partii Polskich Socjalistów). Później, po separacji od AK wraz z PLAN-em przystąpił do Naczelnego Komitetu Ludowego, później przemianowanego na Centralny Komitet Ludowy, podporządkowany PKWN.
Zmarł 9 stycznia 1979 i został pochowany na Cmentarzu Komunalnym Północnym w Warszawie.

</doc>
<doc id="4192193" url="https://pl.wikipedia.org/wiki?curid=4192193" title="Bulwar Józefa Zwierzyckiego">
Bulwar Józefa Zwierzyckiego



</doc>
<doc id="4192195" url="https://pl.wikipedia.org/wiki?curid=4192195" title="Bulwar kard. Stefana Wyszyńskiego">
Bulwar kard. Stefana Wyszyńskiego



</doc>
<doc id="4192196" url="https://pl.wikipedia.org/wiki?curid=4192196" title="Bulwar ks. Aleksandra Zienkiewicza">
Bulwar ks. Aleksandra Zienkiewicza



</doc>
<doc id="4192198" url="https://pl.wikipedia.org/wiki?curid=4192198" title="Bulwar Odrzański">
Bulwar Odrzański



</doc>
<doc id="4192200" url="https://pl.wikipedia.org/wiki?curid=4192200" title="Bulwar Piotra Włostowica">
Bulwar Piotra Włostowica



</doc>
<doc id="4192202" url="https://pl.wikipedia.org/wiki?curid=4192202" title="Bulwar Politechniki Wrocławskiej">
Bulwar Politechniki Wrocławskiej



</doc>
<doc id="4192203" url="https://pl.wikipedia.org/wiki?curid=4192203" title="Bulwar Słoneczny">
Bulwar Słoneczny



</doc>
<doc id="4192205" url="https://pl.wikipedia.org/wiki?curid=4192205" title="Bulwar Stanisława Kulczyńskiego">
Bulwar Stanisława Kulczyńskiego



</doc>
<doc id="4192206" url="https://pl.wikipedia.org/wiki?curid=4192206" title="Bulwar Tadka Jasińskiego">
Bulwar Tadka Jasińskiego



</doc>
<doc id="4192208" url="https://pl.wikipedia.org/wiki?curid=4192208" title="Bulwar Xawerego Dunikowskiego">
Bulwar Xawerego Dunikowskiego



</doc>
<doc id="4192210" url="https://pl.wikipedia.org/wiki?curid=4192210" title="Skwer ELWRO">
Skwer ELWRO



</doc>
<doc id="4192212" url="https://pl.wikipedia.org/wiki?curid=4192212" title="Skwer Skaczącej Gwiazdy">
Skwer Skaczącej Gwiazdy



</doc>
<doc id="4192213" url="https://pl.wikipedia.org/wiki?curid=4192213" title="Skwer Ludzi ze znakiem &quot;P&quot;">
Skwer Ludzi ze znakiem &quot;P&quot;



</doc>
<doc id="4192215" url="https://pl.wikipedia.org/wiki?curid=4192215" title="Aleksandr Wybornow">
Aleksandr Wybornow

Aleksandr Iwanowicz Wybornow (ros. Александр Иванович Выборнов, ur. 17 września 1921 w Kaszyrze, zm. 31 października 2015 w Moskwie) – radziecki lotnik wojskowy, generał porucznik lotnictwa, Bohater Związku Radzieckiego (1945).
Życiorys.
Do 1938 skończył 10 klas szkoły w Kaszyrze, w latach 1937–1938 uczył się w aeroklubie, a 1938–1939 w technikum kultury fizycznej w Smoleńsku, w 1939 ukończył smoleński aeroklub. Od grudnia 1939 służył w Armii Czerwonej, w grudniu 1940 ukończył Czugujewską Wojskową Szkołę Lotniczą i został lotnikiem-instruktorem, po ataku Niemiec na ZSRR został wraz ze szkołą ewakuowany do Szymkentu. Od października 1942 uczestniczył w wojnie z Niemcami jako lotnik, starszy lotnik i dowódca klucza, od października 1942 do marca 1943 walczył na Froncie Kalinińskim, od lipca do października 1943 Woroneskim, a od października do grudnia 1943 1 Ukraińskim, brał udział w operacji wielkołuckiej, bitwie pod Kurskiem, operacji biełgorodzko-charkowskiej i sumsko-pryłuckiej, bitwie o Dniepr i operacji kijowskiej. W kwietniu 1944 ukończył lotnicze kursy doskonalenia kadry dowódczej w Lipiecku, od kwietnia 1944 do maja 1945 był pomocnikiem dowódcy pułku i dowódcą eskadry 728 lotniczego pułku myśliwskiego 1 Frontu Ukraińskiego, uczestniczył w operacji lwowsko-sandomierskiej, sandomiersko-śląskiej, dolnośląskiej, górnośląskiej, berlińskiej i praskiej. Podczas wojny wykonał 236 lotów bojowych i stoczył 57 walk powietrznych, w których strącił 21 samolotów wroga.
Po wojnie dowodził eskadrą w Centralnej Grupie Wojsk w Austrii i w Taurydzkim Okręgu Wojskowym, w 1954 ukończył Akademię Wojskowo-Powietrzną w Monino, następnie był zastępcą dowódcy i 1955-1958 dowódcą 330 samodzielnego pułku lotniczego w Północnej Grupie Wojsk w Chojnie. Od stycznia 1958 był zastępcą dowódcy, od maja do września 1958 I zastępcą dowódcy, a od września 1958 do czerwca 1962 dowódcą 26 Lotniczej Dywizji Myśliwskiej w Pietrozawodsku, następnie od czerwca 1962 do listopada 1965 dowódcą 5 Dywizji Obrony Przeciwlotniczej w Pietrozawodsku. Od listopada 1965 do listopada 1970 był szefem Przysposobienia Wojskowego Lotnictwa Obrony Przeciwlotniczej, od października do grudnia 1967 był doradcą ds. lotnictwa obrony przeciwlotniczej w Egipcie, a 1970-1980 inspektorem w Inspekcji Sił Wojskowo-Powietrznych Głównej Inspekcji Ministerstwa Obrony ZSRR, następnie przeszedł do rezerwy. Później pracował jako prorektor Moskiewskiego Instytutu Fizyczno-Technicznego i od 1983 szef Działu Kadr i pomocnik rektora Moskiewskiego Instytutu Chemiczno-Technologicznego/Rosyjskiego Uniwersytetu Chemiczno-Technologicznego, a 2006-2012 pomocnik prezesa tego uniwersytetu. W 1973 otrzymał honorowe obywatelstwo Kaszyry.
Odznaczenia.
I inne.

</doc>
<doc id="4192216" url="https://pl.wikipedia.org/wiki?curid=4192216" title="Ulica Młodych Techników">
Ulica Młodych Techników



</doc>
<doc id="4192217" url="https://pl.wikipedia.org/wiki?curid=4192217" title="Trasa Mieszczańska">
Trasa Mieszczańska



</doc>
<doc id="4192218" url="https://pl.wikipedia.org/wiki?curid=4192218" title="Ulica Sokolnicza">
Ulica Sokolnicza



</doc>
<doc id="4192219" url="https://pl.wikipedia.org/wiki?curid=4192219" title="Ulica Psie Budy">
Ulica Psie Budy



</doc>
<doc id="4192220" url="https://pl.wikipedia.org/wiki?curid=4192220" title="Plac Bzowy">
Plac Bzowy



</doc>
<doc id="4192222" url="https://pl.wikipedia.org/wiki?curid=4192222" title="Plac Świętego Macieja">
Plac Świętego Macieja



</doc>
<doc id="4192223" url="https://pl.wikipedia.org/wiki?curid=4192223" title="Plac Icchaka Lejba Pereca">
Plac Icchaka Lejba Pereca



</doc>
<doc id="4192224" url="https://pl.wikipedia.org/wiki?curid=4192224" title="Plac Orląt Lwowskich">
Plac Orląt Lwowskich



</doc>
<doc id="4192226" url="https://pl.wikipedia.org/wiki?curid=4192226" title="Plac Muzealny">
Plac Muzealny

Plac Muzealny:

</doc>
<doc id="4192227" url="https://pl.wikipedia.org/wiki?curid=4192227" title="Plac Legionów">
Plac Legionów



</doc>
<doc id="4192229" url="https://pl.wikipedia.org/wiki?curid=4192229" title="Plac Ludwika Hirszfelda">
Plac Ludwika Hirszfelda



</doc>
<doc id="4192230" url="https://pl.wikipedia.org/wiki?curid=4192230" title="Plac Czysty">
Plac Czysty



</doc>
<doc id="4192231" url="https://pl.wikipedia.org/wiki?curid=4192231" title="Gaspard Mudiso">
Gaspard Mudiso

Gaspard Mudiso Mundla (ur. 23 grudnia 1940 w Kenge) – kongijski duchowny rzymskokatolicki, biskup Kenge w latach 1999–2018.

</doc>
<doc id="4192232" url="https://pl.wikipedia.org/wiki?curid=4192232" title="Scaphisoma frontale">
Scaphisoma frontale

Scaphisoma frontale – gatunek chrząszcza z rodziny kusakowatych, podrodziny łodzikowatych i plemienia Scaphisomatini.
Gatunek ten opisany został w 2002 roku przez Ivana Löbla na podstawie 6 okazów odłowionych w 1968 roku.
Charakterystyka.
Chrząszcz o ciele długości od 1,55 do 1,65 mm, ubarwiony ciemnorudobrązowo do czarnego z ciemnobrązowymi wierzchołkami pokryw, rudobrązowymi udami i goleniami oraz jeszcze jaśniejszymi czułkami i stopami. U samca na czole występuje wcisk z łatką bardzo gęstego, jasnego owłosienia. Przedplecze jest ku przodowi silnie zwężone, a punktowanie jego powierzchni jest płytkie, bardzo delikatne i rzadkie. Pokrywy są mocno zwężone u nasady, najszersze z tyłu nasadowej 1/5. Rejon szwu pokryw jest przynajmniej w tylnej ich połowie wyniesiony. Punktowanie pokryw jest niewiele grubsze niż przedplecza. Tylna para skrzydeł jest prawie całkiem zanikła. Samiec ma genitalia podobnie zbudowane jak "S. fenestratum", ale wierzchołkowy wyrostek jego edeagusa jest silniej odgięty bocznie i słabiej zakrzywiony brzusznie.
Owad endemiczny dla Papui-Nowej Gwinei, znany tylko z Góry Wilhelma.

</doc>
<doc id="4192233" url="https://pl.wikipedia.org/wiki?curid=4192233" title="Peter Angkyier">
Peter Angkyier

Peter Paul Yelezuome Angkyier (ur. 26 listopada 1961 w Nandon) – ghański duchowny katolicki, biskup Damongo od 2011.
Życiorys.
Prezbiterat.
Święcenia kapłańskie przyjął 15 sierpnia 1992 i został inkardynowany do archidiecezji Tamale. Po kilkuletnim stażu duszpasterskim wyjechał do Wiednia, gdzie opiekował się studentami pochodzącymi z Afryki. W latach 1996-2000 studiował w Rzymie, a po powrocie do kraju został ojcem duchownym, a następnie wykładowcą seminarium w Tamale. W latach 2002-2009 wikariusz generalny diecezji Damongo.
Episkopat.
17 grudnia 2010 papież Benedykt XVI mianował go biskupem ordynariuszem Damongo. Sakry biskupiej udzielił mu 25 marca 2011 metropolita Tamale – arcybiskup Philip Naameh.

</doc>
<doc id="4192235" url="https://pl.wikipedia.org/wiki?curid=4192235" title="Kuchyňa (powiat Malacky)">
Kuchyňa (powiat Malacky)

Kuchyňa – wieś i gmina (obec) w powiecie Malacky, w kraju bratysławskim na Słowacji. Leży na Nizinie Zahorskiej, u podnóża Małych Karpat.
W 2011 roku populacja wsi wynosiła 1660 osób, 94,3% mieszkańców podało narodowość słowacką.
W pobliżu wsi znajduje się lotnisko wojskowe.
Historia.
Jest to jedna z najstarszych wsi w regionie Záhorie. Pierwsza pisemna wzmianka o miejscowości pochodzi z 1206, wymieniona jest w niej pod nazwą "Cuhnamezej". W 1238 wzmiankowana jako "Chuhna", w 1244 – "Cohnha", w 1291 – "Kuhna", w 1773 – "Kuchina", w 1808 – "Kuchyňa", po węgiersku "Konyha", po niemiecku "Kuchel". Podczas najazdu tatarskiego w 1241 wieś została spustoszona i wyludniła się. Opuszczoną wieś od króla Beli IV otrzymał Depreht, syn bratysławskiego wójta Kunta; ściągnął on osadników, a w okolicy wybudował zamek, który nazwał swoim imieniem. W 1720 wieś miała winnice, 4 młyny i liczyła 94 podatników; w 1828 miała 198 domów i 1424 mieszkańców.
Zabytki.
We wsi znajduje się barokowy kościół rzymskokatolicki z 1701, postawiony na miejscu starszego, wzmiankowanego w 1561. Jest on otoczony murem obronnym. Innym zabytkiem jest myśliwski kasztel z 1885.

</doc>
<doc id="4192236" url="https://pl.wikipedia.org/wiki?curid=4192236" title="Peter Paul Yelezuome Angkyier">
Peter Paul Yelezuome Angkyier



</doc>
<doc id="4192237" url="https://pl.wikipedia.org/wiki?curid=4192237" title="Scaphisoma medium">
Scaphisoma medium

Scaphisoma medium – gatunek chrząszcza z rodziny kusakowatych, podrodziny łodzikowatych i plemienia Scaphisomatini.
Gatunek ten opisany został w 2002 roku przez Ivana Löbla na podstawie okazów odłowionych w 1968 roku.
Chrząszcz o ciele długości od 1,6 do 1,95 mm, ubarwiony ciemnorudobrązowo do czarnego z ciemnobrązowymi wierzchołkami pokryw, rudobrązowymi udami i goleniami oraz jeszcze jaśniejszymi czułkami i stopami. U obu płci na czole brak owłosionych wcisków. Przedplecze jest ku przodowi silnie zwężone, a punktowanie jego powierzchni jest płytkie, bardzo delikatne i rzadkie. Pokrywy są mocno zwężone u nasady, najszersze z tyłu nasadowej 1/5. Rejon szwu pokryw jest przynajmniej w tylnej ich połowie wyniesiony. Punktowanie pokryw jest niewiele grubsze niż przedplecza. Tylna para skrzydeł jest silnie zredukowana. Samiec ma edeagus o niesymetrycznie zwężonej nabrzmiałości nasadowej i łukowatym wyrostku wierzchołkowym, a jego prawa paramera jest szersza od lewej.
Owad endemiczny dla Papui-Nowej Gwinei, znany tylko z Góry Wilhelma. Spotykany na rzędnych 3600–4000 m n.p.m..

</doc>
<doc id="4192239" url="https://pl.wikipedia.org/wiki?curid=4192239" title="Matthias Kobena Nketsiah">
Matthias Kobena Nketsiah



</doc>
<doc id="4192240" url="https://pl.wikipedia.org/wiki?curid=4192240" title="Fidèle Nsielele">
Fidèle Nsielele

Fidèle Nsielele Zi Mputu (ur. 21 lipca 1950 w Kinszasie) – kongijski duchowny rzymskokatolicki, w latach 1994–2020 biskup Kisantu.

</doc>
<doc id="4192242" url="https://pl.wikipedia.org/wiki?curid=4192242" title="John Bonaventure Kwofie">
John Bonaventure Kwofie

John Bonaventure Kwofie CSSp. (ur. 26 kwietnia 1958 w Apowa) – ghański duchowny katolicki, arcybiskup Akry od 2019.
Życiorys.
Prezbiterat.
Święcenia kapłańskie przyjął 23 lipca 1988 w zgromadzeniu duchaczy. Przez kilka lat pracował duszpastersko w zakonnych parafiach. W latach 2001-2004 kierował zachodnioafrykańską prowincją duchaczy, a przez kolejne osiem lat był pierwszym zastępcą generała zakonu.
Episkopat.
3 lipca 2014 papież Franciszek mianował go biskupem ordynariuszem Sekondi-Takoradi. Sakry biskupiej udzielił mu 13 września 2014 kardynał Peter Turkson.
2 stycznia 2019 został mianowany arcybiskupem metropolitą Akry.

</doc>
<doc id="4192244" url="https://pl.wikipedia.org/wiki?curid=4192244" title="DMP model">
DMP model



</doc>
<doc id="4192245" url="https://pl.wikipedia.org/wiki?curid=4192245" title="Władysław Pabiasz">
Władysław Pabiasz

Władysław Pabiasz – polski teolog i filozof, doktor habilitowany nauk teologicznych, nauczyciel akademicki Wyższej Szkoły Pedagogicznej w Częstochowie, specjalista w zakresie filozofii średniowiecznej, kierunków filozoficznych, luteranizmu i teologii ekumenicznej. 
Życiorys.
Na podstawie dorobku naukowego oraz rozprawy pt. "Małżeństwo i etyka seksualna w teologicznej refleksji Marcina Lutra" uzyskał 25 maja 1998 na Wydziale Teologicznym Chrześcijańskiej Akademii Teologicznej w Warszawie stopień naukowy doktora habilitowanego nauk teologicznych w specjalności nauki teologiczne.
Został nauczycielem akademickim Wyższej Szkoły Pedagogicznej w Częstochowie.

</doc>
<doc id="4192247" url="https://pl.wikipedia.org/wiki?curid=4192247" title="Calycina poggii">
Calycina poggii

Calycina poggii – gatunek chrząszcza z rodziny schylikowatych.
Gatunek ten opisany został w 2013 roku przez Enrico Ruzziera na podstawie samicy odłowionej w latach 1876–1877. Epitet gatunkowy nadano mu na cześć Roberto Poggiego.
Chrząszcz o ciele długości 16 mm, ubarwionym jaskrawo pomarańczowo z niebieskimi pokrywami, porośnięty żółtym owłosieniem. Ponad półtora raza szersza niż dłuższa głowa ma kanciaste i silnie wystające na boki krawędzie skroni. Wyraźnie ząbkowane czułki cechuje trzeci człon dłuższy niż szeroki i dłuższy niż człon czwarty. Półtora raza szersze niż dłuższe przedplecze ma prawie trapezowaty obrys. Zabarkowa część pokryw ma delikatnie zaznaczone wgłębienia podłużne jedynie w nasadowej połowie. Nienakryte pokrywami, półtora raza dłuższe od hypopygidium pygidium ma formę ściętego stożka.
Owad znany wyłącznie z Papui-Nowej Gwinei.

</doc>
<doc id="4192249" url="https://pl.wikipedia.org/wiki?curid=4192249" title="Kuchyňa">
Kuchyňa



</doc>
<doc id="4192256" url="https://pl.wikipedia.org/wiki?curid=4192256" title="Zasłonak olszowy">
Zasłonak olszowy

Zasłonak olszowy, zasłonak olchowy ("Cortinarius helvelloides" (Bull.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1791 r. J.B.F. Bulliard nadając mu nazwę "Agaricus helvelloides". Obecną, uznaną przez Index Fungorum nazwę nadał mu Elias Fries w 1838 r.
Synonimy:
Nazwę polską zaproponował Władysław Wojewoda w 1999 r., Andrzej Nespiak w 1981 r. opisywał ten gatunek jako zasłonak olchowy.
Morfologia.
Średnica 0,5–3 cm, początkowo stożkowaty lub dzwonkowaty, potem płaskowypukły,zazwyczaj z tępym garbem. Powierzchnia matowa, promieniście włókienkowata. Jest silnie higrofaniczny; w stanie suchym jest ochrowy lub oliwkowoochrowy, w stanie wilgotnym ma barwę od czerwonobrązowej do brązowej. Brzeg połączony z trzonem żółtobrązową zasnówką, jej resztki utrzymują się przez dłuższy czas.
Szeroko przyrośnięte, rzadkie, u młodych owocników fioletowe z jaśniejszymi ostrzami, u starszych rdzawobrązowe.
Wysokość 2–8 cm, grubość 2–5 mm, cylindryczny, sprężysty, czasami skręcony. Powierzchnia fioletowawa, oliwkowa lub rdzawobrunatna, silnie włókienkowata.
Cienki, żółtobrązowy, w górnej części trzonu u młodych okazów fioletowy, bez wyraźnego zapachu i smaku.
Eliptyczne, 8-–10 × 5–6.5 μm, brodawkowane. Wysyp zarodników rdzawy.
Występowanie i siedlisko.
Najliczniejsze stanowiska tego gatunku podano w Europie. Występuje tutaj od Francji, poprzez Anglię i Islandię po około 69°szerokości geograficznej na Półwyspie Skandynawskim. Brak informacji o jego występowaniu w południowej i południowo-wschodniej części Europy. W piśmiennictwie naukowym na terenie Polski do 2003 r. podano 8 stanowisk. Aktualne stanowiska w Polsce podaje internetowy atlas grzybów.
Grzyb mikoryzowy. Rośnie w grupkach w wilgotnych siedliskach i torfowiskach, wyłącznie pod olszynami. Od sierpnia do października.

</doc>
<doc id="4192257" url="https://pl.wikipedia.org/wiki?curid=4192257" title="Cortinarius helvelloides">
Cortinarius helvelloides



</doc>
<doc id="4192258" url="https://pl.wikipedia.org/wiki?curid=4192258" title="Zasłonak olchowy">
Zasłonak olchowy



</doc>
<doc id="4192259" url="https://pl.wikipedia.org/wiki?curid=4192259" title="Rhantus elisabethae">
Rhantus elisabethae

Rhantus elisabethae – gatunek wodnego chrząszcza z rodziny pływakowatych i podrodziny Colymbetinae.
Gatunek ten opisany został w 2007 roku przez Michaela Balke, Andrew Kinibela i Katayo Sagatę na podstawie 20 okazów odłowionych w 2006 roku.
Chrząszcz o ciele długości od 10,9 do 11,1 mm i szerokości od 5,3 do 5,5 mm. Od "R. papuanus" i "R. bacchusi" wyróżnia się silnie pomarszczonymi bokami ostatniego z widocznych sternitów odwłoka oraz większym i inaczej zakrzywionym środkowym płatem edeagusa.
Owad endemiczny dla Papui-Nowej Gwinei, znany tylko z jej wyżynnej części. Spotykany na rzędnych 2500–2700 m n.p.m. Zasiedla płytkie zbiorniki wodne, kałuże i torfowiska.

</doc>
<doc id="4192260" url="https://pl.wikipedia.org/wiki?curid=4192260" title="Matthew Gyamfi">
Matthew Gyamfi

Matthew Kwasi Gyamfi (ur. 11 sierpnia 1957 w Wamanafo) – ghański duchowny katolicki, biskup Sunyani od 2003.
Życiorys.
Prezbiterat.
Święcenia kapłańskie przyjął 27 lipca 1985. Doktoryzował się z geografii na uniwersytecie w Toronto. Inkardynowany do diecezji Sunyani, był m.in. wikariuszem parafii katedralnej (1985-1987), a także wicerektorem (1991-1993) oraz rektorem (1999-2003) diecezjalnego seminarium.
Episkopat.
14 kwietnia 2003 papież Jan Paweł II mianował go biskupem ordynariuszem Sunyani. Sakry biskupiej udzielił mu 28 czerwca 2003 kardynał Peter Turkson.

</doc>
<doc id="4192262" url="https://pl.wikipedia.org/wiki?curid=4192262" title="Matthew Kwasi Gyamfi">
Matthew Kwasi Gyamfi



</doc>
<doc id="4192263" url="https://pl.wikipedia.org/wiki?curid=4192263" title="Hajredin Çeliku">
Hajredin Çeliku

Hajredin Çeliku (ur. 4 maja 1927 w Peshkopii, zm. w czerwcu 2005 w Tiranie) – albański polityk komunistyczny i inżynier, minister przemysłu i górnictwa w latach 1982–1987 w rządzie Adila Çarçaniego.
Życiorys.
Po ukończeniu szkoły w rodzinnej miejscowości przeniósł się wraz z rodziną do Tirany, gdzie do 1943 uczył się w szkole średniej. W tym samym roku zaangażował się w działalność ruchu oporu. Naukę kontynuował już po zakończeniu wojny w Tiranie i Szkodrze. W latach 1948–1953 odbył studia inżynieryjne w ZSRR.
Od 1947 działał w komitecie centralnym organizacji młodzieżowej, stanowiącej przybudówkę Komunistycznej Partii Albanii. W tym samym roku został członkiem partii. Po ukończeniu studiów powrócił do kraju i objął stanowisko inżyniera w Zakładach Mechanicznych Enver w Tiranie. W tym samym roku przeszedł do ministerstwa budownictwa, gdzie pełnił funkcję szefa wydziału. W 1954 powrócił do przedsiębiorstwa Enver obejmując stanowisko głównego inżyniera, a w 1955 jego dyrektora. Funkcję tę pełnił do 1967, kiedy został skierowany do pracy w aparacie partyjnym. W 1967 stanął na czele Komitetu Miejskiego Albańskiej Partii Pracy w Tiranie. W latach 1970–1982 pełnił stanowisko dyrektora kombinatu metalurgicznego w Elbasanie.
Od 1976 członek Komitetu Centralnego Albańskiej Partii Pracy. W latach 1966–1972 i 1982–1991 deputowany do Zgromadzenia Ludowego. W 1981 został członkiem Biura Politycznego partii (z pominięciem stażu kandydackiego). Dwukrotnie obejmował funkcje ministerialne. W latach 1982–1987 minister przemysłu i górnictwa, w latach 1989–1990 kierował resortem transportu.
Na plenum, które odbyło się w dniach 6-7 lipca 1990 Çeliku został usunięty z rządu, a na X Kongresie Albańskiej Partii Pracy w czerwcu 1991 usunięty z partii. W 1993 stanął przed sądem, wspólnie z innymi politykami komunistycznymi wysokiej rangi, oskarżonymi o nadużycie władzy (tzw. proces blokmenów). Skazany na sześć lat więzienia, opuścił je w czasie rewolucji piramidowej 1997. Zmarł w Tiranie w 2005.

</doc>
<doc id="4192274" url="https://pl.wikipedia.org/wiki?curid=4192274" title="Klubowe mistrzostwa Ameryki Południowej w piłce siatkowej mężczyzn">
Klubowe mistrzostwa Ameryki Południowej w piłce siatkowej mężczyzn

Klubowe Mistrzostwa Ameryki Południowej w piłce siatkowej mężczyzn ang. Men's South American Volleyball Club Championship – międzynarodowe, klubowe rozgrywki siatkarskie, utworzone z inicjatywy Południowoamerykańskiej Konfederacji Piłki Siatkowej (CSV). Uczestniczą w nich najlepsze męskie drużyny klubowe (zajmujące czołowe miejsca w południowoamerykańskich ligach krajowych). Odbywały się one co roku od 1970 roku i ponownie od 2009 roku.
Drużyna, która została Mistrzem zakwalifikuje się do Klubowych Mistrzostw Świata.
System rozgrywek.
Zawody rozgrywane są najpierw od fazy grupowej do turnieju finałowego składającego się z ćwierćfinału, półfinału i finału.
Bibliografia.
informacje o turnieju na stronie Południoamerykańskiej Konfederacji Piłki Siatkowej

</doc>
<doc id="4192277" url="https://pl.wikipedia.org/wiki?curid=4192277" title="Feliks Sumarokow-Elston (1856–1928)">
Feliks Sumarokow-Elston (1856–1928)

Feliks Feliksowicz Sumarokow-Elston (ros. "Феликс Феликсович Сумароков-Эльстон") (ur. , w Petersburgu, zm. 10 czerwca 1928 w Rzymie) – rosyjski arystokrata, generał porucznik (1915), generał adiutant (1916). Od 1885 roku dekretem cesarskim tytułowany książę Jusupow, hrabia Sumarokow-Elston (ros. "Юсупов, граф Сумароков-Эльстон"). Ojciec Feliksa Jusupowa.

</doc>
<doc id="4192281" url="https://pl.wikipedia.org/wiki?curid=4192281" title="Zasłonak rzodkiewkowaty">
Zasłonak rzodkiewkowaty

Zasłonak rzodkiewkowaty ("Cortinarius ionophyllus" M.M. Moser) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską zaproponował Władysław Wojewoda w 2003 r., Andrzej Nespiak opisywał ten gatunek jako zasłonak nibyfioletowy, zasłonak czterobarwny lub zasłonak tarczowaty.
Morfologia.
Średnica 3–8 cm, początkowo półkulisty, potem płaskowypukły, często z dużym garbem. Powierzchnia matowa, włókienkowata lub drobnołuseczkowata z ciemniejszymi, higrofanicznymi smugami. Barwa szarobrązowa do purpurowobrązowej, u starszych owocników brunatna. Resztki zasnówki o barwie żółtobrązowej.
Szeroko przyrośnięte, dość rzadkie, u młodych owocników ciemnofioletowe do purpurowofioletowych, u starszych brązowe.
Wysokość 6–13 cm, grubość 5–11 mm, cylindryczny, sztywny, czasami skręcony. Powierzchnia brązowawa z fioletowym odcieniem i resztkami brązowej zasnówki, czasami tworzącej pierścień lub niekompletne strefy pierścieniowe.
Początkowo wyraźnie purpurowy, potem bardziej brązowy, zwłaszcza w podstawie trzonu. Zapach niewyraźny, smak przyjemny lub lekko gorzkawy.
Eliptyczne, 10–11,5 × 6,5–7 μm, umiarkowanie brodawkowane, silniej na wierzchołkach. Wysyp zarodników rdzawobrązowy.
Występowanie i siedlisko.
Najliczniejsze stanowiska tego gatunku podano w Europie Północnej, ponadto pojedyncze stanowiska podano w Kolumbii i Kanadzie. W piśmiennictwie naukowym na terenie Polski do 2003 r. podano 2 stanowiska. Jest rzadki. Znajduje się na "Czerwonej liście roślin i grzybów Polski". Ma status V – gatunek narażony na wymarcie.
Grzyb mikoryzowy. Rośnie na ziemi w lasach liściastych, zwłaszcza pod grabami i dębami. Grzyb niejadalny.
Gatunki podobne.
Zasłonak rzodkiewkowaty charakteryzuje się włókienkowatym, bladobrązowym kapeluszem, fioletowymi blaszkami u młodych owocników i żółtobrunatną zasnówką, często na trzonie tworzącą strefy pierścieniowe. Podobny zasłonak borowikowy ("Cortinarius lucorum") rośnie pod drzewami iglastymi, zasłonak pachnący ("Cortinarius torvus") ma silnie owocowy (gruszkowy) zapach i rośnie pod bukami.

</doc>
<doc id="4192284" url="https://pl.wikipedia.org/wiki?curid=4192284" title="Cortinarius ionophyllus">
Cortinarius ionophyllus



</doc>
<doc id="4192285" url="https://pl.wikipedia.org/wiki?curid=4192285" title="Zasłonak nibyfioletowy,">
Zasłonak nibyfioletowy,



</doc>
<doc id="4192286" url="https://pl.wikipedia.org/wiki?curid=4192286" title="Emmanuel Fianu">
Emmanuel Fianu

Emmanuel Kofi Fianu SVD (ur. 14 czerwca 1957 w Tegbi) – ghański duchowny katolicki, biskup Ho od 2015.
Życiorys.
Prezbiterat.
Święcenia kapłańskie przyjął 14 lipca 1985 w Zgromadzeniu Słowa Bożego. Przez kilkanaście lat pracował w zakonnych kolegiach na terenie Afryki. W latach 1996–2004 przebywał w rzymskim klasztorze, a od 2000 był jego rektorem (w latach 2001–2003 był jednocześnie sekretarzem prowincji afrykańskiej odpowiedzialnym za formację zakonną). W 2006 został sekretarzem rady generalnej werbistów.
Episkopat.
14 lipca 2015 papież Franciszek mianował go biskupem ordynariuszem Ho. Sakry biskupiej udzielił mu 3 października 2015 kardynał Peter Turkson.

</doc>
<doc id="4192287" url="https://pl.wikipedia.org/wiki?curid=4192287" title="Emmanuel Kofi Fianu">
Emmanuel Kofi Fianu



</doc>
<doc id="4192289" url="https://pl.wikipedia.org/wiki?curid=4192289" title="Korniej Andrusienko">
Korniej Andrusienko

Kornij Mychajłowycz Andrusenko (ukr. Корній Михайлович Андрусенко, ur. we wsi Parafijiwka w guberni czernihowskiej (obecnie obwód czernihowski), zm. 8 października 1976 w Kijowie) – radziecki wojskowy, pułkownik, Bohater Związku Radzieckiego (1944).
Życiorys.
Urodził się w wielodzietnej ukraińskiej rodzinie chłopskiej. Skończył szkołę wiejską, pracował w cukrowni i zakładzie maszynowym, w czerwcu 1918 wstąpił do 1 Radzieckiego Oddziału Partyzanckiego. Od sierpnia 1918 służył w Armii Czerwonej, brał udział w wojnie domowej w Rosji, od marca 1919 jako żołnierz 1 Kijowskiego pułku komunistycznego, później żołnierz batalionu wartowniczego, walczył z austriackimi i niemieckimi wojskami interwencyjnymi, armią Skoropadskiego, armią atamana Petlury, wojskami Denikina, oddziałami Machno i w wojnie z Polską. W 1924 ukończył kijowską wojskową szkołę piechoty i został dowódcą plutonu, w 1931 pracował w rejonowym komisariacie wojskowym w Symferopolu, następnie został komisarzem wojskowym rejonu borodiańskiego w obwodzie kijowskim. Od grudnia 1932 do kwietnia 1937 kierował wojskowym gabinetem Odeskiego Domu Armii Czerwonej, potem został pomocnikiem szefa sztabu pułku, w latach 1938–1939 służył w Środkowoazjatyckim Okręgu Wojskowym, 1940–1941 dowodził batalionem, w kwietniu 1941 został zastępcą dowódcy pułku. W 1941 zaocznie ukończył Akademię Wojskową im. Frunzego i w końcu lipca 1941 został dowódcą pułku w Aktiubińsku, od sierpnia 1941 walczył w wojnie z Niemcami na Froncie Zachodnim, w listopadzie 1941 został ranny w walkach pod Małojarosławcem.
W grudniu 1941 objął dowództwo 329 Dywizji Piechoty 5 Armii/33 Armii Frontu Zachodniego w stopniu pułkownika, uczestniczył w bitwie pod Moskwą, w marcu 1942 wraz z dywizją został okrążony przez Niemców (dywizja poniosła wielkie straty), po czym 6 kwietnia 1942 skazany przez trybunał wojenny Frontu Zachodniego na rozstrzelanie i pozbawienia stopnia wojskowego; 4 maja 1942 wyrok zamieniono na 10 lat łagru z odroczeniem wykonania wyroku do końca wojny i degradację do stopnia majora. Potem został dowódcą 115 Brygady Piechoty w 16 Armii Frontu Zachodniego, w sierpniu 1942 skierowany z nią na Front Stalingradzki, za wycofanie się bez rozkazu 3 listopada 1942 został oddany pod sąd wojenny, jednak decyzję tę cofnięto, mimo to Andrusienko został zdegradowany na stanowisko dowódcy 716 pułku piechoty. Brał udział w bitwie pod Stalingradem, później walczył na Froncie Briańskim, Centralnym i Białoruskim, uczestniczył w bitwie pod Kurskiem, operacji czernihowsko-prypeckiej, bitwie o Dniepr i operacji homelsko-rzeczyckiej, był trzykrotnie ranny i kontuzjowany. Przywrócono mu stopień wojskowy. W końcu września 1943 wyróżnił się podczas forsowania Dniepru, za co uhonorowano go tytułem Bohatera Związku Radzieckiego. W styczniu 1944 objął dowództwo 55 Dywizji Piechoty 61 Armii 1 Frontu Białoruskiego, brał udział w operacji białoruskiej, 29 czerwca 1944 wyróżnił się podczas wyzwalania Petrykowa, a później stacji Żytkowicze i miast Łuniniec i Pińsk. Jesienią 1944 uczestniczył w operacji nadbałtyckiej. W czerwcu 1945 został skierowany na Daleki Wschód, brał udział w dalekowschodniej ofensywie radzieckiej, m.in. w forsowaniu rzeki Ussuri i rozbiciu Armii Kwantuńskiej, a także zajęciu Harbinu i trzech innych miast Mandżurii. Po wojnie nadal dowodził dywizją, w 1946 był zastępcą dowódcy 393 Dywizji Piechoty w Nadbałtyckim Okręgu Wojskowym, w maju 1946 został zwolniony do rezerwy. Mieszkał w Soroczynsku, później w Kijowie. Jego imieniem nazwano ulicę w Czernihowie.
Odznaczenia.
I medale.

</doc>
<doc id="4192295" url="https://pl.wikipedia.org/wiki?curid=4192295" title="Zasłonak czterobarwny">
Zasłonak czterobarwny



</doc>
<doc id="4192296" url="https://pl.wikipedia.org/wiki?curid=4192296" title="Anna Wiśniewska-Schoppa">
Anna Wiśniewska-Schoppa

Anna Wiśniewska-Schoppa – polska śpiewaczka operowa (sopran liryko-spinto), specjalizująca się w partiach liryko-spintowych.
Kariera artystyczna.
Ukończyła z wyróżnieniem Wydział Wokalno-aktorski Akademii Muzycznej im. Fryderyka Chopina w Warszawie w klasie śpiewu solowego prof. Urszuli Trawińskiej-Moroz. Umiejętności wokalne doskonaliła również pod kierunkiem Kałudiego Kałudowa.
Swoją karierę sceniczną rozpoczęła jeszcze na studiach, wykonując na swoim trzecim roku rolę Tatiany w operze "Eugeniusz Oniegin" Piotra Czajkowskiego w Teatrze Wielkim – Operze Narodowej w Warszawie w reż. Macieja Prusa i pod kierownictwem muzycznym Michała Klauzy.
W 2009 roku artystka podjęła etatową współpracę z Operą Śląską w Bytomiu, wcielając się w rolę Mimi w operze "Cyganeria" G. Pucciniego. Z uznaniem spotkały się jej kolejne kreacje na deskach Opery Śląskiej – Cio-Cio-San w operze "Madame Butterfly" G. Pucciniego, w reżyserii Henryka Konwińskiego i Elżbieta w "Don Carlosie" G. Verdiego, w reżyserii Waldemara Zawodzińskiego (w 2012 r.).
W roku 2012 wcieliła się w tytułową rolę opery "Tosca" G. Pucciniego, w reżyserii Tadeusza Bradeckiego. Pół roku później Anna Wiśniewska-Schoppa wystąpiła w roli Cio-Cio-San w „pół-scenicznej" wersji opery "Madama Butterfly" G. Pucciniego w Teatrze Wielkim w Łodzi (reż. Janina Niesobska / Waldemar Zawodziński), rozpoczynając tym samym swoją karierę na deskach łódzkiej opery. W Łodzi stworzyła kreację Cio-Cio-San, w realizacji (tym razem już w pełni scenicznej wersji), "Madamy Butterfly" G. Pucciniego, w reżyserii Janiny Niesobskiej (2013). Kolejną rolą była Leonora w "Trubadurze" G. Verdiego, w reżyserii Laco Adamíka (2014).
Anna Wiśniewska-Schoppa od 2012 roku współpracuje także z Operą na Zamku w Szczecinie, gdzie wystąpiła jako Cio-Cio-San w uwspółcześnionej inscenizacji "Madamy Butterfly" G. Pucciniego, w reżyserii Pii Partum oraz jako Amelia w "Balu maskowym" G. Verdiego w reż. Waldemara Zawodzińskiego.
W grudniu 2014 r. artystka rozpoczęła współpracę z w Koblencji (w Niemczech), gdzie od 2015 roku wykonuje tytułową partię opery "Tosca" G. Pucciniego, w reżyserii Anji Nicklich, pod dyrekcją Giuliano Betty.
W latach 2016-2017 występowała w "Halce" w Moniuszki (Halka), "Eugeniuszu Onieginie" P. Czajkowskiego (Tatiana), "Turandot" G. Pucciniego (Liu), a także w "Mocy Przeznaczenia" (Leonora), "Balu Maskowym" (Amelia), i w "Aidzie" (Aida) G. Verdiego.
Anna Wiśniewska-Schoppa współpracuje m.in. z takimi reżyserami, jak: Anja Nicklich, Waldemar Zawodziński, Janina Niesobska, Maciej Prus, Adolf Weltschek, Tadeusz Bradecki, Laco Adamik, Jarosław Kilian, Paweł Szkotak, Giorgio Madia, Pia Partum, Henryk Konwiński, Maciej Wojtyszko, Ran Arthur Braun, Tomasz Konina, a także z takimi dyrygentami, jak: Giuliano Betta, Enrico Delamboye, Lorenzo Coladonato, Leslie Suganandarajah, Jurek Dybał, Antoni Wit, Vladimir Kiradjiev, Tadeusz Kozłowski, Wojciech Rodek, Michał Klauza, Tomasz Tokarczyk, Bassem Akiki, Tadeusz Serafin, Mirosław Jacek Błaszczyk, Sławomir Chrzanowski, Jacek Boniecki, Andrzej Knapp, Jakub Kontz, Francesco Bottigliero, Krzysztof Dziewięcki.
Występuje na scenach operowych m.in.: Opery Śląskiej, Teatru Wielkiego w Łodzi i Opery na Zamku w Szczecinie.

</doc>
<doc id="4192302" url="https://pl.wikipedia.org/wiki?curid=4192302" title="Diecezja Gloucester">
Diecezja Gloucester

Diecezja Gloucester () – diecezja Kościoła Anglii, należąca do metropolii Canterbury. Siedzibą biskupa jest katedra w Gloucester, zaś granice diecezji odpowiadają świeckiemu hrabstwu Gloucestershire. 
Historia.
Diecezja anglikańska z siedzibą w Gloucester powstała 3 września 1541 roku, na bazie wcześniejszej katolickiej diecezji Worcester. W 1836 została połączona z diecezją Bristolu. W 1897 przywrócono odrębność obu diecezji. W 2015 diecezja była pierwszą w Kościele Anglii, na czele której stanęła, jako biskup diecezjalny, kobieta. 
Biskupi.
"stan na 11 stycznia 2018"

</doc>
<doc id="4192310" url="https://pl.wikipedia.org/wiki?curid=4192310" title="Mosze Shamir">
Mosze Shamir



</doc>
<doc id="4192311" url="https://pl.wikipedia.org/wiki?curid=4192311" title="Juan Zúñiga">
Juan Zúñiga



</doc>
<doc id="4192314" url="https://pl.wikipedia.org/wiki?curid=4192314" title="Kornej Andrusenko">
Kornej Andrusenko



</doc>
<doc id="4192315" url="https://pl.wikipedia.org/wiki?curid=4192315" title="Observatoire de Paris">
Observatoire de Paris



</doc>
<doc id="4192324" url="https://pl.wikipedia.org/wiki?curid=4192324" title="Nestor Ngoy">
Nestor Ngoy

Nestor Ngoy Katahwa (ur. 24 marca 1943 w Nonge) – kongijski duchowny rzymskokatolicki, w latach 2000–2022 biskup Kolwezi.

</doc>
<doc id="4192335" url="https://pl.wikipedia.org/wiki?curid=4192335" title="Telekamery 2018">
Telekamery 2018

Telekamery 2018 – nominacje dwudziestego pierwszego plebiscytu Telekamery „Tele Tygodnia” za rok 2017 dla postaci i wydarzeń telewizyjnych. Nominacje ogłoszono 11 grudnia 2017. Nagrody zostały przyznane w 11 kategoriach podczas gali, która odbyła się 12 lutego 2018 roku w Arkadach Kubickiego Zamku Królewskiego w Warszawie.
Kategorie.
Opracowano na podstawie materiału źródłowego.

</doc>
<doc id="4192338" url="https://pl.wikipedia.org/wiki?curid=4192338" title="Zasłonak pachnący">
Zasłonak pachnący

Zasłonak pachnący ("Cortinarius torvus" (Fr.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1818 r. Elias Fries nadając mu nazwę "Agaricus torvus". Ten sam autor w 1838 r. przeniósł go do rodzaju "Cortinarius".
Synonimy:
Nazwę polską nadał Andrzej Nespiak w 1981 r., Stanisław Chełchowski w 1898 r. opisywał ten gatunek jako zasłonak ponury.
Morfologia.
Średnica 4–10 cm, początkowo półkuliście łukowaty, potem płaskowypukły, w końcu rozpostarty. Powierzchnia matowa, pokryta powrastanymi promieniście włókienkami, u młodych owocników brudnojasnofioletowa, potem brązowa, w końcu kasztanowobrązowa, czasami z fioletowym odcieniem. Nie jest higrofaniczny.
Szeroko przyrośnięte, bardzo rzadkie, brzuchate, początkowo o barwie od fioletowej do różowofioletowej, potem brązowofioletowe, na koniec cynamonowobrązowe.
Wysokość 5–10 cm, grubość 1–2 cm, maczugowaty, zwykle w połowie zwężony, pełny, początkowo brudnoochrowy, potem brązowawy. Charakterystyczną cechą jest białawy, odstający do góry pierścień. Powyżej pierścienia trzon jest fioletowawy, pokryty białawą, zanikającą zasnówką.
Początkowo białawy, potem różowofioletowy, w końcu brązowofioletowy lub brudnobrązowy. Posiada charakterystyczny zapach kamfory i nieprzyjemny smak.
Zarodniki 8–11,5 × 4,5–6 μm, elipsoidalne ze zwężonym końcem, słabo do umiarkowanie brodawkowane. Brak cheilocystyd i pleurocystyd, ale na blaszkach występują maczugowate komórki oddzielające podstawki. Skórka zbudowana z komórek hialinowych lub brązowawych, miejscami inkrustowanych. Wysyp zarodników rdzawobrunatny.
Występowanie i siedlisko.
Występuje w Ameryce Północnej, Europie i Korei. W Europie jest szeroko rozprzestrzeniony; występuje od Hiszpanii poprzez Anglię po północne wybrzeża Półwyspu Skandynawskiego. Również w Ameryce Północnej jest dość szeroko rozprzestrzeniony. W piśmiennictwie naukowym na terenie Polski podano dość liczne stanowiska.
Grzyb mikoryzowy. Jest niejadalny. Rośnie na ziemi w lasach liściastych, zwłaszcza pod bukami i dębami, ale czasami także w lasach iglastych. Owocniki tworzy od sierpnia do listopada.
Gatunki podobne.
Zasłonak brązowordzawy ("Cortinarius evernius"). Ma higrofaniczny kapelusz, zwężony przy podstawie trzon i nie posiada odstającego pierścienia.

</doc>
<doc id="4192344" url="https://pl.wikipedia.org/wiki?curid=4192344" title="Cortinarius torvus">
Cortinarius torvus



</doc>
<doc id="4192360" url="https://pl.wikipedia.org/wiki?curid=4192360" title="Vladimir Plahotniuc">
Vladimir Plahotniuc

Vladimir, popularnie Vlad Plahotniuc (ur. 1 stycznia 1966 w Pitușce) – mołdawski biznesmen i polityk. Był określany jako najpotężniejszy człowiek w Mołdawii, oligarcha kontrolujący najważniejsze instytucje w tym kraju. Opuścił Mołdawię po kryzysie politycznym w czerwcu 2019 r.
Życiorys.
Urodził się w rodzinie nauczyciela, był jednym z sześciorga dzieci. W 1983 r. ukończył szkołę średnią w Grozești. W latach 1991–1993 pracował jako specjalista w ośrodku prewencji i pomocy nieletnim ofiarom przestępstw „Minor” w Kiszyniowie. Przez kolejne pięć lat, według oficjalnego biogramu, pracował w obszarze marketingu i reklamy. Według innych oficjalnych deklaracji tworzył w tym czasie mołdawsko-amerykański fundusz inwestycyjny i zajmował się eksportem win mołdawskich do Rosji. W mediach wielokrotnie pojawiały się materiały sugerujące, że w tym okresie w rzeczywistości prowadził działalność przestępczą (handel ludźmi). Dzięki tej działalności Plahotniuc miał pozyskać kontakty i informacje, które następnie umożliwiły mu uzyskanie stanowiska w koncernie Petrom Moldova, bogacenie się na prywatyzacji majątku państwowego i budowanie sieci wpływów w strukturach państwowych. Działania te ułatwiała Plahotniukowi znajomość z Olegiem, synem Vladimira Voronina, prezydenta Mołdawii w latach 2001–2009.
W 2001 r. ukończył studia na Mołdawskim Uniwersytecie Technicznym, uzyskując stopień inżyniera technologii żywności. W 2006 r. uzyskał licencjat w dziedzinie nauk prawnych na Mołdawskim Uniwersytecie Studiów Europejskich.
W 2001 r. pełnił obowiązki dyrektora handlowego koncernu Petrom Moldova, zaś od 2001 do 2010 był jego dyrektorem generalnym. Od kwietnia 2005 do maja 2006 pełnił obowiązki wiceprezesa rady nadzorczej Victoriabanku, a następnie do stycznia 2011 r. jej szefem. Od stycznia 2010 do stycznia 2011 był również wiceprezesem koncernu Petrom Moldova. Jego majątek szacuje się w granicach 2–2,5 mld dolarów amerykańskich, ponadto Plahotniuc faktycznie kontroluje część przedsiębiorstw, które w teorii są własnością państwa. Od 2010 r. kieruje założonym przez siebie stowarzyszeniem biznesmenów mołdawskich oraz fundacją „Edelweiss”.
Działalność polityczna.
Plahotniuc faktycznie kontroluje Demokratyczną Partię Mołdawii (PDM), której wiceprzewodniczącym został w 2010 r. i którą wspierał finansowo jeszcze przed tym, gdy po protestach w Mołdawii w 2009 r. stała się ona częścią rządzącej koalicji. W tym samym roku uzyskał mandat deputowanego do Parlamentu Republiki Mołdawii. W latach 2010–2013 pełnił obowiązki pierwszego wiceprzewodniczącego parlamentu Mołdawii. W wyborach parlamentarnych w 2014 r. ponownie został wybrany na deputowanego z ramienia PDM.
W ramach rządzącej Mołdawią koalicji partii deklarujących proeuropejskość Plahotniuc rywalizował o kontrolę nad mołdawskim parlamentem i rządem z innym oligarchą i politykiem Vladem Filatem, stojącym na czele Liberalno-Demokratycznej Partii Mołdawii. Walkę tę wygrał, doprowadzając do skazania konkurenta na więzienie za korupcję; w rezultacie w 2016 r. Plahotniuc i skupiony wokół niego klan w sposób niekwestionowany kontrolowali najważniejsze instytucje państwowe w Mołdawii – rząd, parlament, system sądowniczy i finansowy, a także większość państwowych kanałów telewizyjnych i szereg innych mediów. Rozmiary wpływów Plahotniuka w Mołdawii sprawiają, że nazywany jest przez swoich krytyków „Lalkarzem”.
W powołanym w styczniu 2016 r. rządzie Pavla Filipa zarówno sam premier, jak i inni politycy na kluczowych stanowiskach, byli związani z klanem Plahotniuka. Przed nominowaniem Filipa na premiera Plahotniuc sam czynił starania, by stanąć na czele rządu, jednak jego kandydatury nie zaaprobował prezydent Nicolae Timofti. Blisko związany z Plahotniukiem był również przewodniczący parlamentu Mołdawii w latach 2015-2019, Andrian Candu.
6 grudnia 2017 r. sąd dla rejonu Basmannego Moskwy wydał zaoczne postanowienie o aresztowaniu Plahotniuka. Rosyjski Komitet Śledczy podejrzewa Plahotniuka o próbę zabójstwa.
W wyborach parlamentarnych w Mołdawii w lutym 2019 r. Vladimir Plahotniuc zdobył mandat deputowanego w okręgu jednomandatowym nr 17 w Nisporeni. W czerwcu tego samego roku opuścił Mołdawię po tym, gdy z poparciem Stanów Zjednoczonych, Rosji i Unii Europejskiej koalicję rządową zawiązały dotąd rywalizujące ze sobą Partia Socjalistów Republiki Mołdawii oraz proeuropejski blok Teraz (ACUM). Celem tego porozumienia było zakończenie nieformalnych rządów Plahotniuka w Mołdawii.

</doc>
<doc id="4192362" url="https://pl.wikipedia.org/wiki?curid=4192362" title="Hydaticus dintelmanni">
Hydaticus dintelmanni

Hydaticus dintelmanni – gatunek wodnego chrząszcza z rodziny pływakowatych i podrodziny Dytiscinae.
Gatunek ten opisany został w 2005 roku przez Michaela Balke i współpracowników na podstawie 5 okazów odłowionych w 1979 roku.
Chrząszcz o ciele długości od 16 do 17,2 mm i szerokości od 8,5 do 8,8 mm, w obrysie dość podługowato-owalnym. Wierzch ciała ma powierzchnię dwojako punktowaną i z siateczkowatą mikrorzeźbą o strukturze plastra miodu. Oczka mikrorzeźby na głowie są dwukrotnie większe niż mniejsze punkty i dwa razy mniejsze od większych punktów. Głowa jest czarniawa z ciemnopomarańczowymi łatami, przedplecze ciemnopomarańczowe z ciemniejszym znakiem środkowym, a pokrywy ciemnopomarańczowe z ciemnym cętkowaniem. Samca wyróżnia edeagus z boczno-dystalnymi różkami środkowego płata dłuższymi i smuklejszymi niż u przypuszczalnie siostrzanego "H. okalehubyi".
Owad endemiczny dla Papui-Nowej Gwinei, znany tylko z Onerunki w prowincji Eastern Highlands.

</doc>
<doc id="4192365" url="https://pl.wikipedia.org/wiki?curid=4192365" title="Rachel Treweek">
Rachel Treweek

Rachel Treweek (z domu Montgomery; ur. 4 lutego 1963) – brytyjska duchowna anglikańska i logopeda, od 2015 biskup Gloucester. Jest pierwszą w historii Kościoła Anglii kobietą powołaną na urząd biskupa diecezjalnego.
Biografia.
Życie świeckie i prezbiterium.
Jest absolwentką University of Reading, gdzie w 1984 uzyskała licencjat z lingwistyki i zaburzeń mowy. Przez sześć lat pracowała jako logopeda dziecięcy w placówkach publicznej służby zdrowia. Po dopuszczeniu kapłaństwa kobiet w Kościele Anglii, rozpoczęła studia w Wycliffe Hall, anglikańskim kolegium teologicznym działającym przy Uniwersytecie Oksfordzkim. W 1994 uzyskała dyplom licencjata teologii i w tym samym roku przyjęła święcenia diakonatu. W 1995 została prezbiterem Kościoła Anglii, inkardynowanym do diecezji londyńskiej. W 1999 została proboszczem parafii w Bethnal Green, później równocześnie objęła także stanowisko wizytatora biskupiego. W 2006 została jednym z sześciu archidiakonów diecezji londyńskiej (w Kościele Anglii jest to najwyższe stanowisko, jakie w hierarchii kościelnej może zajmować prezbiter). W tym samym roku poślubiła Guya Treweeka, również posługującego jako kapłan diecezji londyńskiej. 
Biskupstwo.
Pod koniec marca 2015 została ogłoszona jej nominacja na biskupa diecezjalnego Gloucester. Choć była to trzecia nominacja biskupia dla kobiety, ogłoszona od czasu dopuszczenia biskupstwa kobiet w Kościele Anglii, to jednak dwie poprzednie dotyczyły biskupów pomocniczych, zaś bp Treweek miała jako pierwsza stanąć na czele diecezji. 15 czerwca 2015 jej nominacja została potwierdzona przez sąd metropolitalny, co, zgodnie z prawem kanonicznym Kościoła Anglii, dało jej władzę kanoniczną nad diecezją. 22 lipca 2015 w czasie uroczystego nabożeństwa w katedrze w Canterbury otrzymała sakrę biskupią z rąk abpa Justina Welby'ego, metropolity Canterbury i zarazem duchowego zwierzchnika całego Kościoła. 19 września 2015 odbył się jej ingres do katedry diecezjalnej. W październiku 2015 formalnie objęła mandat w Izbie Lordów jako jeden z lordów duchownych.

</doc>
<doc id="4192380" url="https://pl.wikipedia.org/wiki?curid=4192380" title="Tīraine (przystanek kolejowy)">
Tīraine (przystanek kolejowy)

Tīraine – przystanek kolejowy w Rydze, w dzielnicy Tīraine, na Łotwie. Znajduje się na 9 km linii Ryga – Jełgawa. Na przystanku zatrzymują się pociągi elektryczne relacji Ryga - Jełgawa.
Historia.
Przystanek został otwarty w 1928 pod nazwą "Tīriņi". Jego obecna nazwa pochodzi z 1936, ale po wojnie został zamknięty. Otwarto go ponownie w 1983.

</doc>
<doc id="4192382" url="https://pl.wikipedia.org/wiki?curid=4192382" title="Mirco Bertolina">
Mirco Bertolina

Mirco Bertolina (ur. 11 maja 1991 w Sondalo) – włoski biegacz narciarski, zawodnik klubu CS CARABINIERI.
Kariera.
Po raz pierwszy na arenie międzynarodowej pojawił się 13 grudnia 2008 roku, podczas zawodów Pucharu Alpejskiego w San Cassiano/ Alta Badia, gdzie zajął 110. miejsce na dystansie 10 km stylem klasycznym.
W Pucharze Świata zadebiutował 19 grudnia 2015 roku w Toblach, gdzie uplasował się na 68. miejscu w sprincie stylem dowolnym. Pierwsze pucharowe punkty wywalczył 7 stycznia 2018 roku w podczas ostatniego etapu Tour de Ski plasując się na 18. miejscu na dystansie 9 km stylem dowolnym.
Osiągnięcia.
Puchar Świata.
Miejsca na podium.
Bertolina nigdy nie stał na podium indywidualnych zawodów Pucharu Świata.

</doc>
<doc id="4192386" url="https://pl.wikipedia.org/wiki?curid=4192386" title="Pałac w Siemianowicach">
Pałac w Siemianowicach



</doc>
<doc id="4192387" url="https://pl.wikipedia.org/wiki?curid=4192387" title="Gare de Lépanges">
Gare de Lépanges

Gare de Lépanges – przystanek kolejowy w miejscowości Lépanges-sur-Vologne, w departamencie Wogezy, w regionie Grand Est, we Francji. Jest zarządzany przez SNCF i obsługiwany przez pociągi TER Lorraine. 
Położenie.
Znajduje się na linii Arches – Saint-Dié, na km 13,798 między stacjami Docelles - Cheniménil i Bruyères, na wysokości 405 m n.p.m. 

</doc>
<doc id="4192388" url="https://pl.wikipedia.org/wiki?curid=4192388" title="José Luis Azuaje Ayala">
José Luis Azuaje Ayala

José Luis Azuaje Ayala (ur. 6 grudnia 1957 w Valera) – wenezuelski duchowny katolicki, arcybiskup Maracaibo od 2018.
Życiorys.
5 maja 1984 otrzymał święcenia kapłańskie i został inkardynowany do diecezji Trujillo. Był m.in. dyrektorem sekretariatu kurialnego ds. duszpasterstwa społecznego oraz wikariuszem biskupim ds. duszpasterskich.
18 marca 1999 papież Jan Paweł II mianował go biskupem pomocniczym archidiecezji Barquisimeto, ze stolicą tytularną "Italica". Sakry biskupiej udzielił mu 29 maja 1999 biskup Vicente Ramón Hernández Peña.
15 lipca 2006 został mianowany biskupem diecezji El Vigia-San Carlos del Zulia.
30 sierpnia 2013 papież Franciszek mianował go biskupem Barinas. 
24 maja 2018 został mianowany arcybiskupem metropolitą Maracaibo.
Od 22 września 2009 jest członkiem Kongregacji Nauki Wiary.
W latach 2012-2018 był wiceprzewodniczącym Konferencji Episkopatu Wenezueli, zaś w 2018 wybrano go na jej przewodniczącego.

</doc>
<doc id="4192389" url="https://pl.wikipedia.org/wiki?curid=4192389" title="Wielkie kłamstewka">
Wielkie kłamstewka



</doc>
<doc id="4192392" url="https://pl.wikipedia.org/wiki?curid=4192392" title="Vatra Dornei (stacja kolejowa)">
Vatra Dornei (stacja kolejowa)

Vatra Dornei (rum: "Gara Vatra Dornei") – stacja kolejowa w miejscowości Vatra Dornei, w Okręgu Suczawa, w Rumunii. Stacja jest obsługiwana przez pociągi Căile Ferate Române (CFR). Znajduje się na linii kolejowej Suczawa – Ilva Mică.
Budynek dworca widnieje na liście obiektów zabytkowych okręgu Suczawa.

</doc>
<doc id="4192393" url="https://pl.wikipedia.org/wiki?curid=4192393" title="Zoe Kravitz">
Zoe Kravitz



</doc>
<doc id="4192394" url="https://pl.wikipedia.org/wiki?curid=4192394" title="Jan Krzysztof">
Jan Krzysztof



</doc>
<doc id="4192402" url="https://pl.wikipedia.org/wiki?curid=4192402" title="Krystyna saska (1505-1549)">
Krystyna saska (1505-1549)



</doc>
<doc id="4192403" url="https://pl.wikipedia.org/wiki?curid=4192403" title="Zofia pomorska (1501-1568)">
Zofia pomorska (1501-1568)



</doc>
<doc id="4192409" url="https://pl.wikipedia.org/wiki?curid=4192409" title="Vincent de Paul Kwanga">
Vincent de Paul Kwanga

Vincent de Paul Kwanga Njubu (ur. 24 stycznia 1956 w Budi) – kongijski duchowny rzymskokatolicki, od 2005 biskup Manono.
Życiorys.
Święcenia kapłańskie przyjął 31 sierpnia 1985 i został inkardynowany do diecezji Kongolo. Pracował jako wikariusz sądowy oraz kanclerz kurii. Był także wykładowcą w Lubumbashi, a od 2002 pełnił funkcję krajowego dyrektora Papieskich Dzieł Misyjnych.
18 marca 2005 papież Jan Paweł II mianował go biskupem diecezji Manono. Sakry biskupiej udzielił mu 18 czerwca 2005 biskup Jérôme Nday Kanyangu Lukundwe.

</doc>
<doc id="4192410" url="https://pl.wikipedia.org/wiki?curid=4192410" title="Schongau (stacja kolejowa)">
Schongau (stacja kolejowa)

Schongau (niem: "Bahnhof Schongau") – stacja kolejowa w Schongau, w kraju związkowym Bawaria, w Niemczech. Jest to stacja przelotowa, będąca punktem końcowym Fuchstalbahn z Landsberg am Lech i Pfaffenwinkelbahn z Weilheim in Oberbayern. Ponadto, nieczynna linia kolejowa do Kaufbeuren, zwana także Sachsenrieder Bähnle, rozpoczyna się na stacji Schongau. Według DB Station&amp;Service ma kategorię 5 i jest obsługiwana codziennie przez około 20 regionalnych pociągów Bayerische Regiobahn (BRB). 
Stacja Schongau została oddana do użytku w 1886 r. Przez Königlich Bayerische Staatseisenbahnen jako końcowy odcinek Fuchstalbahn. Wraz z rozbudową Pfaffenwinkelbahn w 1917 z Peißenberg do Schongau stacja stała się stacją przelotową, a po ukończeniu linii kolejowej do Kaufbeuren w 1923 stacją węzłową. W 1972 Deutsche Bundesbahn wstrzymało ruch pasażerski do Kaufbeuren, natomiast do Altenstadt prowadzony był ruch towarowy do 1992. W 1984 nastąpiło zawieszenie ruchu pasażerskiego na Fuchstalbahn. W latach 1921–1984 istniała w Schongau zajezdnia kolejowa z dwunastostopniową halą.

</doc>
<doc id="4192411" url="https://pl.wikipedia.org/wiki?curid=4192411" title="Spisy rewizyjne">
Spisy rewizyjne

Spisy rewizyjne – dokumenty odzwierciedlające wyniki rewizji podatkowej ludności Imperium Rosyjskiego w XVIII i pierwszej połowie XIX wieku, przeprowadzanej w celu pogłównego opodatkowania ludności. Spisy rewizyjne były imiennymi listami ludności, w których figurowały imię, imię ojca i nazwisko (jeśli występowało) właściciela dworu, jego wiek, imiona i nazwiska członków rodziny, z podaniem wieku i stosunku do głowy rodziny. Z wyjątkiem wersji pierwszej, drugiej i szóstej, w spisach rewizyjnych uwzględnione zostały osoby płci męskiej i żeńskiej, jednakże w podsumowaniach kobiety nigdy nie figurowały.
W miastach spisy rewizyjne sporządzane były przez przedstawicieli urzędu miejskiego, w miejscach wolnych chłopów — starostów, w prywatnych posiadłościach — ziemian lub ich ekonomów.
Dziś materiały spisów rewizyjnych są jednym ze źródeł w badaniach genealogicznych.
Ogółem sporządzono 10 wersji, spośród których trzy (1719, 1743, 1811) obejmowały tylko mężczyzn:

</doc>
<doc id="4192414" url="https://pl.wikipedia.org/wiki?curid=4192414" title="Jan Sobiech (polityk)">
Jan Sobiech (polityk)

Jan Sobiech (ur. 27 marca 1862 w Czarkowie, zm. 10 grudnia 1935 tamże) – polski działacz społeczny, polityk ruchu ludowego, pierwszy prezes i współzałożyciel Zjednoczenia Włościan.
Życiorys.
Syn Wojciecha i Katarzyny. Pochodził z zamożnej rodziny chłopskiej, która przynajmniej od początków XVIII wieku zamieszkiwała podkościańskie Czarkowo. 
Jan Sobiech był współzałożycielem patriotycznego koła śpiewaczego „Cecylja”, które powstało w grudniu 1905. Towarzystwo to za pomocą pieśni krzewiło patriotyzm, co naturalnie nie spodobało się zaborcy. W 1910 członkom towarzystwa, w tym Janowi Sobiechowi, postawiono zarzut m.in. działalności w tajnym towarzystwie politycznym, działającym na szkodę władz pruskich. Proces zakończył się pomyślnie dla oskarżonych, ostatecznie zostali oni ukarani tylko karą grzywny. Dwadzieścia lat później „Gazeta Polska”, wspominając działalność „Cecylji”, tak komentowała zakończenie procesu: Po odzyskaniu przez Polskę niepodległości Jan Sobiech rozpoczął działalność polityczną. W maju 1919 na zjeździe w Poznaniu został pierwszym prezesem Zjednoczenia Włościan. Po wchłonięciu tej partii przez PSL „Piast” w grudniu 1920, należał do ugrupowania Wincentego Witosa, którego kilkukrotnie gościł w swoim gospodarstwie w Czarkowie. 

</doc>
<doc id="4192419" url="https://pl.wikipedia.org/wiki?curid=4192419" title="Stefan Ponikiewski">
Stefan Ponikiewski

Stefan Ponikiewski (ur. 21 czerwca 1881 w Brylewie, zm. 21 stycznia 1941 w Warszawie) – polski ziemianin, działacz polityczny i społeczny.
Życiorys.
Urodzony w Brylewie (pow. Leszno), w rodzinie Stanisława Ponikiewskiego i Jadwigi z Rychłowskich. W 1901 ukończył gimnazjum Fryderyka Wilhelma w Poznaniu i zdał maturę. Studiował rolnictwo i ekonomię społeczną na uniwersytetach w Berlinie, Monachium i Paryżu. W latach 1906–1909 prowadził administrację dóbr pawłowickich, a w 1910 przejął rodzinny majątek Drobnin (pow. Leszno), w którym gospodarował do 1939 roku.
Działał w Związku Poznańskich Kółek Rolniczych (pełnił funkcję wicepatrona), Związku Ziemian i w innych organizacjach społecznych. W 1912 kandydował do Reichstagu z okręgu Leszno-Wschowa, jednak w wyniku podziałów w społeczeństwie polskim nie został wybrany. W tym okresie podjął też współpracę z Centralnym Towarzystwem Gospodarczym, a następnie z Naczelną Radą Ludową. W tej ostatniej pełnił funkcję Dyrektora Politycznego, a następnie dyrektora Wydziału Administracyjnego. Po reorganizacji przeszedł do Ministerstwa Byłej Dzielnicy Pruskiej, w którym po nominacji przez Naczelnika Państwa (Józefa Piłsudskiego) w 1919 r. sprawował funkcję Dyrektora Wydziału Politycznego. 
Służbę wojskową odbywał w Monachium, ćwiczenia w Głogowie. W I wojnie światowej brał udział jako podchorąży niemiecki (uczestniczył w bitwie pod Verdun).
Brał udział jako delegat rządu w pertraktacjach granicznych w Toruniu, Gdańsku i Berlinie. Zorganizował także Urząd Bezpieczeństwa, tj. policję polityczną na ziemiach byłej dzielnicy pruskiej.
Od 1920 poseł na Sejm Ustawodawczy Rzeczypospolitej. Zajmował się przede wszystkim kwestiami reformy rolnej. W maju 1925 r. w Drobninie wizytę złożył Prezydent RP Stanisław Wojciechowski.
Po 1926 Ponikiewski wycofał się z życia politycznego, poświęcając się sprawom społecznym i gospodarczym. Pełnił funkcję członka zarządów Wielkopolskiego Towarzystwa Kółek Rolniczych, Centralnego Towarzystwa Gospodarczego, Wielkopolskiej Izby Rolniczej, Związku Ziemian i innych.
Z Drobnina tworzył silny ośrodek kulturalno-społeczny. Dzięki jego staraniom i finansowaniu w Drobninie zbudowany został kościół rzymskokatolicki, powstał dom sióstr Serafitek, a w sąsiednim Krzemieniewie powstał ośrodek zdrowia dla okolicznych wsi.
Od 1935 administrował również majątkiem Jasień (pow. Kościan), będącego własnością żony. Po konfiskacie majątku we wrześniu 1939 r. ukrywał się. Zmarł 21 stycznia 1941 w szpitalu „Omega” w Warszawie. Pochowany w grobowcu rodziny Bralińskich w Skierniewicach, w 1946 przewieziony do grobowca rodzinnego w Oporowie.
Od 6 sierpnia 1918 był mężem Zofii z Raszewskich h. Grzymała, córki Gustawa Raszewskiego. Ojciec trójki dzieci: Kazimierza (1919–1939), zginął w bitwie nad Bzurą, Augustyna (1920–2018), profesora PAN i Teresy Jadwigi (1922–1984) – profesor Akademii Rolniczej w Poznaniu. Był stryjem i ojcem chrzestnym Józefa Ponikiewskiego oraz dziadkiem dyplomaty Wojciecha Ponikiewskiego.

</doc>
<doc id="4192431" url="https://pl.wikipedia.org/wiki?curid=4192431" title="Catenanuova-Centuripe">
Catenanuova-Centuripe

Catenanuova-Centuripe (wł. "Stazione di Catenanuova-Centuripe") – stacja kolejowa w Catenanuova, w prowincji Enna, w regionie Sycylia, we Włoszech. Stacja znajduje się na linii Palermo – Katania. Obsługuje również pobliską gminę Centuripe.
Według klasyfikacji RFI ma kategorię "brązową".

</doc>
<doc id="4192436" url="https://pl.wikipedia.org/wiki?curid=4192436" title="Gare de Port-de-Bouc">
Gare de Port-de-Bouc

Gare de Port-de-Bouc – stacja kolejowa w Port-de-Bouc, w departamencie Delta Rodanu, w regionie Prowansja-Alpy-Lazurowe Wybrzeże, we Francji.
Jest stacją Société nationale des chemins de fer français (SNCF), obsługiwaną przez pociągi TER Provence-Alpes-Côte d'Azur.
Położenie.
Stacja znajduje się na linii Miramas – L'Estaque, w km 834,402, na wysokości 19 m, pomiędzy stacjami Fos-sur-Mer i Croix-Sainte.

</doc>
<doc id="4192446" url="https://pl.wikipedia.org/wiki?curid=4192446" title="Cyril Gaillard">
Cyril Gaillard

Cyril Gaillard (ur. 14 maja 1993 w Grenoble) – francuski biegacz narciarski, zawodnik klubu Meaudre.
Kariera.
Po raz pierwszy na arenie międzynarodowej pojawił się w 17 grudnia 2004 roku, podczas zawodów Pucharu Alpejskiego w Montgenèvre, gdzie zajął 81. miejsce w sprincie stylem dowolnym.
W Pucharze Świata zadebiutował 27 lutego 2008 roku w Sztokholmie, gdzie zajął 40. miejsce w sprincie stylem klasycznym. Pierwsze pucharowe punkty wywalczył 5 grudnia 2009 roku w Düsseldorfie zajmując 16. miejsce w sprincie stylem dowolnym. Najlepszym rezultatem było 4. miejsce zajęte w Szklarskiej Porębie 18 stycznia 2014, jednocześnie kwalifikując się na Igrzyska Olimpijskie w Soczi.
Osiągnięcia.
Puchar Świata.
Miejsca na podium.
Gaillard nigdy nie stał na podium indywidualnych zawodów Pucharu Świata.

</doc>
<doc id="4192450" url="https://pl.wikipedia.org/wiki?curid=4192450" title="Kaplica Chrystusa w Ciemnicy w Moszczenicy">
Kaplica Chrystusa w Ciemnicy w Moszczenicy

Kaplica Chrystusa w Ciemnicy w Moszczenicy – drewniana kaplica poświęcona Męce Pańskiej, zbudowana około 1680, znajdująca się na cmentarzu parafialnym Moszczenicy.
W 1948 wpisana na listę zabytków i znajduje się na szlaku architektury drewnianej województwa małopolskiego.
Na terenie polskich Karpat to jedyna zachowana drewniana kaplica poświęcona Męce Pańskiej.
Historia.
Kaplica powstała około 1680 na starym cmentarzu. Na obecne miejsce została przeniesiona. Była odnawiana w latach 1966-68. Wtedy też odnowiono polichromię.
Architektura i wyposażenie.
Ten niewielki obiekt wzorowany na murowanych kaplicach renesansowych posiada podobny układ jak kaplica św. Małgorzaty w Krakowie. Zbudowana na rzucie sześciokąta, konstrukcji zrębowej, zwieńczona dachem namiotowym z latarnią. Ściany i dach pokryte gontem. W ścianach dwa okrągłe okienka, w wejściu portal zwieńczony łukiem o wykroju w tzw. ośli grzbiet.
Jednoprzestrzenne wnętrze nakryte stropem płaskim. Ściany pokrywa polichromia w stylu baroku ludowego ze scenami Męki Pańskiej z około 1680. W wyposażeniu znajduje się obraz "Chrystus w Ciemnicy z Matką Boską Bolesną" z przełomu XVII i XVIII w. oraz barokowa rzeźba "Chrystus u słupa" z XVIII w.

</doc>
<doc id="4192452" url="https://pl.wikipedia.org/wiki?curid=4192452" title="Stanisław Sobek z Sulejowa">
Stanisław Sobek z Sulejowa



</doc>
<doc id="4192453" url="https://pl.wikipedia.org/wiki?curid=4192453" title="Bradley Klahn">
Bradley Klahn

Bradley Klahn (ur. 20 sierpnia 1990 w Poway) – amerykański tenisista.
Kariera tenisowa.
Zawodowym tenisistą jest od 2012 roku.
Na początku sezonu 2015 Klahn przeszedł operację pleców, przez którą powrócił na światowe korty w listopadzie 2016, na zawody ATP Challenger Tour w Champaign. W sumie wygrał osiem turniejów o tej randze.
W rankingu gry pojedynczej najwyżej był na 63. miejscu (17 marca 2014), a w klasyfikacji gry podwójnej na 131. pozycji (3 marca 2014).

</doc>
<doc id="4192455" url="https://pl.wikipedia.org/wiki?curid=4192455" title="Człowiek z Księżyca">
Człowiek z Księżyca



</doc>
<doc id="4192460" url="https://pl.wikipedia.org/wiki?curid=4192460" title="Bystroń">
Bystroń

Bystroń – polskie i czeskie (Czeski: Bystroň) nazwisko. Na początku lat 90. XX wieku w Polsce nosiły je 588 osoby, według nowszych, internetowych danych noszą je 619 osoby. Nazwisko pochodzi od słowa "bystry" i jest najbardziej rozpowszechnione w północnej środkowej i południowej środkowej Polsce.

</doc>
<doc id="4192462" url="https://pl.wikipedia.org/wiki?curid=4192462" title="Feliks Kaleciński">
Feliks Kaleciński

Feliks Kaleciński (ur. 14 stycznia 1899 w Pabianicach, zm. wiosną 1940 w Katyniu) – porucznik artylerii Wojska Polskiego, kawaler Krzyża Walecznych, ofiara zbrodni katyńskiej.
Życiorys.
Urodził się w rodzinie Edwarda i Pauliny z Falkiewiczów.
W 1919 wstąpił do Wojska Polskiego. Brał udział w wojnie 1920. Walczył o Kalenkowicze i Możysz.
W okresie międzywojennym pozostał w wojsku. W 1923 awansował do stopnia porucznika (starszeństwo z dniem 1 marca 1923 i 37 lokatą w korpusie oficerów artylerii), służył w 10 pułku artylerii polowej. Absolwent Szkoły Podchorążych Artylerii w Poznaniu, następnie ukończył kurs gazowy, kurs amunicyjny w CSP. Od 1928 oficer artylerii w 31 pułku piechoty, od 1935 oficer zwiadu w 10 pal. W 1935 w stopniu porucznika został zwolniony z zajmowanego stanowiska i pozostawiony bez przydziału służbowego, z jednoczesnym oddaniem do dyspozycji Dowództwa Okręgu Korpusu, następnie przeniesiony w stan spoczynku.
W kampanii wrześniowej wzięty do niewoli radzieckiej. Według stanu na kwiecień 1940 był jeńcem obozu w Kozielsku. Między 15 a 17 kwietnia 1940 przekazany do dyspozycji naczelnika smoleńskiego obwodu NKWD – lista wywózkowa 029/5 poz. 82, nr akt 4845 z 13.04.1940. Został zamordowany między 16 a 19 kwietnia 1940 przez NKWD w lesie katyńskim. Zidentyfikowany podczas ekshumacji prowadzonej przez Niemców w 1943, zapis w dzienniku ekshumacji pod datą 25.05.1943. Przy szczątkach w mundurze znaleziono kartę pocztową od Miedzwiedski, Łódź, ul. Przejazd 27, w spisie PCK nazwisko nadawcy to Niedźwidzki. Figuruje na liście AM-249-3138 i liście Komisji Technicznej PCK pod numerem GARF 115-03138. Nazwisko Kalecińskiego znajduje się na liście ofiar (pod nr 3138) opublikowanej w Gońcu Krakowskim nr 163 i w Nowym Kurierze Warszawskim nr 160 z 1943. W Archiwum Robla w pakiecie 048-02 znajduje się niewysłany list ppor. Mieczysława Michniewicza do żony Marii z 1 stycznia 1940 w którym wspomniany jest Feliks Kaleciński, list znaleziony przy szczątkach ppor. Mieczysława Westerskiego. Nazwisko Kalecińskiego znajduje się także w niedatowanym spisie jeńców-oficerów w kalendarzyku znalezionym przy szczątkach mjra. Łukasza Zwierkowskiego (pakiet 03-04).
Życie prywatne.
Żonaty z Reginą Rudnicka (kuzynka Władysława Rudnickiego)
We wrześniu 1929 będąc na obozie szkoleniowym w okolicach wsi Kolumny pod Łaskiem, uratował tonącego w rzece Grabia, kupca łódzkiego Aleksandra Srebrzyńskiego. O tym wydarzeniu pisała ówczesna prasa.

</doc>
<doc id="4192463" url="https://pl.wikipedia.org/wiki?curid=4192463" title="Zasłonak wełnisty">
Zasłonak wełnisty

Zasłonak wełnisty ("Cortinarius laniger" Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
Nazwę polską nadał Andrzej Nespiak w 1981 r.
Morfologia.
Średnica 4–10 cm, początkowo półkuliście łukowaty, potem wypukły, czasami z garbkiem. Powierzchnia matowa, włóknista lub filcowata, czasami drobno łuseczkowata, często pomarszczona i z wiekiem mozaikowa. Barwa pomarańczowo-brązowa, często z białymi włókienkami na obrzeżu.
Przyrośnięte, średnio gęste, początkowo jasno rdzawe, potem pomarańczowo-brązowe. Ostrza nieco jaśniejsze. Zasnówka biaława.
Wysokość 5–12 cm, grubość 0,8–1,5 cm, z bulwą w podstawie, sztywny. Powierzchnia jasnobrązowo-szara, często z białawymi resztkami osłony.
Miękki, kremowy lub żółto-brązowy. Ma słaby smak i zapach rzodkwi, silniejszy przy krojeniu.
Krótkie, wrzecionowate lub elipsoidalne, gęsto brodawkowane, o rozmiarach 9–11 × 5,5–6,5 μm. Wysyp zarodników rdzawobrązowy.
Występowanie i siedlisko.
Występuje w Ameryce Północnej i Europie. W Europie jest szeroko rozprzestrzeniony; występuje od Hiszpanii po około 65° szerokości geograficznej na Półwyspie Skandynawskim. W piśmiennictwie naukowym na terenie Polski do 2003 r. podano 2 stanowiska.
Grzyb mikoryzowy. Rośnie na kwaśnych glebach w lasach iglastych lub mieszanych. grzyb niejadalny.
Gatunki podobne.
Zasłonak wełnisty charakteryzuje się dużym rozmiarem, bulwiastą podstawą trzonu, wełnisto filcowatym kapeluszem, szafranowo-pomarańczowymi blaszkami i dobrze rozwiniętą białą osłoną. Zasłonak dwuosłonowy ("Cortinarius bivelus") ma ciemniejsze, żelazistobrązowe blaszki, słabiej rozwiniętą osłonę i rośnie pod brzozami.

</doc>
<doc id="4192464" url="https://pl.wikipedia.org/wiki?curid=4192464" title="Ryan Pini">
Ryan Pini

Ryan John Pini (ur. 10 grudnia 1981 w Port Moresby) – papuański pływak, czterokrotny olimpijczyk, dwukrotny chorąży reprezentacji olimpijskiej (w 2008 i 2016 roku). Pierwszy w historii kraju pływak, który dotarł do finału olimpijskiego.
Wczesne życie.
Pini urodził się i wychował w Port Moresby w Papui Nowej Gwinei. Ma dwóch starszych braci i starszą siostrę. Jego rodzice Kevin i Sarenah Pini są właścicielami rodzinnej firmy z siedzibą w Port Moresby. Pini zaczął pływać w wieku sześciu lat i uczęszczał na lekcje w Boroko Amateur Swimming Club. W wieku sześciu lat był rekordzistą kraju w swojej grupie wiekowej (do lat 8). Po ukończeniu szkoły średniej w Port Moresby w 1999 roku przeniósł się do Brisbane, aby dalej studiować i ostatecznie rozpocząć karierę w pływaniu. Wszedł wtedy w szeregi klubu Yeronga Park Swim Club.
Kariera pływacka.
Igrzyska Wspólnoty Narodów.
W 2002 roku, na swoich pierwszych tego typu zawodach, Pini doszedł do półfinałów w czterech konkurencjach i dystansach (50 metrów stylem klasycznym, 50 metrów stylem dowolnym, 100 metrów motylkiem oraz 50 metrów stylem grzbietowym). W 2006 roku zdobył swój pierwszy złoty medal, stając się drugim w historii reprezentantem Papui-Nowej Gwinei, który zdobył taki medal. Wygrał wtedy na dystansie 100 metrów stylem motylkowym, uzyskując czas 52,64. W 2010 roku zdobył srebro na tym samym dystansie, tym razem z czasem 52,50. W tych samych zawodach, mimo kwalifikacji półfinałowej, z powodu kontuzji musiał wycofać się z dwóch innych wyścigów.
Mistrzostwa świata w pływaniu.
Startował w mistrzostwach świata w pływaniu w 2007 roku w Melbourne. Odpadł dopiero w półfinałach na 100 metrów motylkiem i 50 metrów motylkiem. Startował również na dystansie 100 metrów stylem dowolnym, jednak nie przeszedł eliminacji.
Igrzyska olimpijskie.
Po wynikach osiągniętych na igrzyskach Wspólnoty Narodów został powołany do reprezentacji olimpijskiej w 2004 roku. Swoją rywalizację zakończył na 18. miejscu, płynąc na 100 metrów motylkiem.
W 2008 roku po raz pierwszy wyprowadził reprezentantów kraju na stadion olimpijski jako chorąży. W zawodach Pini zajął pierwsze miejsce w eliminacjach na 100 m stylem dowolnym mężczyzn, jednak nie zakwalifikował się do półfinałów. Startował również w wyścigach na 200 m stylem dowolnym, gdzie też nie przedostał się do półfinałów. W swoim trzecim starcie na tych igrzyskach, na 100 metrów stylem motylkowym, dotarł do finału. Stał się wtedy pierwszym reprezentantem kraju, który miał szanse na medal olimpijski. Zajął ostatnie, 8. miejsce.
W 2012 roku wystartował na 100 metrów stylem motylkowym. Nie powtórzył jednak dokonań z poprzednich igrzysk, zajmując 26. miejsce.
W 2016 po raz drugi był chorążym reprezentacji. Jak w poprzednich latach wystartował na 100 m stylem motylkowym. Ukończył go na 30. miejscu z czasem 53,24 sekundy, nie awansując do półfinału.
Trening.
Trenuje w Australii pod okiem Ricka Van Der Zanta, wraz z kilkoma innymi pływakami, w tym z Adrewem Mewningiem.
Życie osobiste.
Małżeństwo.
W październiku 2011 roku poślubił Carly Vincenzi na wyspie Stradbroke.

</doc>
<doc id="4192465" url="https://pl.wikipedia.org/wiki?curid=4192465" title="Cortinarius laniger">
Cortinarius laniger



</doc>
<doc id="4192469" url="https://pl.wikipedia.org/wiki?curid=4192469" title="Prawo restrukturyzacyjne">
Prawo restrukturyzacyjne

Prawo restrukturyzacyjne – ustawa z dnia 15 maja 2015 r. regulująca zawieranie przez dłużnika niewypłacalnego lub zagrożonego niewypłacalnością układu z wierzycielami oraz skutki układu i przeprowadzanie działań sanacyjnych.
Ustawa ta zmieniła Prawo upadłościowe i naprawcze, nadając jej z dniem 1 stycznia 2016 r. tytuł "Prawo upadłościowe" i uchylając jej przepisy o postępowaniu naprawczym. Ustawa w miejsce tego postępowania wprowadziła postępowanie restrukturyzacyjne.
Systematyka ustawy i zakres regulacji.
Ustawa z dnia 15 maja 2015 r. – Prawo restrukturyzacyjne składa się z 6 tytułów. Tytuły dzielą się na działy, działy dzielą się na rozdziały. W niektórych rozdziałach dodatkowo wydzielono oddziały. Ustawa normuje: 
Nowelizacje.
Od czasu wejścia w życie ustawa była nowelizowana wielokrotnie. Ostatnia zmiana weszła w życie 1 lipca 2022 roku. Przejściowe zmiany prawne w zakresie postępowania restrukturyzacyjnego znalazły się w ustawie o dopłatach do oprocentowania kredytów bankowych udzielanych przedsiębiorcom dotkniętym skutkami COVID-19 oraz o uproszczonym postępowaniu o zatwierdzenie układu w związku z wystąpieniem COVID-19 i dotyczyły uproszczenia istniejących regulacji poprzez zwiększenie ochrony przed egzekucją oraz wypowiedzeniem umów dłużnikom, oraz uproszczenie formalności związanych z zawieraniem układów z wierzycielami. 
Prawo do skorzystania z nowych uprawnień przysługuje przedsiębiorcom, spółkom z ograniczoną odpowiedzialnością i spółkom akcyjnym, które nie prowadzą działalności gospodarczej, a także wspólnikom spółek partnerskich i wspólnikom osobowych spółek handlowych, którzy ponoszą odpowiedzialność za zobowiązania spółki całym swym majątkiem. Do skorzystania z uproszczonego postępowania restrukturyzacyjnego konieczne jest sporządzenie umowy z doradcą restrukturyzacyjnym oraz kontraktu obustronnego określającego przedmiot umowy, oraz obowiązki przypadające w udziale dłużnikom i nadzorcom układu. Dniem otwarcia uproszczonego postępowania o zatwierdzenie układu jest dzień dokonania obwieszczenia o tym fakcie w Monitorze Sądowym i Gospodarczym. Obwieszczenia, o którym mowa w zdaniu poprzedzającym uprawniony może dokonać wyłącznie raz. Nadzorca układu zobowiązany jest do zawiadomienia sądu właściwego do rozpatrywania sprawy o dokonanym w Monitorze Sądowym i Gospodarczym obwieszczeniu o otwarciu postępowania o zatwierdzenie układu zawierającym informacje o propozycjach układowych, a także o spisie wierzytelności i wierzytelności spornych. Do przyjęcia układu dochodzi w przypadku opowiedzenia się za układem większości wierzycieli posiadających łącznie 2/3 sumy wierzytelności wszystkich uprawnionych do głosowania. Przyjęcie układu może być stwierdzone jedynie przez nadzorcę restrukturyzacyjnego, a wniosek o jego zatwierdzenie musi zostać przekazany do zawiadomionego wcześniej sądu.
Uproszczone postępowanie restrukturyzacyjne zakończyło swój byt prawny z dniem 30 listopada 2021 r. Od 1 grudnia 2021 r. obowiązuje bowiem znowelizowana wersja jednego z postępowań restrukturyzacyjnych, jakim jest postępowanie o zatwierdzenie układu. Zmodyfikowane postępowanie o zatwierdzenie układu bazuje na uproszczonym postępowaniu restrukturyzacyjnym. Nie jest jednak jego odzwierciedleniem, przez co nie jest tak atrakcyjne dla dłużników chcących otworzyć postępowanie restrukturyzacyjne. Od 1 grudnia 2021 r. obowiązuje również Krajowy Rejestr Zadłużonych, który jest systemem teleinformatycznym obsługującym postępowania restrukturyzacyjne oraz upadłościowe.

</doc>
<doc id="4192470" url="https://pl.wikipedia.org/wiki?curid=4192470" title="Człowiek Demolka">
Człowiek Demolka



</doc>
<doc id="4192474" url="https://pl.wikipedia.org/wiki?curid=4192474" title="John St. John (1833–1916)">
John St. John (1833–1916)

John Pierce Saint John (ur. 25 lutego 1833 w Brookville, zm. 31 sierpnia 1916 w Olathe) – amerykański polityk, kandydat na prezydenta w 1884 roku.
Biografia.
Urodził się 25 lutego 1833 w Brookville. W czasie wojny secesyjnej walczył po stronie Unii. W 1869 roku przeniósł się do Kansas, gdzie zaangażował się w ruch mający na celu zakaz sprzedaży alkoholu. Działania St. Johna ukształtowane były alkoholizmem jego ojca. W latach 1873-1874 zasiadał w legislaturze stanowej z ramienia Partii Republikańskiej. Dzięki swoim prohibicyjnym poglądom został w 1878 roku wybrany gubernatorem i pełnił ten urząd do 1882. Dzięki jego staraniom w 1880 roku, na terenie stanu Kansas, wprowadzono prohibicję. Dwa lata później wystartował w wyborach prezydenckich, jako kandydat Partii Prohibicji. Uzyskał w nich niespełna 150 tysięcy głosów, co stanowiło czwarty wynik wśród kandydatów. Zmarł 31 sierpnia 1916 w Olathe.

</doc>
<doc id="4192478" url="https://pl.wikipedia.org/wiki?curid=4192478" title="Tell Me You Love Me">
Tell Me You Love Me

Tell Me You Love Me – szósty solowy album studyjny amerykańskiej piosenkarki Demi Lovato. Został wydany 29 września 2017 roku nakładem Hollywood Records, Island Records oraz Safehouse Records. Pierwszym singlem został utwór "„Sorry Not Sorry”". Album zadebiutował na pozycji trzeciej Billboard 200, sprzedając się w nakładzie 75,000 kopii i streamów w pierwszym tygodniu.

</doc>
<doc id="4192484" url="https://pl.wikipedia.org/wiki?curid=4192484" title="Czipsy tortilla">
Czipsy tortilla



</doc>
<doc id="4192485" url="https://pl.wikipedia.org/wiki?curid=4192485" title="Gustaw Raszewski">
Gustaw Raszewski

Gustaw Raszewski herbu Grzymała (ur. 1857 w Jasieniu, zm. 13 marca 1931) – polski ziemianin, działacz rolniczy i społeczny, starosta.
Życiorys.
Syn Ignacego (ziemianina i generalnego radcy Ziemstwa Kredytowego w Poznaniu) i Józefy z Koczorowskich herbu Rogala. Brat Kazimierza Raszewskiego. Wychowany w silnych tradycjach napoleońskich i niepodległościowych (jego pradziadem był gen. bryg. Kazimierz Turno). Studiował rolnictwo na uniwersytetach w Halle i Monachium.
Od 1889 przejął po rodzicach majątek Jasień, w którym gospodarował do końca życia. Jasień uchodził za jeden z najlepiej utrzymanych majątków ziemskich w Wielkopolsce. Specjalizował się w uprawie buraka cukrowego oraz hodowli konia w tym, przede wszystkim remontów dla wojska.
Działał w wielu organizacjach i instytucjach o charakterze społecznym i gospodarczym w tym w Centralnym Towarzystwie Gospodarczym. Od 1910 (po ustąpieniu Józefa Chłapowskiego) do 1920 – pełnił funkcję patrona Związku Poznańskich Kółek Rolniczych. Za jego kadencji Organizacja znacznie się rozrosła, odgrywając poważną rolę nie tylko gospodarczą, ale i narodową. Nasilono prace oświatowe, lustracje gospodarstw i wystawy rolnicze. W 1913 Związek obejmował 395 Kółek, przy czym w okołu stu prezesami byli przedstawiciele warstwy chłopskiej. Podczas I wojny światowej władze niemieckie zawieszają czasowo działalność kółek. W listopadzie 1918 Raszewski włączył kółka w budowanie struktur niepodległej Polski. W rezultacie wielu działaczy kółek obejmuje funkcje w Radach Ludowych, a podczas powstania wielkopolskiego – w oddziałach powstańczych i w Straży Ludowej. W okresie od 3 stycznia 1919 do 24 sierpnia 1921 jako pierwszy w historii sprawował urząd polskiego starosty powiatu kościańskiego. W tej roli przeorganizował administrację powiatu. W 1919 gościł w Jasieniu ponad 100 posłów i senatorów z Wincentym Witosem na czele. Ułatwiał też kontakty Naczelnika Państwa Józefa Piłsudskiego z (w większości niechętnie mu nastawionym) ziemiaństwem wielkopolskim. W 1923 został prezesem Wielkopolskiej Izby Rolniczej.
Działalność społeczna Gustawa Raszewskiego wpisywała się w szeroki nurt zaangażowania ziemiaństwa wielkopolskiego na rzecz praktycznego stosowania zasad pozytywizmu i pracy organicznej.
Żonaty z Teodorą z Moszczeńskich. Mieli siedmioro dzieci: Zofię (później Ponikiewska herbu Trzaska, żona Stefana Ponikiewskiego z Drobnina), Ignacego (podporucznik artylerii w powstaniu wielkopolskim), Teodora (rotmistrz, zginął w powstaniu wielkopolskim), Antoninę (później Zakrzewska herbu Trzaska), Kazimierza, Józefę (później Brzezińska herbu Lubicz) i Helenę.
Został odznaczony Krzyżem Komandorskim Orderu Odrodzenia Polski (2 maja 1923) oraz francuskim orderem Merite Agricole (za zasługi w dziedzinie publicystyki rolnej i udział w wystawach rolniczych w Paryżu).
Zmarł 13 marca 1931 i został pochowany n cmentarzu w Starych Oborzyskach.
Co roku, w rocznicę odzyskania niepodległości, starosta kościański w asyście harcerzy i gimnazjalistów składa kwiaty na grobie Gustawa Raszewskiego na cmentarzu w Starych Oborzyskach.

</doc>
<doc id="4192493" url="https://pl.wikipedia.org/wiki?curid=4192493" title="Zvi Laron">
Zvi Laron



</doc>
<doc id="4192495" url="https://pl.wikipedia.org/wiki?curid=4192495" title="Włodzimierz Bartczak">
Włodzimierz Bartczak

Włodzimierz Bartczak – polski plastyk, doktor habilitowany sztuk plastycznych, nauczyciel akademicki
Akademii Sztuk Pięknych w Warszawie oraz Wyższej Szkoły Ekologii i Zarządzania w Warszawie.
Życiorys.
W 2012 na podstawie oceny całokształtu dorobku na Wydziale Sztuki Mediów i Scenografii Akademii Sztuk Pięknych w Warszawie uzyskał stopień doktora habilitowanego sztuk plastycznych w dyscyplinie sztuki piękne. Został zatrudniony w Akademii Sztuk Pięknych w Warszawie oraz w Wydziale Architektury Wyższej Szkoły Ekologii i Zarządzania w Warszawie.

</doc>
<doc id="4192500" url="https://pl.wikipedia.org/wiki?curid=4192500" title="Karłowatość Larona">
Karłowatość Larona



</doc>
<doc id="4192505" url="https://pl.wikipedia.org/wiki?curid=4192505" title="Mistrzostwa Europy U-18 w rugby 7 kobiet">
Mistrzostwa Europy U-18 w rugby 7 kobiet

Mistrzostwa Europy U-18 w rugby 7 kobiet – oficjalny międzynarodowy turniej rugby 7 o zasięgu kontynentalnym mający na celu wyłonienie najlepszej w Europie żeńskiej reprezentacji narodowej złożonej z zawodniczek do lat osiemnastu. Organizowany jest corocznie przez Rugby Europe od roku 2014.

</doc>
<doc id="4192522" url="https://pl.wikipedia.org/wiki?curid=4192522" title="Pływanie na Igrzyskach Europejskich 2015">
Pływanie na Igrzyskach Europejskich 2015

Zawody w pływaniu podczas igrzysk europejskich w Baku zostały rozegrane w dniach 23–27 czerwca 2015 roku. W 42 konkurencjach udział wzięło udział 526 zawodników. Wraz z Europejską Federacją Pływacką doszło do porozumienia, że w rywalizacji o medale mogą wystąpić osoby do 18 roku życia u mężczyzn i 16 – u kobiet. W efekcie zawody w stolicy Azerbejdżanu były jednocześnie mistrzostwami Europy juniorów.

</doc>
<doc id="4192524" url="https://pl.wikipedia.org/wiki?curid=4192524" title="Bernard Kasanda">
Bernard Kasanda

Bernard Emmanuel Kasanda Mulenga (ur. 25 grudnia 1954 w Mbujimayi) – kongijski duchowny rzymskokatolicki, od 2009 biskup Mbujimayi.

</doc>
<doc id="4192525" url="https://pl.wikipedia.org/wiki?curid=4192525" title="Edward Ochmański">
Edward Ochmański

Edward Ochmański (ur. 8 listopada 1947 we Włocławku, zm. 6 stycznia 2018) – polski matematyk, doktor habilitowany nauk matematycznych, profesor nadzwyczajny w Instytucie Podstaw Informatyki PAN, autorytet w dziedzinie teorii śladów.
Życiorys.
W latach 1965–1972 studiował matematykę na Uniwersytecie Warszawskim uzyskując tam stopień magistra. Stopień doktora nauk matematycznych uzyskał w 1986, a habilitację w 1997 w Instytucie Podstaw Informatyki Polskiej Akademii Nauk. W latach 1972–1985 pracował w Instytucie Badań Jądrowych w Świerku. Następnie od 1985 do przejścia na emeryturę pracował w Instytucie Podstaw Informatyki PAN w Warszawie, a także od 2001 również do emerytury, na Wydziale Matematyki i Informatyki Uniwersytetu Mikołaja Kopernika w Toruniu. Był organizatorem Zakładu Lingwistyki Matematycznej i Teorii Współbieżności na Wydziale Matematyki i Informatyki UMK. Specjalizował się w badaniach teorii śladów oraz teorii sieci Petriego.

</doc>
<doc id="4192528" url="https://pl.wikipedia.org/wiki?curid=4192528" title="Droga A108 (Rosja)">
Droga A108 (Rosja)

Droga A108, duża obwodnica Moskwy, duża betonka, betonka (ros. Автомобильная дорога федерального значения А108, Московское большое кольцо (МБК), «Большая бетонка», «Бетонка») – droga znaczenia federalnego w Rosji, znajdująca się na obszarze obwodów: moskiewskiego, włodzimierskiego oraz kałuskiego. Jej przebieg stanowi pierścień drogowy wokół Moskwy. Znajduje się w odległości 20–40 km od małej obwodnicy oraz 70–80 km od centrum stolicy. Znaczna część drogi ma nawierzchnię betonową. Szerokość jezdni waha się od 7 do 15 metrów.
Droga została zbudowana w czasach zimnej wojny. Ze względu na strategiczne znaczenie trasy nie była oznaczana na mapach aż do 1993 roku, a także nie mogły poruszać się nią prywatne pojazdy.

</doc>
<doc id="4192536" url="https://pl.wikipedia.org/wiki?curid=4192536" title="60. ceremonia wręczenia nagród Grammy">
60. ceremonia wręczenia nagród Grammy

60. ceremonia wręczenia nagród Grammy, prestiżowych amerykańskich nagród muzycznych wręczanych przez Narodową Akademię Sztuki i Techniki Rejestracji (NARAS), odbyła się 28 stycznia 2018 roku w hali widowiskowej Madison Square Garden w Nowym Jorku. Była to pierwsza ceremonia od 2003 roku, która odbyła się poza Los Angeles. Jej transmisja na żywo odbyła się na antenie stacji telewizyjnej CBS. Gospodarzem ceremonii był angielski aktor James Corden. W trakcie gali zostały rozdane honoraria dla muzyków za ich osiągnięcia w przedziale od 1 października 2016 do 30 września 2017.
Nominacje do 60. edycji Grammy zostały ogłoszone 28 listopada 2017 roku. Najwięcej nominacji (osiem) otrzymał Jay-Z.
Nagrody.
Obszar generalny.
Lista składa się ze wszystkich nominowanych, a zwycięzcy są pogrubieni.

</doc>
<doc id="4192537" url="https://pl.wikipedia.org/wiki?curid=4192537" title="Droga R56 (Rosja)">
Droga R56 (Rosja)

Droga R56 (ros. "Автомобильная дорога федерального значения Р56") – droga znaczenia federalnego w Rosji, znajdująca się na obszarze obwodów: nowogrodzkiego oraz pskowskiego. Stanowi połączenie Nowogrodu Wielkiego z drogą federalną R23 i Pskowem.
Do końca 2017 roku między Nowogrodem Wielkim a Porchowem posiadała także oznaczenie A116.

</doc>
<doc id="4192539" url="https://pl.wikipedia.org/wiki?curid=4192539" title="Busbecq">
Busbecq

Ogier Ghiselin de Busbecq, łac.: Augerius Gislenius Busbequius; znany również jako Augier Ghislain de Busbecq) (ur. 28 października 1522 r. w Comines, zm. 1592) – XVI-wieczny, belgijski pisarz, zielarz i dyplomata.
Służył jako ambasador Imperium Osmańskiego w Konstantynopolu, o czym opublikował w 1581 r. książkę pt. "Itinera Constantinopolitanum et Amasianum, "opisując swój pobyt tam. Książka została ponownie wydana w 1595 r. z innym tytułem"Turcicae epistolae" ("Listy tureckie").
Życiorys.
Wczesne lata.
Urodził się jako nieślubny syn Georges'a Ghiselina, pana na włościach Bousbecque, i jego kochanki Catherine Hespiel. Został później uznany jako prawowity syn. Dorastał w zamku "Busbecq" (dzisiejsze "Bousbecque" na północy Francji), studiował w Wervik i Comines - podówczas znajdowały się one na ziemiach hiszpańskiej Flandrii Zachodniej, będącej prowincją Świętego Cesarstwa Rzymskiego.
Zdolności intelektualne pozwoliły mu podjąć wyższe studia w języku łacińskim na Uniwersytecie w Leuven, gdzie jego pobyt został odnotowany w 1536 roku pod imieniem "Ogier Ghislain de Comines". Stamtąd udał się w podróż po wielu znanych uniwersytetach północnych Włoch, łącznie z Wenecją. 
Podobnie jak jego ojciec i dziad, Busbecq zdecydował się rozwijać karierę w administracji publicznej. Rozpoczął pracę na dworze cesarza Ferdynanda I Habsburga około 1552 roku. W 1554 roku został wysłany do Anglii na ślub w Winchester angielskiej królowej Marii Tudor z Filipem II Habsburgiem.
Na dworze osmańskim.
W 1554 roku i ponownie w 1556 roku Ferdynand skierował go w misji poselskiej do Imperium Osmańskiego pod rządami Sulejmana Wspaniałego. Przez pobytu w Konstantynopolu jego głównym zadaniem było prowadzenie negocjacji w sprawie traktatów granicznych pomiędzy jego pracodawcą (przyszłym Świętym Cesarstwem Rzymskim) a Sułtanem o sporny Siedmiogród. Nie odnosił sukcesów w swej misji od momentu, w którym Rüstem Pasza został sułtańskim wezyrem, jednakże ostatecznie osiągnął porozumienie z jego następcą Semiz Ali Paszą.
Podczas pobytu w Konstantynopolu napisał "Turcicae epistolae", swoje najbardziej znane dzieło. Zawiera ono osobistą korespondencję Busbecqa ze węgierskim dyplomatą Mikołajem Michaultem. Listy te opisywały związane z osmańską polityką perypetie autora. Są one głównym źródłem dla studiów dotyczących osmańskiego dworu sułtańskiego z XVI w. Ponadto Busbecq opisał ze szczegółami rośliny i zwierzęta, które napotkał w Turcji. Listy zawierają również jedyny zachowany wykaz słów języka krymskich Gotów, germańskiego dialektu, używanego niekiedy w niektórych odizolowanych regionach Krymu.
Busbecq odkrył ponadto niemal kompletną kopię "Res Gestae Divi Augusti"), opisującą życie i czyny rzymskiego cesarza Augusta w Monumentum Ancyranum w Ankarze. Rozpoznał jej pochodzenie podczas czytania Swetoniusza i opublikował fragmenty w swojej książce "Turcicae epistolae".
Był zapalonym kolekcjonerem. Nabywał wartościowe rękopisy, rzadkie monety i ciekawe przedmioty różnego rodzaju. Pośród jego najbardziej znanych odkryć była pochodząca z VI wieku kopia traktatu Dioskurydesa "De Materia Medica", zawierającego kompendium ziół leczniczych. Po namowie Busbecqusa cesarz zakupił to dzieło. Rękopis ten jest obecnie znany jako "Vienna Dioscurides". Pasja zielarska Busbecqa sprawiła, że wysłał on cebulki tureckich tulipanów swojemu przyjacielowi Charles'owi de L’Écluse, który przystosował te kwiaty do uprawy w Niderlandach. Busbecq'owi przypisuje się także sprowadzenie do północnej europy bzu (choć jest to dyskusyjne), a także kozy angorskiej.
Życie po Turcji.
Gdy w 1562 roku Busbecq wrócił z Turcji, objął stanowisko doradcy na dworze cesarza Ferdynanda w Wiedniu oraz opiekuna wnuków i synów przyszłego cesarza Maksymiliana II. Busbecq zakończył swoją karierę jako opiekun Elżbiety Habsburg, córki Maksymiliana i wdowy francuskiego króla Karola IX. Wciąż jednak służył monarchii Habsburgów, śledząc w imieniu Rudolfa II Habsburga rozwój francuskich wojen religijnych. W 1592 roku opuścił swoją rezydencję w Mantes niedaleko Paryża i udał się do swojej rodzinnej Flandrii Zachodniej, jednakże w okolicy Rouen został pobity i okradziony przez członków Ligi Katolickiej. Zmarł kilka dni później. Jego ciało pochowano w zamkowej kaplicy w Saint-Germain-sous-Cailly w pobliżu miejsca śmierci, jego serce zaś zostało zabalsamowane i wysłane do rodzinnego grobowca w Bousbecque.
Zobacz też.
Busbecq sprowadził niektóre rękopisy z Konstantynopolu:

</doc>
<doc id="4192541" url="https://pl.wikipedia.org/wiki?curid=4192541" title="Haruichi Furudate">
Haruichi Furudate

 – japoński mangaka. Największą sławę przyniosła mu seria "Haikyū!!", która ukazywała się na łamach magazynu „Shūkan Shōnen Jump” w latach 2012–2020.
W 2016 roku zdobył nagrodę Shōgakukan Manga w kategorii shōnen-manga.
Życiorys.
Haruichi Furudate urodził się i dorastał w Karumai w prefekturze Iwate, gdzie spędził swoje dzieciństwo oraz okres edukacyjny. Będąc w gimnazjum a następnie w liceum, był zawodnikiem klubu siatkówki na pozycji środkowego blokującego. Po ukończeniu liceum studiował design w szkole technicznej w Sendai w prefekturze Miyagi, gdzie spędził swoje kolejne 9 lat. W wieku 25 lat sprowadził do redakcji magazynu „Shūkan Shōnen Jump” mangę . Następnie otrzymał wyróżnienie za mangę . Rok później napisał i zilustrował swoją pierwszą autorską mangę , która ukazywała się na łamach „Akamaru Jump”, sezonowej wersji magazynu „Shūkan Shōnen Jump”.
"Kiben gakuha, Yotsuya-senpai no kaidan.".
W 2010 roku Furudate tworzył kolejną mangę, tym razem zatytułowaną , składającej się łącznie z 18 rozdziałów, które publikowane były od 1 marca do 5 lipca 2010 na łamach „Shūkan Shōnen Jump”. Wcześniej, 8 czerwca 2009 na łamach tego samego magazynu opublikowany został one-shot będący wersją prototypową serii.
"Haikyū!!".
Jego kolejną pracą była seria "Haikyū!!", która tworzona była w oparciu o doświadczenia z życia autora. One-shot serii opublikowany został 8 stycznia 2011 w magazynie „Shōnen Jump NEXT”, a następnie – 25 kwietnia 2011 w „Shūkan Shōnen Jump”. Rok później, 20 lutego 2012 w tym samym magazynie opublikowano pierwszy rozdział wersji finalnej mangi, zaś ostatni, 402. rozdział – 20 lipca 2020. W numerze 48/2019 (z 28 października 2019) podano do wiadomości, że wraz z publikacją 380. rozdziału, Haruichi Furudate stał się najlepszym mangaką pod względem najwięcej stworzonych rozdziałów mangi sportowej publikowanej na łamach magazynu „Shūkan Shōnen Jump”, wyprzedzając serię "Tennis no ōjisama" (379 rozdziałów).

</doc>
<doc id="4192542" url="https://pl.wikipedia.org/wiki?curid=4192542" title="Anthony Ireri Mukobo">
Anthony Ireri Mukobo

Anthony Ireri Mukobo IMC (ur. 23 września 1949 w Mufu) – kenijski duchowny katolicki, wikariusz apostolski Isiolo w latach 2006-2023, biskup diecezjalny Isiolo od 2023.
Życiorys.
Święcenia kapłańskie przyjął 5 stycznia 1980 w Zgromadzeniu Misjonarzy Matki Bożej Pocieszenia.
Episkopat.
22 grudnia 1999 roku został mianowany przez papieża Jana Pawła II biskupem pomocniczym archidiecezji Nairobi ze stolicą tytularną "Rusguniae". Sakry biskupiej udzielił mu 18 marca 2000 ówczesny prefekt Kongregacji ds. Ewangelizacji Narodów, kard. Jozef Tomko.
25 stycznia 2006 został mianowany przez Benedykta XVI wikariuszem apostolskim Isiolo. 15 lutego 2023 papież Franciszek wyniósł wikariat do rangi diecezji i mianował Mukobo jej biskupem diecezjalnym.

</doc>
<doc id="4192544" url="https://pl.wikipedia.org/wiki?curid=4192544" title="Teodor Nietupski">
Teodor Nietupski

Teodor Nietupski (ur. 2 kwietnia 1931 w Janowie koło Sokółki, zm. 1 stycznia 2018) – polski specjalista w zakresie ekonomii rolnictwa, profesor nauk rolniczych.
Życiorys.
W 1956 ukończył studia na Wydziale Rolniczym Wyższej Szkoły Rolniczej we Wrocławiu i rozpoczął prace na tejże uczelni, z którą związany był do 2001. Piastował między innymi funkcję dyrektora Instytutu Ekonomiki i Organizacji Rolnictwa (od 1977), kierownika Katedry Ekonomiki i Organizacji Rolnictwa (1995–2001) czy przewodniczącego Komitetu Redakcyjnego Wydawnictw Uczelni (1979–1981). W latach 1970–1975 piastował funkcję prodziekana, a w latach 1975–1978 funkcję dziekana Wydziału Rolniczego na tejże uczelni, natomiast w latach 1981–1982 był jej prorektorem. Stopień doktora nauk rolniczych uzyskał w 1964, natomiast habilitację w 1969. Tytuł naukowy profesora nauk rolniczych uzyskał w 1982. 
Był między innymi członkiem Komitetu Ekonomiki Rolnictwa PAN i Komitetu Zagospodarowania Ziem Górskich PAN.
Został pochowany na cmentarzu parafialnym przy ul. Smętnej na Sępolnie.

</doc>
<doc id="4192547" url="https://pl.wikipedia.org/wiki?curid=4192547" title="Habanera (aria)">
Habanera (aria)

Habanera, znana także jako L'amour est un oiseau rebelle ("Miłość jest wolnym ptakiem") – jedna z najsłynniejszych arii na świecie, pochodząca z opery Georges'a Bizeta "Carmen". Wykonywana przez tytułową, mezzosopranową rolę w piątej scenie pierwszego aktu.
Jest ona najlepszą charakterystyką głównej bohaterki – niezdolnej do stałego uczucia, często zmieniającej kochanków. Pieśń świadczy o tym, że Carmen nie czuje się odpowiedzialna za krzywdę, którą wyrządza „usidlonym” przez siebie mężczyznom.
Aria inspirowana była melodią baskijskiego kompozytora Sebastiána Iradiera "El Arreglito," którą Bizet wykorzystał, sądząc iż ma do czynienia z melodią ludową. Francuskie libretto zostało napisane przez Henriego Meilhaca i Ludovica Halévyego.
Tekst.
Oryginalna wersja francuska:
"L'amour est un oiseau rebelle"
"Que nul ne peut apprivoiser,"
"Et c'est bien en vain qu'on l'appelle,"
"S'il lui convient de refuser."
"Rien n'y fait, menace ou prière;"
"L'un parle bien, l'autre se tait,"
"Et c'est l'autre que je préfère;"
"Il n'a rien dit mais il me plaît."
"(L'amour est un oiseau rebelle) L'amour..."
"(Que nul ne peut apprivoiser,) L'amour..."
"(Et c'est bien en vain qu'on l'appelle,) L'amour..."
"(S'il lui convient de refuser.) L'amour..."
"L'amour est enfant de bohème,"
"Il n'a jamais, jamais connu de loi;"
"Si tu ne m'aimes pas, je t'aime;"
"Si je t'aime, prends garde à toi! (Prends garde à toi!)"
"Si tu ne m'aimes pas,"
"Si tu ne m'aimes pas, je t'aime; (Prends garde à toi!)"
"Mais si je t'aime, si je t'aime;"
"Prends garde à toi!"
"(L'amour est enfant de bohème,)"
"(Il n'a jamais, jamais connu de loi;)"
"(Si tu ne m'aimes pas, je t'aime;)"
"(Si je t'aime, prends garde à toi!) (Prends garde à toi!)"
"Si tu ne m'aimes pas,"
"Si tu ne m'aimes pas, je t'aime; (Prends garde à toi!)"
"Mais si je t'aime, si je t'aime;"
"Prends garde à toi! (Prends garde à toi!)"
"L'oiseau que tu croyais surprendre"
"Battit de l'aile et s'envola."
"L'amour est loin, tu peux l'attendre;"
"Tu ne l'attends plus, il est là."
"Tout autour de toi, vite, vite,"
"Il vient, s'en va, puis il revient."
"Tu crois le tenir, il t'évite,"
"Tu crois l'éviter, il te tient!"
"(Tout autour de toi, vite, vite) L'amour..."
"(Il vient, s'en va, puis il revient.) L'amour..."
"(Tu crois le tenir, il t'évite,) L'amour..."
"(Tu crois l'éviter, il te tient!) L'amour..."
"L'amour est enfant de bohème,"
"Il n'a jamais, jamais connu de loi;"
"Si tu ne m'aimes pas, je t'aime;"
"Si je t'aime, prends garde à toi! (Prends garde à toi!)"
"Si tu ne m'aimes pas,"
"Si tu ne m'aimes pas, je t'aime (Prends garde à toi!)"
"Mais si je t'aime, si je t'aime"
"Prends garde à toi!"
"(L'amour est enfant de bohème,)"
"(Il n'a jamais, jamais connu de loi;)"
"(Si tu ne m'aimes pas, je t'aime;)"
"(Si je t'aime, prends garde à toi!) (Prends garde à toi!)"
"Si tu ne m'aimes pas,"
"Si tu ne m'aimes pas, je t'aime (Prends garde à toi!)"
"Mais si je t'aime, si je t'aime"
"Prends garde à toi! (Prends garde à toi!)"

</doc>
<doc id="4192548" url="https://pl.wikipedia.org/wiki?curid=4192548" title="Teemu Suninen">
Teemu Suninen

Teemu Suninen (ur. 1 lutego 1994 w Tuusula) – fiński kierowca rajdowy reprezentujący brytyjski zespół M-Sport Ford World Rally Team. 

</doc>
<doc id="4192549" url="https://pl.wikipedia.org/wiki?curid=4192549" title="Pałac Jusupowów">
Pałac Jusupowów



</doc>
<doc id="4192553" url="https://pl.wikipedia.org/wiki?curid=4192553" title="Steven Kari">
Steven Kari

Steven Kukuna Kari (ur. 13 maja 1993) – papuański sztangista, olimpijczyk, reprezentant letnich igrzysk olimpijskich w Londynie (2012), osiągając 13. miejsce w kategorii do 85 kg.
Złoty medalista igrzysk wspólnoty narodów w Glasgow (2014) w kategorii do 94 kg. Złoty medalista igrzysk Pacyfiku w 2011 w kategorii do 85 kg oraz w 2015 w kategorii do 94 kg.

</doc>
<doc id="4192562" url="https://pl.wikipedia.org/wiki?curid=4192562" title="Benjamin Gratz Brown">
Benjamin Gratz Brown

Benjamin Gratz Brown (ur. 28 maja 1826 we Frankforcie, zm. 13 grudnia 1885 w Kirkwood) – amerykański polityk.
Biografia.
Jego dziadkowie, John Brown i Jesse Bledsoe, byli senatorami. Ukończył studia na Uniwersytecie Transylvania w Lexington w 1845, a dwa lata później uzyskał dyplom z prawa na Uniwersytecie Yale. Dwa lata później został przyjęty do palestry i rozpoczął prywatną praktykę w Saint Louis. W latach 50. zasiadał w legislaturze stanowej Missouri, współtworząc jednocześnie gazetę „St. Louis Globe-Democrat”. W 1857 bezskutecznie kandydował na stanowisko gubernatora. Po rozpoczęciu wojny secesyjnej usiłował zapobiec secesji stanu w 1861. Walczył po stronie Unii, a w wyniku ekspulsji Walda Johnsona do Kongresu Skonfederowanych Stanów Ameryki Brown zajął wakujące miejsce w Senacie, gdzie zasiadał w latach 1863–1867. W 1871 został wybrany gubernatorem Missouri, którym pozostał przez jedną kadencję. W wyborach prezydenckich w 1872 był kandydatem na wiceprezydenta przy Horasie Greeleyu. Poparcia dla duetu udzieliła Partia Demokratyczna i Liberalni Republikanie. Ponieważ jednak Greeley zmarł trzy tygodnie po wyborach powszechnych, 66 członków Kolegium Elektorskiego, którzy zamierzali na niego zagłosować, oddało głosy na innych kandydatów. W głosowaniu prezydenckim Brown otrzymał 18 głosów elektorskich (3. miejsce wśród kandydatów), a w wiceprezydenckim – 47 głosów (2. miejsce wśród kandydatów). Po nieudanych wyborach Brown wrócił do praktyki prawniczej.

</doc>
<doc id="4192575" url="https://pl.wikipedia.org/wiki?curid=4192575" title="Marek Pawłowski (rajdowiec)">
Marek Pawłowski (rajdowiec)

Marek Pawłowski (ur. 7 listopada 1949, zm. 8 stycznia 2018) – polski kierowca, pilot i sędzia rajdowy, działacz motoryzacyjny.
Życiorys.
Licencję rajdową zdobył w 1972 i w tym samym czasie debiutował jako kierowca rajdowy w Rajdzie Warszawskim. Pilotem został po wypadku w którym stracił swój samochód rajdowy. Był pilotem rajdowym Zbigniewa Eysmonta oraz Marka Karczewskiego, wielokrotnie startując w Mistrzostwach Polski, a także rajdach zagranicznych. Następnie współpracował z różnymi kierowcami naprzemiennie startując z Andrzejem Koperem, Bogdanem Drągowskim, Markiem Karczewskim, Jeremi Doria Dernałowiczem, Grzegorzem Malinowskim, a także Marianem Bublewiczem. Karierę zakończył w połowie lat 80. XX wieku. Jako działacz rajdowy związany był z Automobilklubem Polski, piastując funkcję dyrektora licznych rajdów samochodowych oraz imprez motoryzacyjnych w tym trzykrotnie funkcję wicedyrektora Rajdu Barbórka – Legend. Od 2011 był ponownie aktywny w rajdach samochodowych startując w klasie Legend, wspólnie z Andrzejem Wodzińskim.
Przez cztery kadencje był przewodniczącym Sądu Koleżeńskiego Automobilklubu Polski. Został także wyróżniony tytułem Honorowy Członek Automobilklubu Polski.
Zmarł 8 stycznia 2018 i został pochowany w Józefowie koło Warszawy.

</doc>
<doc id="4192584" url="https://pl.wikipedia.org/wiki?curid=4192584" title="Škoda Perun">
Škoda Perun



</doc>
<doc id="4192585" url="https://pl.wikipedia.org/wiki?curid=4192585" title="Villa Rubein">
Villa Rubein

Villa Rubein – powieść z 1900, trzecie opublikowane dzieło Johna Galsworthy'ego.
Inspiracja.
Utwór wydano pod pseudonimem "John Sinjohn" (dosł. "John, syn Johna"). Jest silnie inspirowany twórczością Iwana Turgieniewa, którego Galsworthy bardzo cenił, a poznawał za pośrednictwem tłumaczeń Constance Garnett. 
Treść.
Mieszkańcy pewnego australijskiego ziemiańskiego dworu (tytułowej willi "Rubein") przyjmują intruza przybywającego z zewnątrz - austriackiego artystę Harza. Jego przyjęcie odbywa się przy różnych postawach mieszkańców dworu: poczynając od niepewności, a kończąc na jawnej wrogości. Artysta zakochuje się w Christian, Angielce, mieszkance, osobie młodej i pięknej. 
Komentarz.
Powieść obfituje w liryzm rodem z dzieł Turgieniewa, w próby wiązania opisów przyrody ze stanami wewnętrznymi bohaterów. W opisach tych kryje się głęboka, psychologiczna refleksja odnośnie do wszechobecnego majestatu przyrody i jej obojętności na los człowieczy. W odróżnieniu od Turgieniewa, Galsworthy maluje obraz przyrody w nieco jaśniejszych i przyjaźniejszych barwach. Od rosyjskiego pisarza autor bierze niewątpliwie szczegółową metodę realizacji i obrazowania ilustrującą współgrę wewnętrznych przeżyć bohaterów i tła natury. 
Mimo stylizacji neoturgieniewowskiej postacie bohaterów są jeszcze mało przekonujące, marionetkowe i nieporadnie zarysowane. Wyraźnie natomiast zaznacza się społeczne uwarunkowanie konfliktu: artysta przeciw zastanemu obyczajowo i uprzywilejowanemu dworowi. Dają się zaznaczyć nuty autobiograficzne. Harz stanowi pewne przetworzenie postaci Georga Sautera (1866-1937), niemieckiego malarza, będącego mężem siostry pisarza. Nicholas Treffry (wuj pięknej Christian) to z kolei fikcyjne upostaciowienie ojca pisarza, a jednocześnie literacki pierwowzór Jolyona z Sagi rodu Forsyte'ów.

</doc>
<doc id="4192587" url="https://pl.wikipedia.org/wiki?curid=4192587" title="Proficy iFIX">
Proficy iFIX

Proficy iFIX (dawniej GE iFIX) to oprogramowanie typu HMI/SCADA, służące do wizualizacji, nadzorowania i sterowania procesami technologicznymi. Producentem Proficy iFIX jest firma GE Digital, wchodząca w skład globalnego koncernu General Electric.
Historia rozwoju.
Po raz pierwszy na rynku oprogramowanie iFIX pojawiło się w 1984 roku, za sprawą firmy Intellution, jako FIX. W 2002 roku nastąpiło przejęcie firmy Intellution przez firmę GE Fanuc, przez co iFIX (ówcześnie jako FIX32) wszedł do rodziny oprogramowania Proficy. Od czasu pojawienia się na rynku systemu jako iFIX, ukazało się kilkanaście jego wydań, w kilku wersjach językowych (m.in. angielska, niemiecka, polska, rosyjska). Od wersji 5.8 wraz z oprogramowaniem Proficy iFIX dostarczana jest także przemysłowa baza danych – Proficy Historian, a począwszy od wersji 6.5 przywrócono cenione przez użytkowników systemy przykładowe. W 2022 producent oprogramowania – GE Digital – zmienił system numeracji kolejnych wersji systemu, oparzając je datą ukazania się na rynku – stąd następcą wersji 6.5 jest iFIX 2022, dostępny także w polskojęzycznej edycji 2022 PL. Szacuje się, że na całym świecie zainstalowano ponad 400 000 licencji, w tym w Polsce ponad 6000.
Opis.
System iFIX pozwala na zwizualizowanie procesu technologicznego, dzięki czemu umożliwia monitorowanie produkcji i sterowanie nią. Poza tym realizuje funkcje alarmowania, raportowania oraz zbierania i archiwizacji danych produkcyjnych.
Charakterystyka:
Obszary zastosowania.
Oprogramowanie iFIX wykorzystywane jest w większości gałęzi przemysłu, m.in. w przemyśle spożywczym, chemicznym, farmaceutycznym, motoryzacyjnym, wodno-kanalizacyjnym, energetycznym, systemach inteligentnych budynków (BMS).
Dystrybucja.
System iFIX dostępny jest za pośrednictwem sieci lokalnych dystrybutorów, współpracujących z firmą GE Digital. W Polsce iFIX jest dostępny od 1995 roku, za pośrednictwem Autoryzowanego Dystrybutora Oprogramowania GE Digital. Do roku 2005 rolę tę pełniła firma AB Micro, od 2005 firma VIX Automation.

</doc>
<doc id="4192593" url="https://pl.wikipedia.org/wiki?curid=4192593" title="Linia kolejowa Bufleben – Großenbehringen">
Linia kolejowa Bufleben – Großenbehringen

Linia kolejowa Bufleben – Großenbehringen – dawna lokalna jednotorowa i niezelektryfikowana linia kolejowa w kraju związkowym Turyngia, w Niemczech. Łączyła miejscowości Bufleben i Großenbehringen.

</doc>
<doc id="4192595" url="https://pl.wikipedia.org/wiki?curid=4192595" title="Kościół św. Józefa Robotnika we Wrzoskach">
Kościół św. Józefa Robotnika we Wrzoskach



</doc>
<doc id="4192603" url="https://pl.wikipedia.org/wiki?curid=4192603" title="Ano Patisia (stacja metra)">
Ano Patisia (stacja metra)

Ano Patisia (gr: "Άνω Πατήσια") – stacja metra ateńskiego na linii 1 (zielonej), 15,296 km od Pireusu. Została otwarta 12 lutego 1956.

</doc>
<doc id="4192607" url="https://pl.wikipedia.org/wiki?curid=4192607" title="Perisos (stacja metra)">
Perisos (stacja metra)

Perisos (gr: "Περισσός") – stacja metra ateńskiego na linii 1 (zielonej), 16,556 km od Pireusu. Została otwarta 14 marca 1956.

</doc>
<doc id="4192609" url="https://pl.wikipedia.org/wiki?curid=4192609" title="Pefkakia (stacja metra)">
Pefkakia (stacja metra)

Pefkakia (gr: "Πευκάκια") – stacja metra ateńskiego na linii 1 (zielonej), 17,231 km od Pireusu. Została otwarta 14 marca 1956. Znajduje się na terenie miasta Nea Jonia.

</doc>
<doc id="4192610" url="https://pl.wikipedia.org/wiki?curid=4192610" title="Lucas Alario">
Lucas Alario

Lucas Nicolás Alario (ur. 8 października 1992 w Tostado) – argentyński piłkarz pochodzenia włoskiego występujący na pozycji napastnika w niemieckim klubie Eintracht Frankfurt oraz w reprezentacji Argentyny.
Kariera klubowa.
Alario pochodzi z liczącej zaledwie około stu mieszkańców miejscowości Cuatro Bocas w prowincji Santiago del Estero. Przyszedł jednak na świat w oddalonym o 55 kilometrów mieście Tostado, gdzie znajdowała się najbliższa klinika. Jest najmłodszym z trójki braci. W wieku trzynastu lat przeniósł się z Cuatro Bocas do Tostado, aby kontynuować naukę; w jego rodzinnej miejscowości funkcjonowała bowiem tylko szkoła podstawowa. Treningi piłkarskie rozpoczynał w tamtejszym klubie San Lorenzo de Tostado. Jako piętnastolatek został włączony do drużyny seniorów San Lorenzo, występującej w lokalnych amatorskich rozgrywkach Liga Ceresina de Fútbol. W późniejszym czasie jeździł na testy do klubu CA Newell’s Old Boys i znanej akademii piłkarskiej Escuela Ernesto Duchini (której wychowankami są m.in. Abel Balbo czy Juan Pablo Carrizo), lecz nie zdołał tam znaleźć zatrudnienia. Ostatecznie w wieku siedemnastu lat przeniósł się do ekipy CA Colón z siedzibą w Santa Fe, który za 80% praw do jego karty zawodniczej wyłożył sumę 200 tysięcy argentyńskich pesos (około 48 tysięcy dolarów).
Do pierwszego zespołu Colónu został wcielony przez szkoleniowca Mario Sciacquę i w argentyńskiej Primera División zadebiutował 11 czerwca 2011 w przegranym 0:1 spotkaniu z Arsenalem. Przez pierwsze trzy lata pozostawał jednak wyłącznie rezerwowym dla graczy takich jak m.in. Esteban Fuertes, Federico Higuaín czy Emmanuel Gigliotti i na boiskach pojawiał się sporadycznie. Dopiero za kadencji trenera Diego Oselli wywalczył sobie miejsce w linii ataku, premierowego gola w najwyższej klasie rozgrywkowej zdobywając 21 marca 2014 z rzutu karnego w wygranej 1:0 konfrontacji z Tigre. W tym samym sezonie spadł jednak z Colónem do drugiej ligi. Już jednak pół roku później – na koniec jesiennych rozgrywek Transición 2014 – jako najlepszy strzelec drużyny awansował z nią z powrotem na najwyższy szczebel. Ogółem barwy Colónu reprezentował przez ponad cztery lata.
W lipcu 2015 Alario za łączną sumę 2,5 miliona dolarów (zapłaconą w dwóch ratach) przeszedł do krajowego giganta – CA River Plate ze stołecznego Buenos Aires. Od razu został podstawowym napastnikiem River; już miesiąc później wygrał najbardziej prestiżowe rozgrywki Ameryki Południowej – Copa Libertadores. W rewanżu dwumeczu finałowego tego turnieju strzelił gola meksykańskiemu Tigres UANL (3:0). W grudniu 2015 wziął udział w klubowych mistrzostwach świata, podczas których zdobył bramkę w półfinałowym meczu z japońskim Sanfrecce Hiroszima (1:0), zaś drużyna River dotarła do finału, ulegając w nim Barcelonie (0:3). W 2016 roku wywalczył z zespołem prowadzonym przez Marcela Gallardo puchar Argentyny – Copa Argentina i został królem strzelców tych rozgrywek (z siedmioma golami na koncie), wybrano go również najlepszym piłkarzem turnieju. Zdobył także superpuchar kontynentu – Recopa Sudamericana. W 2016 znalazł się na sporządzonej przez serwis Goal.com liście 50 najlepszych piłkarzy świata, jako jedyny gracz występujący poza Europą. W sezonie 2016/2017 osiągnął wicemistrzostwo Argentyny, tworząc duet napastników z Sebastiánem Driussim. Łącznie w River we wszystkich rozgrywkach zanotował 82 mecze i strzelił 41 goli.
W sierpniu 2017 Alario za 24 miliony euro przeniósł się do niemieckiego Bayeru 04 Leverkusen, podpisując z nim pięcioletnią umowę. W drużynie tej został następcą dotychczasowego podstawowego napastnika ekipy, wytransferowanego kilka dni wcześniej Javiera Hernándeza. W tamtejszej Bundeslidze zadebiutował 24 września 2017 w wygranym 3:0 meczu z Hamburgerem SV, strzelając wówczas także pierwszego gola w nowym klubie.
Kariera reprezentacyjna.
W seniorskiej reprezentacji Argentyny Alario zadebiutował za kadencji selekcjonera Edgarda Bauzy, 1 września 2016 w wygranym 1:0 meczu z Urugwajem w ramach eliminacji do mistrzostw świata w Rosji. Pierwszą bramkę w kadrze narodowej strzelił natomiast 13 czerwca 2017 w wygranym 6:0 sparingu z Singapurem.

</doc>
<doc id="4192611" url="https://pl.wikipedia.org/wiki?curid=4192611" title="Lucas Nicolás Alario">
Lucas Nicolás Alario



</doc>
<doc id="4192612" url="https://pl.wikipedia.org/wiki?curid=4192612" title="Emiliano Ariel Rigoni">
Emiliano Ariel Rigoni



</doc>
<doc id="4192613" url="https://pl.wikipedia.org/wiki?curid=4192613" title="Nea Jonia (stacja metra)">
Nea Jonia (stacja metra)

Nea Jonia (gr: "Νέα Ιωνία") – stacja metra ateńskiego na linii 1 (zielonej), 17,923 km od Pireusu. Została otwarta 14 marca 1956. Znajduje się na terenie miasta Nea Jonia.

</doc>
<doc id="4192615" url="https://pl.wikipedia.org/wiki?curid=4192615" title="Marcelo Alberto Barovero">
Marcelo Alberto Barovero



</doc>
<doc id="4192617" url="https://pl.wikipedia.org/wiki?curid=4192617" title="Człowiek z Devon">
Człowiek z Devon

Człowiek z Devon (ang. "A Man of Devon") – tom opowiadań z 1901, czwarte opublikowane dzieło Johna Galsworthy’ego.
Zbiór czterech opowiadań (m.in. tytułowego) wydano pod pseudonimem "John Sinjohn" (dosł. "John, syn Johna"). Zasługuje on na uwagę przede wszystkim ze względu na opowiadanie "Zbawienie Forsyte’a" (ang. "Salvation of a Forsyte"). W dziele tym po raz pierwszy mowa jest o przedstawicielu rodu Forsyte’ów, który to ród zdominuje w przyszłości twórczość pisarza. Mowa o jednym z braci - Swithinie, który na łożu śmierci wspomina niegdysiejsze spotkanie z piękną, młodą Węgierką. Miało ono miejsce podczas podróży Swithina na kontynent europejski. Pomiędzy młodymi rodzi się miłosne uczucie. W momencie gdy Swithin dowiaduje się, że Węgierka jest członkinią antyhabsburskiego ruchu oporu i że ma przekonania narodowe, bohater (trzymający się skostniałych i uświęconych zasad) zrywa z nią i salwuje się ucieczką. W opowiadaniu tym po raz pierwszy pojawiają się, tak charakterystyczne dla autora, przebłyski ironii i satyry.

</doc>
<doc id="4192618" url="https://pl.wikipedia.org/wiki?curid=4192618" title="Kościół św. Anny Samotrzeciej w Chmielowicach">
Kościół św. Anny Samotrzeciej w Chmielowicach



</doc>
<doc id="4192620" url="https://pl.wikipedia.org/wiki?curid=4192620" title="Louis Nzala">
Louis Nzala

Louis Nzala Kianza (ur. 6 lutego 1946 w Kiamfu Kia Nzadi, zm. 26 listopada 2020 w Kinszasie) – kongijski duchowny rzymskokatolicki, latach 1996–2020 biskup Popokabaka.

</doc>
<doc id="4192622" url="https://pl.wikipedia.org/wiki?curid=4192622" title="Monety polskie Księstwa Pruskiego">
Monety polskie Księstwa Pruskiego



</doc>
<doc id="4192623" url="https://pl.wikipedia.org/wiki?curid=4192623" title="Klubowe mistrzostwa Ameryki Południowej w piłce siatkowej kobiet">
Klubowe mistrzostwa Ameryki Południowej w piłce siatkowej kobiet

Klubowe Mistrzostwa Ameryki Południowej w piłce siatkowej kobiet ang. Women’s South American Volleyball Club Championship – międzynarodowe, klubowe rozgrywki siatkarskie, utworzone z inicjatywy Południowoamerykańskiej Konfederacji Piłki Siatkowej (CSV). Uczestniczą w nich najlepsze żeńskie drużyny klubowe (zajmujące czołowe miejsca w południowoamerykańskich ligach krajowych). Odbywały się one co roku od 1970 roku i ponownie od 2009 roku.
Drużyna, która została Mistrzem zakwalifikuje się do Klubowych Mistrzostw Świata.
System rozgrywek.
Zawody rozgrywane są najpierw od fazy grupowej do turnieju finałowego składającego się z ćwierćfinału, półfinału i finału.
Bibliografia.
informacje o turnieju na stronie Południoamerykańskiej Konfederacji Piłki Siatkowej

</doc>
<doc id="4192624" url="https://pl.wikipedia.org/wiki?curid=4192624" title="Janvier Kataka">
Janvier Kataka

Janvier Kataka Luvete (ur. 4 kwietnia 1947 w Ngunda) – kongijski duchowny rzymskokatolicki, od 1997 biskup Wamba.

</doc>
<doc id="4192631" url="https://pl.wikipedia.org/wiki?curid=4192631" title="Johann Niemann">
Johann Niemann

Johann Niemann (ur. 4 marca 1913 w Völlen, zm. 14 października 1943 w Sobiborze) – oficer SS w randze Untersturmführera, uczestnik akcji T4, członek personelu obozu zagłady w Bełżcu, zastępca komendanta obozu zagłady w Sobiborze, został zabity podczas powstania więźniów Sobiboru.
Życiorys.
Urodził się w Völlen we Fryzji Wschodniej. Wstąpił do SS, otrzymując numer członkowski 270 600. W latach 1934–1941 pełnił służbę w kilku obozach koncentracyjnych, m.in. w Esterwegen i Sachsenhausen. Był także członkiem personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Pracował jako „palacz” w krematorium w „ośrodku eutanazji” w Bernburgu.
Podobnie jak wielu innych uczestników akcji T4 otrzymał przydział do personelu akcji „Reinhardt”. Znalazł się w pierwszej grupie esesmanów, którą w listopadzie 1941 roku skierowano do powstającego obozu zagłady w Bełżcu. Po uruchomieniu Bełżca służył w tzw. obozie II, czyli w strefie eksterminacji, w której obrębie znajdowały się komory gazowe i masowe groby. Nie wiadomo, na czym dokładnie polegały tam jego obowiązki. Wiadomo natomiast, że pozostawał w zażyłych stosunkach z pierwszym komendantem Bełżca i późniejszym inspektorem obozów zagłady akcji „Reinhardt”, Christianem Wirthem.
W kwietniu 1942 roku, a według innych źródeł w styczniu 1943 roku, został przeniesiony do obozu zagłady w Sobiborze. Objął tam stanowisko zastępcy komendanta. Wiosną 1943 roku otrzymał awans do stopnia Untersturmführera. 14 października 1943 roku, gdy wybuchło powstanie więźniów Sobiboru, pełnił obowiązki komendanta obozu, gdyż komendant Franz Reichleitner przebywał w tym czasie na urlopie. Z tego powodu konspiratorzy uznali likwidację Niemanna za jeden ze swoich głównych priorytetów. Zaproszono go do warsztatu krawieckiego na godzinę 16:00, rzekomo w celu dokonania przymiarki. Pojawił się na miejscu około dwadzieścia minut wcześniej i w czasie przymierzania garnituru został zabity ciosem siekiery przez sowieckiego Żyda – jeńca wojennego, Aleksandra Szubajewa.
Album Niemanna.
Niemann pozostawił po sobie bogatą kolekcję fotograficzną, zawierającą 361 zdjęć, które wykonał służąc w szeregach SS, w tym podczas udziału w akcji T4 oraz służby w obozach zagłady w Bełżcu i Sobiborze. W 2015 roku jego wnuk przekazał kolekcję niemieckiemu stowarzyszeniu „Bildungswerk Stanislaw Hantz”. W styczniu 2020 roku album Niemanna, uzupełniony o zdjęcia odnalezione także po 2015 roku, trafił do zbiorów waszyngtońskiego United States Holocaust Memorial Museum.
Film.
Niemann jest jednym z antagonistów w brytyjskim filmie telewizyjnym "Ucieczka z Sobiboru" z 1987 roku. W jego postać wcielił się Henry Stolow.
Niemann jest także jednym z antagonistów w rosyjskim filmie "Sobibór" (ros. "Собибор") z 2018 roku. W jego postać wcielił się Maximilian Dirr.

</doc>
<doc id="4192632" url="https://pl.wikipedia.org/wiki?curid=4192632" title="Kurt Bolender">
Kurt Bolender

Heinz Kurt Bolender (ur. 21 maja 1912 w Duisburgu, zm. 10 października 1966 w Hagen) – niemiecki robotnik, nazista, SS-Oberscharführer, zbrodniarz hitlerowski.
Członek SS od 1932 roku. W latach 1940–1942 uczestniczył w akcji T4. Następnie został przeniesiony do okupowanej Polski, aby wziąć udział w eksterminacji Żydów. Przez blisko pół roku służył w obozie zagłady w Sobiborze. Pełnił tam funkcję kierownika obozu III, w którym znajdowały się komory gazowe i masowe groby. Aresztowany i skazany pod zarzutem krzywoprzysięstwa spędził kilka miesięcy w karnym obozie dla esesmanów, po czym został przywrócony do służby i ponownie skierowany do dystryktu lubelskiego. W ostatnim okresie wojny służył na wybrzeżu Adriatyku.
Po wojnie zamieszkał pod fałszywym nazwiskiem w Niemczech Zachodnich. Był głównym oskarżonym w procesie załogi Sobiboru, który toczył się w Hagen w latach 1965–1966. Na krótko przed ogłoszeniem wyroku popełnił samobójstwo w areszcie.
Życiorys.
Edukację zakończył w wieku 16 lat. W 1931 roku wstąpił do NSDAP i SA, a rok później został członkiem SS (numer członkowski 47 553). W latach 30. pracował jako brygadzista w zakładach stalowych Thyssena w Duisburgu.
W listopadzie 1939 roku został powołany w szeregi SS-Totenkopfverbände. Po trzymiesięcznym przeszkoleniu w 7. batalionie SS-TV został przydzielony do personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Służył w „ośrodkach eutanazji” w Brandenburgu, Grafeneck, Hartheim i Sonnenstein jako „palacz” w krematorium. Zimą 1941/42 w mundurze Organizacji Todt służył na froncie wschodnim, oficjalnie jako członek jednostki sanitarnej.
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. W kwietniu 1942 roku w stopniu SS-Oberscharführera rozpoczął służbę w obozie zagłady w Sobiborze. Objął tam stanowisko kierownika obozu III, czyli obszaru zagłady, w którego obrębie znajdowały się komory gazowe i masowe groby. Według Jicchaka Arada przez krótki czas dowodził także kompanią ukraińskich strażników. 
Funkcję kierownika obozu III pełnił w okresie największego natężenia akcji eksterminacyjnej. Maj i czerwiec 1942 roku były bowiem – wedle słów Roberta Kuwałka – „dwoma najbardziej morderczymi miesiącami” w historii Sobiboru; zgładzono tam wtedy blisko 65 tys. Żydów. Uczestniczył w „selekcjach” na obozowej rampie, podczas których osoby zdolne do pracy kierował do obozowych komand roboczych, podczas gdy starców, dzieci i osoby wyczerpane brutalnie wrzucał na wozy, którymi zabierano ich na egzekucję do „lazaretu”. Uczestnictwo w Zagładzie było dla niego okazją do osobistego wzbogacenia się. Jego była żona zeznała po wojnie, że przyjeżdżając do domu na urlop, zawsze przywoził duże ilości złotych zębów i mostków dentystycznych. Erich Bauer utrzymywał z kolei, że Bolender pragnąc zapewnić sobie bardziej komfortowe warunki „pracy”, polecił wybudować w obozie III, na skraju kremacyjnego dołu, niewielki drewniany domek („dyżurkę”, „herbaciarnię”).
Bolender nie tylko bezpośrednio nadzorował proces uśmiercania dziesiątek tysięcy Żydów, lecz również brutalnie traktował więźniów, których przydzielono do pracy w komandach roboczych. Mosze Bahir wspominał, że Bolender z upodobaniem katował Żydów pejczem. Inni świadkowie relacjonowali, że często szczuł psem tych więźniów, którzy jego zdaniem pracowali zbyt wolno. Zarzucano mu także, że w odwecie za nieudaną próbę ucieczki kazał rozstrzelać 150 więźniów obozu III. Pewnego razu miał również zmusić dwóch Żydów do „walki bokserskiej”, która niemalże zakończyła się ich śmiercią. Inną jego „rozrywką” było zmuszanie więźniów, aby wspinali się na drzewa, gwizdali lub śpiewali, a następnie zeskakiwali na dół.
We wrześniu lub październiku 1942 roku został odwołany z Sobiboru i aresztowany. Postawiono mu zarzut, iż nakłonił swoją kochankę, aby na jego rozprawie rozwodowej złożyła pod przysięgą fałszywe zeznanie, że nigdy nie utrzymywała z nim kontaktów seksualnych. Wyrokiem z 19 grudnia 1942 roku sąd SS i policji w Krakowie skazał go na karę dziewięciu miesięcy więzienia. Wyrok odbywał w karnym obozie dla esesmanów w Matzkau. Wkrótce wzięto jednak pod uwagę „zasługi”, które położył w czasie akcji „Reinhardt”. 21 maja 1943 roku został odznaczony Krzyżem Zasługi Wojennej II klasy. Dwa dni później zwolniono go z obozu i oddano do dyspozycji Christiana Wirtha, inspektora obozów zagłady akcji „Reinhardt”. Przez kilka miesięcy służył jako strażnik w obozie pracy na tzw. starym lotnisku w Lublinie. W połowie października 1943 roku, po uwieńczonym sukcesem buncie więźniów, został ponownie wysłany do Sobiboru. Wziął tam udział w pracach związanych z likwidacją obozu. Pod koniec listopada tegoż roku podobnie jak większość weteranów akcji „Reinhardt” został przeniesiony na wybrzeże Adriatyku. Uczestniczył tam w zwalczaniu partyzantki i eksterminacji miejscowych Żydów. W styczniu 1945 roku został odznaczony Krzyżem Żelaznym II klasy.
W ostatnim okresie wojny dostał się do brytyjskiej niewoli, z której udało mu się jednak zbiec. Pod nazwiskiem Heinz Brenner pracował przez pewien czas w sudeckoniemieckiej firmie. Później przeniósł się do Styrii, gdzie zdobył dokumenty na fałszywe nazwisko Kurt Vahle. Następnie udał się do Hamburga, gdzie zamieszkał ze swą nową partnerką życiową, Eriką Schröder, która podobnie jak on należała wcześniej do personelu akcji T4. Pracował jako portier hotelowy. Zerwał całkowicie kontakty ze swoją dawną rodziną, która w 1945 roku wystąpiła o uznanie go za zmarłego.
5 czerwca 1961 roku został aresztowany przez zachodnioniemiecką policję. Był głównym oskarżonym w procesie załogi Sobiboru, który toczył się w Hagen w latach 1965–1966. Akt oskarżenia przeciwko niemu i jedenastu innym esesmanom został wniesiony w czerwcu 1964 roku. Postawiono mu zarzut zamordowania 360 osób i współudziału w masowym mordzie na 86 tys. osób. Dowody jego winy były tak przytłaczające, iż najprawdopodobniej otrzymałby wyrok dożywotniego więzienia, jednakże 10 października 1966 roku – na dwa miesiące przed zakończeniem procesu – popełnił samobójstwo w areszcie.

</doc>
<doc id="4192634" url="https://pl.wikipedia.org/wiki?curid=4192634" title="Alfred Ittner">
Alfred Ittner

Jakob Alfred Ittner (ur. 13 stycznia 1907 w Kulmbach, zm. 3 listopada 1976 tamże) – niemiecki księgowy, nazista, SS-Oberscharführer, uczestnik akcji T4, kierownik administracyjny obozu zagłady w Sobiborze, skazany w procesie załogi Sobiboru na karę czterech lat więzienia.
Życiorys.
W młodości uczył się na sprzedawcę. W lutym 1927 roku wstąpił do NSDAP, otrzymując legitymację członkowską nr 30 805. W 1931 roku został członkiem SA. W latach 1934–1939 pracował w centrali berlińskiego okręgu NSDAP.
W listopadzie 1939 roku zgłosił się na ochotnika do udziału w akcji T4, czyli tajnym programie eksterminacji osób chorych psychicznie i niepełnosprawnych umysłowo. Pracował w centrali T4 w Berlinie jako księgowy, a według niektórych źródeł także jako kierowca. 
Podobnie jak wielu innych wykonawców akcji T4 został przeniesiony do okupowanej Polski, aby wziąć udział w eksterminacji Żydów. Przyznano mu również stopień SS-Oberscharführera. W kwietniu 1942 roku rozpoczął służbę w obozie zagłady w Sobiborze. Początkowo kierował obozową administracją, odpowiadając m.in. za księgowość. W czasie przyjmowania transportów urzędował w „kasie” na terenie ogrodzonego placu-rozbieralni. Odbierał tam od prowadzonych na śmierć Żydów pieniądze i kosztowności do rzekomego „depozytu”. Po pięciu tygodniach został przeniesiony do obozu III, czyli do strefy zagłady, w której obrębie znajdowały się komory gazowe. Sprawował tam nadzór nad więźniami, którzy wyrywali ofiarom złote zęby i przenosili zwłoki do masowych grobów. Miał także uczestniczyć w rozstrzeliwaniu Żydów, którzy nie byli w stanie dojść o własnych siłach do komór gazowych. Ittner był przekonany, że za jego przeniesieniem do obozu III stał komendant Franz Stangl, z którym utrzymywał złe stosunki. W rzeczywistości decyzję tę podjął inspektor obozów zagłady akcji „Reinhardt”, Christian Wirth.
Pod koniec czerwca 1942 roku, a według innych źródeł w 1944 roku, został ponownie przeniesiony do berlińskiej centrali T4. W 1944 roku powołano go w szeregi Wehrmachtu. Podczas walk na froncie wschodnim dostał się do sowieckiej niewoli, z której został zwolniony w 1948 roku. Powrócił do rodzimego Kulmbach, gdzie pracował jako robotnik niewykwalifikowany.
W marcu 1964 roku został aresztowany przez zachodnioniemiecką policję. Był jednym z dwunastu podsądnych w procesie załogi Sobiboru, który toczył się przed sądem krajowym w Hagen w latach 1965–1966. Akt oskarżenia przeciwko Ittnerowi i jedenastu innym esesmanom został wniesiony w czerwcu 1964 roku. Postawiono mu zarzut współudziału w masowym mordzie na 57 tys. osób. Niespełna pół roku później postępowanie prowadzone przeciwko niemu i sześciu innym osobom zostało jednak umorzone, gdyż sędziowie uznali, że zgromadzone dowody nie pozwalają podważyć argumentów oskarżonych, iż działali pod przymusem – nie mając możliwości niewykonania zbrodniczych rozkazów. Prokuratura skutecznie odwołała się od tego orzeczenia, na skutek czego postępowanie zostało wznowione. Ostatecznie wyrokiem z 20 grudnia 1966 roku Ittner został uznany winnym pomocnictwa w zbiorowym mordzie na 68 tys. osób i skazany na karę czterech lat pozbawienia wolności.
Zmarł w Kulmbach 3 listopada 1976 roku.

</doc>
<doc id="4192635" url="https://pl.wikipedia.org/wiki?curid=4192635" title="Hubert Gomerski">
Hubert Gomerski

Hubert Gomerski (ur. 11 listopada 1911 w Schweinheim, zm. 28 grudnia 1999 we Frankfurcie nad Menem) – członek NSDAP i SS, uczestnik akcji T4, członek personelu obozu zagłady w Sobiborze, skazany w 1950 roku na karę dożywotniego więzienia.
Życiorys.
Urodził się w Schweinheim we Frankonii. Później wraz z rodziną zamieszkał we Frankfurcie nad Menem. Uczęszczał tam do szkoły ludowej i terminował jako pomocnik tokarza. W 1929 roku został członkiem NSDAP. Dwa lata później wstąpił w szeregi SS.
W październiku 1939 roku został zmobilizowany do wojskowych struktur SS. Przez krótki czas służył w 8. pułku SS-Totenkopfverbände, który stacjonował w okupowanym Krakowie. W styczniu 1940 roku został przeniesiony do Berlina i skierowany do batalionu policji zapasowej. Niedługo później otrzymał przydział do personelu akcji T4, czyli tajnego programu eksterminacji osób psychicznie chorych i niepełnosprawnych umysłowo. Początkowo pracował w „ośrodku eutanazji” na Zamku Hartheim – najpierw jako pracownik biurowy, później jako „palacz” w krematorium. Na skutek konfliktu z kierownikiem administracyjnym, Christianem Wirthem, został po pewnym czasie przeniesiony do „ośrodka eutanazji” w Hadamarze.
Podobnie jak wielu innych uczestników akcji T4 otrzymał przydział do personelu akcji „Reinhardt”. W kwietniu 1942 roku rozpoczął służbę w obozie zagłady w Sobiborze. Był uznawany za jednego z najokrutniejszych członków obozowej załogi. Początkowo dowodził pododdziałem ukraińskich wachmanów, następnie został skierowany do pracy w obozie III, czyli w strefie zagłady, w której obrębie znajdowały się komory gazowe i masowe groby. W czasie służby był niemal stale pod wpływem alkoholu. Szczególnym okrucieństwem wykazywał się podczas przyjmowania transportów. Ubrany w biały kitel, który upodabniał go do lekarza, uczestniczył w „selekcjach” na rampie kolejowej, wyszukując Żydów niezdolnych dojść o własnych siłach do komór gazowych. Przekonywał ich, że zostaną zabrani do „lazaretu”, gdzie otrzymają pomoc medyczną. W rzeczywistości po zakończeniu „selekcji” brutalnie wrzucał chorych i ułomnych na wagoniki kolejki wąskotorowej, a następnie zawoził ich nad masowe groby w obozie III. Wielokrotnie osobiście rozstrzeliwał ofiary lub roztrzaskiwał im głowy przy użyciu metalowego kanistra. Jedną z jego ulubionych „rozrywek” miało być chwytanie małych dzieci za nogi i rzucanie nimi możliwie jak najdalej w kierunku wagoników. Znęcał się również nad żydowskimi więźniami zatrudnionymi w komandach roboczych. Filip Białowicz wspominał, że Gomerskiemu „wielką satysfakcję sprawiało codzienne używanie bicza”. Inną jego „zabawą” było stawianie wybranego więźnia pod ścianą, nakładanie mu na głowę butelki, a następnie zabijanie ofiary strzałem z karabinu. 
W późniejszym okresie nadzorował „komando leśne” oraz więźniów pracujących w obozie IV – nadal wykazując się skrajnym okrucieństwem. To on „wyselekcjonował” do pracy w obozie IV porucznika Aleksandra Pieczerskiego, późniejszego przywódcę powstania więźniów Sobiboru. W czasie buntu, który wybuchł 14 października 1943 roku, nie był obecny w obozie, gdyż przebywał na urlopie. Po likwidacji Sobiboru został podobnie jak większość weteranów akcji „Reinhardt” przeniesiony na wybrzeże Adriatyku. Pełnił służbę w okolicach Triestu.
Po zakończeniu II wojny światowej przebywał przez pewien czas na terytorium Austrii. W czerwcu 1945 roku został zatrzymany przez Amerykanów. Przez blisko półtora roku przebywał w obozie dla internowanych w Ratyzbonie. 
W związku ze śledztwem, które prowadzono przeciwko Josefowi Hirtreiterowi – uczestnikowi akcji T4, strażnikowi w obozie zagłady w Treblince – zachodnioniemiecka prokuratura zainteresowała się osobą Gomerskiego. Był jednym z oskarżonych w procesie pracowników „ośrodka eutanazji” w Hadamarze, który w lutym i marcu 1947 roku toczył się we Frankfurcie nad Menem. Usłyszał wówczas wyrok uniewinniający. W październiku 1948 roku został jednak ponownie aresztowany, tym razem pod zarzutem popełnienia zbrodni wojennych. Jego proces toczył się przed frankfurckim sądem przysięgłych. Wyrokiem z 25 sierpnia 1950 roku został skazany na karę dożywotniego więzienia za morderstwa popełnione podczas służby w Sobiborze.
W 1972 roku, w wyniku procesu apelacyjnego, wyrok Gomerskiego zmniejszono do 15 lat więzienia. Niedługo później wyszedł na wolność ze względu na zły stan zdrowia. Prokuratura wniosła odwołanie od wyroku sądu apelacyjnego, na skutek czego w październiku 1981 roku wszczęto kolejne postępowanie. Ostatecznie zostało ono jednak umorzone ze względu na rzekomą niezdolność oskarżonego do uczestnictwa w rozprawie. Gomerski zmarł na wolności w 1999 roku.

</doc>
<doc id="4192636" url="https://pl.wikipedia.org/wiki?curid=4192636" title="Paul Groth">
Paul Groth

Paul Groth (ur. 9 lutego 1922 w Holthausen, miejsce i data śmierci nieznane) – członek SS, Unterscharführer, uczestnik akcji T4, członek personelu obozów zagłady w Sobiborze i Bełżcu.
Życiorys.
Wstąpił do SS, otrzymując numer członkowski 224 914. Dosłużył się stopnia Unterscharführera. Uczestniczył w programie eksterminacji osób chorych psychicznie i niepełnosprawnych umysłowo, prowadzonym w III Rzeszy pod kryptonimem akcja T4. Był zatrudniony w „ośrodku eutanazji” na Zamku Hartheim.
Między jesienią 1941 roku a latem 1942 roku 92 wykonawców akcji T4 przeniesiono do okupowanej Polski, aby wzięli udział w eksterminacji Żydów. W styczniu 1942 roku do powstającego obozu zagłady w Bełżcu zaczęto kierować pierwszych weteranów T4, którzy mieli zostać członkami jego załogi. W tymże miesiącu służbę w Bełżcu rozpoczął także Groth. Nieustannie nadużywał alkoholu i wykazywał się tak skrajnym okrucieństwem, że niepokoiło to jego kolegów z obozowej załogi i zagroziło zakłóceniem procesu eksterminacji. Z tego powodu komendant Christian Wirth postanowił przenieść go do nowo powstającego obozu zagłady w Sobiborze.
W Sobiborze przebywał od kwietnia 1942 roku. Służył w tzw. obozie II, gdzie nadzorował więźniów sortujących odzież i przedmioty pozostałe po zagazowanych Żydach. Szybko dał się poznać jako jeden z najokrutniejszych członków obozowej załogi. Z relacji ocalonych wynika, że lubował się w upokarzaniu, biciu i torturowaniu więźniów. Często szczuł na nich obozowego psa, bernardyna o imieniu Barry. Skatowane i okaleczone ofiary zabierał do tzw. lazaretu, gdzie były rozstrzeliwane. Podstępem skłaniał także więźniów, zwłaszcza niedoświadczonych, aby zgłaszali chorobę lub wyczerpanie. Tych, którzy to uczynili, odprowadzał na bok, znęcał się nad nimi, a na koniec zabierał na egzekucję do „lazaretu”. Wielokrotnie osobiście rozstrzeliwał lub wieszał Żydów. Pewnego razu zmusił więźniów, aby wdrapali się na dach budynku, a następnie skoczyli w dół, używając otwartego parasola jako „spadochronu”. Tych, którzy na skutek upadku połamali kończyny, odesłał na egzekucję do „lazaretu”. Kilku innym dla „rozrywki” wrzucił do spodni żywe myszy; gdy nie byli w stanie wytrzymać bez ruchu, polecił ich wychłostać. Zmuszał także więźniów, aby nosili go w fotelu niczym w lektyce. Z powodu jego sadyzmu nawet koledzy z obozowej załogi zaczęli traktować go z dużym dystansem.
Po pewnym czasie zachowanie Grotha uległo jednak diametralnej zmianie. Nawiązał bowiem romans z żydowską więźniarką, około 16-17-letnią dziewczyną o imieniu Ruth. Pod jej wpływem zaczął łagodniej traktować więźniów. Związek ten nie uszedł uwagi jego kolegów. Pewnego dnia, gdy przebywał poza obozem, dziewczynę zmaltretowano, a następnie rozstrzelano. Po jej śmierci Groth nadal łagodnie traktował więźniów.
W grudniu 1942 roku został ponownie przeniesiony do Bełżca. Gdy wczesnym latem 1943 roku obóz ten uległ likwidacji, dowodził transportem, w którym ostatnią grupę więźniów wywieziono na śmierć do Sobiboru. Zaginął bez wieści w ostatnim okresie wojny. W 1951 roku – na wniosek żony, która pragnęła uzyskać wdowią rentę – został oficjalnie uznany za zmarłego.

</doc>
<doc id="4192637" url="https://pl.wikipedia.org/wiki?curid=4192637" title="Gregorio Nicanor Peña Rodríguez">
Gregorio Nicanor Peña Rodríguez

Gregorio Nicanor Peña Rodríguez (ur. 12 marca 1942 w Baitoa) – dominikański duchowny rzymskokatolicki, w latach 2004-2020 biskup Nuestra Señora de la Altagracia en Higüey.
Życiorys.
Święcenia kapłańskie otrzymał 22 czerwca 1968 i został inkardynowany do archidiecezji Santiago de los Caballeros. Był m.in. wikariuszem biskupim ds. duszpasterskich, diecezjalnym duszpasterszem kilku ruchów katolickich, a także wykładowcą uniwersytetu "Madre e Maestra".
16 grudnia 1996 ogłoszono jego nominację na biskupa Puerto Plata. Sakry biskupiej udzielił mu 25 stycznia 1997 abp Juan Antonio Flores Santana.
24 czerwca 2004 został mianowany biskupem diecezji Nuestra Señora de la Altagracia en Higüey. Ingres odbył się 21 sierpnia 2004.
W latach 2014-2017 pełnił funkcję przewodniczącego Konferencji Episkopatu Dominikany.

</doc>
<doc id="4192638" url="https://pl.wikipedia.org/wiki?curid=4192638" title="Brahaman Sinisterra">
Brahaman Sinisterra



</doc>
<doc id="4192648" url="https://pl.wikipedia.org/wiki?curid=4192648" title="Jésus Sinisterra">
Jésus Sinisterra



</doc>
<doc id="4192650" url="https://pl.wikipedia.org/wiki?curid=4192650" title="Óscar Díaz Asprilla">
Óscar Díaz Asprilla



</doc>
<doc id="4192665" url="https://pl.wikipedia.org/wiki?curid=4192665" title="Piłka siatkowa na Igrzyskach Panamerykańskich 2015">
Piłka siatkowa na Igrzyskach Panamerykańskich 2015

Piłka siatkowa na Igrzyskach Panamerykańskich 2015 została rozegrana w dniach 16–26 lipca 2015. Do rozdania były dwa komplety medali, po jednym w turnieju dla mężczyzn i kobiet. W turnieju męskim jak i żeńskim wystartowało po 8 narodowych reprezentacji. W turnieju mężczyzn triumfowała reprezentacja Argentyny, a u kobiet reprezentacja Stanów Zjednoczonych.
Harmonogram zawodów.
Zawody rozgrywano w dniach 16–26 lipca. Jako pierwszy rozegrano turniej żeński, a następnie męski.

</doc>
<doc id="4192666" url="https://pl.wikipedia.org/wiki?curid=4192666" title="Miękinia (dopływ Krzeszówki)">
Miękinia (dopływ Krzeszówki)



</doc>
<doc id="4192669" url="https://pl.wikipedia.org/wiki?curid=4192669" title="Eleague Boston 2018">
Eleague Boston 2018

Eleague Boston 2018 ("Eleague Major: Boston 2018") – dwunasty sponsorowany przez Valve turniej rangi major w "" zorganizowany wraz z Eleague w dniach 12 – 28 stycznia 2018. W turnieju zastosowano nową formułę rozgrywek, w której przewidziano udział 24 profesjonalnych drużyn z całego świata. Szesnaście zespołów zakwalifikowano w oparciu o wyniki poprzedniego majora, a pozostałe osiem w wyniku regionalnych turniejów rangi minor. Pula nagród turnieju wynosiła 1 milion dolarów, z czego połowa przypadała zwycięzcy. Był to pierwszy major, w którym rozgrywki prowadzone były w dwóch różnych miastach. Pierwsze dwie fazy turnieju rozgrywane były na Eleague Arenie w Atlancie, zaś mecze fazy pucharowej na Agganis Arenie w Bostonie. Mecz finałowy w szczytowym momencie obejrzało ponad 1,8 mln widzów, co było nowym rekordem oglądalności.
Do finału dotarła europejska drużyna FaZe Clan – pokonując w półfinale wynikiem 2:0 ukraińskie Na’Vi – oraz amerykańskie Cloud9, które zwyciężyło 2:1 w starciu z brazylijskim SK Gaming. W wyniku niezwykle zaciętego pojedynku finałowego, w którym podczas ostatniego meczu konieczne były dwie dodatkowe dogrywki, turniej ostatecznie wygrało Cloud9 wynikiem 2:1, stając się pierwszą w historii amerykańską drużyną, której udało się zwyciężyć turniej rangi major. Tytuł najlepszego gracza zdobył Tarik "tarik" Celik.
Drużyny.
Udział w turnieju miały zapewnione wszystkie zespoły z poprzedniego majora. Osiem najlepszych zespołów posiadało status Legendy i grę zaczynali od Fazy Legend. Drużyny z miejsc 9-16 były nazywane Powracającymi Pretendentami i swoje zmagania zaczynały już od Fazy Pretendentów. W związku z powiększeniem liczby drużyn na turnieju, osiem ostatnich miejsc zdobyły po dwie najlepsze drużyny z każdego regionu w kwalifikacjach nazywanych Minor.
 
Format rozgrywek.
Turniej w nowej formule podzielono na trzy etapy. Dwie pierwsze fazy rozgrywano stosując system szwajcarski i tryb BO1, natomiast w trzeciej fazie mistrzostw zastosowano system pojedynczej eliminacji z trybem BO3. Pierwszy etap, The New Challengers "(dawniej kwalifikacje offline)", odbył się w dniach 12–15 stycznia, stanowił zamknięte kwalifikacje online, w którym wzięli udział powracający oraz nowi pretendenci. W drugim etapie, The New Legends "(dawniej zwanym fazą grupową)", odbywał się w dniach 19–22 stycznia i uczestniczyło w nim najlepsze osiem drużyn z pierwszego etapu oraz osiem drużyn ze statusem legend z poprzedniego majora. Do ostatniego etapu, The New Champions "(dawniej faza pucharowa)", który odbył się w dniach 26–28 stycznia, dostało się najlepsze osiem drużyn z etapu drugiego. Drużyny te uzyskały status legend, który zapewniał im udział w kolejnym majorze.
Pula map.
Pula map, na których były prowadzone zmagania zespołów, pomimo wydania przez Valve nowej wersji mapy "Dust II" oraz system odrzucania i wyboru map pozostały niezmienione od poprzedniego majora.
Faza The New Challengers.
Faza "The New Challengers", poprzednio znana jako kwalifikacje offline, rozgrywana była w dniach 12–15 stycznia 2018 w szesnastodrużynowym systemie szwajcarskim, w którym po pierwszym dniu rozgrywek drużyny grały kolejne mecze z drużynami o tym samym bilansie meczy. Każdy etap składał się z jednego meczu (tzw. "best-of-1"). Drużyny nie grały meczów z tym samym zespołem dwukrotnie, a przeciwnicy wybierani byli w sposób losowy. Każda drużyna z trzema wygranymi awansowała do kolejnego etapu ("The New Legends"), a każda drużyna z trzema porażkami była eliminowana z turnieju. Mecze fazy "The New Challengers" rozgrywane były bez udziału publiczności na Eleague Arenie w Atlancie.
W pierwszym etapie, drużyny z pierwszego koszyka spotkały się z drużynami z koszyka czwartego, zaś drużyny z drugiego koszyka – z drużynami z koszyka trzeciego. Koszyki przedstawiały się następująco:
W drugim etapie, zwycięzcy pierwszego meczu mierzyli się ze sobą w tzw. „meczach wysokich”, zaś drużyny które przegrały swoje mecze mierzyły się pomiędzy sobą w tzw. „meczach niskich”.
W etapie trzecim, mecze rozegrali między sobą zwycięzcy meczów wysokich "(drużyny z wynikiem 2–0)". Zwycięzcy tych meczów zakwalifikowali się do kolejnej fazy majora. Drużyny, które przegrały w etapie pierwszym, a odniosły zwycięstwo w meczach niskich, albo drużyny które zwyciężyły w etapie pierwszym, a poniosły porażkę w meczach wysokich "(tj. drużyny z wynikiem 1–1)", spotkały się ze sobą w meczach „średnich”. Z kolei drużyny, które poniosły porażkę zarówno w pierwszym, jak i drugim etapie, spotkały się ze sobą w meczach niskich etapu trzeciego. Drużyny, które przegrały ten mecz "(tj. osiągną wynik 0–3)", odpadały z turnieju. W grze pozostało zatem 12 drużyn.
W etapie czwartym drużyny, które przegrały mecze wysokie, a odniosły zwycięstwo w meczach średnich "(tj. drużyny z wynikiem 2–1)" spotkały się ze sobą w meczach wysokich etapu czwartego. Zwycięzcy tych spotkań zakwalifikowali się do kolejnej fazy majora. Z kolei drużyny, które przegrały mecze niskie, a odniosły zwycięstwo w meczach niskich "(tj. drużyny z wynikiem 1–2)", spotkały się ze sobą w meczach niskich etapu czwartego. Drużyny, które przegrały ten mecz "(tj. osiągną wynik 1–3)", zostały wyeliminowane z turnieju. W grze pozostało wówczas 6 drużyn.
W ostatnim etapie, do walki stanęły pozostałe drużyny "(z wynikiem 2–2)". Zwycięzcy tego etapu zakwalifikowali się do dalszej części turnieju, zaś pozostałe zostały wyeliminowane z majora.
Baraże.
Klasyfikacja drużyn walczących o miejsce w fazie grupowej oparta była o liczbę drużyn, jaką pokonali ich przeciwnicy w meczach fazy kwalifikacyjnej:
W pierwszej kolejności mecz rozegrały dwie słabsze drużyny według powyższej klasyfikacji. Zwycięzca tego spotkania zmierzył się z najlepszym zespołem walczącym o wejście do fazy grupowej. Wygrany z tego pojedynku zajął miejsce 100 Thieves podczas fazy grupowej.
Faza The New Legends.
Faza "The New Legends", wcześniej zwana fazą grupową, rozgrywana była na takich samych zasadach jak faza "The New Challenegers". Drużyny, które zajęły pierwsze osiem miejsc na majorze w Krakowie miały zagwarantowane pewne miejsce w rozgrywkach tego etapu. Pozostałe osiem drużyn dostało się w wyniku rozgrywek pierwszej fazy majora. W pierwszym koszyku znalazły się trzy najlepsze ekipy z Krakowa oraz BIG, które zajęło pierwsze miejsce w fazie grupowej poprzednich mistrzostw zajmując miejsce nieobecnych 100 Thieves. W drugim koszyku znalazło się m.in. Cloud9, w wyniku losowaniu pomiędzy amerykańską drużyną, a G2 Esports. Wszystkie koszyki prezentowały się następująco:
Faza The New Champions.
Faza "The New Champions", znana w poprzednich majorach jako faza pucharowa lub faza play-off, rozgrywana była standardowym systemie pojedynczej eliminacji. Spotkania rozgrywane były w "trybie best-of-3", tzn. o wyniku spotkania decydował mecz na trzech różnych mapach.
Drabinka.
Źródło: hltv.org

</doc>
<doc id="4192675" url="https://pl.wikipedia.org/wiki?curid=4192675" title="Dyslokacja Straży Granicznej 1 lutego 1930 roku">
Dyslokacja Straży Granicznej 1 lutego 1930 roku



</doc>
<doc id="4192676" url="https://pl.wikipedia.org/wiki?curid=4192676" title="Eldar Szengiełaja">
Eldar Szengiełaja

Eldar Nikołajewicz Szengiełaja (ros. Эльда́р Никола́евич Шенгела́я, gruz. ელდარ ნიკოლოზის ძე შენგელაია; ur. 26 stycznia 1933 w Tbilisi) – radziecki i gruziński reżyser filmowy i scenarzysta. Zasłużony Działacz Sztuk Gruzińskiej SRR.
Rodzina.
Jego ojciec Nikołaj Szengiełaja był reżyserem, a matka Nato Wacznadze aktorką. Jego brat Gieorgij Szengiełaja też jest reżyserem filmowym.

</doc>
<doc id="4192680" url="https://pl.wikipedia.org/wiki?curid=4192680" title="Pastrami">
Pastrami

Pastrami – sposób przechowywania i konserwowania mięsa, a także mięso konserwowane w odpowiedni sposób, przez solenie, peklowanie, a następnie wędzenie. Jest charakterystyczne dla kuchni amerykańskiej. Tradycyjnie wytwarzane jest z wołowiny, choć w handlu spotkać można pastrami wykonane z baraniny, wieprzowiny bądź łososia.
Nazwa.
Nazwa "pastrami" pochodzi z tureckiego słowa "pastırma" oznaczającego prasowane mięso.
Historia.
Pastrami jest sposobem konserwowania, który znany był w Rumunii, a następnie został zaszczepiony w Stanach Zjednoczonych przez rumuńskich Żydów. Dawniej była to potrawa biedniejszych warstw społecznych, toteż początkowo, ze względu na cenę, pastrami wykonywane było z gęsich piersi, a następnie z mostka wołowego. W 1887 po raz pierwszy kanapkę z pastrami zaserwował nowojorski rzeźnik litewskiego pochodzenia. Kanapka ta jest popularna również w XXI wieku, a dzień pastrami obchodzony jest 14 stycznia. Współcześnie przygotowanie pastrami według tradycyjnych receptur jest kosztowne i długotrwałe, zatem wytwarza się je w uproszczony sposób.
Przygotowanie pastrami.
Do pastrami używa się wołowiny, głównie z mostka wołowego. Pierwszym etapem jest solenie mięsa, po czym następuje jego odsolenie, a następnie mostek okłada się posypką przygotowaną z pikantnych przypraw. Niektóre przepisy uwzględniają dodatkowo marynowanie w solance. Po zamarynowaniu mięsa przez 1–2 dni następuje wędzenie. Ostatnim procesem jest gotowanie mięsa na parze.

</doc>
<doc id="4192682" url="https://pl.wikipedia.org/wiki?curid=4192682" title="Grupy Ochronno-Propagandowe">
Grupy Ochronno-Propagandowe



</doc>
<doc id="4192685" url="https://pl.wikipedia.org/wiki?curid=4192685" title="Gieorgij Szengiełaja">
Gieorgij Szengiełaja

Gieorgiij Nikołajewicz Szengiełaja (ros. Гео́ргий Никола́евич Шенгела́я, gruz. გიორგი შენგელაია; ur. 11 maja 1937, zm. 17 lutego 2020) – radziecki i gruziński reżyser filmowy, scenarzysta oraz aktor. W 1961 ukończył studia na wydziale reżyserii Wszechzwiązkowego Państwowego Instytutu Kinematografii w Moskwie (ZSRR, obecnie Rosja). Laureat Srebrnego Niedźwiedzia dla najlepszego reżysera na 36. Festiwalu Filmowym w Berlinie za komediodramat "Podróże młodego kompozytora" (1985).
Rodzina.
Jego ojciec Nikołaj Szengiełaja był reżyserem, a matka Nato Wacznadze aktorką. Jego brat Eldar Szengiełaja też jest reżyserem filmowym. 
Był dwukrotnie żonaty. Jego pierwszą żoną była aktorka Sofiko Cziaureli.

</doc>
<doc id="4192687" url="https://pl.wikipedia.org/wiki?curid=4192687" title="Fausto Ramón Mejía Vallejo">
Fausto Ramón Mejía Vallejo

Fausto Ramón Mejía Vallejo (ur. 15 grudnia 1941 w Bejucal) – dominikański duchowny rzymskokatolicki, w latach 2012–2021 biskup San Francisco de Macorís.
Życiorys.
Święcenia kapłańskie otrzymał 26 listopada 1972 i został inkardynowany do diecezji La Vega. Pracował m.in. jako rektor miejscowych seminariów, wychowawca katechistów i diakonów stałych oraz jako rektor uniwersytetu w Cibao.
31 maja 2012 został mianowany biskupem San Francisco de Macorís. Sakry biskupiej udzielił mu 28 lipca 2012 kard. Nicolás de Jesús López Rodriguez.
15 maja 2021 przeszedł na emeryturę.

</doc>
<doc id="4192692" url="https://pl.wikipedia.org/wiki?curid=4192692" title="José Dolores Grullón Estrella">
José Dolores Grullón Estrella

José Dolores Grullón Estrella (ur. 15 stycznia 1942 w Santiago de los Caballeros) – dominikański duchowny rzymskokatolicki, w latach 1991–2020 biskup diecezjalny San Juan de la Maguana.
Życiorys.
Święcenia kapłańskie przyjął 13 grudnia 1970.
Episkopat.
20 lutego 1991 roku papież Jan Paweł II mianował go biskupem diecezjalnym biskup San Juan de la Maguana. Sakry biskupiej udzielił mu 22 lipca 1991 roku biskup Ronald Gerard Connors. 7 października 2020 papież Franciszek przyjął jego rezygnację z pełnionej funkcji.

</doc>
<doc id="4192698" url="https://pl.wikipedia.org/wiki?curid=4192698" title="Valentin Reynoso Hidalgo">
Valentin Reynoso Hidalgo

Valentin Reynoso Hidalgo MSC (ur. 16 grudnia 1942 w Nagua) – dominikański duchowny rzymskokatolicki, w latach 2007-2018 biskup pomocniczy Santiago de los Caballeros.
Życiorys.
Święcenia kapłańskie przyjął 8 listopada 1975 w zgromadzeniu Misjonarzy Najświętszego Serca Jezusowego. Był m.in. dyrektorem zakonnego centrum duszpasterstwa powołań, mistrzem nowicjatu, przełożonym kilku rejonów zakonnych, a także wikariuszem i ekonomem prowincjalnym.
22 października 2007 został prekonizowany biskupem pomocniczym archidiecezji Santiago de los Caballeros oraz biskupem pomocniczym "Mades". Sakry biskupiej udzielił mu 8 grudnia 2007 abp Ramón Benito de La Rosa y Carpio.
2 lutego 2018 przeszedł na emeryturę.

</doc>
<doc id="4192699" url="https://pl.wikipedia.org/wiki?curid=4192699" title="Tołomusz Okiejew">
Tołomusz Okiejew

Tołomusz Okiejewicz Okiejew, , (ur. 11 września 1935 w Bokonbajewie, zm. 18 grudnia 2001 w Ankarze) – radziecki i kirgiski reżyser i scenarzysta filmowy. Laureat Srebrnego Niedźwiedzia za wybitne osiągnięcie artystyczne na 35. MFF w Berlinie za film "Potomek białego lamparta" (1985). 

</doc>
<doc id="4192700" url="https://pl.wikipedia.org/wiki?curid=4192700" title="Astro Disco">
Astro Disco

Astro Disco – drużyna Ultimate Frisbee z siedzibą w Bydgoszczy, działająca jako klub sportowy w ramach Stowarzyszenia Frisbee Ultimate Bydgoszcz powołanego w 2007 roku.
Historia.
Drużyna powstała z inicjatywy Mateusza Erdmanna we wrześniu 2006 roku w bydgoskim Myślęcinku. Nazwa Astro Disco w uproszczeniu sugerowała taniec w kosmosie, idąc dalej – drużynę miały cechować wysokie loty i zamiłowanie do imprezowania. Logo drużyny stworzył Jakub Lewandowski w 2007 roku i w niezmienionej formie pozostał do dziś. Składa się na niego logotyp "Astro Disco" oraz dwa sygnety "rakieta" i "flaszka".
Pierwsze treningi odbywały się w bydgoskim Myślęcinku na terenach należących do LPKiW, nieopodal stadniny koni. W sezonie zimowym 2006/2007 drużyna trenowała na hali sportowej w obrębie kompleksu CWKS Zawisza podczas których znacząco rosła liczba graczy biorących w nich udział. Pierwszym turniejem w którym drużyna wzięła udział był Trzemeszno Indoor Tournament, organizowanym przez nieistniejącą już drużynę TITs Ultimate na początku 2007 roku, gdzie drużyna odniosła pierwsze zwycięstwo na boisku. W 2007 roku drużyna wzięła udział także w dwóch trawiastych turniejach – Lemon Cup 2007 w Sosnowcu oraz Poznań Unleashed. Na turnieju w Sosnowcu, Koniu staje się pierwszym bosym zawodnikiem polskiego Ultimate Frisbee. Rosnące zainteresowanie sportem oraz popularność drużyny zwieńczone zostały formalnym zarejestrowaniem stowarzyszenia Frisbee Ultimate Bydgoszcz w grudniu 2007 roku oraz uruchomieniem witryny internetowej www.astrodisco.pl
Na kanwie rosnącej popularności w marcu 2008 z ramienia drużyny przy wsparciu Urzędu Miasta Bydgoszcz zorganizowany zostaje turniej Intergalactic Cup w hali sportowo-widowiskowej Łuczniczka w Bydgoszczy, w którym uczestniczyło 10 drużyn z całej Polski. Wydarzenie zostało uznane za wytyczające nowe standardy gościnności i zabawy w świecie Ultimate Frisbee w Polsce. Turniej stanowił II kolejkę I Pucharu Polski jako serii rozgrywkowej odbywającej się na terenie całego kraju, który Astro Disco finalnie kończy na VII miejscu. Rok 2008 zaowocował debiutami na arenie międzynarodowej – turniej w Berlinie, który był również debiutem drużyny na piasku. W grudniu 2008 drużyna aktywnie uczestniczy w treningach powstającej w Chełmnie drużyny Nine Hills, wspierając ich rozwój.
W roku 2009 rośnie liczba turniejów zagranicznych w których drużyna bierze udział – Niemcy, Litwa oraz Dania, a także liczne turnieje krajowe. Drużyn występuje w II Pucharze Polski oraz I Mistrzostwach Polski, gdzie zdobywa VI miejsce. Na kanwie sukcesów ale również perturbacji osobowych, wprowadzony zostaje I regulamin drużyny, dotyczący kwestii uczestnictwa w turniejach, kapitanów czy składek.
Rok 2010 obfituje w dołączenie do drużyny nowych zawodników i wytyczeniem celów wobec rozgrywek Mistrzostw Polski, gdzie zespół zdobywa VI miejsce. W ciągu roku zespół bierze udział w 12 turniejach, a od momentu założenia drużyny jest ich już ponad 50. W lutym 2010, drużyna zajmuje czwarte miejsce na prestiżowym polskim turnieju Spirit on Ice organizowanym przez drużynę Spirit on Lemon z Sosnowca. Rok później na kolejnej edycji Spirit on Ice, Astro Disco wygrało nagrodę SOTG, MVP – Lewus, WMVP – Elwira, Party Award oraz Miss Turnieju – Chmura. W kolejnych edycjach Astro Disco wygrywało imprezy aż do ostatniej edycji Spirit on Ice aż do roku 2015.
Aktywność organizacyjna.
W marcu 2009 roku z inicjatywy drużyny zorganizowana została I edycja Bitwy o Wiosnę – jednodniowego turnieju regionalnego turnieju. W wydarzeniu bierze blisko 50 osób i pięć zespołów z Poznania, Chełmna, Gdańska, Bydgoszczy oraz Trzemeszna. Podczas tego turnieju i konsultacjach z kapitanami drużyn pojawił się pomysł uruchomienia NPUL. Turniej organizowany jest w formule hat dalej, a w 2018 roku odbędzie się jego jubileuszowa, X edycja.
31 października 2009 roku z inicjatywy Astro Disco Ultimate odbyła się inauguracyjna kolejka pierwszej międzymiastowej ligi Ultimate Frisbee w Polsce NPUL – North Poland Ultimate League (Ligi Północnej Polski). Kolejka odbyła się na stadionie CWKS Zawisza przy ulicy Sielskiej w Bydgoszczy i wzięło w niej udział pięć drużyn – z Trzemeszna, Warszawy, Gdańska, Chełmna oraz Bydgoszczy. W wydarzeniu uczestniczyło blisko 60 zawodników, a Astro Disco wygrało pierwszą kolejkę, zajmując ostatecznie 2 miejsce w całej edycji. Rozgrywki NPUL z inicjatywy drużyny z małymi przerwami kontynuowane są do dzisiaj, zarówno na trawie jak i na hali. Pierwsze wydarzenie odbyło się dzięki wsparciu Urzędu Miasta Bydgoszcz i współpracy z Five Ultimate.
Przeprowadzka Morrisa w 2015 roku do Bydgoszczy, owocuje prowadzeniem serii warsztatów Ultimate Frisbee w szkołach gimnazjalnych podczas lekcji wychowania fizycznego. Rosnące zainteresowanie sportem młodych graczy skutkuje utworzeniem sekcji Akademia Astro (AA), a później jej występami na lokalnych turniejach pod banderą Astro Disco w latach 2016/2017.
W marcu 2016 roku na hali przy ZS nr 10 w Bydgoszczy zorganizowane zostają pierwsze w historii, Halowe Mistrzostwa Polski II Ligi, na których Astro Disco zdobywa IV miejsce.
W połowie lipca 2016 na terenie kompleksu sportowego BKS Chemik w Bydgoszczy z inicjatywy drużyny zorganizowane zostają Mistrzostwa Polski Open / Women, w których udział bierze 6 zespołów Women oraz 8 Open, a całość wydarzenia odbywa się pod patronatem Prezydenta Miasta Bydgoszczy – Rafała Bruskiego. Finały odbywają się na płycie głównej stadionu, podczas mającej miejsce co tygodniowej giełdy handlowej w koronie stadionu.
Osiągnięcia.
W kwietniu 2010 w Warszawie odbywają się pierwsze tryouty do Reprezentacji Polski, w których bierze udział 8 zawodników Astro Disco, z czego 6 znajduje się w pierwszej, historycznej reprezentacji Polski Ultimate Frisbee. Do kadry seniorów dostają się Lucjan, Elwira, Misza oraz Anioł, a do kadry U23 – Ola i Kaczor. Lucjan zostaje asystentem selekcjonera kadry. Wobec reprezentowanego poziomu oraz oficjalnego włączenia Polski jako członka WFDF, Lucjan i Elwira wraz z zespołem GrandMaster Flash z Warszawy, biorą udział w WUCC w Pradze w dniach 3-10 lipca 2010, gdzie zdobywają 32 miejsce w dywizji Mixed. Reprezentanci kadry U23 w lipcu tego samego roku zdobywają 4 miejsce na mistrzostwach świata U23 we Florencji.
W 2013 Elwira wraz z zespołem Spirit on Lemon reprezentuje Polskę na Klubowych Mistrzostwach Europy Mixed, organizowanych w Bourdeaux we Francji. Po raz pierwszy mecz polskiej drużyny rozgrywany jest na głównym boisku turnieju i dostępny jest na internetowym streamie. Spirit on Lemon zajmuje 14 miejsce.
W roku 2014 na odbywających się w Lecco Klubowych Mistrzostwach Świata Ultimate Frisbee (WUCC) udział bierze Ania, grając z damską drużyną Copenhagen Hucks z Kopenhagi, zajmując 18 miejsce oraz Elwira, grając z LADY’s ze Słowenii i zajmując 26 miejsce. Na Mistrzostwach Świata Juniorów (WJUC) odbywających się tydzień przez WUCC w tej samej lokalizacji, Ola wraz z juniorską reprezentacją Polski Women zdobywa 15 miejsce.
W roku 2015 na Mistrzostwach Europy (EUC) odbywających się w Kopenhadze, Ania reprezentuje Polskę w kategorii Mixed, zdobywając ostatecznie 9 miejsce. Na tym samym turnieju Morris gra z reprezentacją Hiszpanii Masters, zajmując 5 miejsce.
Od 2015 w przygotowaniach i try-outach do kadry Polski na The World Games 2017 we Wrocławiu aktywny udział bierze Ania, Artur oraz Filip. Do szerokiego składu trenującego kwalifikuje się Ania, a do wąskiego składu osobowego – Filip.
W 2016 roku na Mistrzostwach Świata Ultimate i Guts (WUGC) w Londynie w ramach przygotowań do The World Games 2017, Ania oraz Filip zajmują 9 miejsce z reprezentacją Polski w kategorii Mixed, a Morris z reprezentacją Polski Open zajmuje 21 miejsce.
Na początku sierpnia 2016 roku we Wrocławiu na polach marsowych odbywają się Juniorskie Mistrzostwa Świata (WJUC), będąc największym wydarzeniem Ultimate Frisbee zorganizowanym w Polsce dotychczas. W juniorskiej reprezentacji Polski występuje Ola, zdobywając ostatecznie 16 miejsce na świecie. Wydarzenie współorganizują zawodnicy Astro Disco – Morris i Kaczor.
W odbywających się w lipcu 2017 roku The World Games we Wrocławiu, wraz z Kadrą Polski Mixed Polskę reprezentuję Filip, gdzie reprezentacja zdobywają ostatecznie 6 miejsce.
Osiągnięcia drużynowe w cyklicznych rozgrywkach Mistrzostw Polski.
Kategoria Mixed.
Puchar Polski 2008 – VII miejsce
Puchar Polski 2009 – VI miejsce
Otwarte Mistrzostwa Polski 2009 – VI miejsce
Mistrzostwa Polski 2010 – VI miejsce
Mistrzostwa Polski 2011 – V miejsce
Mistrzostwa Polski 2012 – V miejsce
Mistrzostwa Polski 2013 – VI miejsce
Mistrzostwa Polski 2014 – XII miejsce
Mistrzostwa Polski 2015 – n/a
Mistrzostwa Polski 2016 – XV miejsce
Mistrzostwa Polski 2017 – n/a
Halowe Mistrzostwa Polski 2011 – n/a
Halowe Mistrzostwa Polski 2012 – VIII miejsce
Halowe Mistrzostwa Polski 2013 – IV miejsce
Halowe Mistrzostwa Polski 2014 – n/a
Halowe Mistrzostwa Polski 2015 –
Plażowe Mistrzostwa Polski 2015 – XIII miejsce
Plażowe Mistrzostwa Polski 2016 – V miejsce
Plażowe Mistrzostwa Polski 2017 – X miejsce
Kategoria Open.
Mistrzostwa Polski Open / Women 2013 – IV miejsce
Mistrzostwa Polski Open / Women 2014 – IV miejsce
Mistrzostwa Polski Open / Women 2015 – IV miejsce
Mistrzostwa Polski Open / Women 2016 – n/a
Mistrzostwa Polski Open / Women 2017 – n/a
Treningi.
W sezonie zimowym 2017/2018 treningi odbywają się w soboty o godzinie 16:30 na Sali sportowej CWKS Zawisza przy ulicy Gdańskiej 163a. Szczegóły i bieżące informacje dostępne są na fanpage'u drużyny – facebook.com/astrodiscoultimate

</doc>
<doc id="4192704" url="https://pl.wikipedia.org/wiki?curid=4192704" title="Guido Iván Minda Chalá">
Guido Iván Minda Chalá

Guido Iván Minda Chalá (ur. 20 lutego 1960 w Apula) – ekwadorski duchowny rzymskokatolicki, w latach 2009–2022 biskup pomocniczy Guayaquil, biskup diecezjalny Santa Elena (nominat).
Życiorys.
Święcenia prezbiteratu przyjął 27 czerwca 1998 i został inkardynowany do diecezji Ibarra. Pracował głównie jako duszpasterz parafialny, jednocześnie będąc m.in. dyrektorem niższego seminarium diecezjalnego oraz wikariuszem biskupim ds. duchowieństwa.
4 listopada 2009 otrzymał nominację na biskupa pomocniczego archidiecezji Guayaquil ze stolicą tytularną "Nisa in Lycia". Sakry biskupiej udzielił mu 28 listopada 2009 abp Antonio Arregui Yarza, metropolita Guayaquil.
2 lutego 2022 papież Franciszek mianował go pierwszym biskupem ordynariuszem nowo powstałej diecezji Santa Elena.

</doc>
<doc id="4192707" url="https://pl.wikipedia.org/wiki?curid=4192707" title="Giovanni Battista Piccioli">
Giovanni Battista Piccioli

Giovanni Battista Piccioli (ur. 10 lipca 1957 w Erbusco) – włoski duchowny rzymskokatolicki działający w Ekwadorze, w latach 2014–2022 biskup pomocniczy Guayaquil, biskup diecezjalny Daule (nominat) w 2022, zrezygnował z urzędu przed objęciem diecezji.
Życiorys.
Święcenia prezbiteratu przyjął 12 czerwca 1982. Przez pewien czas pracował w parafiach diecezji Brescia, a następnie podjął pracę duszpasterską w Ekwadorze. Był także wykładowcą seminarium duchownego w Portoviejo.
26 października 2013 został mianowany biskupem pomocniczym Guayaquil ze stolicą tytularną "Patara". Sakry biskupiej udzielił mu 8 lutego 2014 abp Antonio Arregui Yarza.
2 lutego 2022 papież Franciszek mianował go pierwszym biskupem ordynariuszem nowo powstałej diecezji Daule. 17 marca 2022, jeszcze przed kanonicznym objęciem diecezji, papież Franciszek przyjął jego rezygnację z urzędu biskupa diecezjalnego Daule.

</doc>
<doc id="4192709" url="https://pl.wikipedia.org/wiki?curid=4192709" title="Anton Kosmaçi">
Anton Kosmaçi

Anton Kosmaçi (ur. 14 lipca 1898 w Sarajewie, zm. 14 listopada 1971 w Shijaku) – albański polityk i prawnik, w 1943 minister sprawiedliwości.
Życiorys.
Pochodził z rodziny katolickiej, która przeniosła się ze Szkodry do Sarajewa. Ukończył szkołę średnią w Sarajewie, a następnie odbył studia na Wydziale Prawa Uniwersytetu w Zagrzebiu. Po powrocie do kraju objął stanowisko sędziego w Elbasanie, w latach 1927–1928 prokuratora w Peshkopii, a następnie w Gjirokastrze. W 1935 kierował Sądem Okręgowym we Wlorze, a następnie w Korczy. W latach 1939–1940, w okresie okupacji włoskiej pełnił funkcję prefekta Korczy, zaś od 1940 r. pełnił funkcję sekretarza generalnego w ministerstwie spraw wewnętrznych. W 1943 dwukrotnie obejmował tekę ministra sprawiedliwości w rządzie Eqrema Libohovy. W latach 1943–1944, w czasie okupacji niemieckiej stał na czele Rady Państwa.
Od grudnia 1942 był członkiem komitetu centralnego Albańskiego Czerwonego Krzyża, a od kwietnia 1943 przewodniczył albańsko-włoskiemu stowarzyszeniu literackiemu. 17 listopada 1944 został schwytany przez funkcjonariuszy Departamentu Obrony Ludu. Stanął przed Sądem Specjalnym, który w kwietniu 1945 skazał go na karę 30 lat więzienia za współpracę z okupantem. Uwolniony 24 kwietnia 1962; ostatnie lata życia spędził w Shijaku.

</doc>
<doc id="4192722" url="https://pl.wikipedia.org/wiki?curid=4192722" title="Nieprawda (Gromee remix)">
Nieprawda (Gromee remix)



</doc>
<doc id="4192766" url="https://pl.wikipedia.org/wiki?curid=4192766" title="Ahmet Taçyıldız">
Ahmet Taçyıldız

Ahmet Taçyıldız (ur. 16 maja 1988) – turecki zapaśnik startujący w stylu klasycznym. Zajął czternaste miejsce na mistrzostwach świata w 2010. Ósmy na mistrzostwach Europy w 2008. Akademicki wicemistrz świata w 2012 i trzeci w 2010. Czwarty w Pucharze Świata w 2010; ósmy w 2012 i dziesiąty w 2011. Mistrz świata juniorów w 2007 i 2008. Trzeci na ME w 2008. Wicemistrz Europy kadetów w 2005 roku.

</doc>
<doc id="4192767" url="https://pl.wikipedia.org/wiki?curid=4192767" title="Ahmet Tacyldiz">
Ahmet Tacyldiz



</doc>
<doc id="4192769" url="https://pl.wikipedia.org/wiki?curid=4192769" title="Graby (Łukomin)">
Graby (Łukomin)

Graby – przysiółek wsi Łukomin w Polsce, położony w województwie lubuskim, w powiecie sulęcińskim, w gminie Krzeszyce.
W latach 1975–1998 przysiółek administracyjnie należał do województwa gorzowskiego.

</doc>
<doc id="4192770" url="https://pl.wikipedia.org/wiki?curid=4192770" title="Kościół św. Małgorzaty w Żurowej">
Kościół św. Małgorzaty w Żurowej

Kościół św. Małgorzaty w Żurowej – rzymskokatolicki kościół parafialny pw. św. Małgorzaty, wzniesiony w latach 1595-1602, znajdujący się w Żurowej.
Historia.
Kościół w Żurowej powstał w latach 1595-1602. W 1749 i 1794 był remontowany. W 1906 kościół został powiększony przez przedłużenie nawy i dobudowanie obszernej kruchty od strony zachodniej. Remontowany ponownie w 1956 i 1967.
Architektura i wyposażenie.
Jest to budowla konstrukcji zrębowej, orientowana. Bryła świątyni składa się z trójbocznie zamkniętego prezbiterium z zakrystią od północy, szerszą nawą z niewielką kruchtą i przestronnym przedsionkiem. Całość pokryta blaszanym dachem trójkalenicowym z ośmioboczną baniastą wieżyczką na sygnaturkę, nad nawą. Ściany oszalowane pionowo deskami. Okna tylko od strony południowej.
We wnętrzu spłaszczone pozorne sklepienie kolebkowe z zaskrzynieniami w nawie, wspartymi na dwóch drewnianych filarach. Wnętrze zdobi polichromia figuralna i ornamentalna namalowana w 1906 przez Stanisława Gucwę. Najważniejsze wyposażenie kościoła stanowią: trzy ołtarze, główny neobarokowy z XX w. i dwa ołtarze boczne z obrazami i rzeźbami z 1928; chrzcielnica drewniana z XVIII w.; organy 8-głosowe. W tęczy barokowy krucyfiks oraz późnogotyckie rzeźby Matki Boskiej Bolesnej i św. Jana Ewangelisty z lat 1520-30.
Otoczenie.
Obok kościoła wolnostojąca, kamienna, otynkowana dzwonnica z trzema arkadami z przełomu XIX i XX w. Dwa dzwony pochodzą z 1959, jeden z 1925.

</doc>
<doc id="4192771" url="https://pl.wikipedia.org/wiki?curid=4192771" title="Refik Ayvazoğlu">
Refik Ayvazoğlu

Refik Ayvazoğlu (ur. 5 kwietnia 1986) – turecki zapaśnik startujący w stylu klasycznym. Zajął dziewiętnaste miejsce na mistrzostwach świata w 2007. Brązowy medalista mistrzostw Europy w 2007. Piąty na akademickich MŚ w 2010. Szósty w Pucharze Świata w 2010 i dziewiąty w 2011. Mistrz świata juniorów w 2005 i 2005 roku.

</doc>
<doc id="4192772" url="https://pl.wikipedia.org/wiki?curid=4192772" title="Refik Ayvazoglu">
Refik Ayvazoglu



</doc>
<doc id="4192774" url="https://pl.wikipedia.org/wiki?curid=4192774" title="Emil Sundberg">
Emil Sundberg

Per Emil Sundberg (ur. 22 kwietnia 1985) – szwedzki zapaśnik walczący w stylu klasycznym. Zajął 34 miejsce na mistrzostwach świata w 2009 i 21 miejsce na mistrzostwach Europy w 2009. Dziesiąty w Pucharze Świata w 2010. Wicemistrz nordycki w 2009 i 2012 roku.
Mistrz Szwecji w latach: 2007, 2008, 2010, 2011 i 2012.

</doc>
<doc id="4192775" url="https://pl.wikipedia.org/wiki?curid=4192775" title="Per Emil Sundberg">
Per Emil Sundberg



</doc>
<doc id="4192776" url="https://pl.wikipedia.org/wiki?curid=4192776" title="Mathias Günther">
Mathias Günther

Mathias Günther (ur. 29 września 1986) – szwedzki zapaśnik walczący w stylu klasycznym. Zajął 34 miejsce na mistrzostwach świata w 2014. Dwudziesty na mistrzostwach Europy w 2009. Siódmy w Pucharze Świata w 2010. Mistrz nordycki w 2009 roku.
Mistrz Szwecji w 2008 i 2010.

</doc>
<doc id="4192777" url="https://pl.wikipedia.org/wiki?curid=4192777" title="Mathias Guenther">
Mathias Guenther



</doc>
<doc id="4192780" url="https://pl.wikipedia.org/wiki?curid=4192780" title="Renátó Kun">
Renátó Kun

Renátó Kun (ur. 25 lutego 1986) – węgierski zapaśnik walczący w stylu klasycznym. Zajął trzecie miejsce w Pucharze Świata w 2010. Drugi na MŚ juniorów w 2005. Mistrz Węgier w 2009, 2010, 2012 i 2014 roku.

</doc>
<doc id="4192781" url="https://pl.wikipedia.org/wiki?curid=4192781" title="Renato Kun">
Renato Kun



</doc>
<doc id="4192782" url="https://pl.wikipedia.org/wiki?curid=4192782" title="Secret Garden (minialbum)">
Secret Garden (minialbum)

Secret Garden ( "Bimil jeongwon") – piąty minialbum południowokoreańskiej grupy Oh My Girl, wydany 9 stycznia 2018 roku przez wytwórnię WM Entertainment i dystrybuowany przez LOEN Entertainment. Płytę promował singel „Secret Garden” (kor. 비밀정원 "Bimil jeongwon"). Sprzedał się w nakładzie egzemplarzy w Korei Południowej (stan na czerwiec 2018).
Tytułowa piosenka zajęła 1. miejsce rankingu czasu rzeczywistego na stronie Bugs, a także 2. miejsce rankingów na stronach Melon, Genie, Naver oraz Soribada. Utwór „Secret Garden” przyniósł grupie pierwsze zwycięstwo w programie muzycznym "The Show", a także w programie "Show Champion".

</doc>
<doc id="4192786" url="https://pl.wikipedia.org/wiki?curid=4192786" title="Tyle słońca w całym mieście">
Tyle słońca w całym mieście



</doc>
<doc id="4192789" url="https://pl.wikipedia.org/wiki?curid=4192789" title="Wyższa Szkoła Rolnicza w Dublanach">
Wyższa Szkoła Rolnicza w Dublanach



</doc>
<doc id="4192792" url="https://pl.wikipedia.org/wiki?curid=4192792" title="Nowy Poskwitów">
Nowy Poskwitów

Nowy Poskwitów – część wsi Poskwitów w Polsce położona w województwie małopolskim, w powiecie krakowskim, w gminie Iwanowice.
W latach 1975–1998 Nowy Poskwitów administracyjnie należał do województwa krakowskiego.

</doc>
<doc id="4192794" url="https://pl.wikipedia.org/wiki?curid=4192794" title="Głos Ludu (gazeta w Czechach)">
Głos Ludu (gazeta w Czechach)



</doc>
<doc id="4192798" url="https://pl.wikipedia.org/wiki?curid=4192798" title="Secret Garden (ujednoznacznienie)">
Secret Garden (ujednoznacznienie)



</doc>
<doc id="4192806" url="https://pl.wikipedia.org/wiki?curid=4192806" title="Zasłonak cytrynowożółty">
Zasłonak cytrynowożółty

Zasłonak cytrynowożółty ("Aureonarius limonius" (Fr.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Aureonarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1818 r. Elias Fries nadając mu nazwę "Agaricus limonius". Ten sam autor w 1838 r. przeniósł go do rodzaju "Cortinarius". W 2022 r. Tuula Niskanen i Kare Liimatainen przenieśli go do rodzaju "Aureonarius".
Synonimy:
Nazwę polską zaproponował Władysław Wojewoda w 2003 r., Andrzej Nespiak w 1975 r. używał nazwy zasłonak mchowy. Jest niespójna z aktualną nazwą naukową.
Morfologia.
Średnica 2–8 cm, początkowo półkulisty, potem łukowaty,w końcu spłaszczony. Powierzchnia naga, u młodych okazów na brzegu resztki żółtej zasnówki. Jest higrofaniczny; podczas wilgotnej pogody ma barwę lisioczerwoną do pomarańczowobrązowej, podczas suchej chromową, morelowożółtą lub cytrynowożółtą z ciemniejszym wierzchołkiem.
Przyrośnięte, gęste, pofałdowane, u młodych okazów żółtawe, u starszych cynamonowe lub rdzawobrązowe.
Wysokość 6–15 cm, grubość do 1,5 cm, walcowaty, pełny. Powierzchnia o barwie od żółtej do pomarańczowożółtej z żółtymi resztkami zasnówki.
Dość gruby, żółty lub rdzawożółty, w podstawie trzonu rdzawy lub pomarańczowy. Smak i zapach niewyraźny.
Elipsoidalne, prawie kuliste, drobno brodawkowane, o rozmiarach 7,5–8,5 (9) × 6–7 μm.
Zasłonak cytrynowożółty charakteryzuje się cytrynowożółtym lub morelowożółtym kapeluszem, spierzchniętym lub pomarszczonym kapeluszem, włóknistym lub filcowatym trzonem. Podobny jest zasłonak płomienny ("Cortinarius callisteus"), ale ma ciemniejszy, bardziej żelazisty kolor. Zasłonak rudawy ("Cortinarius rubellus") w stanie suchym również ma podobny kolor, ale ma spiczasty garb, rzadsze i ciemniejsze blaszki.
Występowanie i siedlisko.
Występuje w Ameryce Północnej i Europie. W piśmiennictwie naukowym na terenie Polski do 2003 r. podano tylko jedno stanowisko (Wantule w Tatrach, 1967 r.). Nowsze stanowiska podaje internetowy atlas grzybów.
Grzyb mikoryzowy. Rośnie na ziemi, w mchach pod świerkami, głównie w górach i na pogórzu. Grzyb trujący.

</doc>
<doc id="4192807" url="https://pl.wikipedia.org/wiki?curid=4192807" title="Cortinarius limonius">
Cortinarius limonius



</doc>
<doc id="4192808" url="https://pl.wikipedia.org/wiki?curid=4192808" title="Zasłonak mchowy">
Zasłonak mchowy



</doc>
<doc id="4192812" url="https://pl.wikipedia.org/wiki?curid=4192812" title="Mitomorphus hornabrooki">
Mitomorphus hornabrooki

Mitomorphus hornabrooki – gatunek chrząszcza z rodziny kusakowatych.
Gatunek ten opisany został w 2016 roku przez Arnaldo Bordoniego na podstawie parki okazów odłowionych w 1971 roku. Epitet gatunkowy nadano na cześć R.W. Hornabrooka, który odłowił materiał typowy.
Chrząszcz o ciele długości około 8 mm, błyszczący, ubarwiony ciemnorudobrązowo z czarnymi pokrywami. Głowa jest w obrysie jajowata, o oskórku rzadko punktowanym, wyposażona w małe oczy. Dłuższe i węższe od głowy przedplecze ma prawie zanikłe przednie kąty. Na jego powierzchni znajdują się: para grzbietowych serii po 8–9 punktów, para bocznych serii po 4 punkty i nieliczne punkty dodatkowe przy jego przednio-bocznych brzegach. Szersze i znacznie dłuższe od przedplecza pokrywy mają 5–6 serii punktów. Samca cechuje prawie kulisty edeagus z małą sklerotyzacją w woreczku wewnętrznym i niesymetrycznymi paramerami.
Owad endemiczny dla Papui-Nowej Gwinei, znany wyłącznie z prowincji Western Highlands.

</doc>
<doc id="4192813" url="https://pl.wikipedia.org/wiki?curid=4192813" title="Boratynek">
Boratynek



</doc>
<doc id="4192819" url="https://pl.wikipedia.org/wiki?curid=4192819" title="Święty Franciszek i historie ze swojego życia">
Święty Franciszek i historie ze swojego życia



</doc>
<doc id="4192823" url="https://pl.wikipedia.org/wiki?curid=4192823" title="Aurelio José Kühn">
Aurelio José Kühn

Aurelio José Kühn Hergenreder OFM (ur. 8 grudnia 1938 w Aldea Santa María) – argentyński duchowny katolicki, prałat terytorialny Deán Funes w latach 2000-2013.
Życiorys.
Święcenia kapłańskie przyjął 11 sierpnia 1963 w Zakonie Braci Mniejszych. W 1967 obronił doktorat z teologii moralnej na rzymskim Collegium Antonianum. Był m.in. prowincjałem argentyńskiej prowincji św. Michała Archanioła.
Episkopat.
18 stycznia 2000 roku został mianowany przez papieża Jana Pawła II prałatem terytorialnym Deán Funes. Sakry biskupiej udzielił mu 25 marca 2000 ówczesny ordynariusz polowy Argentyny, Norberto Eugenio Conrado Martina.
21 grudnia 2013 przeszedł na emeryturę.

</doc>
<doc id="4192827" url="https://pl.wikipedia.org/wiki?curid=4192827" title="Monety polskie Księstwa Kurlandii i Semigalii">
Monety polskie Księstwa Kurlandii i Semigalii



</doc>
<doc id="4192836" url="https://pl.wikipedia.org/wiki?curid=4192836" title="Motodrom Halbemond">
Motodrom Halbemond

Motodrom Halbemond – stadion żużlowy znajdujący się w Halbemond w Niemczech. Jego pojemność wynosi 34 tys. miejsc, co czyni go największym stadionem czysto żużlowym w Europie.
Obiekt powstał w 1983 roku dla potrzeb finału Indywidualnych Mistrzostw Świata na Żużlu.
Linki zewnętrzne.
Stadion na portalu Ostfriesland-Reise.de

</doc>
<doc id="4192839" url="https://pl.wikipedia.org/wiki?curid=4192839" title="Monety polskie Rygi">
Monety polskie Rygi



</doc>
<doc id="4192842" url="https://pl.wikipedia.org/wiki?curid=4192842" title="Eduardo José Castillo Pino">
Eduardo José Castillo Pino

Eduardo José Castillo Pino (ur. 21 marca 1970 w Guayaquil) – ekwadorski duchowny rzymskokatolicki, od 2019 arcybiskup Portoviejo.
Życiorys.
Święcenia kapłańskie przyjął 20 listopada 1994 i został inkardynowany do archidiecezji Guayaquil. Przez wiele lat pracował jako wykładowca i dyrektor ds. studenckich w miejscowym seminarium. Od 2008 wikariusz biskupi dla wikariatu "Santa Elena".
14 marca 2012 został mianowany biskupem pomocniczym Portoviejo ze stolicą tytularną "Tarasa in Byzacena". Sakry biskupiej udzielił mu 1 czerwca 2012 abp Lorenzo Voltolini. We wrześniu 2018 został administratorem apostolskim wakującej archidiecezji, a 2 października 2019 otrzymał nominację na jej arcybiskupa metropolitę.

</doc>
<doc id="4192845" url="https://pl.wikipedia.org/wiki?curid=4192845" title="Wybory parlamentarne na Węgrzech w 2018 roku">
Wybory parlamentarne na Węgrzech w 2018 roku

Wybory parlamentarne na Węgrzech w 2018 roku odbyły się 8 kwietnia.
Termin wyborów.
11 stycznia prezydent János Áder zarządził na dzień 8 kwietnia termin przeprowadzenia wyborów parlamentarnych do Zgromadzenia Narodowego.
System wyborczy.
199 członków Zgromadzenia Narodowego wybieranych jest za pomocą dwóch metod; 106 deputowanych w okręgach jednomandatowych w drodze głosowania w pierwszej kolejności, pozostałych 93 deputowanych wyłanianych jest w jednym ogólnokrajowym okręgu wyborczym za pomocą ordynacji proporcjonalnej. Próg wyborczy wynosi 5%, przy czym dla koalicji dwóch partii wzrasta do 10%, a dla koalicji trzech lub więcej stron do 15%. Mandaty przydzielane są przy użyciu metody d’Hondta.
Wyniki wyborów.
Wybory parlamentarne do Zgromadzenia Narodowego wygrała koalicja „Fidesz – KDNP” na którą oddano 49,27% ważnych głosów (lista ogólnokrajowa) co przełożyło się na 42 mandaty. Pozostałe 91 mandatów zapewniających większość konstytucyjną premierowi Viktorowi Orbánowi pochodzą z okręgów jednomandatowych. Frekwencja wyborcza wyniosła 70,22%.

</doc>
<doc id="4192846" url="https://pl.wikipedia.org/wiki?curid=4192846" title="Iwan Zot´ko">
Iwan Zot´ko

Iwan Wiaczesławowycz Zot´ko, ukr. Іван Вячеславович Зотько (ur. 9 lipca 1996 w Cudnowie, w obwodzie żytomierskim, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Szkoły Sportowej w Cudnowie oraz klubu Metalist Charków, barwy którego bronił w juniorskich mistrzostwach Ukrainy (DJuFL). 1 sierpnia 2012 rozpoczął karierę piłkarską w drużynie juniorskiej Metalista, a 6 grudnia 2015 debiutował w podstawowym składzie klubu. Latem 2016 po rozformowaniu klubu został piłkarzem Valencii CF, jednak występował w drugiej drużynie klubu. 10 stycznia 2018 przeszedł do Elche CF. 10 stycznia 2019 został wypożyczony do Lleida Esportiu. 15 sierpnia 2019 przeszedł do Olimpiku Donieck.
Kariera reprezentacyjna.
Występował w juniorskiej reprezentacji U-19. W 2016 został powołany do młodzieżowej reprezentacji Ukrainy.

</doc>
<doc id="4192850" url="https://pl.wikipedia.org/wiki?curid=4192850" title="Zasłonak malachitowy">
Zasłonak malachitowy

Zasłonak malachitowy ("Cortinarius malachius" (Fr.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1818 r. Elias Fries nadając mu nazwę "Agaricus malachius". Ten sam autor w 1838 r. przeniósł go do rodzaju "Cortinarius".
Synonimy:
Nazwę polską nadali Stanisław Domański w 1955 r. i Andrzej Nespiak w 1975 r.
Morfologia.
Średnica 2–8 cm, początkowo wypukły, dzwonkowaty, potem łukowaty,w końcu spłaszczony z szerokim garbem. Powierzchnia jedwabista lub filcowata, o włókienkach dobrze przylegających. Jest nieco higrofaniczny; w stanie wilgotnym ma barwę początkowo blado liliową, potem beżową, w stanie suchym szarobrązową. Zasnówka biała.
Przyrośnięte, średniogęste, początkowo o barwie od purpurowej do brązowej, potem rdzawobrązowej, często z białymi ostrzami.
Wysokość 4–9 cm, grubość 1–2 cm, walcowaty, z bulwą w podstawie. Powierzchnia jedwabista, w górnej części trzonu fioletowawa, niżej początkowo kremowa, potem brązowawa.
Miękki, białawy, w górnej części trzonu fioletowawy, u podstawy trzonu żółtawy. Smak i zapach niewyraźny.
Elipsoidalne lub migdałowate, drobno i gęsto brodawkowane, o rozmiarach 9–11,5 × 6–7 μm.
Występowanie i siedlisko.
Występuje w Ameryce Północnej, Europie i Maroku. W Polsce znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych. W piśmiennictwie naukowym na terenie Polski do 2003 r. podano 7 stanowisk. Nowsze stanowiska podaje internetowy atlas grzybów. 
Grzyb mikoryzowy. Rośnie na ziemi w lasach iglastych i mieszanych, najczęściej pod świerkami. Grzyb niejadalny.
Gatunki podobne.
Podobny jest "Cortinarius quarciticus", ale rośnie w lasach sosnowych i ma mniejsze zarodniki.

</doc>
<doc id="4192853" url="https://pl.wikipedia.org/wiki?curid=4192853" title="PGS Software">
PGS Software

PGS Software – polskie przedsiębiorstwo informatyczne założone w 2005 roku we Wrocławiu. W 2021 roku firma dołączyła do holenderskiej grupy kapitałowej Xebia Group. 
PGS Software produkuje oprogramowanie dla przedsiębiorstw i instytucji z całego świata. Od 2008 roku spółka jest notowana na Giełdzie Papierów Wartościowych w Warszawie. Posiada cztery oddziały: we Wrocławiu, Rzeszowie, Gdańsku i Londynie. 
Historia.
2005 – powstanie firmy, założenie pierwszego biura we Wrocławiu; wejście na rynek niemiecki i holenderski;
2006 – pozyskanie pierwszych klientów z Danii, Szwecji, Norwegii, Wielkiej Brytanii oraz USA;
2007 – otwarcie biura w Rzeszowie;
2008 – wejście na rynek NewConnect na Giełdzie Papierów Wartościowych w Warszawie. Debiut ze wzrostem o 66 proc. wobec ceny emisyjnej;
2011 – zatrudnienie setnego pracownika;
2012 – zatrudnienie dwusetnego pracownika;
2014 – otwarcie biura w Gdańsku i Londynie;
2016 – debiut na Głównym Rynku GPW w Warszawie;
2017 – zatrudnienie w PGS Software przekroczyło 600 pracowników, z czego ponad 250 w Rzeszowie i 100 w Gdańsku.
2021 – zatrudnienie w PGS Software przekroczyło 800 pracowników. W październiku firma dołączyła do holenderskiej grupy kapitałowej Xebia Group.
Akcjonariat.
Zgodnie z danymi z października 2021 roku największym akcjonariuszem spółki jest Xebia Consultancy Services B.V. (96,64% akcji). 
Liczba akcji spółki wynosi 28 260 876.
Akcje PGS Software na GPW.
Akcje PGS Software zadebiutowały w listopadzie 2008 roku na należącym do Giełdy Papierów Wartościowych rynku NewConnect. Cena emisyjna wyniosła 0,35 zł. 25.08.2016 r. akcje PGS Software zadebiutowały na Głównym Rynku GPW, z ceną emisyjną 13,59 zł.
Od swojego giełdowego debiutu akcje spółki wzrosły o ponad 4800%. Najwyższa odnotowana wartość akcji została osiągnięta 9 czerwca 2021 roku i wynosiła 18 zł.
Od 2010 r. spółka rozpoczęła wypłacanie dywidendy akcjonariuszom. Pierwsza dywidenda wynosiła 0,04 zł na akcję.
W 2021 roku akcje spółki zostały wykupione przez Xebia Consultancy Services. Cena akcji w wykupie to 18 zł.

</doc>
<doc id="4192854" url="https://pl.wikipedia.org/wiki?curid=4192854" title="This cold">
This cold

This cold – zespół muzyczny założony w październiku 2012 roku w Legnicy, wykonujący muzykę utrzymaną w stylistyce rock gotycki, postpunk. Powstał na bazie trzonu zimnofalowego zespołu Cabaret Grey, którego muzycy nawiązali współpracę z wokalistką Agatą Pawłowicz (ex-Desdemona, Alienoil). This Cold zadebiutował na składance "Tribute to Clostekeller" coverem piosenki "Jihad" oraz na imprezie promującej wydanie trybutu. Muzycy zespołu mają na swoim koncie kilka wydawnictw płytowych oraz udział w kilku składankach prezentujących muzykę niezależną. Mają za sobą m.in. dwukrotny występ na festiwalu Castle Party, Uwolnij Muzykę oraz jako support na polskiej trasie zespołu New Model Army.

</doc>
<doc id="4192856" url="https://pl.wikipedia.org/wiki?curid=4192856" title="Nowa Irlandia (ujednoznacznienie)">
Nowa Irlandia (ujednoznacznienie)



</doc>
<doc id="4192857" url="https://pl.wikipedia.org/wiki?curid=4192857" title="Cortinarius malachius">
Cortinarius malachius



</doc>
<doc id="4192865" url="https://pl.wikipedia.org/wiki?curid=4192865" title="Mozole (rejon mołodecki)">
Mozole (rejon mołodecki)

Mozole (biał. "Мазалі", ros. "Мозоли") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4192867" url="https://pl.wikipedia.org/wiki?curid=4192867" title="Małaszki (obwód miński)">
Małaszki (obwód miński)

Małaszki (biał. "Малашкі", ros. "Малашки") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Dawniej wieś i folwark zamieszkany przez katolików.

</doc>
<doc id="4192868" url="https://pl.wikipedia.org/wiki?curid=4192868" title="Vincente Danilo Echeverría Verdesoto">
Vincente Danilo Echeverría Verdesoto

Vincente Danilo Echeverría Verdesoto (ur. 19 czerwca 1962 w Quito) – ekwadorski duchowny rzymskokatolicki, od 2006 biskup pomocniczy Quito.
Życiorys.
Święcenia kapłańskie przyjął 29 maja 1988 z rąk papieża Jana Pawła II. Inkardynowany do archidiecezji Quito, był m.in. kapelanem szpitalnym, wykładowcą i rektorem seminarium w Ibarra, a także sekretarzem synodu tamtejszej diecezji oraz wiceprzewodniczącym stowarzyszenia ekwadorskich seminariów.
7 czerwca 2006 został mianowany biskupem ponocniczym Quito ze stolicą tytularną "Thibuzabetum". Sakry biskupiej udzielił mu 11 sierpnia 2006 abp Raúl Eduardo Vela Chiriboga.

</doc>
<doc id="4192869" url="https://pl.wikipedia.org/wiki?curid=4192869" title="Koszewniki Małe">
Koszewniki Małe

Koszewniki Małe (biał. "Малыя Кашэўнікі", ros. "Малые Кошевники") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4192870" url="https://pl.wikipedia.org/wiki?curid=4192870" title="Knut Olof Falk">
Knut Olof Falk



</doc>
<doc id="4192873" url="https://pl.wikipedia.org/wiki?curid=4192873" title="Bernadett Szél">
Bernadett Szél

Bernadett Szél (ur. 9 marca 1977 w Peczu) – węgierska polityk i ekonomistka, parlamentarzystka, od 2013 do 2018 współprzewodnicząca ugrupowania Polityka Może Być Inna (LMP).
Życiorys.
Ukończyła szkołę w Zalaegerszegu, a w 2000 studia na Uniwersytecie Korwina w Budapeszcie. Doktoryzowała się w 2011. Pracowała w Philip Morris International, później jako menedżer programów w organizacji zajmującej się prawami człowieka. Następnie była badaczką w jednej z instytucji Węgierskiej Akademii Nauk, później podjęła pracę w Centralnym Urzędzie Statystycznym (KSH).
Zaangażowała się w działalność polityczną w ramach partii Polityka Może Być Inna. W 2013 została współprzewodniczącą tego ugrupowania. W 2010 bez powodzenia kandydowała do parlamentu. Mandat posłanki do Zgromadzenia Narodowego objęła w trakcie kadencji w 2012. Utrzymała go następnie w wyniku kolejnych wyborów w 2014 i 2018. W 2018 odeszła ze swojego ugrupowania.

</doc>
<doc id="4192874" url="https://pl.wikipedia.org/wiki?curid=4192874" title="Zasłonak zmiennokształtny">
Zasłonak zmiennokształtny

Zasłonak zmiennokształtny ("Thaxterogaster multiformis" (Fr.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Thaxterogaster, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1838 r. Elias Fries, nadając mu nazwę "Agaricus multiformis". W 2022 r. Tuula Niskanen i Kare Liimatainen przenieśli go do rodzaju "Aureonarius"
Niektóre synonimy:
Nazwę polską zaproponował Władysław Wojewoda w 2003 r., wcześniej gatunek ten opisywany był przez niego jak zasłonak oszroniony, Stanisława Domańskiego jako zasłonak wielokształtny i Andrzeja Nespiaka jako zasłonak obmyty. Wszystkie te nazwy są niespójne z aktualną nazwą naukową.
Morfologia.
Średnica 4–8 cm, początkowo półkulisty potem łukowaty, w końcu spłaszczony z charakterystycznym płaskim wierzchołkiem. Brzegi często pomarszczone. Powierzchnia początkowo srebrzystozamszowa, potem oszroniona. W stanie suchym jest gładka, matowa, żółtawa, pomarańczowoochrowa do ochrowobrązowej, w stanie wilgotnym błyszcząca i lepka.
Przyrośnięte, szerokie, początkowo białawe, potem białogliniaste, w końcu rdzawobrązowe.
Wysokość 4–7 cm, grubość 1–1,5 cm, pełny, sprężysty, walcowaty, z wyraźną bulwą w podstawie. Powierzchnia początkowo biaława pokryta podłużnie białymi włókienkami, potem ochrowobrązowa. Bulwa cały czas biaława.
Gruby, białawy. Smak niewyraźny, zapach słodkawy, miodowy, zwłaszcza w trzonie.
Zarodniki 8–10 × 5–6 μm, elipsoidalne, słabo brodawkowate. Brak pleurocystyd i cheilocystyd, ale występują komórki o kształcie od cylindrycznego do maczugowatego. Skórka zbudowana ze zwartych, ochrowych strzępek.
Występowanie i siedlisko.
Znane są jego stanowiska w Ameryce Północnej, Europie, Maroku, Korei i Japonii. W Europie jest szeroko rozprzestrzeniony; występuje od Hiszpanii przez Anglię, Islandię po północne wybrzeża Półwyspu Skandynawskiego, brak go tylko w Europie Południowo-wschodniej. W piśmiennictwie naukowym na terenie Polski do 2003 r. podano 7 stanowisk. W Polsce jest rzadki. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Grzyb mikoryzowy. Rośnie na ziemi w lasach iglastych i mieszanych, najczęściej w lasach górskich i podgórskich pod świerkami, ale czasami także w lasach liściastych. Szczególnie często spotykany jest na kwaśnych glebach bielicowych. W niektórych atlasach grzybów jest opisywany jako grzyb jadalny. Odradza się jednak jego zbieranie, jest bowiem trudny do odróżnienia od innych, trujących zasłonaków.
Gatunki podobne.
Istnieje wiele gatunków zasłonaków o żółtej barwie. Ich oznaczenie jest trudne. Gatunki te różnią się m.in. barwą osłony, barwą blaszek i miąższu oraz obrzeżeniem bulwki na trzonie. Podobne są m.in.:

</doc>
<doc id="4192877" url="https://pl.wikipedia.org/wiki?curid=4192877" title="Cortinarius multiformis">
Cortinarius multiformis



</doc>
<doc id="4192878" url="https://pl.wikipedia.org/wiki?curid=4192878" title="Zasłonak wielokształtny">
Zasłonak wielokształtny



</doc>
<doc id="4192879" url="https://pl.wikipedia.org/wiki?curid=4192879" title="Zasłonak obmyty">
Zasłonak obmyty



</doc>
<doc id="4192882" url="https://pl.wikipedia.org/wiki?curid=4192882" title="Dittaino (stacja kolejowa)">
Dittaino (stacja kolejowa)

Dittaino (wł. "Stazione di Dittaino") – stacja kolejowa w Assoro, w prowincji Enna, w regionie Sycylia, we Włoszech. Stacja znajduje się na linii Palermo – Katania. Znajduje się na terenie strefy przemysłowej Dittaino.
Według klasyfikacji RFI ma kategorię "brązową".

</doc>
<doc id="4192883" url="https://pl.wikipedia.org/wiki?curid=4192883" title="Plebania (wieś)">
Plebania (wieś)

Plebania (biał. Плябан, "Plabań"; ros. Плебань, "Plebań") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.
Siedziba parafii prawosławnej pw. Zaśnięcia Matki Bożej.

</doc>
<doc id="4192884" url="https://pl.wikipedia.org/wiki?curid=4192884" title="Plebanja">
Plebanja



</doc>
<doc id="4192885" url="https://pl.wikipedia.org/wiki?curid=4192885" title="Plebań">
Plebań



</doc>
<doc id="4192886" url="https://pl.wikipedia.org/wiki?curid=4192886" title="Dyslokacja Korpusu Ochrony Pogranicza w 1938 roku">
Dyslokacja Korpusu Ochrony Pogranicza w 1938 roku



</doc>
<doc id="4192889" url="https://pl.wikipedia.org/wiki?curid=4192889" title="Egipt na Letnich Igrzyskach Olimpijskich 2016">
Egipt na Letnich Igrzyskach Olimpijskich 2016

Egipt na Letnich Igrzyskach Olimpijskich 2016 reprezentowało 120 zawodników: 83 mężczyzn i 37 kobiet. Był to dwudziesty drugi start reprezentacji Egiptu na letnich igrzyskach olimpijskich.
Skład reprezentacji.
Boks.
Mężczyźni
Judo.
Mężczyźni
Lekkoatletyka.
Mężczyźni
Konkurencje biegowe
Konkurencje techniczne
Kobiety
Konkurencje biegowe
Piłka ręczna.
Turniej mężczyzn
Reprezentacja Egiptu brała udział w rozgrywkach grupy B turnieju olimpijskiego zajmując w niej piąte miejsce i nie awansując do dalszych rozgrywek. Ostatecznie reprezentacja Egiptu została sklasyfikowana na 9. miejscu.
Grupa B
Rozgrywki grupowe
Pływanie.
Mężczyźni
Kobiety
Podnoszenie ciężarów.
Mężczyźni
Kobiety
Strzelectwo.
Mężczyźni
Kobiety
Szermierka.
Kobiety

</doc>
<doc id="4192892" url="https://pl.wikipedia.org/wiki?curid=4192892" title="Proncewicze">
Proncewicze

Proncewicze (biał. "Пронцавічы", ros. "Пронцевичи") – wieś na Białorusi, w obwodzie mińskim, w rejonie mołodeczańskim, w sielsowiecie Kraśne.

</doc>
<doc id="4192893" url="https://pl.wikipedia.org/wiki?curid=4192893" title="Rabbie Namaliu">
Rabbie Namaliu

Rabbie Namaliu, właśc. sir Rabbie Langanai Namaliu (ur. 3 kwietnia 1947 w Raluanie na wyspie Nowa Brytania) – papuański polityk i historyk, w latach 1988–1992 premier Papui-Nowej Gwinei oraz przewodniczący Partii Jedności Papui-Nowej Gwinei, w latach 1994–1997 przewodniczący parlamentu, dwukrotny minister spraw zagranicznych (1982–1984 i 2002–2006), trzykrotnie minister w innych resortach.
Życiorys.
Urodził się 3 kwietnia 1947 roku w miejscowości Raluana na należącej do ówczesnej Nowej Gwinei Australijskiej wyspie Nowa Brytania (obecnie prowincja Nowa Brytania Wschodnia).
Na University of Papua New Guinea zdobył bakalaureat, następnie kontynuował studia w kanadyjskiej Victorii, gdzie na tamtejszym uniwersytecie zdobył tytuł M.A. oraz honorowy Doctor of Laws (HON.LLD).
Był osobistym sekretarzem Michaela Somare’a, ostatniego premiera Terytorium Papui i Nowej Gwinei i pierwszego premiera niepodległej Papui. Podobnie jak jego patron, Namaliu swoją karierę polityczną związał z Partią Jedności Papui-Nowej Gwinei (Pangu Party). Następnie pracował w administracji rządowej jako komisarz dystryktu i przewodniczący Komisji Służby Publicznej. W 1982 został po raz pierwszy wybrany do parlamentu z okręgu obejmującego miasto Kokopo na Nowej Brytanii. W latach 1982–1984 był ministrem spraw zagranicznych, zaś od 1984 do 1985 ministrem przemysłu.
W 1988 doszło do skandalu korupcyjnego i wewnętrznych podziałów w koalicji popierającej rząd Paiasa Wingtiego, polityka Ludowego Ruchu Demokratycznego. Próbował on zawrzeć koalicję z Somare’em, który jednak zdecydował się przejść na polityczną emeryturę. Pod koniec czerwca Namaliu został nowym przewodniczącym Partii Pangu, stając się jednocześnie liderem opozycji, zaś 4 lipca objął urząd premiera Papui-Nowej Gwinei. Jego podstawowymi celami w czasie rządów było wprowadzenie poprawek do konstytucji, które zapewniłyby większą stabilność młodego państwa, oraz zapewnienie prawa i porządku. Obowiązki pełnił do 17 lipca 1992, kiedy nowym premierem został ponownie Wingti.
W latach 1994–1997 był przewodniczącym (speakerem) Parlamentu Narodowego. W 1996, jako były premier, uzyskał brytyjski tytuł szlachecki. W drugiej połowie lat 90. XX wieku związał się z nowym ugrupowaniem Somare’a Sojuszem Narodowym i jako polityk tego ugrupowania pełnił funkcje ministerialne. W latach 1998–1999 był ministrem ds. ropy naftowej i gazu, a od 2002 do 2006 ponownie ministrem spraw zagranicznych. W latach 2006–2007 pełnił funkcję ministra skarbu. W 2007 utracił miejsce w parlamencie.
Życie prywatne.
Żonaty, ma trzy córki i trzech synów.

</doc>
<doc id="4192897" url="https://pl.wikipedia.org/wiki?curid=4192897" title="Valter Maggi">
Valter Maggi

Valter Dario Maggi (ur. 12 sierpnia 1956 w Brignano Gera d’Adda) – włoski duchowny rzymskokatolicki działający w Ekwadorze, w latach 2011-2018 biskup Ibarra.
Życiorys.
Święcenia kapłańskie przyjął 15 czerwca 1985 i został inkardynowany do archidiecezji Foggia-Bovino. Po kilku latach pracy w archidiecezji podjął studia w Rzymie, zaś w 1992 wyjechał jako misjonarz do Ekwadoru. Pracował w parafiach archidiecezji Portoviejo, jednocześnie działając w duszpasterstwie akademickim.
19 lutego 2008 papież Benedykt XVI mianował go biskupem pomocniczym Guayaquil ze stolicą tytularną "Bossa". Sakry biskupiej udzielił mu 5 kwietnia 2008 abp Antonio Arregui Yarza.
25 marca 2011 został mianowany biskupem diecezji Ibarra, zaś 13 października 2018 ustąpił z tegoż urzędu.

</doc>
<doc id="4192898" url="https://pl.wikipedia.org/wiki?curid=4192898" title="Jesse Rohtla">
Jesse Rohtla

Jesse Rohtla (ur. 8 marca 1988 w Lahti) – fiński hokeista.
Kariera.
Karierę rozwijał w klubie Pelicans w rodzinnym Lahti. Był reprezentantem kadry juniorskiej Finlandii do lat 17. W karierze do 2015 występował w rodzimych ligach fińskich Mestis i Liiga. W sierpniu 2015 został zawodnikiem kazachskiego klubu Kułagier Pietropawłowsk, z którego w styczniu 2016 przeszedł do białoruskiego Niomana Grodno. W sezonie 2016/2017 reprezentował szwedzki zespół Asplöven HC. W sierpniu 2017 został graczem Tauron GKS Katowice w rozgrywkach Polskiej Hokej Ligi (w 2018 zawodnikiem polskiej drużyny został inny Fin, Janne Laakkonen, z którym Rohtla występował razem w kazachskim Pietropawłowsku i białoruskim Grodnie). Po sezonie 2018/2019 odszedł z klubu. Od sierpnia 2019 zawodnik JKH GKS Jastrzębie. W czerwcu 2020 ponownie został zawodnikiem GKS Katowice. Po sezonie 2020/2021 odszedł z klubu.

</doc>
<doc id="4192901" url="https://pl.wikipedia.org/wiki?curid=4192901" title="Türkheim (Bay)">
Türkheim (Bay)

Türkheim (Bay) (niem: "Bahnhof Türkheim (Bay)") – stacja kolejowa w Türkheim, w kraju związkowym Bawaria, w Niemczech. Jest to stacja węzłową na linii Buchloe – Memmingen. Według DB Station&amp;Service ma kategorię 4

</doc>
<doc id="4192903" url="https://pl.wikipedia.org/wiki?curid=4192903" title="Most drogowy w Górze Kalwarii">
Most drogowy w Górze Kalwarii



</doc>
<doc id="4192906" url="https://pl.wikipedia.org/wiki?curid=4192906" title="Nowa Irlandia">
Nowa Irlandia

Nowa Irlandia (ang. "New Ireland", tok pisin "Niu Ailan") – duża wyspa w Archipelagu Bismarcka, w południowo-zachodniej części Oceanu Spokojnego, należąca administracyjnie do Papui-Nowej Gwinei. Jej południowe wybrzeża leżą nad Morzem Bismarcka, zaś północne nad otwartym Oceanem Spokojnym. Wraz z pobliskimi, mniejszymi wyspami należy do prowincji Nowa Irlandia.
Demografia.
W 2011 roku Nowa Irlandia liczyła około 122 tysięcy mieszkańców. Ludność stanowią głównie Melanezyjczycy i Papuasi. Większość mieszkańców zamieszkuje północną część wyspy, tam też znajduje się największe miasto – Kavieng, będące także największym portem wyspy.
Gospodarka.
Ludność zajmuje się głównie uprawą palmy kokosowej, bananów, kakaowca oraz rybołówstwem. Rozwinięta produkcja kopry, oleju palmowego i kauczuku naturalnego.
Geografia.
Nowa Irlandia leży na północ od wyspy Nowa Brytania, wyspy te rozdziela Cieśnina Świętego Jerzego.
Wyspa zajmuje powierzchnię 8651 km². Rozciąga się na około 350 km w kierunku południowo-wschodnim, lecz jest bardzo wąska – w najszerszym miejscu na południu mierzy 48 km, zaś węższa północno-zachodnia jej część ma od 8 do 24 km szerokości.
Jest to górzysta wyspa, zwłaszcza na południu, gdzie góry Rossel Mountains wznoszą się na ponad 2150 m n.p.m.
Panuje tu klimat gorący wilgotny. Na wyspie występują gęste lasy równikowe.
Historia.
Najstarsze ślady obecności człowieka na wyspie pochodzą sprzed około 30 tysięcy lat. Brzegi wyspy dostrzegł w 1616 holenderski żeglarz Jacob Le Maire, lecz sądził on, że jest to część większego lądu, obejmującego Nową Brytanię i Nową Gwineę. Dopiero w 1767 brytyjski podróżnik Philip Carteret odkrył Cieśninę Świętego Jerzego, a wyspę nazwał "Nova Hibernia" (łacińska nazwa Nowej Irlandii).
W 1880 podjęto nieudaną próbę zasiedlenia wyspy przez Europejczyków. W 1884 wyspę zajęli Niemcy jako część protektoratu Nowej Gwinei Niemieckiej, zaś nazwę zmieniono na "Neu-Mecklenburg". Po I wojnie światowej jako terytorium mandatowe wyspa przeszła pod administrację australijską. Podczas II wojny światowej od 1942 znajdowała się pod okupacją japońską. Po wojnie stanowiła część terytorium powierniczego Nowej Gwinei Australijskiej. Od 1975 jest częścią niepodległej Papui-Nowej Gwinei.

</doc>
<doc id="4192908" url="https://pl.wikipedia.org/wiki?curid=4192908" title="Asplöven HC">
Asplöven HC

Asplöven HC – szwedzki klub hokeja na lodzie z siedzibą w Haparandze.

</doc>
<doc id="4192911" url="https://pl.wikipedia.org/wiki?curid=4192911" title="Rusłan Kisil">
Rusłan Kisil

Rusłan Serhijowycz Kisil, ukr. Руслан Сергійович Кісіль (ur. 23 października 1991 w miasteczku Nowodonieckie, w obwodzie donieckim) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów Olimpik Donieck Szachtar Donieck, barwy których bronił w juniorskich mistrzostwach Ukrainy (DJuFL). 16 maja 2008 rozpoczął karierę piłkarską w trzeciej drużynie Szachtara. Latem 2012 przeszedł do Illicziwca Mariupol. W 2014 został piłkarzem Desny Czernihów, ale po roku wrócił do Illicziwca. 11 stycznia 2018 zasilił skład Olimpiku Donieck. W końcu maja 2018 za obopólną zgodą anulował kontrakt z donieckim klubem. 25 czerwca 2018 został ponownie piłkarzem Desny Czernihów, ale już 1 września opuścił klub. 4 października 2018 zasilił skład Kołosu Kowaliwka. 2 lipca 2019 podpisał kontrakt z Bałtiką Kaliningrad.

</doc>
<doc id="4192914" url="https://pl.wikipedia.org/wiki?curid=4192914" title="Prawosławny punkt duszpasterski Kazańskiej Ikony Matki Bożej w Sant Julià de Lòria">
Prawosławny punkt duszpasterski Kazańskiej Ikony Matki Bożej w Sant Julià de Lòria

Prawosławny punkt duszpasterski Kazańskiej Ikony Matki Bożej – placówka eparchii hiszpańsko-portugalskiej Rosyjskiego Kościoła Prawosławnego w mieście Sant Julià de Lòria w Andorze.
Historia.
Punkt duszpasterski powstał z inicjatywy katolickiego biskupa La Seu d’Urgell Joana Enrica Vives Sicília, współksięcia episkopalnego Andory, uważającego za celowe zapewnienie stałej opieki duszpasterskiej wszystkim prawosławnym mieszkańcom tego państwa, o co wystąpił z wnioskiem do prawosławnego biskupa chersoneskiego Nestora, zarządzającego eparchią obejmującą swoim zasięgiem m.in. Francję i Hiszpanię.
Pierwsza Boska Liturgia miała miejsce 22 grudnia 2012 r. (było to pierwsze prawosławne nabożeństwo na terytorium Andory). Administratorem placówki został ihumen Serafin (Pawłow), proboszcz parafii Zwiastowania w Barcelonie.
28 grudnia 2018 r. punkt duszpasterski wszedł w skład nowo utworzonej eparchii hiszpańsko-portugalskiej.
Nabożeństwa.
Nabożeństwa odbywają się raz w miesiącu w rzymskokatolickim kościele św. Męczennicy Julii w Sant Julià de Lòria.

</doc>
<doc id="4192921" url="https://pl.wikipedia.org/wiki?curid=4192921" title="Chauncey Collins">
Chauncey Collins

Chauncey Collins (ur. 17 stycznia 1995 w Oklahoma City) – amerykański koszykarz grający na pozycjach rozgrywającego, obecnie zawodnik Nevezis Kiejdany.
W 2014 został nominowany do udziału w meczu gwiazd amerykańskich szkół średnich – McDonald’s All-American. Został też uznany zawodnikiem roku The Oklahoman's Super 5. Wygrał dwa konkursy wsadów, zaliczono go także do I składu Little All-City. Poprowadził swoją szkolną drużynę OKC Storm do dwóch mistrzostw – Homeschool National Championships, został również dwukrotnie uznany krajowym zawodnikiem roku – Homeschool National Player of the Year. Jest laureatem Maravich Award.
Po dwóch latach występów na uczelni Texas Christian w NCAA przystąpił do draftu D-League, w którym został wybrany w 2016 z numerem 56, w III rundzie przez Windy City Bulls. 3 listopada, wkrótce po wyborze został zwolniony.
25 czerwca 2017 podpisał umowę ze słoweńskim Hopsi Polzela. 1 stycznia 2018 opuścił klub. 11 stycznia 2018 został zawodnikiem Legii Warszawa. 10 sierpnia dołączył do litewskiego Nevezis Kiejdany.

</doc>
<doc id="4192923" url="https://pl.wikipedia.org/wiki?curid=4192923" title="Sojusz Narodowy">
Sojusz Narodowy



</doc>
<doc id="4192928" url="https://pl.wikipedia.org/wiki?curid=4192928" title="Zasłonak bananowy">
Zasłonak bananowy

Zasłonak bananowy ("Cortinarius nanceiensis" Maire) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy:
Nazwę polską zaproponował Władysław Wojewoda w 2003 r., Andrzej Nespiak opisywał ten gatunek w 1975 r. Pod nazwą zasłonak francuski.
Morfologia.
Średnica 3–7 cm, początkowo półkulisty, potem łukowaty, w końcu spłaszczony, bez garbu. Jest higrofaniczny. Powierzchnia w stanie wilgotnym bardzo śliska, błyszcząca i lepka, w stanie suchym jedwabiście błyszcząca, na środku o barwie od czerwonobrązowej do kasztanowobrązowej, na brzegu jaśniejsza, zielonawożółta. Brzeg gładki, u młodych owocników podwinięty i połączony z trzonem jasnożółtą zasnówką.
Szerokie, przyrośnięte i nieco zbiegające, początkowo jasno zielonkawożółte, potem rdzawe, w końcu rdzawobrązowe.
Wysokość 4–7 cm, grubość 8–12 mm, przy podstawie do 2 cm, sprężysty, walcowaty lub pałkowaty, początkowo pełny, potem pusty. Powierzchnia początkowo jasnozielonkawożółta, potem ciemniejsza. W dolnej części występują pozostałości bladozielonawożółtej zasnówki, z czasem przebarwiające się na czerwono.
Jasnozielonkawożółty, o słabym jabłkowym zapachu, praktycznie bez smaku.
Migdałowate, gruboziarniste i umiarkowanie brodawkowate, o rozmiarach 10–12 × 6–7(7,5) μm.
Występowanie i siedlisko.
Znane są jego stanowiska głównie w niektórych krajach Europy. Poza Europą znane jest jego występowanie tylko w prowincji Kolumbia Brytyjska w Kanadzie. W piśmiennictwie naukowym na terenie Polski do 2003 r. podano tylko jedno stanowisko (S. Domański, 1997 r, Tatry). 
Grzyb mikoryzowy. Rośnie na ziemi w lasach liściastych i mieszanych, zwłaszcza pod bukami, dębami i jodłami.
Grzyb niejadalny.
Gatunki podobne.
Sekcja "Fulvi", do której należy zasłonak bananowy charakteryzuje się żółtobrązowym, a następnie brązowoczerwonym do czarnobrązowego kapeluszem i zielonożółtym lekko bulwiastym trzonem. Młode owocniki posiadają słaby zapach banana, ich kapeluszem stają się z czasem ciemnooliwkowe. "Cortinarius mussivus" różni się bardziej oliwkowym zabarwieniem, wyraźniej wyrzeźbionym trzonem, terpentynowym lub silnie ziemistym zapachem i siedliskiem; rośnie pod świerkami i sosnami.

</doc>
<doc id="4192929" url="https://pl.wikipedia.org/wiki?curid=4192929" title="Parafia Narodzenia Najświętszej Maryi Panny w Stryju">
Parafia Narodzenia Najświętszej Maryi Panny w Stryju

Parafia Narodzenia Najświętszej Maryi Panny w Stryju – rzymskokatolicka parafia znajdująca się w Stryju, w archidiecezji lwowskiej w dekanacie Stryj, na Ukrainie.
Historia.
Parafia erygowana w 1350. Obecny kościół parafialny powstał w 1427, później odbudowywany po pożarach i rozbudowywany.
Początkowo parafia należała do diecezji przemyskiej, następnie przeszła pod zarząd arcybiskupów halickich do 1398, kiedy to biskup krakowski Piotr Wysz z polecenia papieża Bonifacego IX rozgraniczył obie diecezję, w wyniku czego stryjska parafia powróciła do diecezji przemyskiej. W 1787 przeszła do archidiecezji lwowskiej.
Dawniej do parafii należały również kościoły:
W czasach sowieckich parafia funkcjonowała.

</doc>
<doc id="4192930" url="https://pl.wikipedia.org/wiki?curid=4192930" title="Cortinarius nanceiensis">
Cortinarius nanceiensis



</doc>
<doc id="4192933" url="https://pl.wikipedia.org/wiki?curid=4192933" title="Zbigniew Milewski (poeta)">
Zbigniew Milewski (poeta)

Zbigniew Milewski (ur. 30 stycznia 1969 w Sosnowcu) – polski poeta, antologista i krytyk literacki.
Jest absolwentem Uniwersytetu Warszawskiego. Mieszka w Warszawie.
Jego wiersze znajdują się w najważniejszych krajowych i zagranicznych antologiach prezentujących współczesną poezję polską z uwzględnieniem poetów debiutujących po 1989 roku m.in.: 
Jest redaktorem antologii „Miasto Nowego Milenium – antologia poezji dzisiejszej Warszawy (debiuty po 1988)" (Wydawnictwo STON 2, Kielce 2001, ). Jego krytyki znajdują się w wielu pismach literackich i internetowych.
Jest laureatem wielu nagród literackich, między innymi: XX edycji Ogólnopolskiego Konkursu Poetyckiego „O liść konwalii” im. Zbigniewa Herberta, XXXIII edycji OKP im. H. Poświatowskiej w Częstochowie (2010), II nagroda 23 edycji Ogólnopolskiego Turnieju Poetyckiego "Autoportret Jesienny" Krotoszyn 2014.
Za całokształt twórczości otrzymał m.in. Nagrodę Literacką im. Juliusza Słowackiego (2014) i Złote Pióro - Nagrodę XVI Światowego Dnia Poezji UNESCO. Otrzymał ponadto odznakę honorową „Zasłużony dla Kultury Polskiej”. Członek i działacz Związku Literatów Polskich.
Twórczość.
W dorobku publikacyjnym Z. Milewskiego znajdują się m.in.:

</doc>
<doc id="4192934" url="https://pl.wikipedia.org/wiki?curid=4192934" title="Thirteen Women">
Thirteen Women



</doc>
<doc id="4192935" url="https://pl.wikipedia.org/wiki?curid=4192935" title="Ángel Polivio Sánchez Loaiza">
Ángel Polivio Sánchez Loaiza

Ángel Polivio Sánchez Loaiza (ur. 10 września 1946 w Ayapamba) – ekwadorski duchowny rzymskokatolicki, w latach 2013-2022 biskup Machala.
Życiorys.
Święcenia kapłańskie przyjął 3 sierpnia 1975 i został inkardynowany do diecezji Machala. Pracował przede wszystkim jako duszpasterz parafialny, od 1987 był także wikariuszem generalnym diecezji.
25 listopada 2004 papież Jan Paweł II mianował go biskupem Guarandy. Sakry biskupiej udzielił mu 18 grudnia 2004 bp Néstor Rafael Herrera Heredia, ówczesny biskup Machali.
20 lipca 2013 otrzymał nominację na ordynariusza swej rodzinnej diecezji. Ingres odbył się 14 września 2013.
27 września 2022 papież Franciszek przyjął jego rezygnację z pełnionej funkcji.

</doc>
<doc id="4192937" url="https://pl.wikipedia.org/wiki?curid=4192937" title="Parafia św. Rafała Archanioła w Wilnie">
Parafia św. Rafała Archanioła w Wilnie

Parafia św. Rafała Archanioła w Wilnie – rzymskokatolicka parafia znajdująca się w Wilnie, na Śnipiszkach, w archidiecezji wileńskiej w dekanacie wileńskim II.
Kościoły i kaplice na terenie parafii:
Msze święte odprawiane są w językach polskim, litewskim i rosyjskim.

</doc>
<doc id="4192939" url="https://pl.wikipedia.org/wiki?curid=4192939" title="Linia kolejowa Koszwały - Giemlice">
Linia kolejowa Koszwały - Giemlice



</doc>
<doc id="4192943" url="https://pl.wikipedia.org/wiki?curid=4192943" title="Hermenegildo Torres Asanza">
Hermenegildo Torres Asanza

Hermenegildo José Torres Asanza (ur. 2 czerwca 1966 w San Roque) – ekwadorski duchowny rzymskokatolicki, od 2018 biskup Guarandy.
Życiorys.
Święcenia kapłańskie przyjął 12 lipca 1992 i został inkardynowany do diecezji Machala. Pracował jako duszpasterz parafialny (m.in. w Guanazán i Piñas). Był także m.in. przewodniczącym diecezjalnej komisji katechetycznej oraz wikariuszem biskupim dla różnych rejonów diecezji.
30 października 2007 został mianowany biskupem pomocniczym Machali ze stolicą tytularną "Centenaria". Sakry biskupiej udzielił mu 12 grudnia 2007 bp Néstor Rafael Herrera Heredia.
4 października 2018 otrzymał nominację na biskupa Guarandy.

</doc>
<doc id="4192948" url="https://pl.wikipedia.org/wiki?curid=4192948" title="IF Sundsvall Hockey">
IF Sundsvall Hockey

IF Sundsvall Hockey – szwedzki klub hokeja na lodzie z siedzibą w Sundsvall.

</doc>
<doc id="4192951" url="https://pl.wikipedia.org/wiki?curid=4192951" title="Mozoły (rejon mołodeczański)">
Mozoły (rejon mołodeczański)



</doc>
<doc id="4192952" url="https://pl.wikipedia.org/wiki?curid=4192952" title="Małe Koszewniki">
Małe Koszewniki



</doc>
<doc id="4192954" url="https://pl.wikipedia.org/wiki?curid=4192954" title="Valdelagrana (stacja kolejowa)">
Valdelagrana (stacja kolejowa)

Valdelagrana (hiszp. "Estación de Valdelagrana") – stacja kolejowa w El Puerto de Santa María, w Prowincji Kadyks, we wspólnocie autonomicznej Andaluzja, w Hiszpanii. Stanowi część linii C-1 Cercanías Cádiz.
Stacja została otwarta 1 grudnia 2008.
Położenie stacji.
Znajduje się na linii kolejowej Alcázar de San Juan – Kadyks w km 126,6.

</doc>
<doc id="4192956" url="https://pl.wikipedia.org/wiki?curid=4192956" title="Bobroszczurzyk papuaski">
Bobroszczurzyk papuaski

Bobroszczurzyk papuaski ("Parahydromys asper") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Nowej Gwinei.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1906 roku brytyjski zoolog Oldfield Thomas nadając mu nazwę "Limnomys asper". Holotyp pochodził z Mount Gayata, na wysokości 2000-4000 ft (610–1219 m), w Richardson Range, w Prowincji Centralnej, w Papui-Nowej Gwinei. Jedyny przedstawiciel rodzaju bobroszczurzyk który opisał w 1906 roku austriacki przyrodnik Franz Poche. 
"Parahydromys" tworzy klad z "Hydromys", "Leptomys", "Xeromys" i "Pseudohydromys", będąc taksonem siostrzanym "Hydromys". Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Bobroszczurzyk papuaski występuje w północnych i środkowych góry Nowej Gwinei i na półwyspach Ptasia Głowa i Huon.
Morfologia.
Długość ciała (bez ogona) 210– mm, długość ogona 234–275 mm, długość ucha 10,5–15 mm, długość tylnej stopy 48,8–55 mm; masa ciała 490–590 g. 
Tryb życia.
Żyje w wyżynnej środkowej części wyspy, na wysokościach od 500 do 2200 m n.p.m., niepotwierdzone doniesienia sugerują jego obecność także na mniejszych wysokościach. Okazy były chwytane na brzegach strumieni, w lasach i w wiejskich ogródkach. Jest nieczęsto spotykany w obszarach przekształconych ludzką działalnością.
Gryzonie te żyją w pobliżu słodkiej wody, ale w odróżnieniu od bobroszczurów ("Hydromys") nie są ziemnowodne. Kopią nory na brzegach strumieni i pod skałami. Samice rodzą w miocie dwa młode.
Populacja.
Bobroszczurzyk papuaski jest spotykany na dużym obszarze. Chociaż nie wiadomo, jaki jest trend zmian jego liczebności, nie są znane znaczące zagrożenia dla tego gatunku. Prawdopodobnie występuje w obszarach chronionych (część obszaru jego występowania obejmuje Park Narodowy Lorentz). Bobroszczurzyk papuaski jest przez Międzynarodową Unię Ochrony Przyrody uznawany za gatunek najmniejszej troski.

</doc>
<doc id="4192958" url="https://pl.wikipedia.org/wiki?curid=4192958" title="Parahydromys asper">
Parahydromys asper



</doc>
<doc id="4192961" url="https://pl.wikipedia.org/wiki?curid=4192961" title="Gare de Docelles – Cheniménil">
Gare de Docelles – Cheniménil

Gare de Docelles - Cheniménil – przystanek kolejowy w miejscowości Docelles, w departamencie Wogezy, w regionie Grand Est, we Francji. Jest zarządzany przez SNCF i obsługiwany przez pociągi TER Lorraine. 
Położenie.
Znajduje się na linii Arches – Saint-Dié, na km 7,853 między stacjami Arches i Lépanges-sur-Vologne, na wysokości 377 m n.p.m. 

</doc>
<doc id="4192964" url="https://pl.wikipedia.org/wiki?curid=4192964" title="Gare de Croix-Sainte">
Gare de Croix-Sainte

Gare de Croix-Sainte – przystanek kolejowy w Martigues, w departamencie Delta Rodanu, w regionie Prowansja-Alpy-Lazurowe Wybrzeże, we Francji.
Jest stacją Société nationale des chemins de fer français (SNCF), obsługiwaną przez pociągi TER Provence-Alpes-Côte d'Azur.
Położenie.
Stacja znajduje się na linii Miramas – L'Estaque, w km 837,332, na wysokości 20 m, pomiędzy stacjami Port-de-Bouc i Martigues.

</doc>
<doc id="4192968" url="https://pl.wikipedia.org/wiki?curid=4192968" title="Sueca (stacja kolejowa)">
Sueca (stacja kolejowa)

Sueca (hiszp. "Estación de Sueca") – stacja kolejowa w miejscowości Sueca, w prowincji Walencja, we wspólnocie autonomicznej Walencja, w Hiszpanii.
Jest obsługiwana przez pociągi linii C-1 Cercanías Valencia przewoźnika RENFE.
Położenie stacji.
Znajduje się na Silla – Gandia w km 20, na wysokości 8 m n.p.m.
Historia.
Stacja została otwarta 19 sierpnia 1878 wraz z odcinkiem Silla-Benifayó linii Silla-Cullera. Linię zbudowała Compañía del Ferrocarril Económico de Silla a Cullera. W 1923 spółka przeszła do większej kompanii o nazwie Norte. Stan ten się utrzymywał do 1941, kiedy to nastąpiła nacjonalizacja kolei w Hiszpanii i powstanie RENFE.
Od 31 grudnia 2004 Renfe Operadora obsługuje linie kolejowe, podczas gdy Adif jest właścicielem obiektów kolejowych.

</doc>
<doc id="4192970" url="https://pl.wikipedia.org/wiki?curid=4192970" title="IK Oskarshamn">
IK Oskarshamn

IK Oskarshamn – szwedzki klub hokeja na lodzie z siedzibą w Oskarshamn.

</doc>
<doc id="4192972" url="https://pl.wikipedia.org/wiki?curid=4192972" title="Iwan Zot'ko">
Iwan Zot'ko



</doc>
<doc id="4192974" url="https://pl.wikipedia.org/wiki?curid=4192974" title="Kopalnia Szarlej">
Kopalnia Szarlej

Kopalnia Szarlej ("Szarley", niem. "Scharley", "Scharlei") – zlikwidowana kopalnia rud cynku (galmanu), która istniała na terenie obecnych Piekar Śląskich-Szarleja. Została założona w 1811 roku, działała do około 1896 roku; do połowy XIX wieku była największą i najbogatszą kopalnią rud cynku na Górnym Śląsku (pozostałe znaczące zakłady to Nowa Helena i Cecylia), jedna z największych kopalń galmanu w Europie.
Geologia.
W opisie geologiczym kopalni Szarlej w pracy Louisa-Edouarda Rivota i Lejeune’a wyodrębniono dwa pokłady: białe i czerwone. Ich rozmieszczenie, rozpoczynając od powierzchni ziemi, przedstawiało się następująco:
Przedmiotem wydobycia kopalni Szarlej był przede wszystkim galman biały (o zawartości cynku dochodzącej do 23–27%) i galman czerwony, blenda cynkowa oraz dolomit. Natrafiono także na smithsonit, piromorfit, gips oraz nietypowy brązowo-czerwony hemimorfit. Galman, blenda cynkowa i galena występowały w licznych pęknięciach w dolomicie, który przez nie przypominał utwory brekcjowe.
Okazy próbek skał z kopalni Szarlej: galmanu czerwonego, galmanu białego czy dolomitu były eksponowane w sekcji Zollverein na Wystawie Międzynarodowej w Londynie w 1862 roku. Skały z kopalni Szarlej (jak również z pobliskich kopalń, takich jak Bleischarley, czy Neue Helene) pojawiły się również na wystawie światowej w Wiedniu w 1873 roku.
Skład chemiczny galmanów z Szarleja.
Analiza chemiczna próbki białego galmanu z Szarleja przeprowadzona przez Karstena przed 1827 rokiem wykazała jego następujący, przybliżony skład:
Karsten zbadał również skład galmanu czerwonego z Szarleja:
Tło historyczne.
Historia górnictwa kruszcowego na terenie Szarleja sięga XIII wieku – około 1230 roku, od XVI wieku nastąpił jego intensywny rozwój. W miejscu późniejszej kopalni Szarlej kilkaset lat wcześniej wydobywano rudę ołowiu w postaci galeny, która zalegała ponad złożami galmanu. W 1670 roku Georg von Giesche poszukiwał złóż galmanu na Górnym i Dolnym Śląsku, znalazł je w Szarleju, Stolarzowicach i Danielcu (Radzionków). W 1701 roku rozpoczął wydobycie galmanu w Szarleju, a w 1704 roku uzyskał koncesję od cesarza Leopolda na jego wydobywanie; w jego kopalniach w Szarleju wydobywano rocznie 450–500 ton galmanu.
W 1788 roku powstała ponadto kopalnia Dębówka, w latach 90. XVIII wieku otworzono kopalnie Jenny i Otto. Od 1810 do 1818 roku działała ponadto w Szarleju huta cynku Sigismund – trzecia huta cynku na Górnym Śląsku, po hucie Wessola w Wesołej i Lydognia w Chorzowie (zob. ArcelorMittal Poland Oddział Huta Królewska), wyposażona w 10 pieców destylacyjnych, własność Georg von Giesches Erben. W 1813 roku powstała kolejna huta Concordia, która była położona w pobliżu kopalń galmanu. Pierwszy silnik parowy w Szarleju zamontowano w 1814 roku.
Historia kopalni.
Kopalnia została założona w 1811 roku przez firmę Georg von Giesches Erben.
W latach 1811–1812 przedsiębiorstwo to uzyskało nadania górnicze na kopalnie: Sucha Góra, Schoris, Gabe Gottes, Georgssegen i Szarlej (według innych źródeł założycielami byli Donnersmarckowie, z kolei Józef Piernikarczyk pisał, iż „Baildon uzyskuje wraz z księciem Kraft zu Hohenlohe-Oehringen nadanie górnicze na kopalnię »Nowa Helena« i kopalnię »Szarlej«”). Nadania na kopalnię Szarlej nastąpiły 5 sierpnia i 2 września 1811 roku. Kopalnia została założona, wytyczona i przygotowana do eksploatacji górniczej w 1812 roku (według Romana Majorczyka kopalnia została założona już w XVIII wieku przez Georga von Giesche; mieli w niej pracować gwarkowie sprowadzeni z Olkusza, Giesche założył jednak kopalnie Jerzy i Bernard; według innego źródła kopalnia powstała około 1743 roku).
Pole wydobywcze kopalni Szarlej wynosiło 175 318 m² (według innego źródła 380 991 m²). Wydobycie prowadzono metodą odkrywkową poprzez tworzenie teras. Złoże zalegało na głębokości około 1 do 4 łatrów pod powierzchnią ziemi (około 2 do 8 metrów); wydobycie prowadzono w dwóch odkrywkach (niem. "Aufdeckarbeit"): wschodniej i zachodniej, głębokość odkrywek przed 1849 rokiem dochodziła do 31 i 33 metrów. Urobek lepszej jakości (tzw. "stückgalmei" oraz minerały ołowiu) był transportowany na powierzchnię taczkami przez kobiety, następnie zwałowano go w pobliżu drogi biegnącej z Bytomia do Piekar Śląskich. Materiał zanieczyszczony i wymieszany z gliną kierowano do wapiennych osadników, gdzie był łączony z wodą i odzielany z wykorzystaniem procesu sedymentacji. Wydobycie metodą odkrywkową obejmowało początkowo złoża znajdujące się ponad poziomem wód gruntowych i wstępnie było bardzo niewielkie. Wraz z zejściem poniżej tego poziomu pojawił się problem bardzo silnego napływu wody, dlatego w 1814 roku zamontowano niskoprężną parową maszynę odwadniającą.
Ze względu na dopływ wód gruntowych prowadzono także wydobycie metodą podziemną (przed 1853 rokiem zgłębiono szyb Erbreich) systemem komorowo-filarowym, szybem o głębokości od 8 do 12 łatrów (około 16 do 24 metrów), obsługiwane przez niego pole szybowe było długie na około 20 do 25 łatrów (około 40 do 50 metrów, dane z około 1859 roku). Około połowy XIX wieku wyciąg szybowy składał się z dwóch klatek poruszanych parową maszyną wyciągową o mocy 6 koni, wydajność pracy wynosiła 200 wyciągniętych wózków na 10 godzin. Urobek w wózkach o ładowności 300 kg był transportowany po szynach do dużej płuczki, założonej przez Rudolfa von Carnalla, oddalonej od miejsca wydobycia o ponad 1200 metrów. Odcinek ten podzielono na trzy 400-metrowe części, w obrębie których młodzi chłopcy pracujący po 8 godzin dziennie pchali pełne i puste wózki.
W 1816 roku wydobycie galmanu w kopalni Szarlej wyniosło 45 747 cetnarów (około 2353,55 tony), przy koszcie własnym 3 groszy 3½ feniga. Do 1821 nie wydobywano rocznie więcej niż 100 000 cetnarów. Udziały kopalni Szarlej w postaci 30½ kuksa posiadał hrabia Guido Henckel von Donnersmarck w 1847 roku, takim samym udziałem dysponował również Hugo I Henckel von Donnersmarck. 57 kuksów należało do firmy Georg von Giesches Erben, część także do Schaffgotschów i Karola Goduli. Również John Baildon nabył udziały kopalni w latach 1820–1826.
W 1821 uzyskano dwa dodatkowe nadania pól górniczych, od 1822 prowadzono nieprzerwane wydobycie do co najmniej 1848 roku, a w 1825 roku otrzymano jeszcze jedno nadanie.
W latach 1822–1823 roczne wydobycie galmanu wyniosło od 180 do 200 tysięcy kwintali (w 1823 roku wydobyto 276 195 cetnarów rudy). Koszt uzyskania jednego kwintala wynosił przeciętnie 2 grosze, a sprzedawano go do dalszej przeróbki za 10 groszy, co generowało bardzo duży zysk, w 1823 roku było to przeszło 3 miliony talarów. Urzędnik kopalni, Artur Miller pisał: „Interes był doskonały [...] Galman szedł jak słoma, dostawało się za niego sporo talarów. Duża część cynku, wytopionego w piekarskich hutach, należących do tych samych właścicieli co kopalnie, ładowano na furmanki i wożono do Odry, skąd płynął do Szczecina, a potem dalej do Szwecji, Danii, Ameryki i Indii. Duża część szła na potrzeby Niemiec”.
W 1828 w wyniku spadku ceny cynku kopalnia ograniczyła liczebność załogi do ¼ stanu wyjściowego, ponadto pracownikom obniżono wynagrodzenia o połowę. Pierwsza wysokoprężna parowa maszyna odwadniająca została zainstalowana w kopalni w 1834 roku, a w latach 40. XIX wieku zbudowano pierwszą płuczkę mechaniczną.
Do lat 30. XIX wieku kopalnia dostarczała więcej galmanu niż wszystkie pozostałe w regionie. Do 1845 roku była to najbardziej dochodowa kopalnia galmanu (w 1845 roku kopalnia zapewniła 3 086 760 talarów zysku), przyniosła 66,3% ogólnego dochodu z kopalń galmanu w regionie, a udziały kopalni były sprzedawane po bardzo wysokiej cenie. Natrafiano także na niewyeksploatowaną wcześniej galenę. W 1853 roku wydobycie rudy ołowianej w Szarleju wyniosło 22,5% wydobycia regionu i było największe po kopalni Fryderyk (zob. Zabytkowa Kopalnia Srebra). Pierwszy milion cetnarów wydobyto w 1856 roku. W 1858 roku w kopalni Szarlej wydobyto 1 090 733 centary galmanu przy zatrudnieniu 997 osób. Roczne wydobycie galmanu w kopalni dochodziło do 1,5 mln cetnarów (około 77 tys. ton). Urobek z niej trafiał do huty Paweł (Paulshütte) koło Mysłowic.
Zachował się następujący opis kopalni:
Z kolei Józef Lompa w 1856 roku określił Szarlej mianem „sławnego miejsca w machiny i kopalnie galmanu i ołowiu”.
2 listopada 1864 roku w kopalniach Szarlej i Wilhelmine miała miejsce powódź błotna, w wyniku której zginęło 14 osób.
Odwadnianie wyrobisk w latach 40. XIX wieku uzyskiwano poprzez wykorzystanie trzech silników parowych o łącznej mocy 54 koni parowych, woda tłoczona była wówczas z głębokości 40 metrów.
Około 1845 roku w kopalni pracowało w przybliżeniu 500 osób, wydobyto wówczas 527 931 cetnarów galmanu.
Założone w 1853 roku Śląskie Towarzystwo Akcyjne dla Górnictwa i Hutnictwa nabyło udziały kopalni w latach 50. XIX wieku.
Szarlejskie Towarzystwo Budowli Podziemnych.
14 lutego 1855 roku sąsiadujące ze sobą kopalnie Szarlej, Wilhelmine, Cäcilie i Neue Helene założyły Scharleyer Tiefbau-Sozietät (pol. Szarlejskie Towarzystwo Budowli Podziemnych). Głównymi zadaniami towarzystwa były: odwadnianie wyrobisk, które znajdowały się na obszarze niecki szarlejskiej (niem. "Scharleyer Erzmulde") oraz zapobieganie przedostawaniu się wód powierzchniowych do wyrobisk. 23 maja 1865 roku uchwalono nową umowę.
Do 1857 roku kierownikiem projektu był mistrz górniczy Carl Schmidt, reprezentant kopalń Wilhelmine i Cäcilie. Do realizacji pierwszego celu było wykorzystywanych pięć pomp parowych o łącznej wydajności 79,29 m³/min.: trzy maszyny odwadniające przy szybach odwadniających: Schmidt I (jego zgłębianie rozpoczęto w 1855 roku, maszyna odwadniająca oddana do użytku w 1858 roku, w 1859 roku zamontowano nitowane rury wykonane z blachy kotłowej o grubości ⅜ cala i średnicy 36 cali) i II (zgłębiony w 1860 roku, pierwsza maszyna parowa uruchomiona w 1863 roku, druga w 1869 roku) oraz dwie przy szybie Scherbening (pierwsza maszyna, która pracowała w systemie Woolfa, została zamontowana w 1875 roku). Szyby były głębokie na 84 metry i schodziły do 4. poziomu, jednak kopalnie Neue Helene i Cäcilie miały jeszcze piąty poziom, głębszy od czwartego o 16 metrów, do którego dochodziły szyby Christian-Krafft (z kopalni Neue Helene) i Clotilde (z kopalni Cäcilie). Z 5. poziomu na poziom 4. woda była wypompowywana przez maszyny odwadniające przy tychże szybach. Ponadto kopalnia Szarlej dysponowała odwadniającym szybem maszynowym Georg i szybem Edeler.
Do prac w zatopionych partiach wykorzystywano nurków wyposażonych w angielskie aparaty oddechowe-skafandry (do skafandra powietrze trafiało bezpośrednio wężem z pompy), które były przez nich preferowane od nowszych aparatów oddechowych Auguste Denayrouze’a i Benoît Rouquayrola, z uwagi na występowanie bólu głowy przy ich użytkowaniu.
Aby zapobiegać powodziom, uregulowano Brynicę, wybudowano wał przeciwpowodziowy oraz wykonano podziemny kanał przeciwpowodziowy.
Współwłaścicielem kopalni stała się spółka Schlesische Aktiengesellschaft für Bergbau und Zinkhüttenbetrieb, założona przez Guidona Henckel von Donnersmarcka w 1853 roku, a większość kuksów należała do książąt Hohenlohe.
W 1861 roku na potrzeby kopalni powstała nowa płuczka, wyposażono ją w dwa kotły z zakładów C. Hoppe z Berlina; w 1863 dodano trzeci kocioł firmy H. Koetz z Zabrza (w 1888 roku płuczka została zakupiona przez kopalnię rud cynku i ołowiu Jenny Otto z Rozbarku).
Główny budynek płuczki miał powierzchnię 220×50 stóp, znajdował się w nim zakład przeróbki rudy ołowiu (która występowała w niewielkim stężeniu razem z dolomitem i galmanem) i galmanu. Płuczka galmanu była wyposażona w wysokociśnieniową maszynę parową.
Powierzchnia drugiego gmachu wynosiła 220×25 stóp, mieściły się w niej zakłady przeróbki szlamów rudy ołowiu i galmanu oraz kotłownia. W pobliżu płuczki znajdowały się dwa osadniki, jeden dla szlamu ołowiowego, a drugi dla szlamu galmanowego.
Schyłek działalności.
Około 1870 roku najbogatsze eksploatowane złoże galmanu było w dużej mierze wyczerpane, udział czystego cynku w urobku spadł z 30 do około 12%, podobnie sytuacja przedstawiała się w kopalni Maria. Później odzyskiwano galman ze starych hałd kopalni Szarlej. Obok tejże kopalni z uwagi na dobrą koniunkturę otwarto w 1858 roku nową gwarecką kopalnię rud ołowiu Fryderyk Wilhelm.
12 kwietnia 1875 roku doszło do nagłego zaprzestania pracy jednej z trzech maszyn odwadniających należącej do towarzystwa. Możliwe, iż przyczyną wypadku była awaria zaworu ciśnieniowego. Wypadek był poważny, gdyż pozostałe dwie maszyny nie były w stanie wypompować dostatecznej ilości napływającej wody. Dwaj nurkowie, Górnoślązak Wrona i Bulla, prowadzili naprawę uszkodzeń przez kilka dni, Wrona spędził wówczas łącznie 16 godzin pod wodą, a Bulla – 10 godzin, a prace były prowadzone bez oświetlenia.
Z uwagi na stopniowe wyczerpywanie się zasobów kopalni Szarlej, firma Georg von Giesches Erben nabyła skonsolidowaną kopalnię Bleischarley (z kopalniami Gute Concordia, Neue Euridice i Solfatara) od hrabiego Guidona Henckel von Donnersmarcka: pierwszą połowę w 1858 roku (lub w 1860 roku), drugą – w 1868 roku.
Współwłaścicielem kopalni w 2. połowie XIX wieku była spółka Schlesische AG für Bergbau und Zinkhüttenbetrieb, w 1885 roku dysponowała ona udziałami w wysokości 30½ kuksa; w tym czasie w obrębie zakładu działała również kopalnia nadsiarczku żelaza(II) (w postaci pirytu lub markasytu) o nazwie Nix, w której Schlesische AG miała 25% udziału.
W 1887 roku kopalnia Szarlej wstrzymała wydobycie rud, a w zamian sięgnęła po materiał, który zalegał na starych hałdach, co wywołało jednak jednorazowy wzrost produkcji zakładu.
Kopalnia prowadziła eksploatację co najmniej do 1894 roku, odnotowano również uzyskanie 7500 ton galmanu w 1896 roku.
Teren po kopalni był brany pod uwagę jako miejsce budowy Kopca Wyzwolenia. Wyrobiska naziemne zostały zlikwidowane poprzez zasypanie odpadami pohutniczymi, a miejsce po zakładzie górniczym było nazywane przez okolicznych mieszkańców Rozciepem.
Odkrycia na terenie kopalni.
W osadach plejstoceńskich zachowały się szczątki ssaków; około 1854 roku na terenie kopalni Szarlej znaleziono kości mamuta włochatego, konia Przewalskiego, oraz zniszczony róg, który należał prawdopodobnie do tura.
Przed 1829 rokiem w szybie na głębokości 8–9 sążni (łatrów) znaleziono ludzki szkielet. Jedna z przełamanych kości ujawniła wewnątrz obecność niebieskich kryształów wiwianitu, przepiłowano kość udową, w której również zaobserwowano krystalizację od wewnątrz, jak również na samej powierzchni przecięcia, co wskazywało na tworzenie się wiwianitu w masie kostnej. Wiwianit mógł uformować się dzięki obecności kwasu fosforowego, wytrąconego z kości. Taube przypuszczał, że szkielet, który należał być może do górnika, mógł przeleżeć około 300 lat pod ziemią. Mógł pochodzić z czasów wcześniejszego górnictwa rudy ołowiu na tym terenie. Dokładny wiek zwłok nie jest jednak znany. Możliwe, że doszło do zatopienia szybu, wydrążonego w celu poszukiwania galmanu, wówczas kości nie miałyby kilkuset lat w momencie znalezienia.
Warunki socjalne.
System pracy w kopalni był dwuzmianowy: pierwsza zmiana pracowała od 6 do 18, a druga – od 18 do 6.
Zarobek górników nie wystarczał na zaspokojenie podstawowych potrzeb, jednak pracownicy dostawali część zarobku w bonach. Warunki pracy mogą obrazować przykłady z życia polskich członków załogi: Józef Duda poprosił o zwolnienie w celu wykonania opatrunku skaleczonej ręki. Nie otrzymał zgody na opuszczenie stanowiska pracy, a kilka dni później zmarł na skutek zakażenia, natomiast pracownicy Wanot i Franiel zostali zwolnieni za przyniesienie do pracy egzemplarza „Dziennika Górnośląskiego”, a Cieślę i Poczka, którzy nieśli również polską gazetę, skierowano do słabiej płatnej pracy.
14 lipca 1873 roku górnicy, w ramach sprzeciwu wobec niskich płac, rozpoczęli strajk okupacyjny. Starosta bytomski Solger przyjechał pertraktować z robotnikami. Doszło do starć z pruską policją i wojskiem, w wyniku czego zginęło 9 górników. Strajk zakończono po pięciu dniach. Izba Karna w Bytomiu skazała na 12 miesięcy pozbawienia wolności trzech strajkujących: Markiewkę, Pyrkosza i Rabsztyna. Udało się jednak uzyskać podwyższenie wynagrodzeń, skrócenie dniówek dla młodocianych oraz kobiet o godzinę.
Przemysł wydobywczy wpłynął również na rozwój samego Szarleja. Lucjan Malinowski pisał w 1877 roku: „W Szarleju (kopalnie galmanu) jest oświetlenie gazowe, kto wie, czy nie lepsze jak w Warszawie”.

</doc>
<doc id="4192975" url="https://pl.wikipedia.org/wiki?curid=4192975" title="Almtuna IS">
Almtuna IS

Almtuna IS – szwedzki klub hokeja na lodzie z siedzibą w Uppsali.
Historia.
W swojej historii drużyna występowała jeden sezon w najwyższej klasie rozgrywkowej (1962/1963).

</doc>
<doc id="4192986" url="https://pl.wikipedia.org/wiki?curid=4192986" title="Karol Libknecht">
Karol Libknecht



</doc>
<doc id="4192988" url="https://pl.wikipedia.org/wiki?curid=4192988" title="Południowa Afryka na Letnich Igrzyskach Olimpijskich 2016">
Południowa Afryka na Letnich Igrzyskach Olimpijskich 2016

Południową Afrykę na Letnich Igrzyskach Olimpijskich 2016 reprezentowało 138 zawodników: 93 mężczyzn i 45 kobiet. Był to dziewiętnasty start reprezentacji RPA na letnich igrzyskach olimpijskich.
Skład reprezentacji.
Lekkoatletyka.
Mężczyźni
Konkurencje biegowe
Konkurencje techniczne
Dziesięciobój
Kobiety
Konkurencje biegowe
Konkurencje techniczne
Piłka nożna.
Turniej mężczyzn
Reprezentacja RPA brała udział w rozgrywkach grupy A turnieju olimpijskiego zajmując w niej 4. miejsce i nie awansując do dalszych gier. Ostatecznie reprezentacja RPA została sklasyfikowana na 13. miejscu
Grupa A
Turniej kobiet
Reprezentacja Południowej Afryki brała udział w rozgrywkach grupy E turnieju olimpijskiego zajmując w niej 4. miejsce i nie awansując do dalszych gier. Ostatecznie reprezentacja RPA została sklasyfikowana na 10. miejscu.
Grupa E 
Pływanie.
Mężczyźni
Kobiety
Rugby union.
Turniej mężczyzn
Reprezentacja Afryki Południowej brała udział w rozgrywkach grupy B turnieju olimpijskiego i zajęła w niej 1. miejsce awansując do ćwierćfinału. W ćwierćfinale pokonała reprezentację Australii 22:5 i awansowała do półfinału, w którym uległa reprezentacji Wielkiej Brytanii 5:7. W meczu o brązowy medal pokonała reprezentację Japonii 54:14 i zdobyła brązowy medal.
Rozgrywki grupowe
Ćwierćfinał
Półfinał
Mecz o 3. miejsce 

</doc>
<doc id="4192990" url="https://pl.wikipedia.org/wiki?curid=4192990" title="Irianoszczur wiewiórkozębny">
Irianoszczur wiewiórkozębny

Irianoszczur wiewiórkozębny ("Anisomys imitator") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Nowej Gwinei.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1904 roku brytyjski zoolog Oldfield Thomas nadając im odpowiednio nazwy "Anisomys" i "Anisomys imitator". Holotyp pochodził z obszaru Avery, nad rzeką Aroa, w Prowincji Centralnej, w Papui-Nowej Gwinei. Jedyny przedstawiciel rodzaju irianoszczur ("Anisomys").
"Anisomys imitator" uważa się za jednego z najbardziej prymitywnych żyjących przedstawicieli rodziny Muridae na podstawie cech czaszkowo-zębowych, potwierdzonych później przez bardziej szczegółową analizę cech zębowych. Dowody molekularne umieszczają "Anisomys" wśród australijsko-papuańskich członków plemienia Hydromyini, ale nie identyfikują żadnego bliskiego krewnego. Zmienność geograficzną "A. imitator" należy poddać krytycznej ocenie za pomocą badań morfometrycznych lub genetycznych; do tego czasu autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Irianoszczur wiewiórkozębny występuje w Górach Centralnych, od gór Weyland na wschód do gór Owena Stanleya, Cromwell i Rawlinson na półwyspie Huon oraz góry Dayman w górach Maneau w południowo-wschodniej, półwyspowej części.
Morfologia.
Długość ciała (bez ogona) 215–285 mm, długość ogona 275–359 mm, długość ucha 16–26,3 mm, długość tylnej stopy 56–66 mm; masa ciała 280–580 g. Jest to duży przedstawiciel myszowatych, podobny z wyglądu do dużych szczurowców ("Uromys"). Ma krótkie, szorstkie futro; na grzbiecie przemieszane są włosy czarne i płowe, spód ciała jest białawy, z włosami ciemniejszymi u nasady. Głowa ma szarawy odcień, wokół oczu jest niewyraźna czarna obwódka. Uszy są średniej wielkości, pokryte rzadkimi czarnymi włosami. Nogi są ciemnoszare, jaśniejsze od wewnątrz. Dłonie i stopy są brązowe, z białawymi końcami palców, od spodu nagie. Cechą charakterystyczną tego gatunku są nietypowe zęby: dolne siekacze są o połowę węższe od górnych, zaś w porównaniu z dużymi siekaczami trzonowce są nieoczekiwanie drobne; autor opisu gatunku spekulował, że tak wyposażony gryzoń może jadać twarde kokosy o miękkim wnętrzu.
Ekologia.
Żyje w wyżynnej środkowej części wyspy, po obu stronach Gór Centralnych, na wysokościach od 1200 do 3500 m n.p.m. Jest spotykany w wilgotnym lesie równikowym, w siedliskach wtórnych i ogrodach.
Populacja i zagrożenia.
Irianoszczur wiewiórkozębny jest spotykany na dużym obszarze. Zagęszczenie populacji jest niewielkie, jest on naturalnie rzadki; jego liczebność jest uznawana za stabilną. Zagrożeniem dla niego jest rywalizacja ze strony szczurów śniadych, a także możliwość zarażenia chorobami i pasożytami tych gryzoni. Jest także odławiany przez rdzenną ludność jako źródło pożywienia, dla zębów i skór, ale nie jest to uznawane za zagrożenie dla gatunku. Występuje w obszarach chronionych, w niektórych tubylcy mają prawo do polowań. Irianoszczur wiewiórkozębny jest przez Międzynarodową Unię Ochrony Przyrody uznawany za gatunek najmniejszej troski.

</doc>
<doc id="4192991" url="https://pl.wikipedia.org/wiki?curid=4192991" title="Anisomys imitator">
Anisomys imitator



</doc>
<doc id="4192993" url="https://pl.wikipedia.org/wiki?curid=4192993" title="Nowa Irlandia (wyspa)">
Nowa Irlandia (wyspa)



</doc>
<doc id="4192997" url="https://pl.wikipedia.org/wiki?curid=4192997" title="IK Pantern">
IK Pantern

IK Pantern – szwedzki klub hokeja na lodzie z siedzibą w Malmö.

</doc>
<doc id="4193007" url="https://pl.wikipedia.org/wiki?curid=4193007" title="Lost and Found (album Mudvayne)">
Lost and Found (album Mudvayne)

Lost and Found – trzeci album studyjny amerykańskiego zespołu Mudvayne, wydany 12 kwietnia 2005 roku przez wytwórnię Epic Records.

</doc>
<doc id="4193009" url="https://pl.wikipedia.org/wiki?curid=4193009" title="Michaela Stejskalová">
Michaela Stejskalová

Michaela Stejskalová z domu Zrůstová (ur. 4 kwietnia 1987 w Taborze) – czeska koszykarka grająca na pozycji skrzydłowej. 
10 stycznia została zawodniczką Enei AZS Poznań.
Jest siostrą Renáty Zrůstovej, także koszykarki, byłej młodzieżowej reprezentantki Czech.

</doc>
<doc id="4193011" url="https://pl.wikipedia.org/wiki?curid=4193011" title="Anywhere But Here">
Anywhere But Here

Anywhere But Here – debiutancki album studyjny polskiej piosenkarki Poli Rise. Wydawnictwo ukazało się 12 stycznia 2018 roku nakładem wytwórni muzycznej Warner Music Poland.
Materiał na album powstawał w miastach, takich jak Nowy Jork, Londyn, Kopenhaga, Berlin, Dublin, Turyn, Seul, Reykjavik i Oslo. Nad materiałem pracowali producenci, tacy jak m.in. Robot Koch, kolektyw Nector, Loxe, Emiji, Manoid i Jan Pęczak. Na płycie zaśpiewał również islandzki wokalista Sebastian Storgaard z zespołu Slowsteps. 
W dniu premiery albumu Pola Rise wystąpiła na żywo podczas programu "Dzień dobry TVN", prezentując premierowo drugi singel z płyty – „Fear”.
Album zadebiutował na 28. miejscu polskiej listy przebojów – OLiS.
Lista utworów.
Opracowano na podstawie materiału źródłowego.

</doc>
<doc id="4193013" url="https://pl.wikipedia.org/wiki?curid=4193013" title="Akceptowalność">
Akceptowalność

Akceptowalność, akceptabilność – termin odnoszący się do wypowiedzeń, oznaczający zgodność danego wypowiedzenia z poczuciem językowym odbiorców komunikatu, inaczej jego sensowność. Brak elementu akceptowalności w komunikacie językowym nie oznacza jego niegramatyczności. Twórcą koncepcji akceptowalności jest Noam Chomsky.
Pojęcie akceptowalności należy odróżnić od normatywnych koncepcji dopuszczalności, stosowanych w tradycji preskryptywizmu.
Istota akceptowalności.
Według Chomsky’ego istnieje różnica między akceptowalnością a gramatycznością, która pozostaje w związku z różnicą między performancją i kompetencją językową a pragmatyką i gramatyką – akceptowalność pozostaje w związku z performancją i pragmatyką, jako że ocena akceptowalności danego wyrażenia zależy zarówno od znajomości systemu językowego, jak i wiedzy ogólnej o świecie.
W praktyce określenie akceptowalności może przysparzać pewne problemy. Rodowici użytkownicy języków często nie są zgodni co do sensowności różnych wypowiedzeń językowych. Zjawisko to wynika z różnic środowiskowych i geograficznych: ze względu na różnice socjalne i dialektalne to samo wyrażenie może być akceptowalne dla jednych, a nieakceptowalne dla innych, np. polskie "umią" zamiast "umieją", ang. zamiast . Akceptowalność ma zatem charakter względny i różni się na gruncie różnych odmian języka.
Wpływ na ocenę akceptowalności może mieć również preskryptywizm i przeświadczenie, że pewne formy językowe są z gruntu błędne. Autorytatywne rozstrzygnięcia gramatyki normatywnej mogą sprawić, że część użytkowników języka zacznie odrzucać pewne wypowiedzenia jako „niepoprawne”. Z punktu widzenia lingwistycznego wszelkie funkcjonujące sposoby wypowiedzi są automatycznie akceptowalne, o ile pewna część społeczeństwa posługuje się nimi w sposób systematyczny.
Akceptowalność uzależniona jest również od kontekstu sytuacyjnego, np. wyrażenie "po południu" trudno jest ocenić w kategorii akceptowalności bez wiedzy, w jakich okolicznościach zostało użyte. Można jednak ocenić je w kontekście: "Kiedy przyjdziesz? Po południu". Ponadto akceptowalność nie ma jednolitej wartości i może występować w różnym stopniu nasilenia: według Polańskiego następujące wyrażenia można stopniować pod względem akceptowalności od najbardziej do najmniej akceptowalnego:
Pojęcia akceptowalności i gramatyczności nie zawsze są rozróżniane w sposób ścisły.
Rodzaje akceptowalności.
Wśród wyrażeń nieakceptowalnych można wyróżnić wyrażenia:

</doc>
<doc id="4193014" url="https://pl.wikipedia.org/wiki?curid=4193014" title="HC Vita Hästen">
HC Vita Hästen

HC Vita Hästen – szwedzki klub hokeja na lodzie z siedzibą w Norrköping.

</doc>
<doc id="4193017" url="https://pl.wikipedia.org/wiki?curid=4193017" title="Tim Rieder">
Tim Rieder

Tim Rieder (ur. 3 września 1993 w Dachau) – niemiecki piłkarz występujący na pozycji obrońcy lub pomocnika w TSV 1860 Monachium, do którego jest wypożyczony z FC Augsburg.
Kariera klubowa.
Grę w piłkę nożną rozpoczął w amatorskim klubie ASV Dachau z rodzinnego miasta Dachau w południowej Bawarii. W 2000 roku przeniósł się do akademii Bayernu Monachium, gdzie trenował przez 10 lat. W 2010 roku został graczem FC Augsburg i został włączony do składu zespołu U-19. W sezonie 2012/13 rozpoczął regularne występy w drużynie rezerw Augsburga, grającej na poziomie Regionalligi Bayern. W 2014 roku podpisał z klubem pierwszy profesjonalny kontrakt. 15 października 2016 zadebiutował w Bundeslidze w zremisowanym 1:1 meczu z FC Schalke 04, wchodząc na boisko w 90. minucie za Halila Altıntopa. W sezonie 2016/17 zaliczył łącznie 5 występów, w tym 2 w podstawowym składzie. Latem 2017 roku, z powodu braku szans na regularną grę w pierwszym zespole i wygranie rywalizacji z Martinem Hintereggerem i Jeffreyem Gouweleeuwem, ogłosił chęć zmiany klubu.
W styczniu 2018 roku został on wypożyczony na 6 miesięcy do Śląska Wrocław prowadzonego przez Jana Urbana. 10 lutego 2018 zadebiutował w Ekstraklasie w przegranym 1:2 spotkaniu przeciwko Cracovii. W rundzie wiosennej sezonu 2018/19 zanotował 13 występów i powrócił do FC Augsburg. Latem 2018 roku wypożyczono go na jeden sezon do SV Darmstadt 98, dla którego rozegrał 15 spotkań w 2. Bundeslidze. W sierpniu 2019 roku FC Augsburg wzmocnił linię defensywną zatrudniając Tina Jedvaja, Stephana Lichtsteinera i Felixa Uduokhaia, co znacznie oddaliło Riedera od gry w pierwszym zespole. We wrześniu 2019 roku na zasadzie rocznego wypożyczenia został graczem TSV 1860 Monachium (3. Liga).

</doc>
<doc id="4193018" url="https://pl.wikipedia.org/wiki?curid=4193018" title="Michaela Zrůstová">
Michaela Zrůstová



</doc>
<doc id="4193019" url="https://pl.wikipedia.org/wiki?curid=4193019" title="Monika Skinder">
Monika Skinder

Monika Skinder (ur. 19 listopada 2001 w Tomaszowie Lubelskim) – polska biegaczka narciarska, zawodniczka klubu MULKS Grupa Oscar Tomaszów Lubelski, mistrzyni świata juniorek w sprincie z 2021 roku, wicemistrzyni świata juniorek w sprincie indywidualnym (2019), wicemistrzyni świata młodzieżowców w sprincie (2022), siedmiokrotna mistrzyni Polski w sprincie (2017, 2018, 2019, 2020, 2021, 2022, 2023).
Kariera sportowa.
Początki.
5 stycznia 2016 po raz pierwszy wystąpiła na zawodach rangi międzynarodowej. Były to zawody FIS w sprincie stylem klasycznym rozgrywane w Szczyrbskim Jeziorze, zawodniczka zajęła w nich 2. miejsce. Pierwszy medal mistrzostw Polski zdobyła 19 marca 2016. Był to srebrny medal w sprincie drużynowym stylem klasycznym, zawodniczka wystartowała w drużynie z Katarzyną Stokfisz.
16 grudnia 2016 Monika Skinder zadebiutowała w zawodach cyklu Slavic Cup, będących częścią Pucharu Kontynentalnego. Były to zawody w sprincie stylem klasycznym rozgrywane w Szczyrbskim Jeziorze, zawodniczka zajęła w nich 16. miejsce.
11 lutego 2017 Monika Skinder zdobyła złoty medal mistrzostw Polski w sprincie stylem dowolnym. Zawodniczka miała wówczas 15 lat, była uczennicą trzeciej klasy gimnazjum. Została tym samym najmłodszą w historii mistrzynią Polski w biegach narciarskich.
W sezonie 2017/2018 została powołana do kadry młodzieżowej. 6 stycznia 2018 obroniła złoty medal mistrzostw Polski w sprincie. Tym razem zawody zostały rozegrane stylem klasycznym, który był uznawany za jej słabszy styl. Zawodniczka zwyciężyła zarówno w biegu finałowym, jak i w kwalifikacjach.
Uczestniczyła w Mistrzostwach Świata Juniorów 2018. 28 stycznia wystartowała w eliminacjach sprintu stylem dowolnym. Początkowo została sklasyfikowana na 16. miejscu, jednak została zdyskwalifikowana za ominięcie płotka na zakręcie. Dwa dni później zajęła 60. miejsce w biegu na 5 km stylem klasycznym. 3 lutego zajęła 12. miejsce w sztafecie 4 × 3,3 km. Zawodniczka pobiegła w pierwszej zmianie (stylem klasycznym), kończąc ją na 15. pozycji. Polska sztafeta była najmłodsza ze startujących drużyn.
Znalazła się w szerokiej kadrze na igrzyska olimpijskie w Pjongczangu, jednak ostatecznie nie została włączona do kadry. Tuż po igrzyskach zadebiutowała w zawodach Pucharu Świata. Był to sprint stylem dowolnym rozgrywany 3 marca 2018 w Lahti. Zawodniczka zajęła w nim 55. miejsce.
Sezon 2018/2019.
Pierwsze w karierze punkty Pucharu Świata zdobyła 12 stycznia 2019 w Dreźnie, w sprincie stylem dowolnym. W eliminacjach zajęła 29. miejsce i awansowała do ćwierćfinału. W swoim biegu ćwierćfinałowym zajęła czwartą pozycję i w całych zawodach została sklasyfikowana na 20. miejscu. Dzień później rozegrane zostały sprinty drużynowe, w których wystartowała wraz z Izabelą Marcisz. Polki zostały zdyskwalifikowane w półfinale za utrudnianie przez Marcisz biegu rywalkom.
11 lutego 2019 zdobyła brązowy medal Olimpijskiego Festiwalu Młodzieży Europy w Sarajewie w biegu na 7,5 km stylem klasycznym. Do zwyciężczyni, którą była Anja Weber, straciła 48,4 s. Trzy dni później na tej samej imprezie zdobyła złoty medal w sprincie stylem klasycznym.
Mistrzostwa świata – Seefeld 2019.
W niedzielę 24 lutego 2019 roku odbył się sprint drużynowy stylem klasycznym (6x1,30 km). Na pierwszej, trzeciej i piątej zmianie biegła Justyna Kowalczyk, natomiast Monika Skinder na drugiej, czwartej i szóstej zmianie. Polki zajęły w swoim biegu półfinałowym 5. miejsce, przedostatnie premiowane awansem i zakwalifikowały się do finału, w którym zajęły 10. miejsce. W biegu brała udział trenerka Justyna Kowalczyk i zawodniczka Monika Skinder.
W czwartek 28 lutego 2019 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Monika Skinder (styl klasyczny), druga zmiana Justyna Kowalczyk (styl klasyczny), trzecia zmiana Izabela Marcisz (styl dowolny), czwarta zmiana Urszula Łętocha (styl dowolny). Polska drużyna zajęła 13. miejsce.
Osiągnięcia.
Mistrzostwa Polski.
W tabeli przedstawiono wyłącznie pozycje medalowe. Źródło:

</doc>
<doc id="4193021" url="https://pl.wikipedia.org/wiki?curid=4193021" title="Butana">
Butana

Butana – region w Sudanie ograniczony przez Nil od Chartumu do Atbary, przez rzekę Atbarę od Atbary do Etiopii, przez granicę Etiopii od rzeki Atbary do Nilu Błękitnego oraz przez Nil Błękitny od Etiopii do Chartumu.
Region Butany obejmuje większość prowincji Al-Kadarif oraz części prowincji Kassala, Nil Błękitny, Chartum, Al-Dżazira i Sannar. Równina Butany zajmuje większość Butany. Nazwa Butana odnosi się do wielu rzeczy pochodzących z tego regionu, jak rasa bydła butana, owce butana, kozy butana, itd. Historycznie Butana była częścią Alodii, a potem sułtanatu Sannar.
Butana była znana jako "Wyspa Meroe", gdy była częścią królestwa Kusz w Meroe. Miasto Meroe znajdowało się mniej więcej w połowie drogi między Atbarą a Chartumem, na wschodnim brzegu Nilu. W Butanie leżały jeszcze dwa meroickie miasta Al-Musawwarat as-Safra i Naqa.
Współcześnie region zamieszkują arabscy beduini z Sudanu, tacy jak Rashaida, Ansarowie, Awazim i inne arabskie plemiona.

</doc>
<doc id="4193027" url="https://pl.wikipedia.org/wiki?curid=4193027" title="Kabuscorp S.C.">
Kabuscorp S.C.



</doc>
<doc id="4193029" url="https://pl.wikipedia.org/wiki?curid=4193029" title="Jean-Baptiste Épalle">
Jean-Baptiste Épalle

Jean-Baptiste Épalle SM (ur. 8 marca 1808 w Marlhes, zm. 19 grudnia 1845) – francuski duchowny rzymskokatolicki, marista, misjonarz, biskup, wikariusz apostolski Melanezji i Mikronezji. Pierwszy biskup działający na Melanezji.
Biografia.
Jean-Baptiste Épalle urodził się 10 lutego 1860 w Marlhes we Francji. W 1837 otrzymał święcenia prezbiteriatu i został kapłanem archidiecezji lyońskiej. W lipcu 1838 wstąpił do Towarzystwa Maryi (marystów) i wyjechał na misje na Nową Zelandię. 22 maja 1842 wikariusz apostolski Zachodniej Oceanii Jean-Baptiste Pompallier wysłał go do Europy, aby przedstawił raporty o lokalnej sytuacji i zdobywał fundusze oraz rekrutował nowych misjonarzy dla misji w Oceanii. W Rzymie został kluczową postacią w dyskusjach na temat podziału wikariatu apostolskiego Zachodniej Oceanii.
19 lipca 1844 papież Grzegorz XVI mianował go wikariuszem apostolskim Melanezji i Mikronezji - dwóch nowych wikariatów apostolskich powstałych z podziału wikariatu apostolskiego Zachodniej Oceanii. Został również biskupem in partibus infidelium Sionu. 21 lipca 1844 przyjął sakrę biskupią z rąk prefekta Kongregacji Rozkrzewiania Wiary kard. Giacomo Filippo Fransoniego. Współkonsekratorami byli przełożony generalny Zgromadzenia Najświętszych Serc Jezusa i Maryi oraz Wieczystej Adoracji Najświętszego Sakramentu Ołtarza abp Pierre-Dominique-Marcellin Bonamie SSCC oraz biskup Charlottetown Bernard Donald McDonald.
2 lutego 1845 wypłynął z Londynu do Sydney, a następnie wraz z grupą misjonarzy udał się na Melanezję. Początkowo zamierzał osiedlić się na Waigeo, jednak później uznał, że Wyspy Salomona są bardziej odpowiednie.
16 grudnia 1845 zszedł na wyspę Santa Isabel, gdzie lokalny przywódca zażądał jego pierścienia. Po odmowie jego oddania bp Epalle został uderzony od tyłu toporem i okradziony. Udało się go jednak odbić i przetransportować na statek, na którym w wyniku obrażeń zmarł trzy dni później. Dzień później został pochowany na brzegach niezamieszkanej Wyspy św. Jerzego.

</doc>
<doc id="4193030" url="https://pl.wikipedia.org/wiki?curid=4193030" title="Papuasomysz górska">
Papuasomysz górska

Papuasomysz górska ("Abeomelomys sevia") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Nowej Gwinei.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1935 amerykańscy zoolodzy George Henry Hamilton Tate i Richard Archbold nadając mu nazwę "Melomys sevia". Holotyp pochodził z Sevii, na wysokości 1400 m n.p.m., w górach Cromwell, na półwyspie Huon, w Papui-NNowej Gwinei. Jedyny przedstawiciel rodzaju papuasomysz ("Abeomelomys") który opisał w 1990 roku brytyjsko-australijski zoolog James I. Menzies.
Analizy molekularne i dowody morfologiczne sugerują, że "Abeomelomys" jest najbliżej gatunków z rodzajów "Brassomys" i "Pogonometomys". Zmienność geograficzna w obrębie "A. sevia" nie została szczegółowo zbadana, a taksonomia wymaga dodatkowej oceny. Autorzy "Illustrated Checklist of the Mammals of the World" uznają ten gatunek za monotypowy.
Etymologia.
"sevia": Sevia, Papua-Nowa Gwinea, Nowa Gwinea.
Zasięg występowania.
Papuasomysz górska występuje w Górach Centralnych między Górami Wiktora Emanuela i Bismarcka oraz w górach Cromwell na półwyspie Huon w północno-wschodniej Nowej Gwinei.
Morfologia.
Długość ciała (bez ogona) 114–138 mm, długość ogona 140–191 mm, długość ucha 17,5–19 mm, długość tylnej stopy 24–26 mm; masa ciała 40,1–65,5 g. Opis według holotypu gatunku: gryzoń ten jest niewielki, ciało z głową mierzy 142 mm, a ogon 140 mm. Ma długie, rudobrązowe futro na grzbiecie i biały spód ciała; włosy u nasady są szare. Dłonie i stopy są kremowobiałe. Ogon jest ciemny. Głowa i czoło mają lekko szarawy odcień, długie wibrysy osiągają 47 mm. Ogólnie papuasomysz jest dość podobna do paraszczurzynka papuaskiego ("Paramelomys moncktoni"), od którego jest jednak znacznie mniejsza.
Tryb życia.
Żyje na wysokościach od 1400 do 3100 m n.p.m., głównie powyżej 2000 m n.p.m. Występuje w górskim lesie mglistym i na piętrze halnym, powyżej górnej granicy lasu. Gryzonie te prowadzą naziemny tryb życia. Samice papuasomyszy rodzą zwykle jedno młode.
Populacja.
Papuasomysz górska jest spotykana w obszarze, w którym sprzyjające jej siedliska są łatwo dostępne i niezagrożone. Chociaż nie wiadomo, jaki jest trend zmian jej liczebności, przypuszczalnie liczebność gatunku jest duża. Nie wiadomo, czy występuje w obszarach chronionych. Papuasomysz górska jest przez Międzynarodową Unię Ochrony Przyrody uznawana za gatunek najmniejszej troski.

</doc>
<doc id="4193032" url="https://pl.wikipedia.org/wiki?curid=4193032" title="Abeomelomys sevia">
Abeomelomys sevia



</doc>
<doc id="4193037" url="https://pl.wikipedia.org/wiki?curid=4193037" title="Kompetencja językowa">
Kompetencja językowa

Kompetencja językowa () – pojęcie z zakresu gramatyki generatywnej, oznaczające znajomość języka przez jego użytkowników, intuicyjną zdolność operowania elementami i zasadami językowymi. Jest to znajomość nieuświadamiana, która pozwala na budowanie zdań, których użytkownicy języka nigdy wcześniej nie słyszeli, parafrazować zasłyszane zdania, a także oceniać wypowiedzi pod kątem gramatyczności. Posiadanie kompetencji językowej powiązane jest z procesem internalizacji gramatyki. Charakteryzuje każdego dorosłego użytkownika języka. 
Pojęcie kompetencji językowej opracował Noam Chomsky i ogłosił w roku 1962 na sesji językoznawców. Chomsky przedstawił uniwersalny model idealnego mówcy i słuchacza oraz założył istnienie idealnej kompetencji językowej. Przyjął, że składa się ona z następujących części: syntaktycznej (składnik bazowy i transformacyjny), semantycznej, czyli interpretacji wypowiedzi oraz fonologicznej – odpowiedniego układu dźwięków. Model ten nie był zależny od kontekstu kulturowego. Odróżnił kompetencję językową od performancji (wykonania), czyli rzeczywistego posługiwania się językiem. Wykonanie mogłoby jedynie być odzwierciedleniem kompetencji, gdyż w procesie komunikacji kompetencja jest tylko jednym z elementów składowych. W dalszych pracach Chomsky skupił się na opisywaniu kompetencji w kategoriach struktur mentalnych. 

</doc>
<doc id="4193038" url="https://pl.wikipedia.org/wiki?curid=4193038" title="Sd">
Sd



</doc>
<doc id="4193039" url="https://pl.wikipedia.org/wiki?curid=4193039" title="IF Troja-Ljungby">
IF Troja-Ljungby

IF Troja-Ljungby – szwedzki klub hokeja na lodzie z siedzibą w Ljungby.

</doc>
<doc id="4193040" url="https://pl.wikipedia.org/wiki?curid=4193040" title="Kościół św. Jana Chrzciciela w Chrzanowie">
Kościół św. Jana Chrzciciela w Chrzanowie

Kościół św. Jana Chrzciciela – rzymskokatolicki kościół parafialny znajdujący się przy ul. Kościelnej 2a na osiedlu Kościelec w Chrzanowie, w województwie małopolskim.
Świątynia została wybudowana zapewne w XIV wieku w stylu gotyckim i bez gruntownych zmian przetrwała do lat 1843-45, kiedy to kościół znajdujący się w złym stanie technicznym, został całkowicie przebudowany według projektu Ignacego Hercoka. Została wówczas rozebrana prawie cała świątynia oprócz apsydy, która jest współcześnie najstarszą zachowaną częścią dawnego kościoła i została wybudowana nowa, większa świątynia, który bez zasadniczych zmian przetrwała do końca XX wieku kiedy to do kościoła została dostawiona boczna kaplica oraz zmienione zostało w poważnym stopniu wyposażenie wnętrza.
Ciekawymi elementami wyposażenia znajdującymi się w kościele są ołtarz główny pochodzący z XIX wieku. Do remontu kościoła w końcu lat 90. XX wieku znajdowały się tutaj tablice epitafijne dawnych właścicieli wsi Kościelec, proboszcza parafii kościeleckiej, ks. Adama Federowicza, a także Florentego Jakubowskiego, urzędnika Wolnego Miasta Krakowa, wykonane z czarnego marmuru dębnickiego. Po remoncie pozostała tylko jedna, hr. Aleksandra Szembeka i jego siostry Karoliny. Świątynia posiada dzwon odlany w 1484 roku charakteryzujący się bogatą dekoracją plastyczną przedstawiającą św. Jana Chrzciciela, znak górniczy i ozdobną inskrypcję. Kościół posiadał również stare dzwony, ale zostały zarekwirowane przez Austriaków w 1917 roku i przez Niemców w 1942 roku.
W obrębie murów otaczających świątynię znajdował się cmentarz parafialny zamknięty dla pochówków ok. 1829 roku, po założeniu w Kościelcu cmentarza parafialnego znajdującego się kilkaset metrów na południe od kościoła.
Kościół należy do dekanatu Chrzanów archidiecezji krakowskiej.

</doc>
<doc id="4193045" url="https://pl.wikipedia.org/wiki?curid=4193045" title="Girabola (2017)">
Girabola (2017)

Girabola (2017) – 39. sezon najwyższej piłkarskiej klasy rozgrywkowej w Angoli. Liga liczyła 16 zespołów. Tytuł obroniła drużyna CD Primeiro de Agosto.
24 stycznia 2017 roku zespół Sport Luanda e Benfica został wycofany z rozgrywek z powodów finansowych. Został zastąpiony przez drużynę EC Primeiro de Maio.

</doc>
<doc id="4193046" url="https://pl.wikipedia.org/wiki?curid=4193046" title="Tingsryds AIF">
Tingsryds AIF

Tingsryds AIF – szwedzki klub hokeja na lodzie z siedzibą w Tingsryd.

</doc>
<doc id="4193048" url="https://pl.wikipedia.org/wiki?curid=4193048" title="Karl Hesse">
Karl Hesse

Karl Hesse MSC (ur. 15 sierpnia 1936 w Vosswinkel) – niemiecki duchowny rzymskokatolicki, misjonarz Najświętszego Serca Jezusowego, biskup Kaviengu, arcybiskup Rabaulu, przewodniczący Konferencji Episkopatu Papui-Nowej Gwinei i Wysp Salomona.
Biografia.
Karl Hesse urodził się 15 sierpnia 1936 w Vosswinkel w Niemczech. 23 maja 1963 otrzymał święcenia prezbiteriatu i został kapłanem misjonarzy Najświętszego Serca Jezusowego.
27 kwietnia 1978 papież Paweł VI mianował go biskupem pomocniczym archidiecezji Rabaul oraz biskupem tytularnym Naratcaty. 15 sierpnia 1978 przyjął sakrę biskupią z rąk pronuncjusza apostolskiego w Papui-Nowej Gwinei abpa Andrea Cordero Lanza di Montezemolo. Współkonsekratorami byli arcybiskup Port Moresby Herman To Paivu oraz biskup pomocniczy Paderbornu Paul-Werner Scheele.
24 października 1980 Jan Paweł II mianował go biskupem Kaviengu, a 7 lipca 1990 przeniósł go na arcybiskupstwo w Rabaulu.
W latach 1994 - 1996 oraz 2002 - 2005 pełnił funkcję przewodniczącego Konferencji Episkopatu Papui-Nowej Gwinei i Wysp Salomona. W latach 1995 - 1999 był ponadto administratorem apostolskim diecezji Bougainville.
Ze względu na osiągnięcie wieku emerytalnego złożył dymisję i 11 sierpnia 2011 przeszedł na emeryturę.

</doc>
<doc id="4193054" url="https://pl.wikipedia.org/wiki?curid=4193054" title="West Bradenton">
West Bradenton

West Bradenton – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4193056" url="https://pl.wikipedia.org/wiki?curid=4193056" title="Albert-Leo Bundervoet">
Albert-Leo Bundervoet

Albert-Leo Bundervoet MSC (ur. 7 września 1917 w Evergem, zm. 16 sierpnia 1989 w Vunapope) – belgijski duchowny rzymskokatolicki, misjonarz Najświętszego Serca Jezusowego,
arcybiskup Rabaulu.
Biografia.
Albert-Leo Bundervoet urodził się 7 września 1917 w Evergem w Belgii. 9 sierpnia 1942 otrzymał święcenia prezbiteriatu i został kapłanem misjonarzy Najświętszego Serca Jezusowego.
6 marca 1980 papież Jan Paweł II mianował go arcybiskupem Rabaulu. 11 maja 1980 przyjął sakrę biskupią z rąk biskupa gandawskiego Léonca Alberta Van Peteghema. Współkonsekratorami byli emerytowany biskup Kaolack Théophile Albert Cadoux MSC oraz biskup Manado Theodorus Hubertus Moors MSC.
Zmarł 16 sierpnia 1989.

</doc>
<doc id="4193059" url="https://pl.wikipedia.org/wiki?curid=4193059" title="Tuna Altuna">
Tuna Altuna

Tuna Altuna (ur. 30 stycznia 1989 w Stambule) – turecki tenisista, reprezentant kraju w Pucharze Davisa.
Kariera tenisowa.
Altuna jest tenisistą, który startuje głównie w konkurencji gry podwójnej. Jest finalistą jednego turnieju w deblu o randze ATP World Tour.
Od lipca 2010 reprezentuje Turcję w Pucharze Davisa.
W rankingu gry pojedynczej Altuna najwyżej był na 651. miejscu (9 września 2013), a w klasyfikacji gry podwójnej na 169. pozycji (30 kwietnia 2018).

</doc>
<doc id="4193064" url="https://pl.wikipedia.org/wiki?curid=4193064" title="Alessandro Motti">
Alessandro Motti

Alessandro Motti (ur. 21 lutego 1979 w Correggio) – włoski tenisista.
Kariera tenisowa.
Zawodowym tenisistą Motti jest od 2003 roku.
Startuje głównie w konkurencji gry podwójnej, w której jest finalistą jednego turnieju o randze ATP World Tour.
W rankingu gry pojedynczej Motti najwyżej był na 536. miejscu (12 lipca 2004), a w klasyfikacji gry podwójnej na 91. pozycji (14 września 2009).

</doc>
<doc id="4193065" url="https://pl.wikipedia.org/wiki?curid=4193065" title="West Samoset">
West Samoset

West Samoset – jednostka osadnicza w Stanach Zjednoczonych, w stanie Floryda, w hrabstwie Manatee.

</doc>
<doc id="4193069" url="https://pl.wikipedia.org/wiki?curid=4193069" title="Aharon David Gordon">
Aharon David Gordon



</doc>
<doc id="4193071" url="https://pl.wikipedia.org/wiki?curid=4193071" title="Whitfield (Floryda)">
Whitfield (Floryda)

Whitfield – jednostka osadnicza w Stanach Zjednoczonych, w stanie Floryda, w hrabstwie Manatee, nad Zatoką Meksykańską.

</doc>
<doc id="4193074" url="https://pl.wikipedia.org/wiki?curid=4193074" title="Yohan Lidon">
Yohan Lidon

Yohan Lidon (ur. 7 marca 1983 w Saint-Priest) – francuski kick-boxer oraz zawodnik muay thai wagi średniej i super średniej, wielokrotny zawodowy mistrz świata w kick-boxingu m.in. organizacji It's Showtime, ISKA, WKN, WAKO Pro oraz boksie tajskim m.in. WBC Muay Thai i WMC.
Kariera sportowa.
W wieku 15 lat zaczął trenować kick-boxing w klubie Corbas pod okiem Nassera Kacema, a mając 17 lat zadebiutował w tejże formule walki. W ciągu trzech kolejnych lat został dwukrotnie mistrzem Francji. Przez następne lata kariery rywalizował głównie w rodzinnej Francji nie osiągając jednak większych sukcesów. W tym czasie notował porażki m.in. z Dzmitryjem Szakutą, Grégorym Choplinem (2005) czy Faridem Villaume (2006). Jedynym znaczącym osiągnięciem było pokonanie w maju 2007 wielokrotnego mistrza świata Włocha Roberto Cocco na punkty.
8 września 2007 przegrał z Tajem Lamsongkramem Chuwattana jednogłośnie na punkty w starciu o mistrzostwo świata WBC Muay Thai wagi średniej. Do końca roku przegrywał dwukrotnie z Brytyjczykiem Stevenem Wakelingem podczas niemieckich turniejów Steko´s Fight Night.
W latach 2008–2010 zwyciężał dwukrotnie w kolejnych edycjach turnieju Steko´s Fight Night, ponadto w grudniu 2008 doszedł do półfinału w silnie obsadzonym turnieju w Malabo, w Gwinei Równikowej gdzie uległ przed czasem Tajowi Yodsanklaiowi Fairtex. 29 września 2009 wygrał turniej F-1 World MAX podczas którego pokonał Karim Ghajji i Jonathana Camarę, natomiast dwa miesiące później 28 listopada zrewanżował się Lamsongkramowi, nokautując go i odbierając mu tytuł WBC Muay Thai wagi średniej. W 2010 przegrywał rewanże z Szakutą i Ghajjim. 
14 maja 2011 został inauguracyjnym mistrzem It’s Showtime w wadze 73 kg po pokonaniu Ormianina Marata Grigoriana na punkty. Do końca roku wygrywał m.in. z Japończykiem Akihiro Gōno i w obronie pasa WBC Muay Thai z Grégorym Choplinem. 28 stycznia 2012 przegrał na punkty z Marokańczykiem L'houcine Ouzgnim, tracąc tym samym mistrzostwo It’s Showtime.
W latach 2012–2015 dwukrotnie walczył o mistrzostwo świata World Muaythai Council (WMC) z Benem Hodgem i Alexem Tobiassonem Harrisem, jednak w obu przypadkach schodził pokonany z ringu. Poza tym mierzył się m.in. ponownie z Ghajjim, Yodsanklaiem oraz Johnem Wayne’em Parrem, Cosmo Alexandre, Samym Saną czy Cédriciem Doumbé, wygrywając z trzema ostatnimi. 24 października 2015 zdobył pas mistrza świata ISKA w wadze superśredniej po pokonaniu Belga Alki Matewa.
W 2016 trzykrotnie zdobywał mistrzostwo świata w wadze superśredniej, najpierw 6 marca pokonując o pas federacji WMC Taja Panoma TopKing Boxing, następnie 19 maja Karapeta Karapetjana o tytuł World Kickboxing Network (WKN), kończąc na Datsim Datsiewie w starciu o mistrzostwo WAKO PRO. W tym samym roku udanie obronił pas WKN (4 sierpnia) oraz stoczył przegrany bój o kolejne mistrzostwo WMC, tym razem w wadze półciężkiej z Azerem Alimem Nabijewem. 
Rok 2017 zaczął od obrony tytułu WKN w pojedynku z Węgrem Patrikiem Vidakovicsem (4 kwietnia), natomiast 10 czerwca zadebiutował w GLORY przegrywając ze Szwajcarem Yoannem Kongolo jednogłośnie na punkty. Niespełna dwa miesiące później 4 sierpnia po raz trzeci obronił tytuł WKN w wadze super średniej nokautując w czwartej rundzie Niemca Floriana Krogera. 28 października 2017 podczas GLORY 47 przegrał w rewanżu z Cédriciem Doumbé jednogłośnie na punkty.
9 marca 2018 na gali DSF Kickboxing Challenge w Nowym Dworze Mazowieckim znokautował Niemca Siergieja Brauna w drugiej rundzie, natomiast w swojej drugiej walce dla DSF 13 kwietnia 2018 przegrał z Polakiem Kamilem Rutą na punkty.
5 maja 2018 zdobył pas mistrza świata WPMF nokautując obrońcę tytułu Taja Avatarna Tor Mosiriego w trzeciej rundzie. 4 sierpnia 2018 w Saint-Tropez po raz czwarty obronił mistrzostwo WKN w rewanżowym starciu z Yoannem Kongolo, którego pokonał jednogłośną decyzją sędziów. 27 października 2018 pokonał przez KO Słowaka Vladimíra Moravčíka, zdobywając ponownie wakujące mistrzostwo świata WMC w wadze super średniej.
30 marca 2019 w Mysłowicach zmierzył się z mistrzem DSF KC Kamilem Jenelem o pas wagi do 81 kg, z którym ostatecznie przegrał jednogłośnie na punkty.

</doc>
<doc id="4193075" url="https://pl.wikipedia.org/wiki?curid=4193075" title="Johannes Höhne">
Johannes Höhne

Johannes Höhne MSC (ur. 12 sierpnia 1910 w Herben, zm. 27 maja 1978) – niemiecki duchowny rzymskokatolicki, misjonarz Najświętszego Serca Jezusowego, wikariusz apostolski i arcybiskup Rabaulu.
Biografia.
Johannes Höhne urodził się 12 sierpnia 1910 w Herben w Niemczech. 14 marca 1937 otrzymał święcenia prezbiteriatu i został kapłanem misjonarzy Najświętszego Serca Jezusowego.
1 marca 1963 papież Jan XXIII mianował go wikariuszem apostolskim Rabaulu oraz biskupem tytularnym Urimy. 11 maja 1963 przyjął sakrę biskupią z rąk biskupa Münsteru Josepha Höffnera. Współkonsekratorami byli biskup Manado Nicolas Verhoeven MSC oraz biskup pomocniczy Münsteru Heinrich Baaken.
Jako ojciec soborowy wziął udział w soborze watykańskim II (z wyjątkiem I sesji). 15 listopada 1966 jego wikariat apostolski został podniesiony do rangi archidiecezji. Tym samym bp Höhne został arcybiskupem. Zmarł 27 maja 1978.

</doc>
<doc id="4193077" url="https://pl.wikipedia.org/wiki?curid=4193077" title="Yasutaka Uchiyama">
Yasutaka Uchiyama

Yasutaka Uchiyama (ur. 5 sierpnia 1992 w Sapporo) – japoński tenisista, reprezentant kraju w Pucharze Davisa.
Kariera tenisowa.
Zawodowym tenisistą Uchiyama jest od 2011 roku.
Jest zwycięzcą jednego turnieju o randze ATP Tour w grze podwójnej.
Od 2013 roku reprezentuje Japonię w Pucharze Davisa. W 2014 zdobył brązowy medal w konkurencji gry drużynowej podczas igrzysk azjatyckich w Inczonie.
W rankingu gry pojedynczej Uchiyama najwyżej był na 78. miejscu (4 listopada 2019), a w klasyfikacji gry podwójnej na 102. pozycji (20 sierpnia 2018).

</doc>
<doc id="4193079" url="https://pl.wikipedia.org/wiki?curid=4193079" title="The Villages">
The Villages

The Villages – jednostka osadnicza w Stanach Zjednoczonych, w stanie Floryda, w hrabstwie Marion.

</doc>
<doc id="4193083" url="https://pl.wikipedia.org/wiki?curid=4193083" title="Mark Lebedew">
Mark Lebedew

Mark Lebedew (ur. 6 maja 1967 w Adelaide) – australijski siatkarz i trener siatkarski. 
Jako siatkarz ma na swoim koncie 12 występów w reprezentacji Australii.
Pracował w reprezentacji Australii (najpierw jako asystent Stelio De Rocco w latach 1997-2002, później jako I trener) i reprezentacji Niemiec (II trener).
Na początku XXI wieku prowadził zespoły z niemieckiej Bundesligi: najpierw Eschenbacher Eltmann, a w latach 2003-2005 był szkoleniowcem SV Wuppertal. Później pracował w Belgii jako I trener klubu z Lennika, a w sezonie 2006/2007 we włoskiej Serie A jako asystent Roberto Santilliego w klubie Tonno Callipo Vibo Valentia. W sezonie 2007/2008 Lebedew był członkiem sztabu szkoleniowego Jastrzębskiego Węgla odpowiadającym za przygotowanie atletyczne zespołu, a w sezonie 2008/2009 pełnił funkcję II trenera śląskiej drużyny.
VC Franken i Berlin Recycling Volleys, który prowadził w latach 2010-2015. Z berlińskim zespołem zdobył 3 złote i 2 srebrne medal Mistrzostw Niemiec oraz brązowy medal Ligi Mistrzów w 2015 roku.
Od 2015 roku prowadził zespół Jastrzębskiego Węgla, z którym w 2017 roku zdobył brązowy medal Mistrzostw Polski. W styczniu 2018 roku na stanowisku trenera Jastrzębskiego Węgla zastąpił go Ferdinando De Giorgi.
Od grudnia 2016 roku był szkoleniowcem reprezentacji Australii.
W maju 2018 roku został trenerem Aluronu Virtu Warty Zawiercie.
Jest Instruktorem Szkolenia Trenerów FIVB, autorem wielu publikacji dotyczących szkolenia siatkówki i prelegentem na kursach trenerskich.
W maju 2022 roku otrzymał polskie obywatelstwo. Około 10 lat mieszka w Żorach.
Sukcesy trenerskie.
klubowe.
Liga belgijska:
Liga niemiecka:
Ligi Mistrzów:
Liga polska:
Puchar Niemiec:
reprezentacyjne.
Mistrzostwa Azji, Australii i Oceanii:

</doc>
<doc id="4193084" url="https://pl.wikipedia.org/wiki?curid=4193084" title="Silver Springs Shores">
Silver Springs Shores

Silver Springs Shores – jednostka osadnicza w Stanach Zjednoczonych, w stanie Floryda, w hrabstwie Marion.

</doc>
<doc id="4193085" url="https://pl.wikipedia.org/wiki?curid=4193085" title="Ben McLachlan">
Ben McLachlan

Ben McLachlan (ur. 10 maja 1992 w Queenstown) – japoński tenisista, który do 2017 reprezentował Nową Zelandię, reprezentant Japonii w Pucharze Davisa.
Kariera tenisowa.
Zawodowym tenisistą McLachlan jest od 2014 roku.
Jest zwycięzcą siedmiu turniejów o randze ATP Tour w grze podwójnej z trzynastu rozegranych finałów.
Od września 2017 roku reprezentuje Japonię w Pucharze Davisa.
W rankingu gry pojedynczej McLachlan najwyżej był na 729. miejscu (15 czerwca 2015), a w klasyfikacji gry podwójnej na 18. pozycji (5 listopada 2018).

</doc>
<doc id="4193087" url="https://pl.wikipedia.org/wiki?curid=4193087" title="Bazylika San Gaudenzio">
Bazylika San Gaudenzio

Bazylika San Gaudenzio (pol. bazylika św. Gaudentego) – rzymskokatolicki kościół w Novarze. Jest kościołem parafialnym w parafii pod tym samym wezwaniem, należącej do dekanatu Novara w diecezji Novara. Jest najwyższym kościołem we Włoszech. Nosi zwyczajowy tytuł bazyliki mniejszej.
Historia.
Rozbiórka pierwotnej bazyliki.
W 1525 roku Novara znalazła się pod rządami hiszpańskimi. W 1545 roku król Karol V postanowił ufortyfikować miasto, aby przekształcić je w twierdzę na wypadek natarcia Francuzów. Zasady sztuki obronnej wymagały stworzenia wolnej przestrzeni dla prowadzenia ostrzału armatniego. W tym celu należało wyburzyć zewnętrzne osady i kościoły. Ze względu na znaczne koszty, których wymagały takie prace oraz trudności gospodarcze, z jakimi zmagał się Karol V, pierwsze prace nad jego projektem rozpoczęły się dopiero w 1552 roku. Jako pierwsza została zburzona osada San Gaudenzio, w obrębie której znajdowała się średniowieczna bazylika pod tym samym wezwaniem (pochodząca sprzed 1000 roku). W bazylice, według tradycji, pochowano ciało św. Gaudentego.
Budowa nowej bazyliki.
Po wyburzeniu w 1553 roku bazyliki San Gaudenzio, władze zdecydowały odbudować ją wewnątrz miasta, w jego najwyższym punkcie. Na wskazanym miejscu stał kościół San Vincenzo, który postanowiono rozebrać, aby zrobić miejsce dla nowego kościoła. Pozostawiono jedynie kaplicę San Giorgio, w której tymczasowo umieszczono relikwie św. Gaudentego. Życzeniem mieszkańców miasta było zbudowanie nowego, wystawnego i kosztownego kościoła. W tym celu założono w 1552 roku kościelne przedsiębiorstwo budowlane, Fabbrica Lapidea (istniejące do dziś), które miało nadzorować budowę. Wykonanie projektu powierzono architektowi i malarzowi Pellegrinowi Tibaldiemu, powiązanemu z Karolem Boromeuszem, dzięki któremu otrzymywał ważne zlecenia w rejonie Mediolanu. Kościół zbudowany został w latach 1577–1590, jako jednonawowy budynek na planie krzyża łacińskiego. W 1590 roku kościół uroczyście konsekrował biskup Speciano. Budynek był jednak nadal daleki od ukończenia, a prace budowlane z uwagi stale rosnące trudności gospodarcze uległy znacznemu spowolnieniu. Kościół został zasadniczo ukończony dopiero w 1659 roku; brakowało jedynie pomieszczenia do przechowywania relikwii św. Gaudentego. W latach 1674–1710 zbudowano pod prawym transeptem niewielką kryptę (tzw. scurolo), umieszczając w niej dużą trumnę z marmurów i brązów, w której złożono wykonaną ze srebra i kryształu urnę ze szczątkami świętego. Uroczyste przeniesienie relikwii odbyło się w 1711 roku, po wielkiej procesji ulicami miasta. W 1725 roku ukończono ołtarz główny, przykryty baldachimem i udekorowany brązowymi panelami autorstwa Carlo Beretty, przedstawiającymi epizody z życia świętego. Wysoką na 92 m kampanilę zbudował Benedetto Alfieri w 1786 roku.
Budowa kopuły.
Kopułę zbudował Alessandro Antonelli w latach 1841–1887. Pierwszy projekt architekt sporządził w 1841 roku, ale prace budowlane rozpoczęto dopiero po 3 latach. Wzniesiono wówczas podstawę całej konstrukcji, po czym prace przerwano, między innymi z powodu walk o Zjednoczenie Włoch. W 1855 roku Antonelli zaprezentował drugi projekt, w którym dodał okrągłą kondygnację, otwierającą się na zewnątrz kolumnadą. Dodanie kondygnacji miało na celu poprawienie widoku kopuły z zewnątrz. W ostatnim projekcie Antonelli dodał jeszcze jedną kondygnację. Brakowało jedynie iglicy, którą zbudowano dopiero w latach 1876–1878. 16 maja 1878 roku na jej szczycie zamontowano odlany z brązu, pozłacany, wysoki na blisko 5 m posąg Chrystusa Zbawiciela, autorstwa Pietra Zucchiego. Prace budowlane zostały ukończone w 1887 roku. Konstrukcję poświęcił biskup Novary w dzień patrona bazyliki. Kopuła jest własnością miasta, co potwierdza umieszczony na jej frontonie herb z napisem: Civitatis Novariae. Kopuła jest konstrukcją murowaną, o wysokości 121 m. (nie licząc posągu Chrystusa Zbawiciela). Wznosi się na 4 łukach, wspartych na filarach, usytuowanych na planie kwadratu. Do jej budowy zużyto 2046 m³ cegieł. Waży 5572 tony, nie licząc łuków nośnych. Stanowi znaczące dzieło w historii światowej architektury, będąc jedną z najbardziej śmiałych konstrukcji murowanych, jakie kiedykolwiek wzniesiono. Stała się przedmiotem dumy mieszkańców Novary, którzy wybrali ją jako symbol swego miasta.
W latach 30. XX wieku pojawił się problem stabilności kopuły. Okazało się konieczne zamknięcie bazyliki, aby umożliwić wzmocnienie konstrukcji kopuły żelbetem. W 1948 roku ponownie otwarto bazylikę. Zainaugurowano wówczas monumentalne organy, usytuowane po lewej stronie prezbiterium. Po prawej stronie, znajdują się jeszcze inne, mniejsze organy, dzieło Serassiego, budowniczego organów z Bergamo.
Wnętrze.
Kaplice.
Wnętrze bazyliki stanowi jedyna nawa, do której przylega sześć kaplic:
Transept.
W prawym transepcie znajduje się krypta ze szczątkami patrona bazyliki, udostępniana w dniach jego święta. W lewym transepcie poświęconym Sant'Adalgisio, znajduje się odrestaurowany ołtarz Pelagia Pelagiego. W głębi, naprzeciwko posągu św. Gaudentego, znajdują się doczesne szczątki biskupa St. Adalgisia z VIII wieku, a w jej pobliżu – posąg Chrystusa Zbawiciela. Wykonany w ubiegłym wieku, znajdował się pierwotnie na szczycie wieży, wieńczącej kopułę. Przez lata ulegał stopniowej korozji, więc zastąpiono go wierną kopią, wykonaną z włókna szklanego.
Prezbiterium.
Ołtarz główny został konsekrowany w 1725 roku przez biskupa Giberta Borromea. W ołtarzu znajdują się doczesne szczątki św. Anterosa, papieża z III wieku, sprowadzone do Novary za czasów biskupa Bascapè. Ołtarz jest bogato udekorowany płaskorzeźbami z brązu, przedstawiającymi sceny z życia św. Gaudentego, autorstwa Carla Beretty.
Organy.
Już w XVII wieku w ówczesnej kaplicy Najświętszego Sakramentu znajdowały się organy-pozytyw. Instrument ten kilkakrotnie powiększano, umieszczając go ostatecznie z lewej strony ołtarza głównego. Kolejne, większe organy zbudowali w XIX wieku bracia Serassi z Bergamo. Ich instrument, ukończony w 1829 roku, składał się z około 2700 piszczałek, pogrupowanych w 50 głosów. W 1831 roku Serassi zbudowali jeszcze jedne organy mechaniczne, o mniejszych wymiarach, umieszczone na prawo od ołtarza. Oba instrumenty zostały usunięte w trakcie budowy kopuły i przywrócone tymczasowo w 1888 roku. Na początku XX wieku, w związku z reformą cecyliańską, postanowiono przebudować główne organy, powierzając to zadanie organmistrzowi Alessandrowi Mentastiemu, który w tym czasie ukończył wielkie organy dla miejscowej katedry. Podczas prac nad wzmocnieniem kopuły (1937–1947) organy te usunięto, a po wojnie postanowiono zbudować nowe organy. Projekt wykonał Ulisse Matthey, a budowę zrealizowała firma Mascioni z Cuvio. Zachowane zostały pierwotne, mniejsze organy braci Serassi, wyremontowane swego czasu przez Mentastiego.
Zakrystia.
Zakrystię, po lewej stronie prezbiterium, udekorowano obrazami pędzla Fiammenghina, przedstawiającymi sceny z życia św. Gaudentego z Novary.
Nabożeństwo ku czci św. Gaudentego z Novary.
Co roku celebrowane jest nabożeństwo ku czci św. Gaudentego z Novary. uroczystości rozpoczynają się 21 stycznia w ceremonią otwarcia krypty, natomiast 22 stycznia, w dzień jego wspomnienia, organizowana jest procesja ulicami i placami miasta, łączącymi katedrę z bazyliką. Podczas oktawy św. Gaudentego krypta z jego relikwiami nawiedzana jest przez większe niż zazwyczaj rzesze wiernych.
W 2018 roku, z okazji 1600. rocznicy śmierci patrona bazyliki, biskup Novary proklamował rok gaudencjanski, zaś władze miasta w dniach 12–31 stycznia zorganizowały okolicznościowe koncerty, wystawy, spotkania i inne imprezy kulturalne.

</doc>
<doc id="4193093" url="https://pl.wikipedia.org/wiki?curid=4193093" title="Strzelectwo na Igrzyskach Europejskich 2015">
Strzelectwo na Igrzyskach Europejskich 2015

Zawody w strzelectwie podczas igrzysk europejskich w Baku zostały rozegrane w dniach 16–22 czerwca 2015 roku. W rywalizacji o medale wzięło udział 330 zawodników w 19 konkurencjach. Zwycięzcy 15 konkurencji awansowali na Letnie Igrzyska Olimpijskie 2016 w Rio de Janeiro.

</doc>
<doc id="4193094" url="https://pl.wikipedia.org/wiki?curid=4193094" title="Patrick Caldwell">
Patrick Caldwell

Patrick Caldwell (ur. 18 lutego 1994 w Lyme) – amerykański biegacz narciarski, zawodnik klubu Stratton Mountain School.
Kariera.
Po raz pierwszy na arenie międzynarodowej pojawił się w 18 grudnia 2010 roku, podczas zawodów "FIS Race" w Craftsbury, gdzie zajął 22. miejsce w sprincie stylem klasycznym.
W Pucharze Świata zadebiutował 17 marca 2017 roku w Québecu, gdzie uplasował się na 50. miejscu w sprincie stylem dowolnym. Pierwsze pucharowe punkty wywalczył 19 marca 2017 roku podczas ostatniego etapu Finału PŚ plasując się na 25. miejscu na dystansie 15 km stylem dowolnym.
Jego kuzynka Sophie również uprawia biegi narciarskie.
Osiągnięcia.
Puchar Świata.
Miejsca na podium.
Caldwell nigdy nie stał na podium indywidualnych zawodów Pucharu Świata.

</doc>
<doc id="4193095" url="https://pl.wikipedia.org/wiki?curid=4193095" title="Aleksandr Stiepanowicz Popow">
Aleksandr Stiepanowicz Popow



</doc>
<doc id="4193098" url="https://pl.wikipedia.org/wiki?curid=4193098" title="Aleksandr Władimirowicz Bojkow">
Aleksandr Władimirowicz Bojkow



</doc>
<doc id="4193100" url="https://pl.wikipedia.org/wiki?curid=4193100" title="Aleksandr Rafaiłowicz Bojkow">
Aleksandr Rafaiłowicz Bojkow



</doc>
<doc id="4193104" url="https://pl.wikipedia.org/wiki?curid=4193104" title="Mickletown">
Mickletown

Mickletown – osada w Anglii, w hrabstwie West Yorkshire, w dystrykcie Leeds. Leży 9,6 km od miasta Wakefield, 11,5 km od miasta Leeds i 263 km od Londynu. W 2016 miejscowość liczyła 2679 mieszkańców.

</doc>
<doc id="4193105" url="https://pl.wikipedia.org/wiki?curid=4193105" title="Andrij Wasylowicz Hołowko">
Andrij Wasylowicz Hołowko



</doc>
<doc id="4193107" url="https://pl.wikipedia.org/wiki?curid=4193107" title="Andrij Wałentynowicz Hołowko">
Andrij Wałentynowicz Hołowko



</doc>
<doc id="4193109" url="https://pl.wikipedia.org/wiki?curid=4193109" title="Robin Hood (West Yorkshire)">
Robin Hood (West Yorkshire)

Robin Hood – osada w Anglii, w hrabstwie West Yorkshire, w dystrykcie Leeds. Leży 6,3 km od miasta Leeds, 7 km od miasta Wakefield i 266 km od Londynu. W 2016 miejscowość liczyła 3718 mieszkańców.
Początkowo była to osada górnicza, której kopalnie zatrudniały kilkuset podziemnych pracowników dla firmy J&amp;J Charlesworth, ale ostatnia kopalnia została zamknięta w latach 60. W ostatnich latach nastąpił znaczny rozwój mieszkaniowy i komercyjny.

</doc>
<doc id="4193112" url="https://pl.wikipedia.org/wiki?curid=4193112" title="Linia kolejowa Bad Langensalza – Haussömmern">
Linia kolejowa Bad Langensalza – Haussömmern

Linia kolejowa Bad Langensalza – Haussömmern – dawna lokalna jednotorowa i niezelektryfikowana linia kolejowa w kraju związkowym Turyngia, w Niemczech. Łączyła miejscowości Bad Langensalza i Haussömmern.

</doc>
<doc id="4193113" url="https://pl.wikipedia.org/wiki?curid=4193113" title="Jerzy Świderski (ps. Pol)">
Jerzy Świderski (ps. Pol)



</doc>
<doc id="4193115" url="https://pl.wikipedia.org/wiki?curid=4193115" title="Jerzy Świderski (ps. Lubicz)">
Jerzy Świderski (ps. Lubicz)



</doc>
<doc id="4193116" url="https://pl.wikipedia.org/wiki?curid=4193116" title="Low Ackworth">
Low Ackworth

Low Ackworth – osada w Anglii, w hrabstwie West Yorkshire, w dystrykcie Wakefield. Leży 12,7 km od miasta Wakefield, 21,9 km od miasta Leeds i 252 km od Londynu. W 2016 miejscowość liczyła 953 mieszkańców.

</doc>
<doc id="4193118" url="https://pl.wikipedia.org/wiki?curid=4193118" title="Karl Jakowlewicz Bühler">
Karl Jakowlewicz Bühler



</doc>
<doc id="4193119" url="https://pl.wikipedia.org/wiki?curid=4193119" title="Nepruhi">
Nepruhi



</doc>
<doc id="4193123" url="https://pl.wikipedia.org/wiki?curid=4193123" title="Iwan Pietrowicz Dunin">
Iwan Pietrowicz Dunin



</doc>
<doc id="4193132" url="https://pl.wikipedia.org/wiki?curid=4193132" title="Melcombe Regis">
Melcombe Regis

Melcombe Regis – dzielnica miasta Weymouth w Anglii, w hrabstwie Dorset, w dystrykcie ("unitary authority") Dorset. Leży 1,4 km od centrum miasta Weymouth, 10 km od miasta Dorchester i 193,3 km od Londynu. W 2016 miejscowość liczyła 6066 mieszkańców. W 1911 roku civil parish liczyła 10 952 mieszkańców.

</doc>
<doc id="4193134" url="https://pl.wikipedia.org/wiki?curid=4193134" title="Jonathan Bernier">
Jonathan Bernier

Jonathan Bernier (ur. 7 sierpnia 1988 w Laval, Quebec Kanada) – kanadyjski hokeista, gracz NHL, reprezentant Kanady.

</doc>
<doc id="4193136" url="https://pl.wikipedia.org/wiki?curid=4193136" title="Upper Denby (Kirkburton)">
Upper Denby (Kirkburton)

Upper Denby – osada w Anglii, w hrabstwie West Yorkshire, w dystrykcie Kirklees. Leży 9,1 km od miasta Huddersfield, 18,4 km od miasta Leeds i 259,2 km od Londynu. Upper Denby jest wspomniana w Domesday Book (1086) jako "Denebi".

</doc>
<doc id="4193139" url="https://pl.wikipedia.org/wiki?curid=4193139" title="Bobromysz bezucha">
Bobromysz bezucha

Bobromysz bezucha ("Crossomys moncktoni") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Nowej Gwinei.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1907 roku brytyjski zoolog Oldfield Thomas nadając im odpowiednio nazwy "Crossomys" i "Crossomys moncktoni". Holotyp pochodził z Serigina, nad rzeką Brown, na wysokości nie mniej niż , w Papui-Nowej Gwinei. Jedyny przedstawiciel rodzaju bobromysz ("Crossomys").
Dane na podstawie sekwencji molekularnych przemawiają za pokrewieństwem "Crossomys" z "Hydromys" i "Parahydromys", jednak ponieważ "Hydromys" i mniej wyspecjalizowany "Parahydromys" wydają się reprezentować odrębną linię, jest prawdopodobne, że wyraźne wodne adaptacje (np. silnie płetwiaste, łopatkowate tylne stopy) powstały niezależnie u "Crossomys" i "Hydromys". Taksonomia "C. moncktoni" wymaga dodatkowej oceny. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Bobromysz bezucha została odnotowana w pięciu odrębnych obszarach Nowej Gwinei, w tym w górach Sudirman, południowo-zachodnich zboczach góry Sisa, wschodniej części Gór Centralnych, gór Cromwell na półwyspie Huon i górach Astrolabe.
Morfologia.
Długość ciała (bez ogona) 175–230 mm, długość ogona 212–273 mm, długość ucha 1–5 mm, długość tylnej stopy 44–53 mm; masa ciała 165 g. Bobromysz bezucha jest przystosowana do ziemnowodnego trybu życia, nawet lepiej niż pokrewne, większe od niej bobroszczury. Głowa i ciało holotypu (dorosłej samicy) miały długość 205 mm, z ogonem o długości 220 mm. Futro bobromyszy jest gęste, miękkie i wełniste, z wierzchu szare, od spodu srebrzystobiałe z wyraźnym oddzieleniem wysoko na bokach. Włosy mają czarne końcówki. Jedną z charakterystycznych adaptacji do pływania są szczątkowe małżowiny uszne, zredukowane do 1–2 mm długości. Wibrysy są mniej gęste i krótsze niż u podobnych gryzoni. Stopy są prawie nagie, palce przednich kończyn są wolne, natomiast u tylnych są spięte błoną pławną. Ogon jest szary, jego dolna krawędź wyposażona jest w podwójny rząd ośmiomilimetrowej długości białych włosów, tworzących „frędzle” pomagające w pływaniu. Tego typu struktura występuje u rzęsorków ("Neomys") i wodoryjków ("Nectogale"). Samica ma dwie pary sutków brzusznych.
Ekologia.
Żyje w wyżynnej środkowej części wyspy, na wysokościach od 1200 do 3500 m n.p.m. Okazy były chwytane w górskich strumieniach, blisko krawędzi lasu. Gryzonie te żyją w pobliżu słodkiej wody i prowadzą ziemnowodny tryb życia.
Według doniesień samica zwykle rodzi jedno młode.
Populacja.
Bobromysz bezucha jest skryta i trudno ją schwytać (drugi okaz zdobyła dopiero ekspedycja T. Gilliarda w 1951 roku), ale występuje na znacznie większym obszarze niż początkowo sądzono. Chociaż nie wiadomo, jaki jest trend zmian jej liczebności, nie są znane znaczące zagrożenia dla tego gatunku. Lokalnie ludzie polują na te gryzonie i jedzą je, a na zachodzie obszaru występowania może na nią niekorzystnie wpływać górnictwo. Nie wiadomo, czy występuje w obszarach chronionych. Bobromysz bezucha jest przez Międzynarodową Unię Ochrony Przyrody uznawany za gatunek najmniejszej troski.

</doc>
<doc id="4193140" url="https://pl.wikipedia.org/wiki?curid=4193140" title="Crossomys moncktoni">
Crossomys moncktoni



</doc>
<doc id="4193144" url="https://pl.wikipedia.org/wiki?curid=4193144" title="Scholes (Kirklees)">
Scholes (Kirklees)



</doc>
<doc id="4193148" url="https://pl.wikipedia.org/wiki?curid=4193148" title="Etienne Constantin de Gerlache">
Etienne Constantin de Gerlache



</doc>
<doc id="4193150" url="https://pl.wikipedia.org/wiki?curid=4193150" title="Jessica Falkholt">
Jessica Falkholt

Jessica Falkholt (ur. 15 maja 1988 w Sydney, zm. 17 stycznia 2018 również w Sydney) – australijska aktorka filmowa, teatralna i telewizyjna.
Życiorys.
Jessica Falkholt urodziła się 15 maja 1988 w Sydney jako córka Larsa Falkholta i Vivian Falkholt, miała siostrę Annabelle. 
W 2015 ukończyła National Institute of Dramatic Arts w Sydney.
26 grudnia 2017 brała udział w wypadku drogowym w Ulladulla nadmorskiej miejscowości położonej w stanie Nowa Południowa Walia, w którym zginęli jej rodzice, siostra i kierowca drugiego samochodu. Przeżyła ten wypadek, jednak była w śpiączce i została podłączona do aparatury podtrzymującej życie. Urządzenie odłączono 11 stycznia 2018 dzień po pogrzebie rodziców i siostry. Zmarła 17 stycznia 2018.

</doc>
<doc id="4193151" url="https://pl.wikipedia.org/wiki?curid=4193151" title="Aleksiej Sacharow">
Aleksiej Sacharow

Aleksiej Nikołajewicz Sacharow (ros. Алексе́й Никола́евич Са́харов; ur. 17 kwietnia 1934, zm. 25 stycznia 1999) – radziecki reżyser filmowy i scenarzysta. Ludowy Artysta RFSRR.
Miejsce pochówku.
Pochowany na Cmentarzu Daniłowskim w Moskwie.

</doc>
<doc id="4193157" url="https://pl.wikipedia.org/wiki?curid=4193157" title="One More Light Live">
One More Light Live

One More Light Live – trzeci koncertowy album grupy Linkin Park, wydany 15 grudnia 2017.
Jest zbiorem utworów zarejestrowanych podczas letniej trasy koncertowej promującej nowy album zespołu, w której skład wchodzi większość utworów z One More Light oraz inne znane single zespołu m.in. "Burn It Down", "New Divide", "Leave Out All the Rest".
Album został wydany z myślą o uczczeniu zmarłego wokalisty zespołu Chestera Benningtona, który popełnił samobójstwo 20 lipca 2017 roku poprzez powieszenie się. 
"Album dedykujemy naszemu bratu, Chesterowi, który włożył w te koncerty całe serce i duszę" – napisali Joe Hahn, Dave Farrell, Rob Bourdon, Mike Shinoda i Brad Delson.
"Występy, które zagraliśmy wczesnym latem, były niesamowite. Chester mówił, że to chyba najlepsza trasa w naszej historii. Nastrój braterstwa na scenie, odbijał się też na naszych wzajemnych relacjach, na relacjach z fanami. Każdej nocy, zanim wyszliśmy na scenę, obejmowaliśmy się, koncentrowaliśmy się i dzieli się uwagami, które właśnie wpadły nam do głowy. […] Chester nigdy nie zapominał, aby wyrazić swoją wdzięczność ekipie technicznej. Wszystkim tym, którzy podróżowali z nami i sprawiali, że mogliśmy realizować nasze marzenia. Bez nich spełnienie ich nie byłoby możliwe" – dodają muzycy Linkin Park.
W przeciwieństwie do innych albumów koncertowych zespołu ten nie zawiera DVD z nagraniami wideo z koncertów.
Warto zaznaczyć, że nagranie utworu "Nobody Can Save Me" zostało zarejestrowane w Krakowie. Ponadto, w ostatniej zwrotce utworu "Good Goodbye", pojawia się (podobnie jak na albumie studyjnym) raper Stormzy. Natomiast, w kompozycji "Heavy", nie pojawia się wokalista Kiiara, więc cały utwór śpiewają Chester i Mike (w chórkach). W "Invisible", to Mike jest wiodącym wokalistą, a Chester, DJ Joe Hahn oraz basista Phoenix śpiewają w chórkach. Na płycie pojawiają się też trzy utwory "akustyczne" (bez udziału perkusisty, lub nawet większości zespołu) – "One More Light" (Mike, Chester, Brad, Dave i Joe), "Crawling" (Mike i Chester) oraz "Sharp Edges" (Brad i Chester). Jest to kolejny, najbardziej wszechstronny muzycznie, album zespołu, gdzie można znaleźć jego największe hity z poprzednich lat (z czego trzy - w nowym wykonaniu; "Crawling" - w wersji akustycznej, "What I've Done" - z rozbudowanym intro oraz "In the End" - gdzie pod jego koniec można usłyszeć Mike’a grającego na gitarze), jak i piosenki z nowej płyty "One More Light" (z czego - w aż trzech Chester gra na gitarze - "Battle Symphony", "Nobody Can Save Me" oraz "Sharp Edges" - w tym ostatnim Brad Delson gra na gitarze akustycznej; w utworze "Good Goodbye": Mike rapuje i gra na gitarze z Bradem , basista i Joe wykorzystują do gry swoje samplery, Chester śpiewa refreny oraz powtarza niektóre frazy rapowane przez Mike’a, a ostatnią zwrotkę rapuje jedyny gość na płycie Stormzy: oprócz tego, w pozostałych kompozycjach granych z albumu "One More Light", zespół wykonuje daną piosenkę tak jak w oryginale, np. "Invisible" czy "Talking to Myself").

</doc>
<doc id="4193162" url="https://pl.wikipedia.org/wiki?curid=4193162" title="Kościół Najświętszej Maryi Panny z Góry Karmel w Gierszowicach">
Kościół Najświętszej Maryi Panny z Góry Karmel w Gierszowicach

Kościół Najświętszej Maryi Panny z Góry Karmel – rzymskokatolicki kościół filialny w Gierszowicach. Świątynia należy do parafii Podwyższenia Krzyża Świętego w Brzegu w dekanacie Brzeg północ, archidiecezji wrocławskiej. Dnia 2 marca 1964 roku, pod numerem 706/64 świątynia została wpisana do rejestru zabytków województwa opolskiego.
Historia kościoła.
Kościół w Gierszowicach wybudowany został około 1300 roku. W połowie XVI wieku został przejęty przez protestantów. Po zakończeniu II wojny światowej ponownie wrócił w ręce katolików. Jest to budowla gotycka. Ołtarz główny pochodzi z przełomu XVII i XVIII wieku. Obok chóru znajduje się kolumna na której widnieje data 1516. Strop upiększa dekoracja z XVI wieku, która została częściowo zniszczona w 1933 roku. W przedsionku przed głównym wejściem (kruchta) widać kamienne, ostrosłupowe, wczesnogotyckie, ozdobne obramienie drzwi wejściowych (portal). Na zewnątrz kościoła stoi kamienna czara chrzcielnicy, pochodząca z XV wieku. Całość terenu wokół świątyni okala gotycki mur kamienny.

</doc>
<doc id="4193167" url="https://pl.wikipedia.org/wiki?curid=4193167" title="Rzeczpospolita Pskowska">
Rzeczpospolita Pskowska



</doc>
<doc id="4193171" url="https://pl.wikipedia.org/wiki?curid=4193171" title="Jensen Beach">
Jensen Beach

Jensen Beach – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193172" url="https://pl.wikipedia.org/wiki?curid=4193172" title="Firmin Schmidt">
Firmin Schmidt

Firmin Martin Schmidt (ur. 12 października 1918 w Catherin, Kansas, zm. 4 sierpnia 2005) – amerykański duchowny rzymskokatolicki, w latach 1959–1995 biskup ordynariusz diecezji Mendi w Papui-Nowej Gwinei.
Życiorys.
Martin Schmidt urodził się w rodzinie Raymonda i Sophii Karlin. Po ukończeniu Akademii Wojskowej św. Józefa, w Hays w stanie Kansas, w 1940 roku wstąpił do zakonu kapucynów, gdzie otrzymał imię zakonne Firmin. Święcenia kapłańskie przyjął w 1946 roku. Po święceniach kontynuował studia uzyskując doktorat z teologii. Do 1959 roku uczył w kapucyńskim college’u w Waszyngtonie. Jan XXIII mianował go prefektem apostolskim misji kapucyńskiej w Papui-Nowej Gwinei. Sześć lat później, 15 grudnia 1965 roku został konsekrowany na biskupa przez Johna Wrighta z Pittsburgha. Gdy 15 listopada 1966 roku powstała nowa Diecezja Mendi został jej pierwszym biskupem. Funkcję tę pełnił do 1995 roku, do przejścia na emeryturę. Zmarł 4 sierpnia 2005 roku w Hays w stanie Kansas.

</doc>
<doc id="4193174" url="https://pl.wikipedia.org/wiki?curid=4193174" title="Gaudenty z Novary">
Gaudenty z Novary

Gaudenty z Novary (wł. "Gaudenzio di Novara", ur. 327 w Ivrei, zm. 22 stycznia 418 w Novarze) – pierwszy biskup Novary, święty Kościoła katolickiego. Jego wspomnienie liturgiczne wypada 22 stycznia.
Życiorys.
Gaudenty urodził się w Ivrei, w rodzinie pogańskiej. W rodzinnym mieście rozpoczął swoją drogę do chrześcijaństwa, która zakończyła się w Vercelli, u boku Euzebiusza, pierwszego biskupa w Piemoncie. Według niektórych, właśnie w Vercelli Gaudenzio przyjął święcenia kapłańskie. Biskup Euzebiusz wysłał go wkrótce do Novary, do pomocy księdzu Lorenzo, który samotnie głosił ewangelię na ciągle jeszcze pogańskim terenie. Był to wówczas okres szerzenia się arianizmu, którego zwolennicy zaprzeczali boskiej naturze Chrystusa, ciesząc się poparciem cesarza Konstancjusza II. Po synodzie w Mediolanie w 355 roku Konstancjusz II skazał na wygnanie biskupa Atanazego Wielkiego i kilku jego zwolenników, w tym Euzebiusza, do którego potajemnie dołączył Gaudenty. Wkrótce jednak, z nakazu Euzebiusza, powrócił do Włoch, by kontynuować swoje nauczanie, zwłaszcza w Novarze, gdzie zamordowano księdza Lorenza. Zajął jego miejsce, popierany przez nowego przyjaciela, Ambrożego, biskupa Mediolanu. W 398 roku Gaudenty został konsekrowany przez następcę Ambrożego, Symplicjana na biskupa Novary, którą to funkcję pełnił przez dwadzieścia lat, umacniając chrześcijaństwo i kształcąc uczniów aspirujących do kapłaństwa. Wkrótce po jego śmierci rozniosły się pogłoski o jego cudach czynionych mocą modlitwy.
Relikwie świętego znajdują się w Novarze w bazylice pod jego wezwaniem będącej najwyższym kościołem Włoch.

</doc>
<doc id="4193175" url="https://pl.wikipedia.org/wiki?curid=4193175" title="North River Shores">
North River Shores

North River Shores – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193180" url="https://pl.wikipedia.org/wiki?curid=4193180" title="Iraklio (stacja metra)">
Iraklio (stacja metra)

Iraklio (gr: "Ηράκλειο") – stacja metra ateńskiego na linii 1 (zielonej), 19,246 km od Pireusu. Została otwarta 4 marca 1957. Znajduje się na terenie miasta Iraklio.

</doc>
<doc id="4193182" url="https://pl.wikipedia.org/wiki?curid=4193182" title="Palm City">
Palm City

Palm City – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193183" url="https://pl.wikipedia.org/wiki?curid=4193183" title="Kościół Najświętszej Maryi Panny Królowej Polski w Pawłowie">
Kościół Najświętszej Maryi Panny Królowej Polski w Pawłowie

Kościół Najświętszej Maryi Panny Królowej Polski – rzymskokatolicki kościół filialny w Pawłowie. Świątynia należy do parafii Podwyższenia Krzyża Świętego w Brzegu w dekanacie Brzeg północ, archidiecezji wrocławskiej.

</doc>
<doc id="4193185" url="https://pl.wikipedia.org/wiki?curid=4193185" title="Irini (stacja metra)">
Irini (stacja metra)

Irini (gr: "Ειρήνη") – stacja metra ateńskiego na linii 1 (zielonej), 20,850 km od Pireusu. Została otwarta 3 września 1982. Znajduje się na terenie miasta Amarusi, w pobliżu kompleksu olimpijskiego, na którym rozgrywane były Letnie Igrzyska Olimpijskie w 2004.

</doc>
<doc id="4193187" url="https://pl.wikipedia.org/wiki?curid=4193187" title="Port Salerno">
Port Salerno

Port Salerno – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193188" url="https://pl.wikipedia.org/wiki?curid=4193188" title="Neradziotisa (stacja metra)">
Neradziotisa (stacja metra)

Neradziotisa (gr: "Νερατζιώτισσα") – stacja metra ateńskiego na linii 1 (zielonej). Została otwarta 6 sierpnia 2004. Znajduje się na terenie miasta Amarusi. Jest stacją węzłową, umożliwiająca przesiadkę na pociąg kolei podmiejskiej Kiato – Lotnisko.

</doc>
<doc id="4193191" url="https://pl.wikipedia.org/wiki?curid=4193191" title="Wojciech Korejwa">
Wojciech Korejwa

Wojciech Korejwa herbu Dębno"" (ur. w XIV w., zm. w XV w.) – bojar litewski"", adoptowany podczas unii horodelskiej (1413)"".
Tytułował się mianem "z Sowgotska".
Życiorys.
Korejwa był postacią historycznie mało znaną. Aktem unii horodelskiej zawartej w 1413 roku adoptowany do herbu Dębno. Ród Dębnów reprezentował i przywiesił do aktu swą pieczęć Dobiesław z Oleśnicy.
Życie prywatne.
Jego imię (Korejwa) na Litwie było dość rozpowszechnione i daje się je stwierdzić u kilku rodów (np. u Giedrojciów). Na jego pochodzenie może rzucać światło jego rodzinne Sowgotsko (Sowgodsko, Sanguniszki). Nie ulega bowiem wątpliwości, że jest dana miejscowość tożsama z osadą Sowguttendorf, która wspomniana jest w opisie jednej z krzyżackich rejz, jako leżąca w pobliżu Kiernowa. Nazwa ta pozostaje również niewątpliwie w związku z imieniem Sowgut, które to nosi bojar litewski wspomnianej w innej znów rejzie z roku 1386, jako mieszkaniec wsi Girstawtendorff. Władysław Semkowicz spekuluje, że zważywszy na dane fakty można by wnieść, że Korejew był synem Sowguta, a wnukiem Girstawta.

</doc>
<doc id="4193192" url="https://pl.wikipedia.org/wiki?curid=4193192" title="Rio (Floryda)">
Rio (Floryda)

Rio – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193196" url="https://pl.wikipedia.org/wiki?curid=4193196" title="Kenner Gutiérrez">
Kenner Gutiérrez

Kenner Gutiérrez Cerdas (ur. 9 czerwca 1989 w Alajueli) – kostarykański piłkarz występujący na pozycji środkowego obrońcy, obecnie zawodnik Alajuelense.
Kariera klubowa.
Gutiérrez pochodzi z miasta Alajuela i jest wychowankiem akademii juniorskiej tamtejszego potentata – klubu LD Alajuelense. Do pierwszej drużyny został włączony w wieku dwudziestu lat; w kostarykańskiej Primera División zadebiutował za kadencji trenera Marco de Cerqueiry, 24 października 2009 w wygranym 2:1 spotkaniu z Cartaginés. Już kilka miesięcy później był członkiem drużyny Alajuelense odnoszącej liczne sukcesy na arenie krajowej – w jesiennym sezonie Invierno 2010 wywalczył tytuł mistrza Kostaryki, sukces ten powtarzając również w wiosennych rozgrywkach Verano 2011. Trzecie z rzędu mistrzostwo Kostaryki osiągnął w sezonie Invierno 2011, zaś czwarty tytuł mistrza kraju zdobył w sezonie Invierno 2012. W tym samym roku wywalczył także superpuchar Kostaryki – Supercopa de Costa Rica. Podczas tego obfitego w osiągnięcia okresu pozostawał jednak wyłącznie rezerwowym obrońcą w taktyce szkoleniowca Óscara Ramíreza, nie potrafiąc wygrać rywalizacji o miejsce na środku obrony z graczami takimi jak Johnny Acosta, Giancarlo González czy Porfirio López.
Podstawowym graczem Alajuelense został dopiero w okolicach marca 2013. Premierowego gola w najwyższej klasie rozgrywkowej strzelił 5 września 2013 w wygranej 2:1 konfrontacji z Uruguayem. W tym samym sezonie Invierno 2013 wywalczył swoje piąte mistrzostwo Kostaryki – lecz dopiero pierwsze jako podstawowy stoper. W rozgrywkach Verano 2014 osiągnął natomiast tytuł wicemistrza kraju. Osiągnięcie to powtórzył również w sezonie Verano 2015, a później podczas rozgrywek Invierno 2015. Czwarte wicemistrzostwo Kostaryki – a zarazem trzecie z rzędu – zanotował natomiast z Alajuelense w sezonie Verano 2016.
Kariera reprezentacyjna.
W marcu 2009 Gutiérrez został powołany przez Rónalda Gonzáleza do reprezentacji Kostaryki U-20 na Mistrzostwa Ameryki Północnej U-20. Podczas turnieju rozgrywanego na Trynidadzie i Tobago rozegrał dwa mecze na pięć możliwych (z czego jeden w wyjściowym składzie), zaś jego zespół triumfował ostatecznie w rozgrywkach po pokonaniu w finale USA (3:0). Pół roku później znalazł się w składzie na Mistrzostwa Świata U-20 w Egipcie. Podczas tych rozgrywek był głównie rezerwowym dla pary stoperów tworzonej przez Roya Smitha i José Menę. Wystąpił w trzech z siedmiu spotkań (z czego w dwóch w pierwszej jedenastce), a Kostarykańczycy okazali się rewelacją młodzieżowego mundialu – odpadli dopiero w półfinale po porażce z Brazylią (0:1) i zajęli czwarte miejsce.
W październiku 2011 Gutiérrez w barwach reprezentacji Kostaryki U-23 wziął udział w eliminacjach do północnoamerykańskiego turnieju kwalifikacyjnego do Igrzysk Olimpijskich w Londynie. Nie rozegrał jednak wówczas żadnego spotkania, a podopieczni Rónalda Gonzáleza po przegranym dwumeczu barażowym nie zdołali awansować do finałowych rozgrywek kwalifikacyjnych o awans na igrzyska.
W styczniu 2017 Gutiérrez został powołany przez selekcjonera Óscara Ramíreza – swojego byłego trenera z Alajuelense – do reprezentacji Kostaryki na turniej Copa Centroamericana. Tam 15 stycznia w wygranym 3:0 meczu z Belize zadebiutował w seniorskiej kadrze. Ogółem podczas tych rozgrywek rozegrał dwa z pięciu możliwych spotkań (obydwa w wyjściowym składzie), zaś Kostarykańczycy uplasowali się ostatecznie na czwartym miejscu. Sześć miesięcy później znalazł się w składzie na Złoty Puchar CONCACAF; tam również pełnił głównie rolę rezerwowego zawodnika i wystąpił w czterech z pięciu meczów (z czego w dwóch w wyjściowej jedenastce). Jego drużyna zakończyła natomiast swój udział w turnieju na półfinale, ulegając w nim gospodarzowi i późniejszemu zwycięzcy – USA (0:2).

</doc>
<doc id="4193197" url="https://pl.wikipedia.org/wiki?curid=4193197" title="Sander Arends">
Sander Arends

Sander Arends (ur. 9 sierpnia 1991 w Leeuwarden) – holenderski tenisista.
Kariera tenisowa.
Zawodowym tenisistą Arends jest od 2012 roku.
Startuje głównie w konkurencji gry podwójnej, wielokrotnie wygrywając imprezy ATP Challenger Tour.
W zawodach rangi ATP Tour w grze podwójnej wygrał jeden turniej spośród czterech osiągniętych finałów.
W rankingu gry pojedynczej Arends najwyżej był na 1057. miejscu (12 stycznia 2015), a w klasyfikacji gry podwójnej na 55. pozycji (16 lipca 2018).

</doc>
<doc id="4193199" url="https://pl.wikipedia.org/wiki?curid=4193199" title="Asru">
Asru

Asru – śpiewaczka świątynna ze starożytnego Egiptu żyjąca w okresie XXV lub XXVI dynastii (750–525 r. p.n.e.), której mumia, od roku 1825 przechowywana w Manchester Museum, była obiektem licznych badań naukowych.
Informacje o życiu Asru pochodzą z dwóch źródeł: napisów na jej dwóch trumnach oraz badań antropologicznych i medycznych mumii. Asru mieszkała w Tebach i należała do dobrze sytuowanej grupy mieszkańców tego miasta. Była śpiewaczką świątyni poświęconej Amonowi w Karnaku.
Miejsce pogrzebania Asru nie jest znane, jej mumia wraz z trumnami trafiła na początku XIX w. do kolekcji E. i W. Garrattów, którzy podarowali je Manchester Museum w 1825 r., gdzie przechowywane są do dziś (mumia pod numerem katalogowym 1777). Mumia Asru i jej dwie trumny zapoczątkowały kolekcję staroegipską Manchester Museum. Mumia jest dobrze zachowana, choć pozbawiona pierwotnie owijających ją bandaży. Szczegółowe badania mumii Asru prowadzono w latach 70. XX w., gdy wykonano serię zdjęć rentgenowskich, a następnie objęto ją programem badań realizowanym od roku 1999, włączającym m.in. wykonanie tomografii komputerowej, badań parazytologicznych i rekonstrukcji wyglądu twarzy. Ustalono, że kobieta zmarła w mocno podeszłym, jak na ówczesne warunki, wieku ponad 50 lat, przypuszczalnie nawet ponad 60. Miała ślady pylicy płuc, artretyzmu w stawach palców i kolana, zwapnień uciskających na nerwy w rejonie kręgosłupa, zaawansowanych zmian w kościach szczęk, związanych z zakażeniami przy korzeniach zębów trzonowych. Stwierdzono liczne braki zębów trzonowych, silnie starte korony zębów przednich, ponadto ujawniono ślady zagojonego złamania lędźwiowego odcinka kręgosłupa. Asru cierpiała także na schorzenia pasożytnicze, w jej wnętrznościach wykryto ślady wywołanej przez przywry schistosomatozy, larwy nicieni Strongylida oraz okaz tasiemca bąblowcowego. Szukano także w tkankach Asru śladów zażywania narkotyków, jednak wyniki analiz nie wykazały takich śladów.

</doc>
<doc id="4193204" url="https://pl.wikipedia.org/wiki?curid=4193204" title="Eljor Iszmuchamiedow">
Eljor Iszmuchamiedow

Eljor Muchitdinowicz Iszmuchamiedow (ros. Эльёр Мухитдинович Ишмухаме́дов; ur. 1 maja 1942) – radziecki i uzbecki reżyser filmowy i scenarzysta. Zasłużony Działacz Sztuk Uzbeckiej SRR.

</doc>
<doc id="4193205" url="https://pl.wikipedia.org/wiki?curid=4193205" title="Hobe Sound">
Hobe Sound

Hobe Sound – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193207" url="https://pl.wikipedia.org/wiki?curid=4193207" title="Australian Open 2018 (kwalifikacje gry pojedynczej mężczyzn)">
Australian Open 2018 (kwalifikacje gry pojedynczej mężczyzn)

Australian Open 2018 – kwalifikacje gry pojedynczej mężczyzn – kwalifikacje do zawodów singlowych mężczyzn, w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 10–14 stycznia na twardych kortach Melbourne Park w Melbourne.

</doc>
<doc id="4193208" url="https://pl.wikipedia.org/wiki?curid=4193208" title="Reputation">
Reputation

Reputation – szósty album studyjny amerykańskiej piosenkarki Taylor Swift, wydany 10 listopada 2017 roku. Pierwszym singlem promującym album został wydany 24 sierpnia 2017 roku utwór „Look What You Made Me Do”, kolejnymi singlami zostały utwory „...Ready for It?” i nagrany wspólnie z Edem Sheeranem i Future „End Game” 
Z łączną sprzedażą 1 216 000 kopii w ciągu pierwszego tygodnia od premiery, "Reputation" stał się najlepiej sprzedającym albumem w Stanach Zjednoczonych w 2017 roku.

</doc>
<doc id="4193210" url="https://pl.wikipedia.org/wiki?curid=4193210" title="Indiantown (Floryda)">
Indiantown (Floryda)

Indiantown – jednostka osadnicza w Stanach Zjednoczonych, w stanie Floryda, w hrabstwie Martin.

</doc>
<doc id="4193213" url="https://pl.wikipedia.org/wiki?curid=4193213" title="Kościół św. Jadwigi w Brzegu">
Kościół św. Jadwigi w Brzegu



</doc>
<doc id="4193214" url="https://pl.wikipedia.org/wiki?curid=4193214" title="Kim Yoo-mi">
Kim Yoo-mi

Kim Yoo-mi (ur. 12 października 1979 w Yangyang) – południowokoreańska aktorka filmowa, teatralna i telewizyjna.
Życie prywatne.
Od 2016 jest żoną aktora Jung Woo z którym ma córkę.
Linki zewnętrzne.
Kim Yoo-mi w bazie Filmweb
 w bazie IMDb

</doc>
<doc id="4193217" url="https://pl.wikipedia.org/wiki?curid=4193217" title="Serei Eri">
Serei Eri

Serei Eri, właśc. sir Vincent Serei Eri (ur. 12 września 1936 w Moveave, zm. 25 maja 1993 w Port Moresby) – papuaski polityk i pisarz, piąty gubernator generalny Papui-Nowej Gwinei, uhonorowany Orderem św. Michała i św. Jerzego (GCMG).
Życiorys.
Ukończył studia na University of Papua New Guinea, po których rozpoczął pracę jako nauczyciel. Kolejno został dyrektorem ds. edukacji, a w 1975 pierwszym konsulem generalnym Papui-Nowej Gwinei w Australii, z siedzibą w Sydney. W 1986 założył, razem z Tedem Diro, Ludową Partię Postępu ("People’s Action Party") i uzyskał mandat w Parlamencie Narodowym.
W latach 1981–1982 był dyrektorem departamentu obrony, w 1984–1990 przewodniczącym komisji finansowej University of Papua New Guinea. 27 lutego 1990 mianowano go piątym gubernatorem generalnym Papui-Nowej Gwinei, na sześcioletnią kadencję. Wkrótce po objęciu urzędu stanął w obliczu kryzysu konstytucyjnego. Wicepremier Ted Diro, wieloletni przyjaciel Vincenta Eri, został uznany za winnego korupcji. Konstytucja nakładała na gubernatora generalnego obowiązek odwołania go, ale Eri nie zrobił tego. Wywołało to kontrowersje i pojawiły się wezwania, aby sam opuścił urząd. Ostatecznie premier Rabbie Namaliu przesłał formalną prośbę do królowej Elżbiety II, aby go odwołać. 4 października 1991, zanim wniosek Namaliu został rozpatrzony, Eri zrezygnował ze stanowiska.
Życie rodzinne.
W 1959, 23-letni Vincent poznał Margaret Karulaka, 18-letnią pielęgniarkę pracującą w szpitalu w Orokolo, w prowincji Gulf. W tym samym roku pobrali się w kościele katolickim. Margaret porzuciła pracę, aby opiekować się dziećmi. Kariera polityczna męża zmuszała ich do częstych przeprowadzek i licznych podróży. W 1968 wybudował dom w Hohola, na przedmieściach Port Moresby, gdzie spędził resztę życia, po rezygnacji z urzędu gubernatora. Po powrocie z Australii wybudował kolejny dom, dla swojej żony, w wiosce Iokea, aby mogła cieszyć się prostym, wiejskim życiem.
Zmarł w swoim domu 25 maja 1993, w wieku 57 lat, pozostawiając sześcioro dzieci i wielu wnuków.
Twórczość literacka.
W 1970 ukazała się powieść "The Crocodile", autorstwa Vincenta Eri, często przytaczana jako pierwsza papuaska powieść opublikowana w języku angielskim. W rzeczywistości za pierwszą należy uznać, wydaną w 1932, książkę Ligeremaluoga "Erstwhile Savage: An Account of the Life of Ligeremaluoga". Powieść Eri odniosła światowy sukces, jej edycje ukazały się w wielu krajach. Przede wszystkim jednak największe znaczenie ma ona dla narodu Papui-Nowej Gwinei, który dopiero w 1975 uzyskał niepodległość. Tytułowy krokodyl symbolizuje kolonizatorów, jest metaforycznym ujęciem Australijczyków, silnych, potężnych, z którymi trudno się walczy.
"The Crocodile" był lekturą obowiązkową w szkołach średnich w latach 70. i 80.
Od 2011 przyznawane są corocznie papuaskie nagrody literackie "Crocodile Prize", pamięci Sir Vincenta Eri.

</doc>
<doc id="4193225" url="https://pl.wikipedia.org/wiki?curid=4193225" title="David Myrie">
David Myrie



</doc>
<doc id="4193229" url="https://pl.wikipedia.org/wiki?curid=4193229" title="Charles J. Jenkins">
Charles J. Jenkins

Charles Jones Jenkins (ur. 6 stycznia 1805 w Beaufort, zm. 14 czerwca 1883 w Auguście) – amerykański polityk.
Życiorys.
Urodził się 6 stycznia 1805 w Beaufort. Przez dwa lata studiował na University of Georgia, a następnie przeniósł się do Nowego Jorku, gdzie w 1824 roku ukończył Union College. Dwa lata później został przyjęty do palestry i rozpoczął prywatną praktykę w Auguście. W 1830 roku zainteresował się polityką i w sześć lat później został wybrany do legislatury stanowej Georgii, gdzie zasiadał przez większość lat 40., aż do roku 1850. W 1853 roku bezskutecznie ubiegał się o stanowisko gubernatora Georgii, a w czasie wojny secesyjnej był członkiem Sądu Najwyższego Georgii. Tuż po jej zakończeniu został wybrany gubernatorem, starając się przywrócić stan do statusu sprzed konfliktu. Zaangażował się w odbudowę linii kolejowych i uzupełnienie budżetu. Sprzeciwiał się radykalnej rekonstrukcji kraju. Został zdjęty z urzędu po trzech latach, przez generała George’a Meade’a. W wyborach prezydenckich w 1872 roku uzyskał 2 głosy elektorskie. Było to wynikiem śmierci kandydata demokratów Horace’a Greeleya i podziału głosów w Kolegium Elektorów. Jenkins przez kilka lat przebywał za granicą, by następnie wrócić do Georgii i pełnić funkcję zarządcy uniwersytetu stanowego. Zmarł 14 czerwca 1883 roku w Auguście.

</doc>
<doc id="4193231" url="https://pl.wikipedia.org/wiki?curid=4193231" title="Matthäus Apelt">
Matthäus Apelt

Matthäus Apelt, właściwie "Matthäus Apelles von Löwenstern" (ur. 20 kwietnia 1594 w Prudniku, zm. 11 kwietnia 1648 we Wrocławiu) – niemiecki kompozytor.
Życiorys.
Matthäus był synem prudnickiego rymarza. W 1610–1613 uczęszczał do gimnazjum w Brzegu. Od 1613 do 1625 pracował jako kantor i nauczyciel śpiewu w Prudniku i Głubczycach. Jednym z jego uczniów był Wenzel Scherffer von Scherffenstein.
W 1625 roku Henryk Wacław Podiebradowicz oznaczył Apelta jako jego kierownik muzyczny i skarbnik w Bierutowie. Prowadził kapelę dworską oraz chór. W 1631 cesarz Ferdynand II Habsburg nadał mu tytuł Radcy Cesarskiego. W 1634 otrzymał predykat von Löwenstern. Został kapelmistrzem książąt oleśnickich w 1635. W 1637 złożył swój podpis na akcie nadania praw miejskich Międzyborza.
Jego pierwsza żona zmarła w 1636. W 1637 ożenił się ponownie z wdową Barbarą von Tarnau und Kühschmal. Stał się wówczas właścicielem Karwińca.
W 1639 stał się sekretarzem księcia Karola Fryderyka I w Oleśnicy. Po zajęciu zamku oleśnickiego przez wojska szwedzkie razem z księciem przeniósł się do Wrocławia. Zamieszkał w pobliżu wrocławskiej rezydencji książąt oleśnickich. Zmarł 11 kwietnia 1648. Został pochowany w katedrze św. Marii Magdaleny we Wrocławiu.
W 1664, już po śmierci Apelta, w drukarni Baumanna G. juniora we Wrocławiu wydano dedykowany księciu Karolowi Fryderykowi, jego żonie, córce oraz innym książęcym personom zbiór 30 pieśni świeckich zatytułowany "Fruelings – Mayen". Jego egzemplarz zachował się w Bibliotece Uniwersyteckiej we Wrocławiu.
Praca muzyczna.
Jako muzyk, Matthäus Apelt używał włoskiego stylu koncertowego. Tworzył pieśni religijne, które były bardzo popularne w swoim czasie, kilka motetów, czasem organizował koncerty muzyki sakralnej. W swoim życiu napisał ponad 30 pieśni.
Do jego najbardziej znanych prac należą:

</doc>
<doc id="4193234" url="https://pl.wikipedia.org/wiki?curid=4193234" title="Allan Miranda">
Allan Miranda

Allan Ricardo Miranda Albertazzi (ur. 28 maja 1987 w San José) – kostarykański piłkarz występujący na pozycji prawego lub środkowego obrońcy, obecnie zawodnik gwatemalskiej Antigui GFC.
Kariera klubowa.
Miranda pochodzi z miasta Desamparados w aglomeracji stołecznego San José, wychowywał się w tamtejszej dzielnicy Fátima. Karierę piłkarską rozpoczynał w lokalnym drugoligowym zespole AD Desamparados, skąd przeniósł się do innego drugoligowca – stołecznego Barrio México, którego barwy reprezentował przez pół roku. W styczniu 2012 przebił się do najwyższej klasy rozgrywkowej, podpisując umowę z drużyną Municipal Pérez Zeledón. W kostarykańskiej Primera División zadebiutował 15 stycznia 2012 w wygranym 2:1 spotkaniu z Belén, zaś premierowego gola w pierwszej lidze strzelił 16 kwietnia 2014 w wygranej 4:2 konfrontacji z Puntarenas. Ogółem barwy Pérez Zeledón reprezentował ze zmiennym szczęściem – często jako rezerwowy – przez trzy lata, nie odnosząc poważniejszych sukcesów. W styczniu 2015 odszedł do niżej notowanego rywala zza miedzy – ekipy Puma Generaleña, gdzie z kolei spędził pół roku jako kluczowy zawodnik linii defensywy. Nie zdołał jednak uchronić klubu przed spadkiem do drugiej ligi.
W lipcu 2015 Miranda został zawodnikiem ówczesnego mistrza Kostaryki – klubu CS Herediano. Przychodził tam jako boczny obrońca, mający zastąpić w drużynie reprezentanta kraju Dave'a Myrie (który ostatecznie pozostał jednak w Herediano), jednak ze względu na kontuzję stopera Luisa Omara Hernándeza zaczął być wystawiany na środku obrony. Od razu wywalczył sobie pewne miejsce w wyjściowym składzie i jeszcze w tym samym roku dotarł z Herediano do finału pucharu Kostaryki – Copa Banco Popular. W wiosennym sezonie Verano 2016 wywalczył natomiast tytuł mistrza Kostaryki, mając pewne miejsce w taktyce trenera Hernána Medforda. Pół roku później – w jesiennym sezonie Invierno 2016 – zdobył wicemistrzostwo kraju, natomiast podczas rozgrywek Verano 2017 osiągnął z ekipą z Heredii swoje drugie mistrzostwo Kostaryki. Ogółem barwy Herediano reprezentował przez dwa lata.
W lipcu 2017 Miranda przeszedł do gwatemalskiego zespołu Antigua GFC z miasta Antigua Guatemala. Dołączył tam do swoich rodaków Adriána de Lemosa i José Meny, występujących już w tym klubie. W tamtejszej Liga Nacional de Guatemala zadebiutował 13 sierpnia 2017 wygranym 2:0 meczu z Xelajú, natomiast pierwszą bramkę zdobył 3 września tego samego roku w przegranym 2:4 pojedynku z Siquinalą. Już w jesiennym sezonie Apertura 2017 jako podstawowy obrońca zdobył z Antiguą tytuł mistrza Gwatemali.
Kariera reprezentacyjna.
W seniorskiej reprezentacji Kostaryki Miranda zadebiutował za kadencji selekcjonera Óscara Ramíreza, 2 lutego 2016 w przegranym 0:1 meczu towarzyskim z Wenezuelą. W styczniu 2017 został powołany na turniej Copa Centroamericana; tam rozegrał trzy z pięciu możliwych spotkań (z czego wszystkie w wyjściowym składzie), zaś jego kadra zajęła czwarte miejsce w rozgrywkach.

</doc>
<doc id="4193237" url="https://pl.wikipedia.org/wiki?curid=4193237" title="Sierhy">
Sierhy

Sierhy (błr. Сергі, "Serhi"; ros. Серги, "Serhi") – wieś na Białorusi, w obwodzie witebskim, w rejonie postawskim. Wchodzi w skład sielsowietu Duniłowicze.
Historia.
W 1870 roku wieś w guberni wileńskiej Imperium Rosyjskiego.
W okresie międzywojennym wieś Sierhy leżała w granicach II Rzeczypospolitej w gminie wiejskiej Duniłowicze, w powiecie postawskim, w województwie wileńskim.
Według Powszechnego Spisu Ludności z 1921 roku zamieszkiwało tu 226 osób, 225 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali białoruska przynależność narodową. Było tu 41 budynków mieszkalnych. W 1931 w 48 domach zamieszkiwało 208 osób.
Miejscowość należała do parafii rzymskokatolickiej i prawosławnej w Duniłowiczach. Podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Duniłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941-1944 była pod okupacją niemiecką. Następnie leżała w BSRR. Od 1991 roku w Republice Białorusi.
Parafia rzymskokatolicka.
Parafia św. Piotra i Pawła w Sierhach leży w dekanacie postawskim diecezji witebskiej.

</doc>
<doc id="4193238" url="https://pl.wikipedia.org/wiki?curid=4193238" title="Kaplica św. Faustyny w Pisarzowicach">
Kaplica św. Faustyny w Pisarzowicach

Kaplica św. Faustyny – rzymskokatolicka kaplica w Pisarzowicach w powiecie brzeskim. Świątynia należy do parafii Podwyższenia Krzyża Świętego w Brzegu w dekanacie Brzeg północ, archidiecezji wrocławskiej.
Historia świątyni.
Budowa kaplicy w Pisarzowicach rozpoczęła się w 2007 roku, jej zakończenie nastąpiło w 2015 roku.

</doc>
<doc id="4193244" url="https://pl.wikipedia.org/wiki?curid=4193244" title="Julio Parrilla Díaz">
Julio Parrilla Díaz

Julio Parrilla Díaz, Adsis, (ur. 25 marca 1946 w Orense) – hiszpański duchowny rzymskokatolicki działający w Ekwadorze, w latach 2013–2021 biskup Riobamby.
Życiorys.
Święcenia kapłańskie przyjął 30 marca 1975 w zgromadzeniu salezjanów. W 1981 wystąpił z zakonu i uzyskał inkardynację do diecezji Salamanka. W 1991 wyjechał do Ekwadoru i podjął pracę duszpasterską w wikariacie apostolskim Esmeraldas i archidiecezji Quito. Współpracował także ze stowarzyszeniem ADSIS, którego był sekretarzem generalnym, a także krajowym dyrektorem.
18 kwietnia 2008 został mianowany biskupem diecezji Loja. Sakry biskupiej udzielił mu 5 czerwca 2008 abp Giacomo Guido Ottonello.
12 stycznia 2013 otrzymał nominację na biskupa Riobamby. Ingres odbył się 2 marca 2013.
28 kwietnia 2021 papież Franciszek przyjął jego rezygnację z pełnionej funkcji.

</doc>
<doc id="4193250" url="https://pl.wikipedia.org/wiki?curid=4193250" title="Mirosław Kernbaum">
Mirosław Kernbaum

Mirosław Kernbaum (ur. 5 marca 1882 w Warszawie, zm. 14 listopada 1911 w Krakowie) – polski fizyk, autor pionierskich prac na temat radiolizy wody.
Życiorys.
Syn warszawskiego przemysłowca Józefa Kernbauma (1856–1939) i Reginy z domu Berlinerblau (1860–1932). Jego siostra, artystka Jadwiga była żoną Marcelego Handelsmana. Uczęszczał do szkoły realnej W. Górskiego, a następnie wstąpił na Politechnikę w Charlottenburgu. Był aktywnym działaczem tamtejszej polskiej młodzieży akademickiej, należąc do odłamu narodowców; uczestniczył w manifestacjach antypruskich, organizowanych przez stowarzyszenie studenckie „Techne”.
Naukę przerwało aresztowanie wraz z 26 kolegami w dniu 15 lutego 1902 i wydalenie go z Prus cztery tygodnie później. Powodem był udział w proteście przeciwko wykładom Schiemanna. Po powrocie do Warszawy został aresztowany i osadzony w Cytadeli Warszawskiej na 7 tygodni, wskutek denuncjacji policji pruskiej i oskarżenia o kontakty z rewolucjonistami rosyjskimi.
Od października 1902 przebywał w Zurychu, gdzie kontynuował naukę na tamtejszej Politechnice. W Zurychu należał Związku Młodzieży Polskiej „Zet” i był sekretarzem Zjednoczenia Towarzystw Młodzieży Polskiej Zagranicą. W 1905 roku immatrykulował się na Uniwersytecie w Strasburgu, ale w tym samym miesiącu został wydalony z prowincji Alzacji-Lotaryngii. Od jesieni 1905 roku studiował na Uniwersytecie Genewskim, uzyskując tytuł doktora w 1908 roku na podstawie rozprawy przygotowanej pod kierunkiem Charlesa-Eugène'a Guye'a. W Genewie jako członek Związku Młodzieży Polskiej „Zet” należał do lokalnej organizacji młodzieżowej „Ogniwo”, do połowy 1907 roku zajmując stanowisko Ligi Narodowej i Narodowej Demokracji, a po rozłamie w 1908 roku i zerwaniu z Ligą Narodową, opowiadając się za porozumieniem. 
Jesienią 1908 roku przeniósł się do Paryża i został asystentem Marii Skłodowskiej-Curie. W Paryżu przez krótki czas był prezesem Zjednoczenia Towarzystw Młodzieży Polskiej Zagranicą i należał do Centralizacji „Zet”, zanim nie zniechęcił się do aktywności politycznej.
W lecie 1911 roku przeniósł się do Krakowa. 14 listopada popełnił samobójstwo w swoim mieszkaniu przy ul. Batorego strzałem w skroń z rewolweru, jak podawały gazety, przyczyną był rozstrój nerwowy. Późniejsze źródła wskazywały na wiele przyczyn osobistych, w tym nieuleczalną chorobę, zawód miłosny, zmianę orientacji politycznej i trudności w uzyskaniu stanowiska naukowego na Uniwersytecie Jagiellońskim. Pochowany jest na cmentarzu Powązkowskim (kwatera 34, rząd 2, miejsce 14/15).
Dorobek naukowy.
Kernbaum był autorem 10 prac. Praca doktorska składała się z dwóch części; w pierwszej badał rozpad polonu, dochodząc do mylnego wniosku, że promieniowanie emitowane przez polon nie zawiera cząstek alfa. W drugiej części pracy dowodził, że promienie X nie mają wpływu na radioaktywność ciał promieniotwórczych. Pod kierunkiem Curie-Skłodowskiej podjął prace nad rozkładem wody pod wpływem promieniowania beta, nadfioletowego, słonecznego.
Upamiętnienie.
W 1912 roku dla uczczenia jego pamięci dzięki darowiźnie rodziców i siostry Jadwigi w wysokości 10 tysięcy rubli powstała w Warszawie przy Towarzystwie Naukowym Warszawskim Pracownia Radiologiczna im. Mirosława Kernbauma, której kierowniczką zgodziła się zostać Skłodowska-Curie. Nie mogła jednak kierować placówką osobiście, wysłała więc do Warszawy swoich dwóch najlepszych asystentów, Jana Kazimierza Danysza i Ludwika Wertensteina. W 10. rocznicę jego śmierci wydano jego pisma wybrane, zawierające prace z języka francuskiego w tłumaczeniu Marii Asterblumówny.

</doc>
<doc id="4193252" url="https://pl.wikipedia.org/wiki?curid=4193252" title="Da Vinci Learning">
Da Vinci Learning



</doc>
<doc id="4193255" url="https://pl.wikipedia.org/wiki?curid=4193255" title="Jan Inglot (1906–1994)">
Jan Inglot (1906–1994)

Jan Inglot (ur. 23 sierpnia 1906 w Albigowej, zm. w sierpniu 1994 w Gliwicach) – polski chemik, prof. dr. inż.
Życiorys.
Syn Tomasza i Doroty z domu Filar. W 1926 ukończył gimnazjum im. Henryka Sienkiewicza w Łańcucie, a następnie rozpoczął studia na Wydziale Chemicznym Politechniki Lwowskiej. W 1932 złożył egzamin dyplomowy i wyjechał do Krakowa, gdzie został asystentem w Katedrze Chemii Fizycznej i Elektrochemii Uniwersytetu Jagiellońskiego. Prowadził zajęcia ze studentami oraz prowadził badania nad urządzeniami i pomiarami zjawisk fizyko-chemicznych na granicy faz powietrze-roztwór. W 1937 objął stanowisko kierownika Centralnego Laboratorium Chemicznego w Hucie Ostrowiec i zajmował je do 1944, kiedy to powrócił do Krakowa i podjął pracę w Instytucie Żelaza i Stali. Rok później został skierowany do Huty Batory, gdzie kierował Centralnym Laboratorium Chemicznym, opracował tam metodę produkcji nadsiarczanu amonu. Od 1950 Dyrekcja Zjednoczenia Hutnictwa Żelaza i Stali skierowała Jana Inglota do Biura Projektów Przemysłu Hutniczego w Gliwicach, w 1962 został kierownikiem Zakładu Chemii Analitycznej Instytutu Metalurgii Żelaza. W 1965 został odznaczony Krzyżem Kawalerskim Orderu Odrodzenia Polski, w 1968 Rada Państwa nadała Janowi Inglotowi tytuł profesora nadzwyczajnego nauk technicznych. W 1974 przeszedł na emeryturę, a cztery lata później ostatecznie zrezygnował z pracy w instytucie. 

</doc>
<doc id="4193257" url="https://pl.wikipedia.org/wiki?curid=4193257" title="Aníbal Nieto Guerra">
Aníbal Nieto Guerra

Aníbal Nieto Guerra OCD (ur. 23 lutego 1949 w Formaselle) – hiszpański duchowny rzymskokatolicki działający w Ekwadorze, od 2010 biskup San Jacinto.
Życiorys.
Święcenia prezbiteratu przyjął 8 sierpnia 1982 w zakonie karmelitów bosych. Pracował jako duszpasterz ekwadorskich parafii zakonnych.
10 czerwca 2006 papież Benedykt XVI mianował go biskupem pomocniczym Guayaquil ze stolicą tytularną "Tuscania". Sakry biskupiej udzielił mu 22 lipca 2006 ówczesny arcybiskup Guayaquil, Antonio Arregui Yarza.
4 listopada 2009 został mianowany biskupem nowo powstałej diecezji San Jacinto de Yaguachi (pd 2015 San Jacinto), zaś 27 lutego 2010 kanonicznie objął urząd.

</doc>
<doc id="4193262" url="https://pl.wikipedia.org/wiki?curid=4193262" title="Karol Lanckoroński z Brzezia">
Karol Lanckoroński z Brzezia



</doc>
<doc id="4193264" url="https://pl.wikipedia.org/wiki?curid=4193264" title="Proszkowa (Białoruś)">
Proszkowa (Białoruś)



</doc>
<doc id="4193266" url="https://pl.wikipedia.org/wiki?curid=4193266" title="Fausto Gaibor García">
Fausto Gaibor García

Fausto Feliciano Gaibor García (ur. 24 stycznia 1952 w Guaranda, zm. 4 czerwca 2021 w Tulcán) – ekwadorski duchowny rzymskokatolicki, w latach 2011–2021 biskup Tulcán.
Życiorys.
Święcenia kapłańskie przyjął 24 stycznia 1981 i został inkardynowany do diecezji Guaranda. Pracował przede wszystkim jako duszpasterz w stolicy diecezji, był także m.in. dyrektorem diecezjalnej rozgłośni radiowej oraz kanclerzem kurii.
31 października 2006 papież Benedykt XVI mianował go biskupem pomocniczym Riobamby ze stolicą tytularną "Naraggara". Sakry biskupiej udzielił mu 2 grudnia 2006 ówczesny ordynariusz Riobamby, Victor Alejandro Corral Mantilla.
3 maja 2011 został mianowany biskupem Tulcán.

</doc>
<doc id="4193268" url="https://pl.wikipedia.org/wiki?curid=4193268" title="Segundo René Coba Galarza">
Segundo René Coba Galarza

Segundo René Coba Galarza (ur. 26 września 1957 w Quito) – ekwadorski duchowny rzymskokatolicki, biskup Ibarry od 2020.
Życiorys.
Święcenia prezbiteratu otrzymał 3 lipca 1982 i został inkardynowany do archidiecezji Quito. Był m.in. wychowawcą w niższym seminarium, wikariuszem generalnym archidiecezji oraz sekretarzem wykonawczym komisji Episkopatu Ekwadoru ds. duchowieństwa i życia konsekrowanego.
7 czerwca 2006 został mianowany biskupem pomocniczym Quito i biskupem tyularnym "Vegesela in Byzacena". Sakry biskupiej udzielił mu 11 sierpnia 2006 abp Raúl Eduardo Vela Chiriboga.
18 czerwca 2014 otrzymał nominację na biskupa polowego Ekwadoru, zaś 12 grudnia 2019 został przeniesiony na stolicę biskupią w Ibarra (urząd objął 1 lutego 2020).
W latach 2014-2019 był sekretarzem generalnym ekwadorskiej Konferencji Episkopatu.

</doc>
<doc id="4193269" url="https://pl.wikipedia.org/wiki?curid=4193269" title="Marusi (stacja metra)">
Marusi (stacja metra)

Marusi (gr: "Μαρούσι") – stacja metra ateńskiego na linii 1 (zielonej), 23,457 km od Pireusu. Została otwarta 4 marca 1957. Znajduje się na terenie miasta Amarusi.

</doc>
<doc id="4193270" url="https://pl.wikipedia.org/wiki?curid=4193270" title="KAT (stacja metra)">
KAT (stacja metra)

KAT (gr: "KAT") – stacja metra ateńskiego na linii 1 (zielonej), 24,631 km od Pireusu. Została otwarta 27 marca 1989. Znajduje się na terenie miasta Kifisia.

</doc>
<doc id="4193271" url="https://pl.wikipedia.org/wiki?curid=4193271" title="Kifisia (stacja metra)">
Kifisia (stacja metra)

Kifisia (gr: "Κηφισιά") – stacja metra ateńskiego na linii 1 (zielonej), 25,665 km od Pireusu. Została otwarta 10 sierpnia 1957. Znajduje się na terenie miasta Kifisia i jest północną stacją końcową linii.

</doc>
<doc id="4193272" url="https://pl.wikipedia.org/wiki?curid=4193272" title="Stal Gorzów Wielkopolski (żużel) w sezonie 2018">
Stal Gorzów Wielkopolski (żużel) w sezonie 2018

Sezon 2018 był 52. Stali Gorzów Wielkopolski w ekstralidze i 71. w historii klubu.

</doc>
<doc id="4193273" url="https://pl.wikipedia.org/wiki?curid=4193273" title="Eugenio Arellano Fernández">
Eugenio Arellano Fernández

Eugenio Arellano Fernández (ur. 13 listopada 1944 w Corella) – hiszpański duchowny rzymskokatolicki działający w Ekwadorze, w latach 1995–2021 wikariusz apostolski Esmeraldas.

</doc>
<doc id="4193274" url="https://pl.wikipedia.org/wiki?curid=4193274" title="Jhamir Ordain">
Jhamir Ordain

Jhamir Kareem Ordain Alexander (ur. 29 lipca 1993 w San José) – kostarykański piłkarz występujący na pozycji prawego obrońcy, obecnie zawodnik Herediano.
Kariera klubowa.
Ordain pochodzi z miejscowości Siquirres, w prowincji Limón. Karierę piłkarską rozpoczynał w klubie Santos de Guápiles, do którego pierwszej drużyny – wówczas beniaminka najwyższej klasy rozgrywkowej – został włączony w wieku szesnastu lat przez szkoleniowca Rónalda Gómeza. W kostarykańskiej Primera División zadebiutował 28 kwietnia 2010 w przegranym 0:1 spotkaniu z Deportivo Saprissa. Przez pierwsze trzy lata pełnił jednak wyłącznie rolę rezerwowego i na ligowych boiskach pojawiał się sporadycznie. W wiosennym sezonie Verano 2012 wywalczył z Santosem wicemistrzostwo Kostaryki (rozegrał jedynie pięć spotkań) i dopiero po tym sukcesie został podstawowym zawodnikiem ekipy. W styczniu 2017 podpisał umowę z amerykańskim Portland Timbers; nie znalazł jednak uznania w oczach trenera Caleba Portera i zaledwie dwa tygodnie później został wypożyczony na pół roku z powrotem do macierzystego klubu. Ogółem barwy Santosu reprezentował przez osiem lat.
W czerwcu 2017 Ordain został piłkarzem ówczesnego mistrza Kostaryki – ekipy CS Herediano. Od razu wywalczył sobie pewne miejsce w linii defensywy i już w jesiennym sezonie Apertura 2017 zdobył z drużyną z miasta Heredia wicemistrzostwo Kostaryki.
Kariera reprezentacyjna.
W lutym 2013 Ordain został powołany przez Jafeta Soto do reprezentacji Kostaryki U-20 na Mistrzostwa Ameryki Północnej U-20. Uprzednio występował w kwalifikacjach do tego turnieju, zaś na meksykańskich boiskach rozegrał dwa z trzech możliwych spotkań (obydwa w pierwszym składzie). Jego drużyna odpadła wówczas z rozgrywek już w ćwierćfinale, ulegając w nim Kubie (1:2) i nie zakwalifikowała się na Mistrzostwa Świata U-20 w Turcji. Już kilka dni później znalazł się w składzie na Igrzyska Ameryki Środkowej w San José; tam miał pewne miejsce w jedenastce i wystąpił we wszystkich czterech spotkaniach od pierwszej minuty, strzelając gola w meczu fazy grupowej z Belize (3:0). Kostarykańczycy – pełniący wówczas rolę gospodarzy – zdobyli ostatecznie srebrny medal na męskim turnieju piłkarskim, przegrywając w finale z Hondurasowi (0:1).
W listopadzie 2014 Ordain znalazł się w ogłoszonym przez selekcjonera Paulo Wanchope'a składzie olimpijskiej reprezentacji Kostaryki U-23 na Igrzyska Ameryki Środkowej i Karaibów w Veracruz. Wystąpił wówczas w jednym z trzech możliwych meczów – w grupowej konfrontacji Haiti (2:2), w którym wpisał się również na listę strzelców. Jego drużyna odpadła natomiast z meksykańskich igrzysk już w fazie grupowej. W październiku 2015 wziął udział w północnoamerykańskim turnieju kwalifikacyjnym do Igrzysk Olimpijskich w Rio de Janeiro (uprzednio występował w eliminacjach wstępnych); rozegrał dwa z trzech możliwych spotkań (obydwa w pełnym wymiarze czasowym), natomiast jego kadra – prowadzona przez Luisa Fernando Fallasa – zakończyła swój udział w rozgrywkach już w fazie grupowej i nie awansowała na igrzyska.
W styczniu 2017 Ordain został powołany przez selekcjonera Óscara Ramíreza do reprezentacji Kostaryki na turniej Copa Centroamericana. Tam 15 stycznia w wygranym 3:0 meczu z Belize zadebiutował w seniorskiej kadrze. Ogółem podczas tych rozgrywek rozegrał dwa z pięciu możliwych spotkań (obydwa w wyjściowym składzie), zaś Kostarykańczycy uplasowali się na czwartym miejscu. Sześć miesięcy znalazł się w składzie na Złoty Puchar CONCACAF, już w trakcie rozgrywek awaryjnie zastępując kontuzjowanego Cristiana Gamboę. Podczas tego turnieju ani razu nie pojawił się jednak na boisku, a jego drużyna odpadła po półfinałowej porażce z gospodarzem i późniejszym triumfatorem – USA (0:2).

</doc>
<doc id="4193275" url="https://pl.wikipedia.org/wiki?curid=4193275" title="Skotnica (dopływ Czarnego Dunajca)">
Skotnica (dopływ Czarnego Dunajca)



</doc>
<doc id="4193277" url="https://pl.wikipedia.org/wiki?curid=4193277" title="Gerard Vesters">
Gerard Vesters

Gerard Vesters MSC (ur. 27 sierpnia 1876 w Vucht, zm. 30 sierpnia 1954) – holenderski duchowny rzymskokatolicki, misjonarz Najświętszego Serca Jezusowego, prefekt apostolski Celebes i wikariusz apostolski Rabaulu.
Biografia.
Gerard Vesters urodził się 27 sierpnia 1876 w Vucht w Holandii. 28 października 1903 otrzymał święcenia prezbiteriatu i został kapłanem misjonarzy Najświętszego Serca Jezusowego.
W grudniu 1919 papież Benedykt XV mianował go prefektem apostolskim Celebes w Holenderskich Indiach Wschodnich. 16 lutego 1923 papież Pius XI mianował go wikariuszem apostolskim Rabaulu w Nowej Gwinei Australijskiej oraz biskupem tytularnym Diocletianopolis in Palæstina. 5 sierpnia 1923 przyjął sakrę biskupią z rąk delegata apostolskiego Australazji abpa Bartolomeo Cattaneo. Współkonsekratorami byli jego poprzednik Louis Couppé MSC oraz wikariusz apostolski Wschodniej Nowej Gwinei Franz Wolf SVD.
Obsadził księżmi wszystkie stacje misyjne na wybrzeżu, które wcześniej nie miały stałego kapłana. W 1934 założył seminarium kształcące miejscowych kapłanów.
Zrezygnował z wikariatu w 1938 lub 1939. Zmarł 30 sierpnia 1954.

</doc>
<doc id="4193278" url="https://pl.wikipedia.org/wiki?curid=4193278" title="Chodżakuli Narlijew">
Chodżakuli Narlijew

Chodżakuli Narlijew (ur. 21 stycznia 1937) – radziecki i turkmeński reżyser filmowy, scenarzysta, operator oraz aktor.

</doc>
<doc id="4193279" url="https://pl.wikipedia.org/wiki?curid=4193279" title="Isaj Churgin">
Isaj Churgin

Isaj Churgin, Исай Яковлевич Хургин, Ісай Якович Хургін, Isaiah J. Hoorgin (ur. 20 lipca 1887 w Pryłukach, zm. 27 sierpnia 1925 na jez. Long Lake w stanie Nowy Jork) – ukraiński i radziecki działacz państwowy i gospodarczy, dyplomata, pierwszy prezes radzieckiej spółki handlowej Amtorg w Nowym Jorku.
Życiorys.
Urodził się w rodzinie żydowskiej. W 1911 ukończył studia na Wydziale Fizyki i Matematyki Uniwersytetu św. Włodzimierza w Kijowie. 1917-1918 członek Centralnej Rady Ukraińskiej Republiki Ludowej i jej Małej Rady. Wiceminister Spraw Żydowskich CRURL. W latach 1918-1920 był członkiem partii Bund.
Od 1920 członek RKP(b). Radca/przedstawiciel handlowy/przedstawiciel (poseł) Ukraińskiej SRR w Polsce (1920). Po czym został delegowany do reprezentowania Związku Radzieckiego w Stanach Zjednoczonych, m.in. jako przedstawiciel radziecko-niemieckiej agencji spedycyjnej „Derutry” i firmy frachtowania statków „Sovfracht” (1923-1924), następnie pierwszy prezes radzieckiej spółki handlowej Amtorg w Nowym Jorku (1924-1925). Z uwagi na ówczesny brak stosunków dyplomatycznych pomiędzy obydwoma krajami, "de facto" spółka pełniła rolę nieoficjalnego przedstawicielstwa ZSRR. Nieoczekiwanie Churgin, wraz ze swoim następcą, prezesem tegoż Amtorgu, Efraimem Sklanskim, płynąc łodzią utonęli 27 sierpnia 1925 na jez. Long Lake w stanie Nowy Jork. Istnieją przesłanki mówiące, iż wykonano na nich wyrok na polecenie Józefa Stalina, gdyż należeli do wrogiej grupy Lwa Trockiego.

</doc>
<doc id="4193281" url="https://pl.wikipedia.org/wiki?curid=4193281" title="Néstor Montesdeoca Becerra">
Néstor Montesdeoca Becerra

Néstor Montesdeoca Becerra SDB (ur. 29 kwietnia 1957 w El Pan) – ekwadorski duchowny rzymskokatolicki, od 2008 wikariusz apostolski Méndez.
Życiorys.
Święcenia kapłańskie przyjął 30 sierpnia 1986 w zgromadzeniu salezjanów. Po święceniach został wykładowcą instytutu salezjańskiego w Quito, zaś w latach 1988-1995 pracował w salezjańskich placówkach na terenie Ekwadoru. W latach 1995-2000 był wychowawcą w salezjańskim post-nowicjacie, natomiast w następnych latach był przełożonym stołecznych wspólnot zakonnych.
15 kwietnia 2008 został mianowany wikariuszem apostolskim Méndez, zaś 21 czerwca 2008 otrzymał sakrę biskupią z rąk abp. Giacomo Guido Ottonello.

</doc>
<doc id="4193284" url="https://pl.wikipedia.org/wiki?curid=4193284" title="Peg Entwistle">
Peg Entwistle

Peg Entwistle, właśc. Millicent Lilian Entwistle (ur. 5 lutego 1908 w Port Talbot, zm. 16 września 1932 w Los Angeles) – brytyjska aktorka teatralna i filmowa. Karierę teatralną rozpoczęła w 1925 roku występując w kilku produkcjach broadwayowskich. Wzięła udział tylko w jednym filmie, "Trzynaście kobiet", którego premiera odbyła się po jej śmierci.
Entwistle zasłynęła po tym jak we wrześniu 1932 roku, w wieku 24 lat, skoczyła z litery „H” tworzącej Hollywood Sign.
Młodość.
Entwistle była córką aktora Roberta Symesa Entwistle’a i Emily Stevenson. Pierwsze lata życia aktorka spędziła w West Kensington, obszarze będącym częścią Londynu. W 1913 roku Entwistle wraz z ojcem trafiła do amerykańskiego Cincinnati. W grudniu 1922 roku Robert Entwistle zmarł w szpitalu, po tym jak został potrącony przez samochód na skrzyżowaniu Park Avenue i 72. ulicy w Nowym Jorku.
Broadway.
Przed 1925 rokiem Entwistle mieszkała w Bostonie, gdzie była członkiem Henry Jewett Players. W październiku 1925 roku otrzymała epizodyczną rolę w "Hamlecie", broadwayowskiej produkcji (z udziałem Ethel Barrymore); aktorka wystąpiła kilkanaście razy na scenie.
W tym samym roku Entwistle, wcieliła się w postać Hedvig w produkcji "Dzika kaczka" Henrika Ibsena. Po obejrzeniu sztuki, Bette Davis powiedziała swojej matce: „…chcę być dokładnie taka jak Peg Entwistle”. Trzy lata później aktorka i reżyserka Blanche Yurka poprosiła Davis by zagrała postać Hedvig. Davis w odpowiedzi napisała, że kiedy tylko zobaczyła Entwistle w "Dzikiej kaczce", wiedziała, że któregoś dnia wcieli się w rolę Hedvig. Po latach Davis powiedziała, że Entwistle zainspirowała ją do zostania aktorką.
Pod koniec lat 20. Entwistle została członkiem New York Theatre Guild. Występując na Broadwayu zagrała rolę Marthy w sztuce "The Man from Toronto", która wystawiana była 28 razy w Selwyn Theatre. Jako członek Theatre Guild, Entwistle wystąpiła w co najmniej 10 broadwayowskich sztukach, grając z takimi aktorami jak: George M. Cohan, William Gillette, Dorothy Gish i Laurette Taylor. Najdłużej wystawianą produkcją, w której Entwistle wystąpiła (wspólnie z Sidneyem Tolerem) był przebój "Tommy" z 1927 roku, który grany był 232 razy.
W 1927 roku Entwistle wyszła za aktora Roberta Keitha, z którym się rozwiodła w 1929 roku. Powodem złożenia przez nią pozwu rozwodowego były zarzuty wobec Keitha o znęcanie się nad nią, a także nieszczerość, ponieważ nie powiedział jej, że był już w związku małżeńskim i miał 6-letniego syna, Briana Keitha (późniejszego aktora).
Wystawianie spektaklu "The Uninvited Guest" zaprzestano już po 7 razach (wrzesień–październik 1927), mimo że krytyk teatralny „New York Timesa” J. Brooks Atkinson napisał: „…Peg Entwistle dała występ znacznie lepszy od tego co gwarantowała sama sztuka”.
Wcielając się każdego tygodnia w różne postacie, Entwistle zdobyła pewien rozgłos, czego przykładem był artykuł w niedzielnym wydaniu „New York Timesa” (1927) i kolejny w dzienniku „Oakland Tribune” (1929).
Pomijając rolę w dramacie "Sherlock Holmes (the Strange Case of Miss Faulkner)" (1929–1930) i chęć Entwistle do grania bardziej ambitnych postaci, często jednak występowała jako bohaterka komediowa, najczęściej jako atrakcyjna, dobroduszna ingénue. W 1929 roku powiedziała dziennikarzowi:
Na początku 1932 roku Entwistle po raz ostatni wystąpiła na Broadwayu – w sztuce "Alice Sit-by-the-Fire" autorstwa J.M. Barrie’ego, w której pojawiła się także Laurette Taylor, której alkoholizm doprowadził do odwołania dwóch występów. Przedstawienie odwołano, w następstwie czego Entwistle, podobnie jak pozostała część obsady, otrzymała jedynie tygodniowe wynagrodzenie, mimo że przed premierą spektaklu uzgodniono, że aktorom miał przypaść procent z dochodów box office’u.
Hollywood.
W połowie 1932 roku, w środku wielkiego kryzysu, Entwistle będąc w Los Angeles otrzymała rolę w sztuce Romneya Brenta "The Mad Hopes" (z Billie Burke w obsadzie), która grana była od 23 maja do 4 czerwca w Belasco Theatre (1926–1952) w centrum miasta. Recenzja produkcji napisana przez krytyczkę teatralną Florence Lawrence z dziennika „Los Angeles Examiner” była bardzo pozytywna:
Po ostatnim wystawieniu sztuki "The Mad Hopes", Entwistle zdobyła pierwszą i ostatnią oficjalną rolę w filmie dla wytwórni Radio Pictures (później RKO). W obrazie "Trzynaście kobiet" (1932), wydanym przed wprowadzeniem kodeksu Haysa, wystąpiły Myrna Loy i Irene Dunne. Fabuła dreszczowca wyprodukowanego przez Davida O. Selznicka oparta została na powieści autorstwa Tiffany’ego Thayera ("Thirteen Women", 1932). Entwistle zagrała niewielką rolę drugoplanową Hazel Clay Cousins. Premiera filmu odbyła się 14 października 1932 roku w nowojorskim Roxy Theatre, jednak nie zyskał on uznania krytyków ani nie odniósł sukcesu komercyjnego. W 1935 roku film wydany został ponownie, z kolei tę wersję okrojono o 14 minut w stosunku do oryginału, który trwał 73 minuty. W 2008 roku amerykański tygodnik „Variety” określił "Trzynaście kobiet" jednym z pierwszych filmów z kategorii „kobiecy zespół” ("female ensemble").
Śmierć.
18 września 1932 roku kobieta, wędrując poniżej napisu Hollywoodland, znalazła kobiecy but, torebkę i kurtkę, które należały do Entwistle. Otworzyła torebkę i znalazła w niej list pożegnalny, po którego przeczytaniu spojrzała w dół góry i spostrzegła zwłoki. Kobieta poinformowała przez telefon o znalezisku policję w Los Angeles i przekazała przedmioty jednostce policji w Hollywood.
W późniejszym czasie oficer z wydziału dochodzeniowo-śledczego i dwóch policjantów znaleźli ciało aktorki w wąwozie poniżej znaku. Personalia Entwistle pozostawały niezidentyfikowane do momentu, gdy jej wujek, z którym mieszkała na terenie osiedla Beachwood Canyon (Los Angeles), rozpoznał ją. Powiązał dwudniową nieobecność krewnej z listem pożegnalnym podpisanym inicjałami „P.E.”, który został upubliczniony w gazetach. Zeznał on, że w piątek 16 września Entwistle poinformowała go, że wybiera się do sklepu i zobaczyć się ze znajomymi. Domysły policji wskazywały na to, że postanowiła jednak dotrzeć na południowe zbocze Mount Lee, tam gdzie zlokalizowany był znak Hollywoodland, by później wspiąć się po drabinie na szczyt litery „H” i skoczyć z niej. 
Nic nie wskazywało na to, by aktorka spożywała wcześniej alkohol. Powodem zgonu, według koronera, było wewnętrzne krwawienie spowodowane „wielokrotnym złamaniem miednicy”.
Tekst upublicznionego listu pożegnalnego:
Samobójstwo Entwistle przyniosło jej pośmiertnie szeroki rozgłos. Jej pogrzeb odbył się 20 września w W.M. Strathers Mortuary w Hollywood. Jej ciało zostało skremowane, a prochy zostały wysłane później do Glendale (Ohio), by pochować ją obok jej ojca na Oak Hill Cemetery, gdzie ich szczątki trafiły 5 stycznia 1933 roku.
W 2014 roku ok. 100 osób upamiętniło rocznicę śmierci Entwistle, spotykając się na terenie parkingu Beachwood Market w Hollywood. Zebrani obejrzeli "Trzynaście kobiet" podczas plenerowej projekcji. Dochód z loterii, jedzenia oraz napojów sprzedanych podczas wyświetlania filmu przekazany został przez okoliczne sklepy w imieniu Entwistle organizacji American Foundation for Suicide Prevention.

</doc>
<doc id="4193286" url="https://pl.wikipedia.org/wiki?curid=4193286" title="PSK63">
PSK63

PSK63 (z ang. Phase Shifting Keying, Baud 63) – modulacja radiowa sygnału cyfrowego polegająca na kluczowaniu fazy z prędkością 62,5 Bd, wykorzystywana w krótkofalarstwie do prowadzenia łączności w czasie rzeczywistym z wykorzystaniem klawiatury (tzw. chat). Jest dwukrotnie szybszą wersją popularnej modulacji PSK31.
W kwietniu 2003 roku, Skip Teller, KH6TY, twórca oprogramowania Digipan, poprosił Moe Wheatley (AE4JY) o dodanie możliwości obsługi trybu PSK63 w bibliotece PSKCore.dll (środowisko Windows). Nowa wersja biblioteki z obsługą PSK63 została wydana 23 maja 2003 roku. Następnie do tej samej biblioteki dodana została 24 września 2008 roku obsługa modulacji PSK125.
Dołączenie modulacji PSK63 do biblioteki DLL PSKCore przyczyniło się do rozbudowy istniejących aplikacji wykorzystywanych przez krótkofalowców o tę właśnie metodę transmisji. PSK63 obsługiwana jest przez wiele programów komputerowych. Aplikacje takie jak QuikPSK, MultiPSK czy PSK31 Deluxe potrafią odbierać nawet do 24 sygnałów jednocześnie. Dodatkowo QuikPSK posiada funkcję przesyłania niewielkich rozmiarów plików graficznych.
Podstawowe parametry modulacji PSK63:
Modulacja PSK63 w ostatnich latach stała się na tyle popularna, że belgijskie królewskie stowarzyszenie krótkofalowców (UBA) każdego roku, w drugi weekend stycznia organizuje zawody w konkurencji PSK63

</doc>
<doc id="4193287" url="https://pl.wikipedia.org/wiki?curid=4193287" title="Margaret Mahy">
Margaret Mahy

Margaret Mahy (ur. 21 marca 1936 w Whakatane, zm. 23 lipca 2012 w Christchurch) – nowozelandzka pisarka, twórczyni literatury dla dzieci i młodzieży, autorka powieści science fiction i fantasy, scenarzystka telewizyjna.
Ukończyła studia na Uniwersytecie Auckland i University of Canterbury. Później została absolwentką New Zealand Library School i pracowała jako bibliotekarka. Otrzymała nagrody literackie: "Premier Grafico Award" (za powieść "The Wind Between the Stars"), "Premier Grafico Award" (za powieść "The Boy Who Was Followed Home") sześciokrotnie "Esther Glenn Medals" (za książki – "A Lion in the Meadow", "First Margaret Mahy Story Book", "The Haunting", "Przemiana", "Underrunners" i "24 Hours"), dwukrotnie Carnegie Medal (za "The Haunting" oraz "Przemianę"), "Best Books for Young Adults" (za "Przemianę"), "Society of School Librarians International Book Award" oraz "Boston Globe/Horn Book Award" (obie za powieść "Memory"), sześciokrotnie "New Zealand Post Children's Book Award" (za książki "Summery Saturday Morning", "24 Hours", "Alchemy", "Kaitangata Twitch", "The Word Witch" i "Mister Whistler"), dwukrotnie "Phoenix Award" (za powieści "The Catalogue of the Universe" i "Memory"), a także "The Storylines Margaret Mahy Medal and Lecture Award", "A W Reed Award", "Arts Foundation of New Zealand Icon Awards", "Prime Minister's Awards for Literary Achievement", "Sir Julius Vogel Award" i "Nagrodę im. Hansa Christiana Andersena". Jej książki – "The Haunting", "Przemiana", "The Great White Man-Eating Shark", "The Three-Legged Cat" oraz "Keeping House" doczekały się adaptacji filmowych.
W 1993 została odznaczona Orderem Nowej Zelandii.
Dzieła.
Powieści.
seria "Cousins Quartet"

</doc>
<doc id="4193290" url="https://pl.wikipedia.org/wiki?curid=4193290" title="Adelio Pasqualotto">
Adelio Pasqualotto

Adelio Pasqualotto CSI (ur. 26 kwietnia 1950 w Novoledo di Villaverla) – włoski duchowny rzymskokatolicki działający w Ekwadorze, od 2015 wikariusz apostolski Napo.
Życiorys.
Święcenia kapłańskie przyjął 11 marca 1978 w Zgromadzeniu św. Józefa. Przez kilkanaście lat pracował we włoskich wspólnotach zakonnych, zaś w latach 1991–2012 pracował duszpastersko w Meksyku. W latach 2000–2006 był wikariuszem tamtejszej prowincji. W 2013 wyjechał do Ekwadoru i został prowikariuszem wikariatu apostolskiego San Miguel de Sucumbíos.
12 grudnia 2014 otrzymał nominację na wikariusza apostolskiego Napo oraz na biskupa tytularnego "Abthugni". Sakry biskupiej udzielił mu 7 marca 2015 abp Giacomo Guido Ottonello.

</doc>
<doc id="4193291" url="https://pl.wikipedia.org/wiki?curid=4193291" title="Jeong Yu-mi">
Jeong Yu-mi

Jeong Yu-mi (ur. 23 lutego 1984 w Pusan) – południowokoreańska aktorka filmowa, teatralna i telewizyjna.

</doc>
<doc id="4193294" url="https://pl.wikipedia.org/wiki?curid=4193294" title="Puchar CEV siatkarek (2017/2018)">
Puchar CEV siatkarek (2017/2018)

Puchar CEV siatkarek 2017/2018 – 11. sezon turnieju rozgrywanego od 2007 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
System rozgrywek.
Rozgrywki składają się z 5 rund:
O zwycięstwie w dwumeczu decyduje liczba wygranych meczów. W przypadku remisu (1 wygrana każdej z drużyn), niezależnie od liczby wygranych i przegranych setów, o awansie decyduje dodatkowy tzw. złoty set, rozgrywany bezpośrednio po drugim meczu, do 15 punktów.

</doc>
<doc id="4193295" url="https://pl.wikipedia.org/wiki?curid=4193295" title="Rafael Cob García">
Rafael Cob García

Rafael Cob García (ur. 23 października 1951 w La Horra) – hiszpański duchowny rzymskokatolicki działający w Ekwadorze, od 1999 wikariusz apostolski Puyo.

</doc>
<doc id="4193298" url="https://pl.wikipedia.org/wiki?curid=4193298" title="Celmo Lazzari">
Celmo Lazzari

Celmo Lazzari CSI (ur. 16 czerwca 1956 w Garibaldi) – brazylijski duchowny rzymskokatolicki działający w Ekwadorze, od 2013 wikariusz apostolski San Miguel de Sucumbíos.
Życiorys.
Święcenia kapłańskie przyjął 18 grudnia 1982 w zakonie józefitów. Po święceniach przez kilka lat pracował w zakonnych placówkach formacyjnych. W latach 1992-1994 był wikariuszem prowincjalnym, a w latach 1994-2000 prowincjałem. W 2000 został radnym generalnym zakonu, a od 2006 pełnił funkcję jego wikariusza generalnego.
11 czerwca 2010 został mianowany wikariuszem apostolskim Napo w Ekwadorze oraz biskupem tytularnym "Muzuca in Proconsulari". Sakry biskupiej udzielił mu 9 października 2010 bp Paolo Mietto.
21 listopada 2013 otrzymał nominację na wikariusza apostolskiego San Miguel de Sucumbíos.

</doc>
<doc id="4193300" url="https://pl.wikipedia.org/wiki?curid=4193300" title="Neider Morantes">
Neider Morantes



</doc>
<doc id="4193302" url="https://pl.wikipedia.org/wiki?curid=4193302" title="Louis Couppé">
Louis Couppé

Louis Couppé MSC (ur. 26 sierpnia 1850 w Romorantin, zm. 20 lipca 1926 w Douglas Park) – francuski duchowny rzymskokatolicki, misjonarz Najświętszego Serca Jezusowego, wikariusz apostolski Nowej Brytanii/Nowego Pomorza/Rabaulu.
Biografia.
Louis Couppé urodził się 27 sierpnia 1876 w Romorantinie we Francji. 30 maja 1874 otrzymał święcenia prezbiteriatu z rąk biskupa Blois Louisa-Théophila Pallu du Parca i został kapłanem diecezji Blois. 26 sierpnia 1881 wstąpił do misjonarzy Najświętszego Serca Jezusowego. W tym celu musiał wyjechać do Holandii, gdyż antyklerykalne ustawy wygnały to zgromadzenie z Francji. 26 sierpnia 1884 w Rzymie złożył śluby wieczyste.
W styczniu 1885 przybył do Sydney, a w 1886 do brytyjskiej części Nowej Gwinei.
28 grudnia 1889 papież Leon XIII mianował go wikariuszem apostolskim Nowej Brytanii oraz biskupem tytularnym Lerusu. 5 października 1890 w Antwerpii przyjął sakrę biskupią z rąk arcybiskupa Mechelen kard. Pierre’a-Lamberta Goossensa. Współkonsekratorami byli biskup luksemburski Johannes Joseph Koppes oraz biskup pomocniczy koloński Anton Hubert Fischer.
Wraz ze zmianami nazwy jego wikariatu dwukrotnie zmieniała się również tytulatura bpa Couppé: 8 grudnia 1890 na "wikariusz apostolski Nowego Pomorza", a 14 listopada 1922 na "wikariusz apostolski Rabaulu".
Podczas jego pontyfikatu niemieckie władze kolonialne czyniły trudności misjom katolickim. Z sukcesem odwołał się do władz centralnych w Berlinie od wyznaczenia przez władze kolonialne dzielnic, poza którymi nie można było prowadzić misji (Berlin pozwolił prowadzić misje, które już istniały; ostatecznie zakaz ten został później zniesiony). Pod naciskiem niemieckim zastępował francuskich misjonarzy niemieckimi. Aby zapewnić przyszły wzrost i finansowanie misji, bp Couppé kupował duże obszary ziemi. Podczas I wojny światowej jego misja została odcięta od funduszów z Europy, jednak była w dużej mierze samowystarczalna. W Vunapope, które było jego siedzibą funkcjonowały szkoły, warsztaty, szpital, sierociniec, drukarnia, kościół i różne domy zakonne.
Zrezygnował z wikariatu w 1923. Na emeryturze osiadł w Douglas Park w pobliżu Sydney. 18 grudnia 1925 papież Pius XI mianował go arcybiskupem tytularnym Hierapolisu. Zmarł 20 lipca 1926 w Douglas Park. Został pochowany w Vunapope.

</doc>
<doc id="4193307" url="https://pl.wikipedia.org/wiki?curid=4193307" title="Na Moon-hee">
Na Moon-hee

Na Moon-hee (ur. 30 listopada 1941 w Pekinie) – południowokoreańska aktorka filmowa, teatralna, telewizyjna i głosowa.

</doc>
<doc id="4193308" url="https://pl.wikipedia.org/wiki?curid=4193308" title="Cerkiew Trójcy Świętej w Moskwie (Jakimanka)">
Cerkiew Trójcy Świętej w Moskwie (Jakimanka)

Cerkiew Trójcy Świętej – prawosławna cerkiew w Moskwie, w dzielnicy Jakimanka, w dekanacie moskworieckim eparchii moskiewskiej miejskiej Rosyjskiego Kościoła Prawosławnego.
Historia.
Drewniana cerkiew Trójcy Świętej na miejscu obecnej murowanej, w osadzie Szabołowce, na ziemi należącej do Monasteru Daniłowskiego, została zbudowana w latach 1698–1699 z błogosławieństwa patriarchy moskiewskiego i całej Rusi Adriana. W związku z szybkim wzrostem liczby uczęszczających do miejscowej parafii budynek w krótkim czasie powiększono o drugi ołtarz Opieki Matki Bożej. W 1745 r., gdy drewniana cerkiew była już w złym stanie technicznym, przystąpiono do budowy na jej miejscu nowej świątyni murowanej, którą ukończono w ciągu dwóch lat. Nowa świątynia mogła pomieścić 300 osób. 
Cerkiew nie została zniszczona podczas pożaru Moskwy w 1812 r. przed nadejściem wojsk napoleońskich, jednak została całkowicie splądrowana, z jej wyposażenia pozostał tylko Ewangeliarz. W 1823 r. szlachcic Piotr Bielajew podarował parafii XVIII-wieczną kopię Fiodorowskiej Ikony Matki Bożej, którą odtąd szczególnie czczono w cerkwi jako cudotwórczą. W 1837 r. ponownie przystąpiono do generalnej przebudowy i rozbudowy cerkwi. Fundatorką budowy była N. Iwanowa, żona radcy stanu. W 1843 r. powiększony budynek został powtórnie poświęcony. Po rozbudowie świątynia miała trzy ołtarze: główny Trójcy Świętej, lewy Opieki Matki Bożej i prawy św. Mikołaja. W 1866 r. S. Gribkow i M. Gołowanow wykonali w obiekcie sakralnym freski.
W 1885 r. postanowiono rozebrać starszą cerkiew i na jej miejscu wznieść zupełnie nową świątynię w stylu rosyjsko-bizantyjskim, przeznaczoną dla tysiąca wyznawców. Jej budowa trwała do 1896 r. Projekt budynku przygotował N. Nikitin, a gotową cerkiew konsekrował w 1896 r. metropolita moskiewski Sergiusz. 
Cerkiew została zamknięta w latach 30. XX wieku na polecenie władz radzieckich. Rozebrano jej dzwonnicę, w nawie urządzono salę kinową. 
Rosyjski Kościół Prawosławny odzyskał poważnie zniszczoną budowlę sakralną w 1992 r. Jeszcze w kolejnych latach część budynku zajmowały inne organizacje. Stopniowo rekonstruowano dawny wystrój budynku, wstawiono nowy ikonostas. Miasto Moskwa sfinansowało odbudowę dzwonnicy, na której zawieszono nowe dzwony. Szczególną czcią otaczane są w cerkwi ikony świętych Bonifacego i Pantelejmona, ikona św. Daniela Moskiewskiego z cząstką relikwii oraz kopia Kazańskiej Ikony Matki Bożej.

</doc>
<doc id="4193318" url="https://pl.wikipedia.org/wiki?curid=4193318" title="José Cubero">
José Cubero



</doc>
<doc id="4193323" url="https://pl.wikipedia.org/wiki?curid=4193323" title="Don't Be Cruel">
Don't Be Cruel



</doc>
<doc id="4193324" url="https://pl.wikipedia.org/wiki?curid=4193324" title="Jean Georges Collomb">
Jean Georges Collomb

Jean Georges Collomb SM (ur. 30 kwietnia 1816 w Granier, zm. 16 lipca 1848 na Umboi) – francuski duchowny rzymskokatolicki, marista, misjonarz, biskup, wikariusz apostolski Melanezji.
Biografia.
Jean Georges Collomb urodził się 30 kwietnia 1816 w Granier we Francji. 25 maja 1839 otrzymał święcenia prezbiteriatu i został kapłanem Towarzystwa Maryi (marystów).
13 lutego 1846 papież Grzegorz XVI mianował go wikariuszem apostolskim Melanezji oraz biskupem in partibus infidelium Antiphellusu. 23 maja 1847 przyjął sakrę biskupią z rąk koadiutora wikariusza apostolskiego Nowej Zelandii Philippa Viarda SM.
Zmarł 16 lipca 1848 na wyspie Umboi.

</doc>
<doc id="4193342" url="https://pl.wikipedia.org/wiki?curid=4193342" title="Grażyna Hanaf">
Grażyna Hanaf

Grażyna Hanaf (ur. 11 stycznia 1971 w Bolesławcu) – polska dziennikarka i pisarka.
Życiorys.
Bolesławianka, z wykształcenia historyk sztuki, dziennikarka regionalnego portalu i gazety istotne.pl, autorka trzech bajek ("Garbuska", "Dziewczynka-skrzynka" i "Zaginieni rodzice") i dwóch powieści ("Joachim" i "Joachim Zemsta") oraz przewodników turystycznych po polsku i po francusku: "Maroko" i "Prowansja" (wyd. ExpressMap). 
W 2005 stworzyła i prowadziła projekty filmowo-edukacyjne dla młodzieży, założycielka Dyskusyjnego Klubu Filmowego w Bolesławcu. W latach 2005–2006 instruktorka sztuk wizualnych i animatorka kultury. Prelegentka Nowych Horyzontów Edukacji Filmowej (2008–2015). 
Od 2018 jest prezesem stowarzyszenia „boleslawianie.eu”.

</doc>
<doc id="4193345" url="https://pl.wikipedia.org/wiki?curid=4193345" title="Konferencja w Bandungu">
Konferencja w Bandungu

Konferencja w Bandungu – spotkanie przedstawicieli Azji i Afryki w dniach 18–24 kwietnia 1955 w Bandungu w Indonezji. Konferencja zapoczątkowała powstanie w 1961 Ruchu Państw Niezaangażowanych.
Okoliczności zwołania konferencji.
Wobec rywalizacji między dwoma blokami militarnymi po II wojnie światowej, kraje postkolonialne dążyły do znalezienia oparcia wśród państw, które nie były zaangażowane po żadnej ze stron zimnej wojny. O zwołaniu konferencji zadecydowano na spotkaniu w Kolombo (Cejlon) w grudniu 1954 (Birma, Cejlon, Indie, Indonezja i Pakistan).
Postanowienia.
Podczas spotkania zaapelowano o wsparcie rozwoju społeczno-gospodarczego Afryki i Azji, m.in. poprzez stworzenie specjalnego funduszu ONZ. Wyrażono poparcie dla zapisów w Karcie Narodów Zjednoczonych oraz Powszechnej deklaracji praw człowieka. Opowiedziano się przeciw dyskryminacji rasowej oraz kolonializmowi, a także broni jądrowej (wezwano do jej eliminacji).
Konferencja określiła wzajemne relacje jej uczestników na następne półwiecze.
Dalsze dzieje.
W I poł. l. 60. XX w. próbowano nieskutecznie zwołać II konferencję w Bandungu, do udziału w której dążył ZSRR (jako kraj azjatycki), na co nie godziły się Chiny.

</doc>
<doc id="4193351" url="https://pl.wikipedia.org/wiki?curid=4193351" title="Stephan Krehl">
Stephan Krehl

Stephan Krehl (ur. 5 lipca 1864 w Lipsku, zm. 9 kwietnia 1924 tamże) – niemiecki kompozytor, pedagog i teoretyk muzyki.
Życiorys.
Studiował w konserwatorium w Dreźnie oraz w Lipsku pod kierunkiem Salomona Jadassohna. W latach 1889–1902 był wykładowcą w konserwatorium w Karlsruhe. Od 1902 do swojej śmierci był związany z lipskim konserwatorium, gdzie wykładał kompozycję i teorię muzyki, a w latach 1921–1924 pełnił funkcję rektora tej uczelni.
Jego uczniami byli m.in.: Rudolf Wagner-Régeny, Michał Julian Piotrowski, Tadeusz Sygietyński, Franciszek Brzeziński, Henryk Adamus, Walerian Bierdiajew, Anna Maria Klechniowska.
Jego twórczość kompozytorska obejmuje utwory orkiestrowe (w tym koncert wiolonczelowy), kameralne, pieśni oraz utwory na instrumenty solowe. Jest też autorem kilku publikacji z zakresu teorii muzyki, m.in. "Musikalische Formenlehre " (1905), "Allgemeine Musiklehre" (1904), "Kontrapunkt" (1912), "Harmonielehre" (1921).

</doc>
<doc id="4193352" url="https://pl.wikipedia.org/wiki?curid=4193352" title="Stefan Krehl">
Stefan Krehl



</doc>
<doc id="4193362" url="https://pl.wikipedia.org/wiki?curid=4193362" title="Miniigrzyska Południowego Pacyfiku">
Miniigrzyska Południowego Pacyfiku



</doc>
<doc id="4193365" url="https://pl.wikipedia.org/wiki?curid=4193365" title="Never Be the Same">
Never Be the Same

Never Be the Same – drugi singel kubańsko-amerykańskiej piosenkarki Camili Cabello z jej debiutanckiego albumu studyjnego, zatytułowanego "Camila". Singel został wydany 9 stycznia 2018. Twórcami tekstu utworu są Camila Cabello, Adam Feeney, Leo Rami Dawod, Jacob Ludwig Olofsson, Noonie Bao oraz Sasha Yatchenko, natomiast jego produkcją zajęli się Frank Dukes i Jarami.
„Never Be the Same” jest utrzymany w stylu muzyki pop. Utwór był notowany na 6. miejscu na liście najlepiej sprzedających się singli w Stanach Zjednoczonych.
Występy na żywo.
10 stycznia 2018 piosenkarka wykonała utwór pierwszy raz w "The Tonight Show Starring Jimmy Fallon". Następnie zaprezentowała utwór w porannym programie "Good Morning America" i "Dancing on Ice". Miesiąc później wystąpiła z piosenką w "The Ellen DeGeneres Show"
Personel.
Opracowano na podstawie materiału źródłowego.

</doc>
<doc id="4193378" url="https://pl.wikipedia.org/wiki?curid=4193378" title="Andrzej Moskaluk">
Andrzej Moskaluk

Andrzej Moskaluk (ur. 11 marca 1960 w Gorzowie Wlkp.) – polski rzeźbiarz, artysta plastyk.
Życiorys.
W 1986 roku ukończył studia na Wydziale Sztuk Pięknych Uniwersytetu Mikołaja Kopernika w Toruniu w pracowni rzeźby Hanny Brzuszkiewicz, z tytułem magistra sztuki w zakresie rzeźby oraz wychowania plastycznego. W latach 1992–1994 był organizatorem i kuratorem wystaw „Świat emocji w sztuce” poświęconych twórczości osób upośledzonych umysłowo. W latach 1993–1999 był arteterapeutą w Ośrodku Rehabilitacyjno–Wychowawczym w Gorzowie Wlkp. W latach 2000–2003 był instruktorem arteterapii na Warsztatach Terapii Zajęciowej w Chwalęcicach. Od 2004 zajmuje się wyłącznie działalnością artystyczną tworząc we własnej pracowni w miejscowości Deszczno. Tworzy w metalu, a także w drewnie czy kamieniu łącząc techniki, formy i materiały. Specjalizuje się w rzeźbie plenerowej: kameralnej i monumentalnej. Od 2016 ponownie prowadzi zajęcia z arteterapii w ośrodku prowadzonym przez Stowarzyszenie na Rzecz Osób z Autyzmem w Gorzowie Wlkp.
Wybrane realizacje.
W 2001 w Alei Gwiazd wmurowano, a następnie na prośbę gorzowskich Cyganów usunięto, tablicę poświęconą romskiej poetce Papuszy. W cygańskiej społeczności kontrowersje wywołał fakt umieszczenia tablicy na ziemi.

</doc>
<doc id="4193390" url="https://pl.wikipedia.org/wiki?curid=4193390" title="Tau John Tokwepota">
Tau John Tokwepota

Tau John Tokwepota (ur. 25 czerwca 1956) – papuański lekkoatleta, długodystansowiec.
Czterokrotny brązowy medalista igrzysk Południowego Pacyfiku – w 1979 w biegu na 5000 metrów i w maratonie, a w 1983 w biegu na 5000 metrów oraz na 3000 metrów z przeszkodami.
Sześciokrotnie stawał na podium miniigrzysk Południowego Pacyfiku: w 1981 zdobył srebrne medale na 10 000 metrów, w maratonie i na 3000 metrów z przeszkodami, w 1985 triumfował na 5000 i 10 000 metrów oraz zdobył srebro w biegu maratońskim.
Na igrzyskach Wspólnoty Narodów (1982) nie ukończył biegów na 10 000 metrów oraz maratonu.
Podczas igrzysk olimpijskich w Montrealu (1976) odpadł w eliminacjach na 10 000 metrów oraz zajął 56. miejsce w maratonie.
Podczas igrzysk olimpijskich w Los Angeles (1984) odpadł w eliminacjach na 10 000 i 5000 metrów oraz zajął 66. miejsce w maratonie.

</doc>
<doc id="4193400" url="https://pl.wikipedia.org/wiki?curid=4193400" title="Lysapsus">
Lysapsus

Lysapsus – rodzaj płaza bezogonowego z podrodziny Pseudinae w rodzinie rzekotkowatych (Hylidae). 
Zasięg występowania.
Rodzaj obejmuje gatunki występujące w południowo-zachodniej Gujanie i sąsiadującej z nią północnej Brazylii na południe do południowej Brazylii, Urugwaju, Paragwaju, Boliwii i północnej Argentyny.
Systematyka.
Etymologia.
"Lysapsus" ("Lisapsus"): "lis" „gładka”; αψ "aps" „wstecz”.
Podział systematyczny.
Takson wyodrębniony ponownie z rodzaju "Pseudis" na podstawie badań filogenetycznych i morfologicznych. Do rodzaju należą następujące gatunki:

</doc>
<doc id="4193413" url="https://pl.wikipedia.org/wiki?curid=4193413" title="Podlaszcze">
Podlaszcze



</doc>
<doc id="4193437" url="https://pl.wikipedia.org/wiki?curid=4193437" title="Hemiagriofit">
Hemiagriofit

Hemiagriofit – roślina obcego pochodzenia (antropofit), która zdołała trwale się zadomowić na siedliskach półnaturalnych. Hemiagriofity są jedną z trzech grup metafitów (pozostałe to epekofity i holoagriofity).
Przykładami hemiagriofitów we florze Polski są np. kolcowój pospolity ("Lycium barbarum") i sit chudy ("Juncus tenuis"). Według badań B. Tokarskiej-Guzik we florze Polski w 2005 r. było 300 gatunków metafitów.

</doc>
<doc id="4193438" url="https://pl.wikipedia.org/wiki?curid=4193438" title="Latarnia lądowa w Jodłówce Tuchowskiej">
Latarnia lądowa w Jodłówce Tuchowskiej

Latarnia lądowa w Jodłówce Tuchowskiej – dawna latarnia lądowa, wzniesiona w XVI w., znajdująca się w Jodłówce Tuchowskiej.
Od 1871 pełni funkcje religijne i turystyczne jako kapliczka słupowa.
Historia.
Na Zadworzu w Jodłówce Tuchowskiej znajduje się wystawiona w XVI w. kamienna figura w kształcie kolumny. Zakończona jest zadaszeniem, gdzie umieszczona była specjalna latarnia, którą rozpalano na noc. Według tradycji latarnia pełniła funkcję drogowskazu dla kupców przemierzających szlak handlowy na Węgry oraz innych podróżnych, m.in. zbrojnych rycerzy czy pielgrzymów zdążających do okolicznych sanktuariów (np. w Tuchowie). Składa się z trzech kondygnacji: pierwsza – ośmioboczna, ozdobiona wypuszczonym dokoła ornamentacyjnym gzymsem, druga – z ośmioma płytkimi wnękami i trzecia – w kształcie walca zwieńczonego przeźroczem o czterech kolumnach podtrzymujących płytę kamiennego zadaszenia. 
W 1840 latarnia zmieniła swoje przeznaczenie, gdy Jodłówka Tuchowska stała się samodzielną parafią. Od strony północnej dobudowano do niej drewnianą kaplicę z dzwonnicą i stała się wieżyczką niewielkiego kościoła św. Michała Archanioła. Z jej szczytu zdjęto zapalany lampion, a na jego miejsce wstawiono rzeźbę Chrystusa Frasobliwego.
W 1871 wybudowano w centrum wsi nowy kościół, a rozbierając starszy kościółek pozostawiono samotną kolumnę. W latach dziewięćdziesiątych XX w. z inicjatywy ówczesnego proboszcza ks. Władysława Chodora wykonano prace konserwatorskie przy obelisku: wzmocniono fundament oraz odnowiono poszczególne kondygnacje. Miejscowy kamieniarz Konstanty Wabno wykonał nową kamienną figurę Chrystusa Miłosiernego oraz nowe zadaszenie. Odnowiona figura, dawna latarnia, została poświęcona w 1992.

</doc>
<doc id="4193444" url="https://pl.wikipedia.org/wiki?curid=4193444" title="Holoagriofit">
Holoagriofit

 
Holoagriofit – roślina obcego pochodzenia (antropofit), która zdołała trwale się zadomowić na siedliskach naturalnych. Holoagriofity są jedną z trzech grup metafitów (pozostałe to epekofity i hemiagriofity). Czasami holoagriofity nazywane są agriofitami.
Holoagriofitami mogą być gatunki zawleczone przypadkowo, jak moczarka kanadyjska, lub świadomie wprowadzone do środowiska naturalnego (introdukowane), jak różanecznik alpejski. Niemal zawsze są to gatunki pochodzące z podobnych stref klimatycznych, łatwo więc aklimatyzujące się. W Polsce w grupie tej dominują gatunki pochodzące z Ameryki Północnej.
Holoagriofity w Polsce.
Według badań B. Tokarskiej-Guzik we florze Polski w 2005 r. było 300 gatunków metafitów. 
Do holoagriofitów w Polsce należą m.in. gatunki:
Znaczenie.
Holoagriofity to gatunki obce najbardziej zagrażające rodzimym gatunkom flory. Niektóre z nich, zwane gatunkami inwazyjnymi, tak dobrze dostosowały się do warunków bytowych w Polsce, że całkowicie, lub w bardzo dużym stopniu wypierają gatunki rodzime z ich naturalnych siedlisk. Ma to szczególnie duże znaczenie na obszarach chronionych (parki narodowe, rezerwaty i inne). Niektóre stanowią zagrożenie dla zdrowia człowieka lub są uciążliwe z różnych innych powodów. Podejmowane są w związku z tym różne działania, np.:

</doc>
<doc id="4193447" url="https://pl.wikipedia.org/wiki?curid=4193447" title="Mohammad Faghiri">
Mohammad Faghiri

Mohammad Faghiri (pers. محمد فقیری; ur. 14 stycznia 1985) – irański zapaśnik w stylu klasycznym. Zajął dziewiętnaste miejsce na mistrzostwach świata w 2013. Piąty na mistrzostwach Azji w 2009. Czwarty w Pucharze Świata w 2010 i szósty w 2008. Mistrz Azji juniorów z 2004 i 2005 roku.

</doc>
<doc id="4193451" url="https://pl.wikipedia.org/wiki?curid=4193451" title="Roberto Bergamaschi">
Roberto Bergamaschi

Roberto Bergamaschi SDB (ur. 17 grudnia 1954 w San Donato Milanese) – włoski duchowny rzymskokatolicki, salezjanin, wikariusz apostolski Awasa w latach 2016–2020, wikariusz apostolski Gambelli od 2020.
Życiorys.
Urodził się 17 grudnia 1954 w San Donato Milanese. Wstąpił do salezjanów i złożył pierwszą profesję zakonną 8 września 1975 w Pinerolo i Perpetua, a 13 września 1981 w Rzymie. W latach 1975–1982 studiował filozofię w Turynie oraz teologię w Cremisan w Ziemi Świętej. Święcenia prezbiteratu przyjął 2 października 1982 w Brescii z rąk biskupa Armido Gaspariniego MCCJ – pierwszego wikariusza apostolskiego Awasy.
Po święceniach pełnił następujące funkcję: 1982–1993: misjonarz w Dilla (Etiopia); 1993–2000: proboszcz parafii w Zway (wikariat apostolski Meki); 1998–2010: wizytator salezjańskiej inspektorii Etiopii-Erytrei; 2000–2004: dyrektor w Adwie (eparchia Adigratu); 2004–2007: dyrektor dzieł salezjańskich Gotery w Addis Abeba; 2007–2009: dyrektor dzieła salezjańskiego w Mekanissa w Addis Abeba; 2009–2016: proboszcz parafii Maryi Wspomożycielki w Dilla (wikariat Awasa) oraz członek Rady Misyjnej i Rady Kapłańskiej.
29 czerwca 2016 papież Franciszek prekonizował go wikariuszem apostolskim Awasy oraz biskupem tytularnym Ambia. 8 października 2016 otrzymał święcenia biskupie w katedrze Kidane-Meheret w Auasa i tym samym objął wikariat w posiadanie. Głównym konsekratorem był kardynał Berhaneyesus Demerew Souraphiel, arcybiskup metropolita Addis Abeby, zaś współkonsekratorami Tesfasellassie Medhin, biskup eparchii Adigratu, i biskup Lorenzo Ceresoli, emerytowany wikariusz Awasy.
29 września 2020 papież przeniósł go na urząd wikariusza apostolskiego Gambelli.

</doc>
<doc id="4193452" url="https://pl.wikipedia.org/wiki?curid=4193452" title="Tomasz Piętka">
Tomasz Piętka

Tomasz Piętka, ps. „Antek”, „Anielak” (ur. 4 września 1898) – polski dyplomata.
Życiorys.
Urodził się w Stęgoszu koło Jarocina. Ukończył tylko szkołę podstawową. Wyemigrował do Francji i od 1921 był członkiem polskich organizacji emigracyjnych (Organizacja Pomocy Ojczyźnie, Pomoc Ludowa). W latach 1922–1927 pracował tam jako górnik. W latach 1927–1939 był malarzem i szklarzem we francuskim przedsiębiorstwie budowlanym.
Później był kierownikiem Konsulatu Polskiego w Paryżu. W 1944 został przewodniczącym Prezydium PKWN we Francji. Na wniosek I Zjazdu Emigracji Polskiej we Francji (z dnia 18 grudnia 1944) został dokooptowany do składy Krajowej Rady Narodowej. Reprezentował w niej Polską Partię Robotniczą. W 1945 wstąpił do Komunistycznej Partii Francji. Pracował też jako dyrektor wydawanego we Francji dziennika „Gazeta Polska”.
Został pierwszym w historii ambasadorem PRL w Demokratycznej Republice Wietnamu, 25 grudnia 1954 złożył listy uwierzytelniające prezydentowi Hồ Chí Minhowi.

</doc>
<doc id="4193459" url="https://pl.wikipedia.org/wiki?curid=4193459" title="Markos Ghebremedhin">
Markos Ghebremedhin

Markos Ghebremedhin CM (ur. 18 listopada 1966 w Szappa) – etiopski duchowny rzymskokatolicki, od 2010 wikariusz apostolski Dżimma - Bonga.
Życiorys.
Święcenia kapłańskie przyjął 19 września 1993 w Zgromadzeniu Księży Misjonarzy. Po święceniach i studiach w Nairobi został rektorem niższego seminarium w Addis Abebie, a w 1998 objął probostwo w Dżimmie. Od 2001 przełożony etiopskiej prowincji Księży Misjonarzy.
5 grudnia 2009 papież Benedykt XVI mianował go zwierzchnikiem nowo powstałego wikariatu apostolskiego Dżimma - Bonga i nadał mu tytularne biskupstwo "Gummi in Proconsulari". Sakry biskupiej udzielił mu 24 stycznia 2010 abp Berhaneyesus Demerew Souraphiel.

</doc>
<doc id="4193460" url="https://pl.wikipedia.org/wiki?curid=4193460" title="Stefan Szumowski">
Stefan Szumowski

Stefan Szumowski – polski dyplomata.
Życiorys.
Po zakończeniu II wojny światowej był pierwszym przedstawicielem dyplomatycznym w ambasadzie Polski Ludowej w Helsinkach (Finlandia) w charakterze posła od 31 stycznia 1946 do 12 marca 1947. Od co najmniej 1948 do 1951 był przedstawicielem dyplomatycznym PRL w ambasadzie w Buenos Aires (Argentyna).

</doc>
<doc id="4193461" url="https://pl.wikipedia.org/wiki?curid=4193461" title="Angelo Moreschi">
Angelo Moreschi

Angelo Moreschi SDB (ur. 13 czerwca 1952 w Nave, zm. 25 marca 2020 w Brescii) – włoski duchowny rzymskokatolicki, salezjanin, prefekt apostolski Gambelli 2001–2009, wikariusz apostolski Gambelli w latach 2010–2020.
Życiorys.
Święcenia kapłańskie przyjął 5 grudnia 1974 w zgromadzeniu księży salezjanów. Po święceniach wyjechał do Etiopii. Był m.in. proboszczem w Dilla (1991-2000) oraz radnym miejscowej inspektorii.
25 listopada 2000 papież Jan Paweł II mianował go pierwszym prefektem apostolskim Gambelli. Urząd objął trzy miesiące później.
Episkopat.
5 grudnia 2009 papież Benedykt XVI podniósł prefekturę do rangi wikariatu apostolskiego i mianował ks. Moreschiego pierwszym wikariuszem. Przydzielił mu przy tym stolicę tytularną "Elephantaria in Mauretania". Sakry biskupiej udzielił mu 31 stycznia 2010 abp Berhaneyesus Demerew Souraphiel. Zmarł 25 marca 2020 w Brescii wskutek zakażenia koronawirusem SARS-CoV-2.

</doc>
<doc id="4193462" url="https://pl.wikipedia.org/wiki?curid=4193462" title="Roman Przezwański">
Roman Przezwański

Roman Przezwański – polski dyplomata.
W 1945 był przedstawicielem dyplomatycznym Polski Ludowej w ambasadzie w Bernie (Szwajcaria) w charakterze "chargé d’affaires ad interim".

</doc>
<doc id="4193464" url="https://pl.wikipedia.org/wiki?curid=4193464" title="Angelo Pagano">
Angelo Pagano

Angelo Pagano OFMCap. (ur. 15 stycznia 1954 w Asmarze) – urodzony w Erytrei włoski duchowny rzymskokatolicki działający w Etiopii, od 2016 wikariusz apostolski Harar.
Życiorys.
Święcenia kapłańskie otrzymał 25 czerwca 1988 w zakonie kapucynów. Po święceniach wyjechał do Kamerunu i związał się z klasztorem w Shisong, gdzie był najpierw wikariuszem, a następnie proboszczem parafii. W 2003 został przełożonym kameruńskiej wiceprowincji, a w 2009 został gwardianem klasztoru w Jaunde. W 2015 powrócił do kierowania placówką w Shisong.
16 kwietnia 2016 został mianowany wikariuszem apostolskim Harar ze stolicą tytularną "Ficus". Sakry biskupiej udzielił mu 29 maja 2016 kard. Berhaneyesus Demerew Souraphiel.

</doc>
<doc id="4193466" url="https://pl.wikipedia.org/wiki?curid=4193466" title="Julianus">
Julianus

Julianus – rodzaj płaza bezogonowego z podrodziny Scinaxinae w rodzinie rzekotkowatych (Hylidae).
Zasięg występowania.
Rodzaj obejmuje gatunki występujące w Minas Gerais w Brazylii i skrajnie południowej Brazylii, Urugwaju i w północnym Corrientes w Argentynie; prawdopodobnie zasięg występowania rozciąga się na sąsiedni Paragwaj.
Systematyka.
Etymologia.
"Julianus" ("Juliana"): Julián Faivovich (ur. 1975), argentyński herpetolog
Podział systematyczny.
Do rodzaju należą następujące gatunki:

</doc>
<doc id="4193467" url="https://pl.wikipedia.org/wiki?curid=4193467" title="Wojciech Chabasiński">
Wojciech Chabasiński

Wojciech Chabasiński (ur. 1918, zm. 13 maja 1995) – polski dyplomata i tłumacz.
Życiorys.
Był ambasadorem PRL w Brazylii od 1956 do 1965 (do 1961 posłem), ambasadorem PRL we Włoszech od 1967 do 1971 oraz w Portugalii od 1974 do 1979.
Tłumaczył z języka portugalskiego.

</doc>
<doc id="4193469" url="https://pl.wikipedia.org/wiki?curid=4193469" title="Linia kolejowa Gdańsk Wąskotorowy - Odrzygość - Koszwały - Lewy Brzeg Wisły">
Linia kolejowa Gdańsk Wąskotorowy - Odrzygość - Koszwały - Lewy Brzeg Wisły



</doc>
<doc id="4193474" url="https://pl.wikipedia.org/wiki?curid=4193474" title="Psy from the Psycho World!">
Psy from the Psycho World!

Psy from the Psycho World – debiutancki album studyjny południowokoreańskiego rapera PSY. Został wydany 12 stycznia 2001 roku przez iTunes i 18 stycznia w Korei Południowej. Głównym utworem z płyty jest „Sae” (kor. 새). Utwór „I Love Sex” jest remakiem piosenki „I Love X” piosenkarki Lee Jung-hyun. Sprzedał się w nakładzie egzemplarzy w Korei Południowej (stan na 2001 rok).

</doc>
<doc id="4193478" url="https://pl.wikipedia.org/wiki?curid=4193478" title="Ololygon">
Ololygon

Ololygon – rodzaj płaza bezogonowego z podrodziny Scinaxinae w rodzinie rzekotkowatych (Hylidae).
Zasięg występowania.
Rodzaj obejmuje gatunki występujące w atlantyckim lasie przybrzeżnym wschodniej Brazylii, rozciągając się na południe do północno-wschodniej Argentyny i na zachód do lasów galeriowych w brazylijskim Cerrado.
Systematyka.
Etymologia.
"Ololygon" ("Ololigon"): "ololugōn", ολολυγονος "ololugonos" „małe rechoczące lub skrzeczące stworzenie” wspomniane przez Teokryta i Aratosa, od ολολυζω "ololuzō" „głośno płakać”.
Podział systematyczny.
Do rodzaju należą następujące gatunki:

</doc>
<doc id="4193479" url="https://pl.wikipedia.org/wiki?curid=4193479" title="Tadeusz Dalbor">
Tadeusz Dalbor

Tadeusz Dalbor (ur. 15 października 1889 w Tomaszowie Lubelskim, zm. 21 czerwca 1981 tamże) – polski dyplomata.
Urodził się 15 października 1889 w Tomaszowie Lubelskim jako syn Maksymiliana (1839-1923, powstaniec styczniowy) i Emilii z domu Nowak.
Od 1930 do 1932 był konsulem generalnym RP we Frankfurcie nad Menem.
Zmarł 22 czerwca 1981 i został pochowany na cmentarzu Powązkowskim w Warszawie (kwatera 88-4-27/28).

</doc>
<doc id="4193480" url="https://pl.wikipedia.org/wiki?curid=4193480" title="Siedlisko segetalne">
Siedlisko segetalne

Siedlisko segetalne lub siedlisko polne – wytworzone w wyniku działalności człowieka sztuczne siedlisko przeznaczone do uprawy roślin (agrocenoza). Są to pola uprawne, sady, ogrody itp. Obecnie w Polsce zajmują one około 45% powierzchni kraju, dawniej było to jeszcze więcej. Powierzchnia ta zmniejsza się wskutek zajmowania części tych siedlisk polnych pod zabudowę, działalność przemysłową, drogi, itd. Zmniejszająca się powierzchnia pól uprawnych nadal zapewnia ludziom wystarczającą ilość żywności dzięki zwiększeniu wydajności produkcji rolniczej.
Rośliny uprawne, dla których wytworzono siedliska segetalne nie są jednak jedynymi roślinami tych siedlisk. Towarzyszą im rośliny segetalne, popularnie zwane chwastami. Ich skład gatunkowy jest ściśle związany z rodzajem gleby, jej żyznością, wilgotnością, przepuszczalnością, a także stosowanymi podczas uprawy zabiegami agrotechnicznymi i agrochemicznymi. Wśród chwastów dominują rośliny jednoroczne oraz te gatunki bylin, którym zabiegi rolnicze (orka, kultywatorowanie itp.) nie szkodzą, a wręcz stymulują ich rozmnażanie poprzez fragmentację i roznoszenie po polu ich kłączy, bulw czy cebulek.
Wyróżnia się kilka grup roślin siedlisk segetalnych:

</doc>
<doc id="4193481" url="https://pl.wikipedia.org/wiki?curid=4193481" title="Noel Seyoum Fransua">
Noel Seyoum Fransua

Noel Seyoum Fransua (ur. 20 sierpnia 1970 w Waragu) – etiopski duchowny rzymskokatolicki, od 2017 wikariusz apostolski Hosanna.
Życiorys.
Święcenia prezbiteratu przyjął 5 września 1998 i został inkardynowany do wikariatu apostolskiego Meki. Był m.in. rektorem niższego seminarium, sekretarzem i wicesekretarzem generalnym Krajowego Sekretariatu Katolickiego, a także krajowym dyrektorem Papieskich Dzieł Misyjnych.
8 kwietnia 2017 został mianowany wikariuszem apostolskim Hosanny że stolicą tytularną "Eminentiana". Sakry biskupiej udzielił mu 2 lipca 2017 abp Berhaneyesus Demerew Souraphiel.

</doc>
<doc id="4193484" url="https://pl.wikipedia.org/wiki?curid=4193484" title="Białoruska Partia Lewicy Sprawiedliwy Świat">
Białoruska Partia Lewicy Sprawiedliwy Świat



</doc>
<doc id="4193485" url="https://pl.wikipedia.org/wiki?curid=4193485" title="Abraham Desta">
Abraham Desta

Abraham Desta (ur. 21 marca 1951 w Medea-Sebea) – etiopski duchowny rzymskokatolicki, od 2003 wikariusz apostolski Meki.
Życiorys.
Święcenia kapłańskie przyjął 20 kwietnia 1980. Inkardynowany do eparchii adigrackiej, był rektorem diecezjalnego kolegium, sekretarzem biskupim, a także kanclerzem kurii i sekretarzem generalnym eparchii.
29 stycznia 2003 został mianowany przez papieża Jana Pawła II wikariuszem apostolskim Meki ze stolicą tytularną "Horrea Aninici". Sakrę biskupią przyjął 10 maja 2003 z rąk arcybiskupa Berhaneyesusa Demerew Souraphiela.

</doc>
<doc id="4193486" url="https://pl.wikipedia.org/wiki?curid=4193486" title="Ukoronowanie Najświętszej Maryji Panny">
Ukoronowanie Najświętszej Maryji Panny



</doc>
<doc id="4193488" url="https://pl.wikipedia.org/wiki?curid=4193488" title="Arkadij Wajspapir">
Arkadij Wajspapir

Arkadij Moisiejewicz Wajspapir (ros. Аркадий Моисеевич Вайспапир; ur. 23 grudnia 1921 w Bobrowym Kucie, zm. 11 stycznia 2018 w Kijowie) – radziecki żołnierz i partyzant pochodzenia żydowskiego, uczestnik powstania i masowej ucieczki więźniów z obozu zagłady w Sobiborze.
Życiorys.
Urodził się w 1921 we wsi Bobrowyj Kut, w regionie Chersoń. Po agresji III Rzeszy na ZSRR w 1941 r. został zmobilizowany do Armii Czerwonej i brał udział w obronie Kijowa, podczas której został ciężko ranny. Następnie został uznany przez Niemców za Żyda i wraz z grupą żydowskich czerwonoarmistów deportowany do obozu zagłady w Sobiborze na terenie okupowanej Polski. Był członkiem ośmioosobowej grupy czerwonoarmistów skupionej wokół Aleksandra Pieczerskiego, który wraz z Leonem Feldhendlerem był współorganizatorem powstania i masowej ucieczki więźniów Sobiboru. W czasie buntu z 14 października 1943, Wajspapir zabił siekierą SS-Oberscharführera Siegfrieda Graetschusa. Po ucieczce z obozu przystąpił do partyzantki.
Po wojnie ukończył Zaporoski Instytut Przemysłowy i pracował w Ługańsku, Artemiwsku i Doniecku. W 1994 osiadł wraz z rodziną w Kijowie. W czasie wojny zginęli wszyscy jego najbliżsi krewni; starszy brat zginął na froncie, zaś matka, pięcioletnia siostra i wszyscy krewni z rodzinnej wsi zostali rozstrzelani przez Niemców w Browym Kucie. Po wojnie założył rodzinę, miał dwóch synów; Michaiła i Wadima.
W 2016 został laureatem przyznawanej przez Federację Wspólnot Żydowskich Rosji, Nagrody „Skrzypka na dachu” w kategorii „Człowiek-legenda”.
W momencie poprzedzającym śmierć był ostatnim żyjącym z kręgu organizatorów powstania i ucieczki z obozu w Sobiborze.
W filmie "Sobibór" z 2018 roku w postać Wajspapira wcielił się Sergiej Godin.

</doc>
<doc id="4193489" url="https://pl.wikipedia.org/wiki?curid=4193489" title="Walenty Nowak (ujednoznacznienie)">
Walenty Nowak (ujednoznacznienie)



</doc>
<doc id="4193491" url="https://pl.wikipedia.org/wiki?curid=4193491" title="Sierhiejewicze">
Sierhiejewicze

Sierhiejewicze (błr. Сяргеевічы, "Sjarhiejewiczy"; ros. Сергеевичи, "Sierhiejewiczi") – wieś na Białorusi, w obwodzie witebskim, w rejonie postawskim. Wchodzi w skład sielsowietu Duniłowicze.
Nazwy dawniej używane – Siergiejewice lub Siergiejewicze.
Historia.
W 1870 roku wieś w guberni wileńskiej Imperium Rosyjskiego.
W okresie międzywojennym wieś Sierhiejewicze leżała w granicach II Rzeczypospolitej w gminie wiejskiej Duniłowicze, w powiecie postawskim, w województwie wileńskim.
Według Powszechnego Spisu Ludności z 1921 roku zamieszkiwało tu 280 osób, 279 było wyznania rzymskokatolickiego, a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 56 budynków mieszkalnych. W 1931 w 64 domach zamieszkiwały 284 osoby.
Miejscowość należała do parafii rzymskokatolickiej w Duniłowiczach. Podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Duniłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
W miejscowości znajduje się szkoła podstawowa, biblioteka, punkt pocztowy i klub. We wsi stoi pomnik mieszkańców poległych podczas wielkiej wojny ojczyźnianej.
Parafia rzymskokatolicka.
Parafia Matki Bożej Ostrobramskiej w Sierhiejewiczach leży w dekanacie postawskim diecezji witebskiej.

</doc>
<doc id="4193493" url="https://pl.wikipedia.org/wiki?curid=4193493" title="Rezerwat przyrody Stawy Przemkowskie">
Rezerwat przyrody Stawy Przemkowskie

Rezerwat przyrody „Stawy Przemkowskie” – rezerwat faunistyczny i wodny, będący częścią Przemkowskiego Parku Krajobrazowego, w południowo-zachodniej Polsce, w województwie dolnośląskim. Na rezerwat składa się 30 stawów (w dwóch kompleksach) wraz z otaczającymi jesionowo-olszowymi łęgami oraz łąkami z kępami wierzbowych zarośli.
Położenie.
Rezerwat położony jest w północnej części województwa dolnośląskiego, w powiecie polkowickim, w granicach administracyjnych miasta i gminy Przemków. Obszar ten należy do mezoregionu Równiny Szprotawskiej, przez środek rezerwatu przepływa rzeka Szprotawa. Od północny i północnego zachodu wzdłuż stawów przebiega granica województwa granicząc z województwem lubuskim. Od północnego wschodu i wschodu obszar graniczy z użytkiem ekologicznym „Przemkowskie Bagno”. Od południa otoczony jest przez miejscowości Ostaszów, Łężce i Przemków.
Charakterystyka.
Rezerwat został utworzony zarządzeniem Ministra Leśnictwa i Przemysłu Drzewnego z 18 maja 1984 r. Celem ochrony jest zachowanie stawów i bagien oraz otaczających je lasów w dolinie rzeki Szprotawy, będących ostają licznych gatunków ptaków. Powierzchnia rezerwatu wynosiła początkowo 1046,25 ha, z czego 13,1% (137,57 ha) zajmowały lasy, a pozostałe 86,9% (908,68 ha) – stawy i łęgi. Zarządzenie Regionalnego Dyrektora Ochrony Środowiska we Wrocławiu z 17 kwietnia 2014 r. zwiększyło powierzchnię rezerwatu do 1071,5648 ha.
Najstarsze stawy zostały założone około 1860 r. za czasów panowania księcia Christiana Augusta von Schleswig-Holstein (początkowo na obszarze 250 ha). W latach 70 XX w. zostały rozbudowane do obecnej powierzchni. Stawy Przemkowskie są drugim co do wielkości kompleksem stawów rybnych na Dolnym Śląsku (po Stawach Milickich), w których głównie hoduje się karpia.
Fauna i flora.
Na terenie rezerwatu stwierdzono występowanie blisko 250 gatunków ptaków, w tym około 150 lęgowych. Występuje tu przynajmniej 18 gatunków ptaków z Załącznika I Dyrektywy Ptasiej i 9 gatunków z Polskiej czerwonej księgi zwierząt. Charakterystyczne gatunki występujące w rezerwacie to:
Ostoja stanowi jedno z ważniejszych w tej części Europy miejsc odpoczynku i żerowania ptaków w czasie migracji (szczególnie gęsi zbożowej). Podczas jesiennych przelotów najliczniejsze są łyski (do 11 600 osobników), krzyżówki (do 10 600) i głowienki (9000).
Najważniejszym środowiskiem dla awifauny lęgowej są szuwary trzcinowe (trzcina pospolita) i pałkowe (pałka szeroko- i wąskolistna), przylegające pasem o zmiennej szerokości (1-50 m, najczęściej 2-5 m) do brzegów grobli stawowych. Na tafli wody oprócz masowo występujących włosienniczników i rdestnic, spotykane są rzadkie grzybienie północne.
Turystyka.
Wstęp na teren rezerwatu możliwy jest tylko po uzyskaniu zgody Regionalnego Dyrektora Ochrony Środowiska we Wrocławiu.
Ochrona na podstawie prawa międzynarodowego.
Od 10 stycznia 2018 rezerwat znajduje się na liście konwencji ramsarskiej pod numerem 2320.
Obszar rezerwatu jest częścią obszaru Natura 2000 „Stawy Przemkowskie” i figuruje na liście OSO (Obszar Specjalnej Ochrony Ptaków) pod numerem PLB020003, jako ostoja o powierzchni 4605,4 ha.

</doc>
<doc id="4193494" url="https://pl.wikipedia.org/wiki?curid=4193494" title="Fuad Əliyev (ur. 1983)">
Fuad Əliyev (ur. 1983)

Fuad Əliyev (ur. 28 lipca 1983) – azerski zapaśnik walczący w stylu klasycznym. Brązowy medalista mistrzostw Europy w 2006. Drugi w Pucharze Świata w 2009 roku.

</doc>
<doc id="4193495" url="https://pl.wikipedia.org/wiki?curid=4193495" title="Shim Hyeong-tak">
Shim Hyeong-tak

Shim Hyeong-tak (ur. 12 stycznia 1978 w Seulu) – południowokoreański aktor filmowy, teatralny i telewizyjny.

</doc>
<doc id="4193496" url="https://pl.wikipedia.org/wiki?curid=4193496" title="Radio Weekend">
Radio Weekend



</doc>
<doc id="4193498" url="https://pl.wikipedia.org/wiki?curid=4193498" title="Dolna">
Dolna



</doc>
<doc id="4193499" url="https://pl.wikipedia.org/wiki?curid=4193499" title="Parafia św. Józefa w Paryżu">
Parafia św. Józefa w Paryżu

Parafia św. Józefa w Paryżu (biał. Парафія Св. Юзафа y Парыжы) – parafia rzymskokatolicka w Paryżu. Należy do dekanatu postawskiego diecezji witebskiej. Z inicjatywy proboszcza parafii w Mosarzu ks. Józefa Bułki przebudowano budynek sklepu na kościół parafialny. Dojeżdżał tutaj ksiądz z parafii w Woropajewie.

</doc>
<doc id="4193501" url="https://pl.wikipedia.org/wiki?curid=4193501" title="1774 w muzyce">
1774 w muzyce



</doc>
<doc id="4193503" url="https://pl.wikipedia.org/wiki?curid=4193503" title="Parafia św. Piotra i Pawła w Sierhach">
Parafia św. Piotra i Pawła w Sierhach

Parafia św. Piotra i Pawła w Sierhach (biał. Парафія Св. Пятра і Паўла y Сергах) – parafia rzymskokatolicka w Sierhach. Należy do dekanatu postawskiego diecezji witebskiej.
Kaplica św. Apostołów Piotra i Pawła w Sierhach została oddana wiernym 15 sierpnia 1992 r. Była kaplicą filialną parafii w Wołkołacie. O jej rozwój zadbał ówczesny proboszcz parafii w Wołkołacie o. Piotr Jasiewicz OFMCap.

</doc>
<doc id="4193506" url="https://pl.wikipedia.org/wiki?curid=4193506" title="Dienis Miszyn">
Dienis Miszyn

Dienis Władimirowicz Miszyn (ros. Денис Владимирович Мишин; ur. 12 marca 1984) – rosyjski i azerski zapaśnik walczący w stylu klasycznym. Zajął dwunaste miejsce na mistrzostwach świata w 2009. Ósmy na mistrzostwach Europy w 2009. Ósmy w Pucharze Świata w 2009.
Wicemistrz Rosji juniorów w 2003 roku.
Brat zapaśnika Aleksieja Miszyna, złotego medalisty z Aten 2004.

</doc>
<doc id="4193507" url="https://pl.wikipedia.org/wiki?curid=4193507" title="Denis Mishin">
Denis Mishin



</doc>
<doc id="4193508" url="https://pl.wikipedia.org/wiki?curid=4193508" title="Denis Miszyn">
Denis Miszyn



</doc>
<doc id="4193509" url="https://pl.wikipedia.org/wiki?curid=4193509" title="Parafia Matki Bożej Ostrobramskiej w Sierhiejewiczach">
Parafia Matki Bożej Ostrobramskiej w Sierhiejewiczach

Parafia Matki Bożej Ostrobramskiej w Sierhiejewiczach (biał. Парафія Маці Божай Вастрабрамскай y Сяргеевічах) – parafia rzymskokatolicka w Sierhiejewiczach. Należy do dekanatu postawskiego diecezji witebskiej.

</doc>
<doc id="4193512" url="https://pl.wikipedia.org/wiki?curid=4193512" title="Mezőtúr (stacja kolejowa)">
Mezőtúr (stacja kolejowa)

Mezőtúr (węg. "Mezőtúr vasútállomás") – stacja kolejowa w Mezőtúr, w komitacie Jász-Nagykun-Szolnok, na Węgrzech. 
Stacja znajduje się na ważnej linii 120 Budapest – Újszász – Szolnok – Lőkösháza i obsługuje pociągi wszystkich kategorii.

</doc>
<doc id="4193516" url="https://pl.wikipedia.org/wiki?curid=4193516" title="Gábor Molnár (zapaśnik)">
Gábor Molnár (zapaśnik)

Gábor Molnár (ur. 23 września 1988) – węgierski zapaśnik walczący w stylu klasycznym. Zajął szesnaste miejsce na mistrzostwach Europy w 2009. Ósmy w Pucharze Świata w 2009 roku.

</doc>
<doc id="4193517" url="https://pl.wikipedia.org/wiki?curid=4193517" title="Hemiagriofity">
Hemiagriofity



</doc>
<doc id="4193518" url="https://pl.wikipedia.org/wiki?curid=4193518" title="Holoagriofity">
Holoagriofity



</doc>
<doc id="4193520" url="https://pl.wikipedia.org/wiki?curid=4193520" title="Zhen Xie">
Zhen Xie

Zhen Xie (ur. 26 września 1984) – chiński zapaśnik walczący w stylu klasycznym. Zajął 27 miejsce w mistrzostwach świata w 2006. Ósmy na igrzyskach azjatyckich w 2010. Piąty w mistrzostwach Azji w 2011. Siódmy w Pucharze Świata w 2009 roku.

</doc>
<doc id="4193522" url="https://pl.wikipedia.org/wiki?curid=4193522" title="Kvistgård (stacja kolejowa)">
Kvistgård (stacja kolejowa)

Kvistgård () – stacja kolejowa w miejscowości Kvistgård, w Regionie Stołecznym, w Danii. Stacja powstała w 1864 roku. 
Znajduje się na Lille Nord i jest obsługiwana przez pociągi regionalne Lokaltog.

</doc>
<doc id="4193525" url="https://pl.wikipedia.org/wiki?curid=4193525" title="Stawy Przemkowskie">
Stawy Przemkowskie



</doc>
<doc id="4193529" url="https://pl.wikipedia.org/wiki?curid=4193529" title="Varghese Thottamkara">
Varghese Thottamkara

Varghese Thottamkara CM (ur. 2 czerwca 1959 w Thottuva) – indyjski duchowny rzymskokatolicki działający w Etiopii, od 2013 wikariusz apostolski Nekemte. Pochodzi z rodziny syromalabarskiej.
Życiorys.
Święcenia kapłańskie przyjął 10 maja 1986 w zakonie lazarystów. Po kilkuletnim stażu proboszczowskim wyjechał do Etiopii i został wicerektorem niższego seminarium w Ambo. W latach 1993-1995 kierował zakonnym seminarium w Addis Abebie, a kolejne trzy lata spędził na studiach w Rzymie. W 1998 został radnym etiopskiej prowincji zakonnej, a w latach 2005-2006 był prokuratorem generalnym zgromadzenia. W 2006 powrócił do Indii i objął kierownictwo w południowoindyjskiej prowincji Księży Misjonarzy, a w 2010 został asystentem generała zakonu.
28 czerwca 2013 został mianowany koadiutorem wikariusza apostolskiego Nekemte oraz biskupem tytularnym "Chullu". Sakry biskupiej udzielił mu 13 sierpnia 2013 bp Luca Brandolini. 10 listopada 2013 objął pełnię rządów w wikariacie.

</doc>
<doc id="4193532" url="https://pl.wikipedia.org/wiki?curid=4193532" title="Kościół Matki Bożej Ostrobramskiej w Chrzanowie">
Kościół Matki Bożej Ostrobramskiej w Chrzanowie

Kościół Matki Bożej Ostrobramskiej – rzymskokatolicki kościół parafialny należący do dekanatu Chrzanów archidiecezji krakowskiej. Znajduje się na chrzanowskim Osiedlu Rospontowa.
Budowa świątyni została zainicjowana przez pracowników Fabloku. W dniu 15 września 1935 roku został poświęcony kamień węgielny pod budowę. Świątynia została ukończona w listopadzie 1939 roku, ale nie została poświęcona, ponieważ przeszkodziła temu II wojna światowa. Kościół został konsekrowany przez kardynała Stanisława Dziwisza w dniu 17 maja 2009 roku. Kardynał poświęcił również nowy witraż „Cuda pana Jezusa”.

</doc>
<doc id="4193535" url="https://pl.wikipedia.org/wiki?curid=4193535" title="Gare de Couffoulens – Leuc">
Gare de Couffoulens – Leuc

Gare de Couffoulens - Leuc – przystanek kolejowy w miejscowości Couffoulens, w departamencie Aude, w regionie Oksytania, we Francji. Jest zarządzany przez SNCF i obsługiwany przez pociągi TER Occitanie. 
Przystanek został otwarty w 1876 przez Compagnie des chemins de fer du Midi et du Canal latéral à la Garonne.
Położenie.
Znajduje się na linii Carcassonne – Rivesaltes, na km 356,739 między stacjami Carcassonne i Verzeille, na wysokości 129 m n.p.m. 

</doc>
<doc id="4193536" url="https://pl.wikipedia.org/wiki?curid=4193536" title="Tsegaye Keneni Derera">
Tsegaye Keneni Derera

Tsegaye Keneni Derera (ur. 23 listopada 1943 w Metcha Borodo) – etiopski duchowny rzymskokatolicki, od 2014 wikariusz apostolski Soddo.
Życiorys.
Święcenia kapłańskie przyjął 13 lipca 1976 i uzyskał inkardynację do archieparchii Addis Abeby obrządku etiopskiego. Po święceniach pracował jako kanclerz kurii, pełniąc jednocześnie funkcje m.in. wikariusza generalnego archieparchii i sekretarza w jej sekretariacie generalnym. W latach 1999-2008 pracował w etiopskiej Konferencji Episkopatu jako sekretarz wykonawczy, a w latach 2007-2010 był pracownikiem etiopskoego uniwersytetu katolickiego. W 2012 został wikariuszem generalnym wikariatu apostolskiego Nekemte.
11 października 2013 otrzymał nominację na koadiutora wikariusza apostolskiego Soddo, jednocześnie uzyskujac godność biskupa tytularnego "Maximiana in Byzacena". Sakry biskupiej udzielił mu 24 listopada 2013 abp Berhaneyesus Demerew Souraphiel. 12 stycznia 2014 przejął pełnię rządów w wikariacie.

</doc>
<doc id="4193537" url="https://pl.wikipedia.org/wiki?curid=4193537" title="Aleksandr Mienszykow (1787-1869)">
Aleksandr Mienszykow (1787-1869)



</doc>
<doc id="4193538" url="https://pl.wikipedia.org/wiki?curid=4193538" title="Francisco De Leon">
Francisco De Leon

Francisco Mendoza De Leon (ur. 11 czerwca 1947 w Parañaque) – filipiński duchowny rzymskokatolicki, od 2016 biskup Antipolo.
Życiorys.
Święcenia kapłańskie otrzymał 28 czerwca 1975 i został inkardynowany do archidiecezji manilskiej. Pracował przede wszystkim jako duszpasterz parafialny oraz jako rektor manilskich seminariów archidiecezjalnych. W 2001 został rektorem sanktuarium Bożego Miłosierdzia w Mandaluyong.
27 czerwca 2007 został prekonizowany biskupem pomocniczym Antipolo ze stolicą tytularną "Boseta". Sakry biskupiej udzielił mu 1 września 2007 kard. Gaudencio Rosales, ówczesny ordynariusz Manili.
21 listopada 2015 został mianowany biskupem koadiutorem Antipolo, zaś 9 września 2016 objął urząd ordynariusza tejże diecezji.

</doc>
<doc id="4193539" url="https://pl.wikipedia.org/wiki?curid=4193539" title="Aleksandr Mienszykow (ujednoznacznienie)">
Aleksandr Mienszykow (ujednoznacznienie)



</doc>
<doc id="4193540" url="https://pl.wikipedia.org/wiki?curid=4193540" title="Monitoring hałasu w Polsce">
Monitoring hałasu w Polsce

Monitoring hałasu w Polsce –  jest jednym z zadań Państwowego Monitoringu Środowiska. Monitoringowe pomiary hałasu stanowią istotną informację o klimacie akustycznym województwa i są przydatne w procesie tworzenia map akustycznych w ramach realizacji oceny stanu akustycznego środowiska.
Wskaźniki stosowane do oceny warunków akustycznych środowiska.
LAeq D – równoważny poziomu dźwięku A dla pory dnia, wyznaczona dla jednej doby bądź okresu pomiaru
LAeq N – równoważny poziomu dźwięku A dla pory nocy, wyznaczony dla jednej doby bądź okresu pomiaru
Wyniki.
W roku 2015 pomiarami objęto 1324 zakłady lub instalacje przemysłowe, w 271 obiektach stwierdzono przekroczenie dopuszczalnego poziomu dźwięku. Najbardziej uciążliwe obiekty to sklepy usytuowane blisko zabudowy mieszkaniowej, w których dokuczliwość powodują urządzenia wentylacyjne i dostawy towarów oraz urządzenia nagłaśniające przy lokalach rozrywkowych. Z badań wynika, że najkorzystniejsza z punktu widzenia ochrony pory ciszy nocnej występowała w roku 2015 w województwach warmińsko – mazurskim, opolskim i zachodniopomorskim, zaś w porze dnia w województwach opolskim, łódzkim, lubelskim i warmińsko – mazurskim.

</doc>
<doc id="4193542" url="https://pl.wikipedia.org/wiki?curid=4193542" title="Aleksiej Griszyn">
Aleksiej Griszyn



</doc>
<doc id="4193545" url="https://pl.wikipedia.org/wiki?curid=4193545" title="Broderick Pabillo">
Broderick Pabillo

Broderick Soncuaco Pabillo (ur. 11 marca 1955 w Victorias) – filipiński duchowny rzymskokatolicki, biskup pomocniczy Manili w latach 2006-2021, administrator apostolski "sede vacante" archidiecezji Manili w latach 2020–2021, wikariusz apostolski Taytay od 2021.
Życiorys.
Urodził się 11 marca 1955 w Victorias w regionie Zachodnie Visayas. Do szkoły średniej uczęszczał w „"Don Bosco College"” w Canlubang w prowincji Laguna. W 1974 wstąpił do nowicjatu Kongregacji Salezjańskiej w Canlubang, a 1 kwietnia 1981 złożył śluby wieczyste. Studiował na Uniwersytecie św. Tomasza w Manili, uzyskując licencjat z teologii oraz na Papieskim Uniwersytecie Gregoriańskim w Rzymie, gdzie uzyskał licencjat z Pisma Świętego. Święcenia prezbiteratu przyjął 8 grudnia 1982, których udzielił mu kardynał Jaime Lachica Sin – arcybiskup metropolita Manili. Po święceniach przez rok pracował jako wikariusz, a następnie rozpoczął pracę w salezjańskim seminarium duchownym w Paranaque – był kolejno ekonomem, wikariuszem oraz rektorem uczelni. W 1999 wystąpił z zakonu i został inkardynowany do wikariatu apostolskiego Puerto Princesa. Jako kapłan wikariatu otrzymał nominację na proboszcza w Macarascas.
24 maja 2006 papież Benedykt XVI prekonizował go biskupem pomocniczym Manili ze stolicą tytularną Sitifis. Święcenia biskupie otrzymał 19 sierpnia 2006 w archikatedrze Niepokalanego Poczęcia NMP. Udzielił mu ich kardynał Gaudencio Rosales, arcybiskup metropolita Manili, w asyście arcybiskupa Fernando Filoniego, nuncjusza apostolskiego na Filipinach, i biskupa Pedro Arigo, wikariusza apostolskiego Puerto Princesa. Jako zawołanie biskupie przyjął słowa „"Fides in Caritate"” ("Zaufanie w Miłości").
10 lutego 2020 papież Franciszek mianował go administratorem apostolskim "sede vacante" archidiecezji Manili. Zarząd nad archidiecezją pełnił do 24 czerwca 2021, kiedy archidiecezję kanonicznie objął nowy metropolita kard. Jose Advincula.
29 czerwca 2020 papież Franciszek mianował go wikariuszem apostolskim Taytay. Ingres do katedry św. Józefa Robotnika, w trakcie którego kanonicznie objął urząd, odbył 19 sierpnia 2021.

</doc>
<doc id="4193546" url="https://pl.wikipedia.org/wiki?curid=4193546" title="Australian Open 2018 (gra pojedyncza kobiet)">
Australian Open 2018 (gra pojedyncza kobiet)

Australian Open 2018 – gra pojedyncza kobiet – zawody singlowe kobiet, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 15–27 stycznia na twardych kortach Melbourne Park w Melbourne.

</doc>
<doc id="4193547" url="https://pl.wikipedia.org/wiki?curid=4193547" title="Aleksiej Wasiljew">
Aleksiej Wasiljew



</doc>
<doc id="4193549" url="https://pl.wikipedia.org/wiki?curid=4193549" title="Wodnik chathamski">
Wodnik chathamski

Wodnik chathamski ("Hypotaenidia dieffenbachii") – gatunek średniej wielkości ptaka z rodziny chruścieli (Rallidae). Występował na wyspach Chatham, Pitt i Mangere Island. Znany z jednego okazu, pozyskanego w 1840, i szczątków subfosylnych. Wymarły, niewidziany od czasu odkrycia.
Taksonomia.
Po raz pierwszy gatunek opisał George Robert Gray w 1843 w "Travels in New Zealand". Holotyp pochodził z Wysp Chatham, nie podano, z której dokładnie. Autor nadał nowemu gatunkowi nazwę "Rallus Dieffenbachii"; odkrywcy gatunku, Ernstowi Dieffenbachowi, pozyskanie żywego okazu miało przyjść z wielkim trudem. Holotyp przechowywany jest w Muzeum Historii Naturalnej w Tring i oznaczony numerem NHM 1842.9.29.12. Pozyskany został między majem a lipcem 1840, zaś skatalogowany w 1842. Według Jamesa Greenwaya (1967) istnieje również okaz przechowywany w zbiorach w Bremie, jednak większość innych źródeł o nim nie wspomina.
Gatunek opisywany był pod licznymi synonimami; przydzielano go m.in. do rodzajów "Rallus", "Ocydromus", "Cabalus", "Nesolimnas", "Gallirallus" i "Hypotaenidia". Międzynarodowy Komitet Ornitologiczny (2021) umieszcza go w rodzaju "Hypotaenidia". W 1872 Frederick Wollaston Hutton opisał innego nielotnego chruściela – wodnika brązowego ("Cabalus modestus"). Niektórzy autorzy uznawali go za młodocianego wodnika chathamskiego, jednak później sam Hutton przedstawił dowody na odmienny stan rzeczy, mimo że wspierali go inni autorzy, m.in. Tommaso Salvadori, Henry Ogg Forbes i Olaus Murie. W biegu historii został również przydzielony do monotypowego rodzaju "Nesolimnas" (Andrews, 1896), jak i uznany za przedstawiciela innego gatunku – wodnika białobrewego ("H. philippensis").
Prawdopodobnie zarówno wodnik chathamski, jak i brązowy ("Cabalus modestus") wyewoluowały od wspólnego przodka, przypominającego wodnika białobrewego ("H. philippensis"). Na odrębność tych dwóch gatunków wskazują także dowody osteologiczne i badania mtDNA. Wodnik chathamski jest obecny w zapisie kopalnym z wysp Mangere Island i Chatham.
Nazewnictwo.
Epitet gatunkowy upamiętnia Ernsta Dieffenbacha, odkrywcę gatunku; angielska nazwa tego ptaka również nawiązuje do niemieckiego przyrodnika. Według autora pierwszego opisu rdzenna ludność z grupy Moriori nazywała te ptaki "moeriki", można również spotkać się z zapisem "mehoriki" i "meriki". Przybyli później na wyspy Maorysi nazywali go "Popotai".
Morfologia i anatomia.
Był to średniej wielkości chruściel. Długość ciała u holotypu wynosiła około 32,5 cm (oryginalne wymiary podane w calach, zaokrąglono z dokładnością do 0,5 cm). Dziób mierzył blisko 4 cm długości, skrzydło — 13 cm, ogon – 9 cm, natomiast skok – 4 cm. Upierzenie wodników chathamskich było bardziej zwarte niż u wodników brązowych, u których w piórach niemal nie występowały haczyki. Dalszy opis dotyczy holotypu. Grzbiet jest oliwkowobrązowy, pokryty płowymi i czarnymi pasami. Pierś oraz niższa część tylnej części szyi mają barwę żółtordzawą, czarno paskowane. Na rdzawych barkówkach, lotkach oraz pokrywach podogonowych znajdują się czarne pasy. W niższej części gardła, na piersi, brzuchu oraz po bokach ciała widnieją czarne pasy na białym tle. Ciemię, tył głowy, policzek i pas biegnący pod okiem cechuje barwa oliwkowobrązowa, z czego na dwóch ostatnich dostrzec można rdzawy nalot. Przez oko przebiega biały pas, dalej za okiem i na gardle kolor przechodzi w szary. Ogon ciemnobrązowy, przy nasadzie widnieje poprzeczny, rdzawy pas. Górna krawędź dzioba jest wypukła, na końcu dziób zgina się w dół.
Układ kostny wodnika chathamskiego przypominał morfotyp weki. Mostek wodników chathamskich był stosunkowo dobrze rozwinięty, w porównaniu do zredukowanego u wodników brązowych. Łopatka była stosunkowo smukła. Widełki zrastały się w kształt litery U, pod kątem blisko 45°.
Zasięg, ekologia i zachowanie.
Wodnik chathamski występował na Mangere i Chatham, na co wskazuje zapis kopalny, a według Olsona występowały również i na Pitt. Znane są tylko dwa opisy zwyczajów tych ptaków. Pierwszy, pochodzący z lat 30. XIX wieku, dotyczy ptaków z wyspy Pitt, być może właśnie wodników chathamskich (określono je jako "ciemnobrązowe, wielkości kury"). Miały zamieszkiwać skraje lasów i żerować na plaży, być nielotne i nie trudzić się ucieczką w razie sytuacji zagrożenia. Odkrywca gatunku wspomniał, że często słyszał krótki, przenikliwy głos tych ptaków dochodzący z zarośli.
Drugi opis zaś przytoczył Alexander Shand w 1894 na łamach "Journal of the Polinesian Society". Tu wodniki chathamskie przedstawiono jako ptaki łagodne, na które polować wolno było tylko w określonych porach roku, zaś dzieci besztano za zjedzenie ich jaj, jeśli nie zmieniła się ich pozycja (od złożenia). Do wodników tych nie dało rady się zbliżyć bez naśladowania ich odgłosów, co jest nietypowe, jak na tak łagodne ptaki. Jaja miały być pokryte plamkami, osiągać rozmiar "średniej lub małej wielkości jaja kurzego". W 23. tomie katalogu ptaków w kolekcji Muzeum Brytyjskiego (1894) odnaleźć można informację o młodocianym samcu pozyskanym 1 czerwca na Mangere przez W. Hawkinsa, a znajdującym się początkowo w zbiorach Henry’ego O. Forbesa. Był to jednak błąd; Rothschild w "Extinct Birds" (1907) wzmiankuje o takim okazie, jednak w kontekście błędu popełnionego przez Sharpe’a, który powielił błąd Bullera i uznał ów okaz za reprezentujący "H. dieffenbachii", a nie "C. modestus", jakim jest w istocie.
Status.
Wodnik chathamski został wpisany na listę IUCN jako gatunek wymarły (EX, "Extinct"). Znany jest wyłącznie jeden okaz muzealny, a po jego pozyskaniu nie widziano już tych ptaków. Według korespondenta Bullera miały wyginąć w trzecim roku po pojawieniu się na głównej wyspie (Chatham) Maorysów (1835). Według odkrywcy gatunku były to niegdyś ptaki pospolite, przetrzebione później przez psy i koty wprowadzone na wyspy. W 1863 korespondent Bullera imieniem Roeriki nie był w stanie odnaleźć tych ptaków, mimo zachęcenia nagrodą. Oprócz psów i kotów, wodniki chathamskie były także zjadane przez ludzi. Rdzenna ludność łapała je w sidła, a ich mięso miało być bardzo delikatne, szczególnie pożądane przez osoby chore. S.L. Olson zasugerował, że wymarcie wodnika brązowego wynikało z konkurencji z większymi wodnikami chathamskimi, jednak zapis kopalny z Mangere wskazuje na to, że gatunki te normalnie współwystępowały ze sobą.

</doc>
<doc id="4193551" url="https://pl.wikipedia.org/wiki?curid=4193551" title="Parafia Jezusa Miłosiernego w Postawach">
Parafia Jezusa Miłosiernego w Postawach

Parafia Jezusa Miłosiernego w Postawach (biał. Парафія Езуса Міласэрнага y Паставах) – parafia rzymskokatolicka w Postawach. Należy do dekanatu postawskiego diecezji witebskiej. Parafia powstała w 2014 r. jako druga w mieście. Została wydzielona z parafii Niepokalanego Poczęcia Najświętszej Maryi Panny i św. Antoniego z Padwy w Postawach.
Historia.
Parafia została zarejestrowana 17 grudnia 2014 r. Ksiądz biskup Oleg Butkiewicz powierzył zadanie jej organizacji i budowy świątyni księdzu Andrzejowi Bulczakowi. W piętnastą rocznicę kanonizacji św. Faustyny, 30 kwietnia 2015 r., w czasie pielgrzymki parafialnej do Krakowa, parafia otrzymała relikwie świętej. Zostaną umieszczone w nowym kościele w kaplicy adoracji Najświętszego Sakramentu.
W dniu 23 kwietnia 2016 r. biskup Oleg Butkiewicz pobłogosławił krzyż wzniesiony na placu, gdzie miał być budowany kościół.
W niedzielę 24 kwietnia 2016 r. o godz. 15.00 odprawiono pierwszą Mszę Świętą dla parafii, która odbyła się w kościele św. Antoniego.
W uroczystość Najświętszego Serca Pana Jezusa (3 czerwca 2016 r.) w Kościele na Białorusi obchodzono dzień przeproszenia za zniewagę świątyń, osób duchownych, za grzechy wiernych i wszelkie zło narodu białoruskiego w czasie wojującego ateizmu oraz obecnie. W tym dniu parafia otrzymała dokumenty na ziemię pod budowę kościoła przy ul. Kosmonautów. W grudniu 2017 r. zakończyła się ekspertyza projektu kościoła. Od grudnia 2017 r. nabożeństwa odbywają się w tymczasowej kaplicy na miejscu budowy. 
W 2022 r. proboszczowi ks. Bulczakowi postawiono zarzut działalności ekstremistycznej. Powodem było wideo zamieszczone na początku marca na kanale YouTube, którego gospodarzem był kapłan wraz z młodzieżą z parafii. W filmie opowiadano się przeciwko wojnie rosyjsko-ukraińskiej. 29 marca 2022 r. ksiądz Bulczak wyjechał do Polski.
Zasięg parafii.
Do parafii należą wierni z miejscowości: Postawy (część), Juńki, Łohowińce, Androny, Czeszuny, Ciepłe, Kuropole, Lipniki, Mińskie, Miasteczko, Sawicze, Gogowo i Kolejowce.
Proboszcz obsługuje również parafię w Hruzdowie i odprawia niedzielne nabożeństwa w Bałajach.

</doc>
<doc id="4193552" url="https://pl.wikipedia.org/wiki?curid=4193552" title="Romulo de la Cruz">
Romulo de la Cruz

Romulo Tolentino de la Cruz (ur. 24 czerwca 1947 w Balasan, zm. 10 grudnia 2021 w Zamboanga) – filipiński duchowny rzymskokatolicki, w latach 2014–2021 arcybiskup Zamboanga.
Życiorys.
Święcenia kapłańskie przyjął 8 grudnia 1972 i został inkardynowany do archidiecezji Cotabato. Pracował w parafii w Tacurong (1975-1976 oraz 1985-1987) oraz w archidiecezjalnym seminarium, gdzie pełnił funkcje kierownika duchowego (1983-1985 oraz 1987-1988), wicerektora (1973-1975) i rektora (1976-1983). W 1981 został wikariuszem generalnym archidiecezji.
Episkopat.
17 grudnia 1987 papież Jan Paweł II mianował go prałatem-koadiutorem Isabeli. Sakry biskupiej udzielił mu 17 marca 1988 abp Bruno Torpigliani. 26 stycznia 1989 objął rządy w prałaturze.
8 stycznia 2001 został prekonizowany biskupem koadiutorem San Jose de Antique. Rządy w diecezji objął 16 marca 2002.
14 maja 2008 Benedykt XVI mianował go biskupem Kidapawan, zaś 15 marca 2014 Franciszek przeniósł go na stolicę metropolitarną w Zamboanga.

</doc>
<doc id="4193554" url="https://pl.wikipedia.org/wiki?curid=4193554" title="Jurij Władimirowicz Dołgorukow">
Jurij Władimirowicz Dołgorukow



</doc>
<doc id="4193556" url="https://pl.wikipedia.org/wiki?curid=4193556" title="Jurij Dołgorukow">
Jurij Dołgorukow



</doc>
<doc id="4193559" url="https://pl.wikipedia.org/wiki?curid=4193559" title="Siedlisko półnaturalne">
Siedlisko półnaturalne

Siedlisko półnaturalne – siedlisko wtórne w niewielkim stopniu zmienione w wyniku działalności człowieka. Jest to mało precyzyjne określenie, obejmujące siedliska pośrednie między naturalnymi, a synantropijnymi. Siedliska półnaturalne powstały w wyniku działalności człowieka, ale są tylko pod jego okresowym, albo stałym, ale niewielkim wpływem. 
Siedliska półnaturalne zajmują głównie gatunki rodzime z niewielką domieszką hemiagriofitów. Do siedlisk tych należą m.in.: 

</doc>
<doc id="4193562" url="https://pl.wikipedia.org/wiki?curid=4193562" title="Drugi rząd Petera O’Neilla">
Drugi rząd Petera O’Neilla

Drugi rząd Petera O’Neilla – rząd pod kierownictwem premiera Petera O’Neilla, zaprzysiężony przez gubernatora generalnego Papui-Nowej Gwinei Boba Dadae 9 sierpnia 2017.
Rząd powstał po wyborach parlamentarnych, które odbyły się w dniach 24 czerwca 2017 - 8 lipca 2017. 26 maja 2019 premier O’Neill wskutek utraty większości parlamentarnej i pogłębiającego się kryzysu politycznego podał się do dymisji

</doc>
<doc id="4193563" url="https://pl.wikipedia.org/wiki?curid=4193563" title="Siergiej Nikołajewicz Andrijaka">
Siergiej Nikołajewicz Andrijaka



</doc>
<doc id="4193565" url="https://pl.wikipedia.org/wiki?curid=4193565" title="Planowane starzenie">
Planowane starzenie



</doc>
<doc id="4193569" url="https://pl.wikipedia.org/wiki?curid=4193569" title="William Crawford">
William Crawford



</doc>
<doc id="4193570" url="https://pl.wikipedia.org/wiki?curid=4193570" title="Ernest Zimmermann">
Ernest Zimmermann



</doc>
<doc id="4193571" url="https://pl.wikipedia.org/wiki?curid=4193571" title="Parafia bł. Jerzego Matulewicza w Wilnie">
Parafia bł. Jerzego Matulewicza w Wilnie

Parafia bł. Jerzego Matulewicza w Wilnie – rzymskokatolicka parafia znajdująca się w Wilnie, na Wierszuliszkach, w archidiecezji wileńskiej w dekanacie wileńskim II.
Kościoły i kaplice na terenie parafii:
Msze święte odprawiane są w językach polskim i litewskim.

</doc>
<doc id="4193572" url="https://pl.wikipedia.org/wiki?curid=4193572" title="Kim Young-jun (ur. 1985)">
Kim Young-jun (ur. 1985)

Kim Young-jun (ur. 28 kwietnia 1985) – południowokoreański zapaśnik walczący w stylu klasycznym. Piąty na igrzyskach azjatyckich w 2014. Dziewiąty w mistrzostwach Azji w 2008. Dziesiąty w Pucharze Świata w 2008 roku.

</doc>
<doc id="4193573" url="https://pl.wikipedia.org/wiki?curid=4193573" title="Patricio Buzon">
Patricio Buzon

Patricio Abella Buzon SDB (ur. 14 marca 1950 w San Nicolas) – filipiński duchowny rzymskokatolicki, od 2016 biskup Bacolod.
Życiorys.
Wstąpił do nowicjatu salezjanów i w tymże zgromadzeniu w 1967 złożył pierwsze śluby, zaś 24 maja 1973 śluby wieczyste. Święcenia kapłańskie przyjął 8 grudnia 1976. Po święceniach został ojcem duchownym zakonnego seminarium w Lawaan, zaś w 1982 został mianowany jego rektorem. W 1988 został rektorem salezjańskiej szkoły technicznej w Punta Princesa. W 1992 wybrano go na wiceprowincjała, zaś w 1998 na prowincjała regionu Talamban.
27 grudnia 2002 został mianowany biskupem Kabankalan. Sakry biskupiej udzielił mu 19 lutego 2003 w Cebu City kard. Ricardo Vidal. 12 marca 2003 kanonicznie objął urząd.
24 maja 2016 został prekonizowany biskupem Bacolod.

</doc>
<doc id="4193574" url="https://pl.wikipedia.org/wiki?curid=4193574" title="Jean de Suarez d'Aulan">
Jean de Suarez d'Aulan



</doc>
<doc id="4193577" url="https://pl.wikipedia.org/wiki?curid=4193577" title="Yun Jong-gyu">
Yun Jong-gyu

Yun Jong-gyu (ur. 26 kwietnia 1986) – południowokoreański zapaśnik walczący w stylu klasycznym. Zajął 36 miejsce w mistrzostwach świata w 2007. Siódmy w mistrzostwach Azji w 2016. Siódmy w Pucharze Świata w 2008 roku.

</doc>
<doc id="4193579" url="https://pl.wikipedia.org/wiki?curid=4193579" title="Dennis Novak">
Dennis Novak

Dennis Novak (ur. 28 sierpnia 1993 w Wiener Neustadt) – austriacki tenisista, reprezentant kraju w Pucharze Davisa.
Kariera tenisowa.
Zawodowym tenisistą Novak jest od 2011 roku.
Zwycięzca dwóch turniejów rangi ATP Challenger Tour w grze pojedynczej.
Startując w zawodach rangi ATP Tour, osiągnął jeden finał w konkurencji gry podwójnej.
W marcu 2016 zadebiutował w reprezentacji Austrii w Pucharze Davisa.
W rankingu gry pojedynczej Novak najwyżej był na 85. miejscu (2 marca 2020), a w klasyfikacji gry podwójnej na 283. pozycji (12 czerwca 2017).

</doc>
<doc id="4193583" url="https://pl.wikipedia.org/wiki?curid=4193583" title="9 Dywizja Flak">
9 Dywizja Flak

9 Dywizja Flak (niem. "9. Flak-Division") – niemiecka dywizja artylerii przeciwlotniczej z okresu II wojny światowej.
Historia.
Jednostkę utworzono w lipcu 1940 r. jako "9. Luftverteidigungskommando" (9 Dowództwo Obrony Powietrznej) w okolicach Caen i Amiens. 1 września 1941 zmieniono jej nazwę na 9. Flak-Division. Dywizja początkowo zapewniała obronę przeciwlotniczą Belgii i północnej Francji. Na początku 1942 r. została zmotoryzowana, przydzielona do Grupy Armii Południe i skierowana na front wschodni. W listopadzie 1942 r. została okrążona w kotle stalingradzkim i w styczniu następnego roku dostała się do niewoli sowieckiej.
Dywizję odtworzono 7 lutego 1943 r. w Sewastopolu na Krymie, gdzie została rozbita w kwietniu i maju 1944 przez Sowietów. Kolejny raz dywizję odtworzono we Wrocławiu latem 1944 r. Została przerzucona na front zachodni w rejon Saarbrücken, Neunkirchen i Kaiserslautern. Walczyła wspierając 1 Armię na Linii Zygfryda. Szlak bojowy zakończyła w Bawarii poddając się wojskom amerykańskim.

</doc>
<doc id="4193584" url="https://pl.wikipedia.org/wiki?curid=4193584" title="Parafia św. Jana Bosko w Wilnie">
Parafia św. Jana Bosko w Wilnie

Parafia św. Jana Bosko w Wilnie – rzymskokatolicka parafia znajdująca się w Wilnie, na Leszczyniakach, w archidiecezji wileńskiej, w dekanacie wileńskim II. Parafię prowadzą salezjanie.
Kościoły i kaplice na terenie parafii:
W kościele parafialnym msze święte odprawiane są w językach polskim i litewskim. W kaplicy szpitalnej wyłącznie w języku litewskim.
Historia.
Salezjanie przybyli do Wilna 15 sierpnia 1924 i posługiwali w kościołach Najświętszego Serca Pana Jezusa i św. Stefana. Prowadzili również szkołę. W 1941 szkoła została zamknięta przez Niemców. W ZSRS misja zaprzestała działalności.
Po upadku Związku Sowieckiego salezjanie wrócili do Wilna. 12 marca 1990 arcybiskup wileński Julian Stefanowicz erygował parafię św. Jana Bosko w Wilnie. W 1992 powierzono ją salezjanom. Początkowo nabożeństwa odprawiano w szkołach oraz na łące. W latach 1993 - 1995 zbudowano dom salezjański oraz kaplicę, którą poświęcił 31 stycznia 1996 arcybiskup wileński Audrys Bačkis.
W latach 1996 - 2000 wybudowano kościół. Konsekrowany 30 maja 2010.

</doc>
<doc id="4193586" url="https://pl.wikipedia.org/wiki?curid=4193586" title="Mindelheim (stacja kolejowa)">
Mindelheim (stacja kolejowa)

Mindelheim (niem: "Bahnhof Mindelheim") – stacja kolejowa w Mindelheim, w kraju związkowym Bawaria, w Niemczech. Jest to stacja węzłową na linii Buchloe – Memmingen. Według DB Station&amp;Service ma kategorię 4. Położony jest około 1 km na wschód od starego miasta.

</doc>
<doc id="4193587" url="https://pl.wikipedia.org/wiki?curid=4193587" title="Dmitrij Gonczarow">
Dmitrij Gonczarow

Dmitrij Gieorgijewicz Gonczarow (ros. Дмитрий Георгиевич Гончаров, ur. 1906 we wsi Pyzmas w guberni wołogodzkiej, zm. w kwietniu 1979 w Leningradzie) – funkcjonariusz radzieckich służb specjalnych, działacz partyjny, pułkownik.
Życiorys.
Pracował jako robotnik rolny, wychowywał się w domu dziecka, był kierownikiem czytelni i sekretarzem gminnego komitetu Komsomołu. Od listopada 1926 należał do WKP(b), w 1927 skończył rabfak (fakultet robotniczy) przy Leningradzkim Uniwersytecie Państwowym, a w 1930 Instytut Radzieckiego Budownictwa i Prawa, w 1929 został funkcjonariuszem OGPU. Od kwietnia do czerwca 1934 był pełnomocnikiem operacyjnym Oddziału II Wydziału Tajno-Politycznego Pełnomocnego Przedstawicielstwa OGPU obwodu leningradzkiego, a od 1935 sekretarzem komitetu WKP(b) Zarządu NKWD obwodu leningradzkiego, 23 marca 1936 otrzymał stopień porucznika bezpieczeństwa państwowego, od czerwca do sierpnia 1937 był I sekretarzem Dzierżyńskiego Komitetu Rejonowego WKP(b) w Leningradzie. Od 1 września 1937 do 4 maja 1938 był II sekretarzem Ordżonikidzewskiego Komitetu Krajowego WKP(b), od 4 maja do 15 czerwca 1938 p.o. I sekretarza, a od 15 czerwca 1938 do 21 lutego 1939 I sekretarzem Ordżonikidzewskiego Komitetu Krajowego WKP(b), następnie pozostawał w dyspozycji KC WKP(b). Od kwietnia 1939 do lipca 1941 był członkiem prezydium i kierownikiem wydziału obwodowej rady przemysłowej w Leningradzie, od lipca 1941 do lutego 1942 kierował oddziałem Wydziału 3 Floty Bałtyckiej w stopniu komisarza batalionowego, a od lutego do lipca 1942 był zastępcą szefa Wydziału Specjalnego NKWD 22 Rejonu Umocnionego Frontu Leningradzkiego. Od lipca 1942 do lutego 1943 był szefem Wydziału Specjalnego NKWD 123 Dywizji Piechoty Frontu Leningradzkiego, od lutego do kwietnia 1943 szefem Wydziału Specjalnego NKWD Nadmorskiej Grupy Wojsk Frontu Leningradzkiego, 14 lutego 1943 został awansowany na podpułkownika bezpieczeństwa państwowego, od kwietnia do sierpnia 1943 był szefem Wydziału Kontrwywiadu (OKR) Smiersz Nadmorskiej Grupy Wojsk, 26 maja 1943 otrzymał stopień pułkownika. Od sierpnia do 15 grudnia 1943 był szefem Wydziału Kontrwywiadu Smiersz 55 Armii, od 15 grudnia 1943 do 15 marca 1944 szefem OKR Smiersz 67 Armii Frontu Leningradzkiego, od 9 maja 1944 do lipca 1944 pomocnikiem szefa Zarządu NKGB obwodu leningradzkiego, a od 10 sierpnia 1945 do 15 czerwca 1946 szefem Wydziału 9 Zarządu 2 NKGB/MGB ZSRR. Od września 1946 do sierpnia 1949 był szefem wydziału Zarządu MGB obwodu leningradzkiego, od sierpnia 1949 do 27 maja 1952 szefem Wydziału 2 Zarządu MGB Kraju Ałtajskiego, później szefem wydziału organów MWD w Gorkim, później funkcjonariuszem KGB w Gorkim i Leningradzie.
Odznaczenia.
Oraz 10 medali i odznaka.

</doc>
<doc id="4193588" url="https://pl.wikipedia.org/wiki?curid=4193588" title="Czerwona Księga z Hergest">
Czerwona Księga z Hergest

Czerwona Księga z Hergest (ang. "Red Book of Hergest", wal. "Llyfr Coch Hergest") – czternastowieczny welinowy manuskrypt, zapisany w języku walijskim. Jeden z najważniejszych zabytków średniowiecznych w tym języku. Stanowi kolekcję walijskiej prozy i poezji.
Nazwa księgi pochodzi od oprawy czerwonego koloru oraz od Hergest Court w Herefordshire, gdzie była przetrzymywana. W 1701 roku Thomas Wilkins z Llanbleddian przekazał ją do Jesus College w Oksfordzie, gdzie znajduje się do dziś.
Czerwoną Księge z Hergest napisano pomiędzy 1375 a 1425 w Glamorgan w południowej Walii. Powstała najprawdopodobniej na życzenie Hopcyna ap Tomas. Spośród kilku kopistów biorących udział w jej tworzeniu z nazwiska znany jest jedynie Hywel Fychan ap Hywel Goch.
W 2007 roku zawartość księgi została umieszczona online w ramach projektu "Rhyddiaith Gymraeg 1350–1425" prowadzonego przez Uniwersytet Walijski.
Zawartość.
Czerwona Księga z Hergest, wraz z Białą Księgą z Rhydderch, stanowi główne źródło opowieści znanych pod wspólną nazwą "Mabinogion". Do najważniejszych z nich należy "Sen Rhonabwy’ego". Oprócz tego zawiera też poezję, kroniki historyczne, tłumaczenia na walijski tekstów francuskich, a także zbiór przepisów na ziołowe leki.

</doc>
<doc id="4193590" url="https://pl.wikipedia.org/wiki?curid=4193590" title="Jauhienij Kasztanau">
Jauhienij Kasztanau

Jauhienij Anatoljewicz Kasztanau (błr. Яўгеній Анатольевіч Каштанаў, ros. Евгений Анатольевич Каштанов - Jewgienij Anatoljewicz Kasztanow; ur. 8 sierpnia 1984 w Brześciu) – białoruski hokeista, reprezentant Białorusi. Trener.
Kariera zawodnicza.
Wychowanek Junosti Mińsk. W karierze grał w klubach białoruskiej ekstraligi. Od października 2015 zawodnik Nesty Toruń w Polskiej Hokej Lidze. Po sezonie 2015/2016 został zawodnikiem klubu z Witebska, w barwach którego rozegrał edycję 2016/2017 białoruskiej ligi, po czym zakończył karierę.
W barwach juniorskich kadr Białorusi uczestniczył w turniejach mistrzostw świata juniorów do lat 18 w 2001 (Dywizja I), 2002 (Elita) oraz mistrzostw świata juniorów do lat 20 w 2003 (Elita), 2004 (Dywizja I).
Kariera trenerska.
W lipcu 2017 został asystentem głównego trenera HK Witebsk, Olega Striukowa. 1 grudnia 2019 został ogłoszony głównym trenerem Witebska, a na początku lipca 2020 opuścił stanowisko. Przed sezonem Ukraińskiej Hokejowej Ligi edycji 2020/2021 został ukraińskiej drużyny Kryżani Wowky Kijów. Pod koniec grudnia 2020 ogłoszono jego odejście ze stanowiska. W czerwcu 2022 wszedł do sztabu HK Mohylew.

</doc>
<doc id="4193592" url="https://pl.wikipedia.org/wiki?curid=4193592" title="Ruperto Santos">
Ruperto Santos

Ruperto Cruz Santos (ur. 30 października 1957 w San Rafael - Bulacan) – filipiński duchowny rzymskokatolicki, od 2010 biskup Balanga.
Życiorys.
Święcenia kapłańskie przyjął 10 września 1983 i został inkardynowany do archidiecezji manilskiej. Przez kilka lat pracował jako duszpasterz parafialny i kapelan jednego z manilskich kolegiów. W latach 1990-1995 był wykładowcą w stołecznym seminarium, zaś w latach 2000-2010 pełnił urząd rektora Papieskiego Kolegium Filipińskiego w Rzymie.
1 kwietnia 2010 otrzymał nominację na biskupa diecezji Balanga, zaś 24 czerwca 2010 z rąk kard. Gaudencio Rosalesa przyjął sakrę biskupią.

</doc>
<doc id="4193596" url="https://pl.wikipedia.org/wiki?curid=4193596" title="Montepescali (stacja kolejowa)">
Montepescali (stacja kolejowa)

Montepescali (wł. "Stazione di Montepescali") – stacja kolejowa w Braccagni (część gminy Grosseto), w prowincji Grosseto, w regionie Toskania, we Włoszech. Znajduje się na linii Piza – Rzym oraz Siena – Grosseto. Położona jest u stóp miejscowości Montepescali.
Według klasyfikacji RFI ma kategorię "brązową".

</doc>
<doc id="4193601" url="https://pl.wikipedia.org/wiki?curid=4193601" title="Tadeusz Maciejko">
Tadeusz Maciejko

Tadeusz Maciejko (ur. 14 maja 1903 w Gwoźdzcu, pow. Kołomyja, zm. w 1979 w Gliwicach) – polski artysta fotograf. Członek Okręgu Śląskiego Związku Polskich Artystów Fotografików. Członek założyciel i prezes Zarządu Gliwickiego Towarzystwa Fotograficznego.
Życiorys.
Tadeusz Maciejko brał aktywny udział w działalności lwowskiego środowiska fotograficznego od 1930 roku. W latach 1933–1939 był członkiem Technicznego Koła Fotografów Amatorów we Lwowie. Był członkiem Lwowskiego Towarzystwa Fotograficznego, powstałego w 1903 roku – na bazie Klubu Miłośników Sztuki Fotograficznej we Lwowie. W 1940 roku został asystentem Jana Alojzego Neumana na Politechnice Lwowskiej, po śmierci Neumana (1941) kontynuował jego pracę – do 1945 roku. W 1942 roku był organizatorem Wydziału Fotograficznego w Szkole Przemysłu Artystycznego we Lwowie. 
W 1945 roku Tadeusz Maciejko zamieszkał w Gliwicach, gdzie w latach 1947–1950 pracował we własnym zakładzie fotograficznym pod nazwą: "Gliwicka Agencja Fotograficzna". W 1951 roku był współzałożycielem (m.in. wspólnie z Władysławem Decem i Adam Sheybalem) gliwickiego oddziału Polskiego Towarzystwa Fotograficznego, przekształconego (w 1961 roku) w samodzielne Gliwickie Towarzystwo Fotograficzne. 
W 1953 roku Tadeusz Maciejko został przyjęty w poczet członków rzeczywistych Okręgu Śląskiego Związku Polskich Artystów Fotografików. Jego fotografie znajdują się m.in. w zbiorach Muzeum Historii Fotografii im. Walerego Rzewuskiego w Krakowie.

</doc>
<doc id="4193602" url="https://pl.wikipedia.org/wiki?curid=4193602" title="Asüna (marka samochodów)">
Asüna (marka samochodów)

Asüna – dawny kanadyjski producent samochodów osobowych i sportowych z siedzibą w Oshawie działający w latach 1992–1994. Marka należała do amerykańskiego koncernu General Motors. 
Historia.
W kwietniu 1992 roku kanadyjski oddział General Motors podjął decyzję o utworzeniu nowej taniej marki Asüna w miejsce dotychczasowej filii Passport, która miała pełnić funkcję lokalnej alternatywy dla amerykańskiej marki Geo. Pod swoim logo Asüna oferowała przez kolejny rok cztery modele, z czego wszystkie były zapożyczonymi konstrukcjami Suzuki, Daewoo i Isuzu.
Z powodu niskiej sprzedaży, General Motors podjęło decyzję w lipcu 1994 roku o likwidacji marki Asüna. Modele SE/GT oraz Sunfire zniknęły z rynku bez następców, za to model Sunrunner przemianowano na Pontiaka. W tym samym roku wprowadzono markę Geo do sprzedaży także w Kanadzie. 

</doc>
<doc id="4193605" url="https://pl.wikipedia.org/wiki?curid=4193605" title="Saue (przystanek kolejowy)">
Saue (przystanek kolejowy)

Saue (est.: "Saue raudteepeatus") – przystanek kolejowy w Saue, w prowincji Harjumaa, w Estonii. Znajduje się na szerokotorowej linii Tallinn – Keila. 19 km od dworca kolejowego w Tallinnie. Obsługiwana jest przez pociągi elektryczne Eesti Liinirongid.

</doc>
<doc id="4193609" url="https://pl.wikipedia.org/wiki?curid=4193609" title="Semen Jurewicz Holszański">
Semen Jurewicz Holszański



</doc>
<doc id="4193613" url="https://pl.wikipedia.org/wiki?curid=4193613" title="Stanisław Kieżgajło">
Stanisław Kieżgajło



</doc>
<doc id="4193617" url="https://pl.wikipedia.org/wiki?curid=4193617" title="William H. Crawford">
William H. Crawford

William Harris Crawford (ur. 24 lutego 1772 w hrabstwie Amherst, zm. 15 września 1834 w Elberton) – amerykański polityk, kandydat na prezydenta w 1824 roku.
Biografia.
Urodził się 24 lutego 1772 w hrabstwie Amherst. Początkowo mieszkał z rodziną w Wirginii i Karolinie Południowej, a potem przeniósł się do Georgii. Ukończył studia prawnicze w Auguście i w 1799 roku rozpoczął prywatną praktykę w Lexington. Zaangażował się w politykę i w 1803 roku wygrał wybory do legislatury stanowej z ramienia Partii Demokratyczno-Republikańskiej. Cztery lata później, w wyniku śmierci Abrahama Baldwina, Crawford zajął wakujące miejsce w Senacie. W 1811 roku ponownie uzyskał mandat senatora, a w czasie kadencji popierał przygotowania do wojny z Wielką Brytanią i przedłużenie mandatu Pierwszego Banku Stanów Zjednoczonych. W 1812 roku, po śmierci wiceprezydenta George’a Clintona, został przewodniczącym pro tempore Senatu. Rok później prezydent James Madison mianował go ambasadorem USA we Francji.
W 1815 roku został odwołany z placówki dyplomatycznej, by wejść w skład gabinetu Stanów Zjednoczonych i objąć funkcję sekretarza wojny, a rok później – sekretarza skarbu. Członkiem rządu pozostał do końca kadencji Jamesa Monroe’a w 1825 roku. W wyborach prezydenckich w 1824 roku, dzięki poparciu ustępującego prezydenta, 1/3 kongresmanów demokratyczno-republikańskich rekomendowała Crawforda jako nominata na prezydenta. Ponieważ partia było głęboko podzielona, zgłoszono także trzy inne kandydatury: Johna Quincy’ego Adamsa, Andrew Jacksona i Henry’ego Claya. W głosowaniu powszechnym Crawford uzyskał niespełna 41 tysięcy głosów, co stanowiło czwarty wynik wśród kandydatów. W Kolegium Elektorskim zagłosowało na niego 41 elektorów. Jednakże, żaden z pozostałej trójki nie otrzymał wymaganej większości 131 głosów (Jackson – 99, Adams – 84, Clay – 37). Zgodnie z 12. poprawką do Konstytucji, decyzja wyboru przeszła na Izbę Reprezentantów, która wybierała prezydenta spośród trzech kandydatur z najwyższym wynikiem (głosując stanami). Crawford doznał udaru, co spowodowało, że stracił szanse na prezydenturę. Po zwycięstwie Adamsa, odrzucił propozycję ponownego objęcia funkcji sekretarza skarbu i osiadł w Georgii, gdzie pracował jako sędzia, do swojej śmierci 15 września 1834 w Elberton.

</doc>
<doc id="4193620" url="https://pl.wikipedia.org/wiki?curid=4193620" title="Władysław Leszczyński (wojewoda łęczycki)">
Władysław Leszczyński (wojewoda łęczycki)

Władysław Leszczyński z Leszna herbu Wieniawa (ur. 1613 w Lesznie, zm. przed 30 marca 1679) – wojewoda łęczycki.
Rodzina.
Najmłodszy syn Wacława (zm. 1628), kanclerza wielkiego koronnego i Anny Rozdrażewskiej (zm. po 1619), córki Jana Rozdrażewskiego (zm. 1600), wojewody poznańskiego. Do jego rodzeństwa należeli: Rafał Leszczyński (ur. ok. 1607, zm. 1647), pułkownik królewski; Jan Leszczyński (zm. 1657), biskup kijowski i chełmiński; Katarzyna Leszczyńska, żona Stanisława Grzymułtowskiego, starosty średzkiego, później Jana Piotra Opalińskiego (1600–1665), wojewody kaliskiego i podlaskiego; Marianna Leszczyńska, żona Andrzeja Tuczyńskiego, podkomorzego inowrocławskiego; Anna Leszczyńska, żona Jana Teodoryka Potockiego, podkomorzego halickiego; Barbara Leszczyńska, żona Wojciecha Miaskowskiego, kasztelana santockiego i Andrzej Leszczyński (zm. 1658), arcybiskup gnieźnieński i kanclerz wielki koronny.
Ojciec Władysława, Wacław początkowo wyznający kalwinizm, następnie przeszedł na katolicyzm, natomiast jego matka do końca była gorliwą kalwinistką. Rodzeństwa Władysława, z wyjątkiem Anny wyznawało katolicyzm.
Małżeństwa i dzieci.
Trzykrotnie żonaty. Pierwsza jego żona Katarzyna z Błociszewa Gajewska herbu Ostoja (zm. 1663), poślubiona w 1632 roku, była córką Łukasza i rodzoną siostrą Wojciecha (zm. 1657), kasztelana rogozińskiego. Z małżeństwa urodziło się 9 dzieci: Anna, została w 1653 roku żoną Stanisława Bykowskiego, starostę kłodawskiego, następnie Stanisława Michała Skoryszewskiego; Teresę, późniejszą wybrankę Gabriela Karnkowksiego (zm. 1667), kasztelana raciąskiego, a następnie Stanisława Zajączka Z Wrzącej herbu Świnka; Konstancja, Magdalena i Marianna były zakonnicami w Trzebnicy i Wieluniu; Rafał był zakonnikiem kamedułą; Andrzej (zm. 1683) kanonikem gnieźnieńskim, proboszczem łowickim i opatem czerwińskim; Wacław (1632–1688), wojewodą podlaskim, zaś Jan Ignacy (zm. 1696/1697), podczaszym koronnym.
Druga żona Agnieszka z Kołacina Plichcianka herbu Półkozic, córka Walentego (zm. 1639), kasztelana rawskiego była wdową po Mikołaju Kazimierzu Radziejowskim, kasztelanie łęczyckim i Zygmuncie Walewskim, podkomorzym łęczyckim. Była bezpotomna, zmarła 1674.
Trzecia żona, Barbara Walewska herbu Kolumna (inaczej Pierzchała lub Roch), rodzona córka podkomorzego łęczyckiego, poślubiona w 1675, urodziła córkę Ludwikę. Ludwika Leszczyńska została żoną Damiana Garczyńskiego, chorążego poznańskiego, potem Jana Jeło Malińskiego, podkomorzego łęczyckiego. Po śmierci Władysława, Barbara Walewska po raz drugi wyszła za mąż w 1680 roku za Michała Lasockiego, podkomorzego wyszogrodzkiego.
Wykształcenie i kariera.
Początkowo kształcił się w kolegium jezuitów. W wieku 10 lat w czasie przyjazdu króla Polski Zygmunta III Wazy zagrał w sztuce teatralnej "Prudencję" w teatrze szkolny. Rok później napisał wiersz na cześć prymasa Henryka Firleja. Odbył studia w Ingolstadt. 
Karierę na dworze królewskim rozpoczął w 1634 roku. Był posłem na sejm konwokacyjny 1648, oraz ma inne sejmy w latach 1642, 1649/1650, 1652, 1653, 1654 i 1655. Poparł kandydaturę Jana II Kazimierza na króla Polski z województwa kaliskiego. Od 1649 roku pracował w komisji wojskowej wypłacającej żołd dla wojska. 
Wkrótce został krajczym dworu Królewskiego i królowej. Dnia 29 lipca 1650 roku został mianowany podkomorzym poznańskim, następnie został podczaszym dworu królewskiego (1652).
Uczestniczył w bitwie pod Beresteczkiem ze swą kozacką chorągwią na prawym skrzydle. Po sejmikach z 1652 otrzymał jako rotmistrz Jego Królewskiej Mości początkowo 100 koni arkabuzerów, z czasem liczba ta wzrosła do 150. Na sejmiku z roku 1653 powierzono mu wykupienie polskich jeńców z niewoli tatarskiej. Na ten cel otrzymał kwotę 10000 zł z legatu ks. Targowskiego.
Brał udział w zjeździe senatorów i dygnitarzy wielkopolskich w listopadzie 1654 roku. Miał zastępować Bogusława Leszczyńskiego, powołując w razie potrzeby szlachtę pod broń przeciw grasantom. Oskarżony o nadużywanie władzy, został skazany na banicję w Trybunale Lubelskim (1654). W czasie najazdu Szwedów 1655 przebywał na emigracji we Wrocławiu, tworząc tam oddziały wojskowe gotowe do walki i obrony kraju. 
W roku 1657 został mianowany wojewodą łęczyckim. Otrzymane po ojcu dożywotnie dobra majątkowe koło Kalisza sprzedał, uzyskawszy 27000 zł. Sumę tą przeznaczył na powołanie nowych rekrutów do swego oddziału oraz do kompanii dragonów. W czasie rokoszu Jerzego Lubomirskiego (1665) opowiedział się po stronie szlachty wielkopolskiej. Za namową Krzysztofa Grzymułtowskiego brał udział w wyprawie szlacheckiej przeciw królowi. Jego chorągiew liczyła 180 husarzy. Poważniejszej roli w rokoszu nie odegrał. Był członkiem konfederacji generalnej zawiązanej 5 listopada 1668 roku na sejmie konwokacyjnym. Na sejmie konwokacyjnym 1668 został przydzielony do świty prymasa oraz rewizji skarbu państwa. Był elektorem Michała Korybuta Wiśniowieckiego z województwa łęczyckiego w 1669 roku. W 1674 roku był elektorem Jana III Sobieskiego z województwa łęczyckiego.
Dobra majątkowe.
Pełnił obowiązki starosty wiśniowskiego (1645–1657), tyszowieckiego (1651) i ostrzeszowskiego (1652). Wsie koło Kalisza: Tykadłowo, Russowo i Tłokinię oddał swemu synowi Janowi w 1669 roku. Zamek w Gołuchowie oraz przylegające do niego wsie sprzedał Stanisławowi Przyjemskiemu. Kupił zaś miasteczko Raszków. 
Pod koniec życia przebywał w rodzinnej posiadłości swej drugiej żony, w Studziankach, w powiecie gostyńskim. Rodzina Plichtów z Kołacina procesowała się z nim o podział spadku w Kołacinie i Kobylinie. W Kaliszu posiadał Kamienicę nazwaną później "Kamienicą Czartoryskich".

</doc>
<doc id="4193621" url="https://pl.wikipedia.org/wiki?curid=4193621" title="Edinburgh Capitals">
Edinburgh Capitals

Edinburgh Capitals – szkocki klub hokeja na lodzie z siedzibą w Edynburgu, występujący w brytyjskich rozgrywkach EIHL.
Szkoleniowcy.
Od 2011 do 2015 grającym trenerem zespołu był Słowak Richard Hartmann. W 2017 głównym trenerem był Ukrainiec Dmytro Chrystycz

</doc>
<doc id="4193623" url="https://pl.wikipedia.org/wiki?curid=4193623" title="Olimpiada Wiedzy o Mediach">
Olimpiada Wiedzy o Mediach

Olimpiada Wiedzy o Mediach – interdyscyplinarna olimpiada szkolna z zakresu wiedzy o mediach i dziennikarstwie, organizowana od roku szkolnego 2014/2015 przez Wydział Dziennikarstwa, Informacji i Bibliologii Uniwersytetu Warszawskiego, we współpracy z innymi szkołami wyższymi. Funkcjonuje w oparciu o rozporządzenie Ministra Edukacji Narodowej i Sportu z dnia 29 stycznia 2002 r. w sprawie organizacji oraz sposobu przeprowadzania konkursów, turniejów i olimpiad. W olimpiadzie biorą udział uczniowie szkół ponadpodstawowych. 
Patronami olimpiady jest Minister Edukacji Narodowej oraz Minister Nauki i Szkolnictwa Wyższego.
Cele.
Celem olimpiady jest:
Tematyka olimpiady obejmuje treści programowe dotyczące historii i zasad funkcjonowania mediów, ujęte w podstawie programowej, zwłaszcza w zakresie przedmiotów: wiedza o społeczeństwie, wiedza o kulturze, język polski i historia, realizowanych na poziomie rozszerzonym. 
Komitety okręgowe.
Komitety okręgowe olimpiady powołane są na następujących uczelniach:

</doc>
<doc id="4193626" url="https://pl.wikipedia.org/wiki?curid=4193626" title="Glasgow Clan">
Glasgow Clan

Glasgow Clan – szkocki klub hokeja na lodzie z siedzibą w Glasgow, występujący w brytyjskich rozgrywkach EIHL.
Historia.
Klub został założony w 2010 jako Braehead Clan. W lipcu 2018 ogłoszono zmianę nazwy na Glasgow Clan.
Szkoleniowcy.
W 2015 asystentem głównego trenera zespołu (oraz rezerwowym zawodnikiem) został Słowak Richard Hartmann.

</doc>
<doc id="4193629" url="https://pl.wikipedia.org/wiki?curid=4193629" title="Virgil Patrick Copas">
Virgil Patrick Copas

Sir Virgil Patrick Copas MSC (ur. 19 marca 1915 w Toowoomba, zm. 3 października 1993) – australijski duchowny rzymskokatolicki, misjonarz Najświętszego Serca Jezusowego, wikariusz apostolski i arcybiskup Port Moresby, biskup Keremy.
Życiorys.
Młodość i prezbiteriat.
Virgil Patrick Copas urodził się 19 marca 1915 w Toowoomba w Australii. Ukończył St Mary’s College i podjął pracę na poczcie. Postanowił jednak zostać misjonarzem i rozpoczął studia kapłańskie. Studiował również antropologie i medycynę tropikalną na Uniwersytecie w Sydney. 23 lipca 1944 otrzymał święcenia prezbiteriatu z rąk arcybiskupa Melbourne Daniela Mannixa i został kapłanem misjonarzy Najświętszego Serca Jezusowego.
W latach 1945–1948 kapelan sił australijskich w Papui-Nowej Gwinei. W latach 1946–1951 misjonarz w wikariacie apostolskim Rabaul, a w latach 1952–1954 w prefekturze apostolskiej Samarai. Od 1953 do 1960 przełożony misjonarzy Najświętszego Serca Jezusowego na Terytorium Północnym w Australii oraz kapelan marynarki wojennej. Prowadził również audycje religijne w Australian Broadcasting Corporation.
Episkopat.
19 grudnia 1959 papież Jan XXIII mianował go wikariuszem apostolskim Port Moresby oraz biskupem tytularnym Bennefy. 27 kwietnia 1960 przyjął sakrę biskupią z rąk arcybiskupa Brisbane Jamesa Duhiga. Współkonsekratorami byli biskup Toowoomba William Joseph Brennan oraz biskup Darwin John Patrick O’Loughlin MSC.
Jako ojciec soborowy wziął udział w soborze watykańskim II. 15 listopada 1966 wikariat apostolski Port Moresby został podniesiony do rangi archidiecezji. Tym samym bp Copas został arcybiskupem Port Moresby. W latach 1973–1976 pełnił dodatkowo funkcję administratora apostolskiego diecezji Bereina.
19 grudnia 1975 zrezygnował z arcybiskupstwa, aby arcybiskupem stolicy mógł zostać Papuas. 24 maja 1976 papież Paweł VI mianował go biskupem Keremy. Pozostał arcybiskupem ad personam. W 1981 Elżbieta II na wniosek rządu Papui-Nowej Gwinei nadała mu szlachectwo oraz odznaczyła Orderem Imperium Brytyjskiego w klasie Kawalera Komandora (KBE).
Jako biskup dbał o duszpasterstwo i rozbudowywał sieć placówek edukacyjnych i medycznych, szczególnie w odległych rejonach oraz sponsorował projekty rozwojowe w rolnictwie, handlu i biznesie. Wspierał materialnie uczniów swojej dawnej szkoły St Mary’s College.
6 grudnia 1988 przeszedł na emeryturę. Zmarł 3 października 1993.

</doc>
<doc id="4193631" url="https://pl.wikipedia.org/wiki?curid=4193631" title="Radko Martínek">
Radko Martínek

Radko Martínek (ur. 6 czerwca 1956 w Brnie) – czeski polityk, nauczyciel i samorządowiec, poseł, senator, minister rozwoju regionalnego (2005–2006) oraz marszałek kraju pardubickiego (2008–2012).
Biografia.
Wykształcenie i działalność zawodowa.
Urodził się w 1956 w Brnie. Został absolwentem gimnazjum w Jevíčku. Studiował historię na wydziale filozoficznym Uniwersytetu Palackiego w Ołomuńcu, uzyskując magisterium w 1980. Po ukończeniu studiów podjął pracę jako nauczyciel, pracował w tym zawodzie przez kilkanaście lat, ucząc historii i wiedzy o społeczeństwie w szkołach średnich w Moravskiej Třebovie.
Działalność polityczna.
W 1979 wstąpił w szeregi Komunistycznej Partii Czechosłowacji (KSČ), której członkiem był do końca następnej dekady. W 1996 został członkiem Czeskiej Partii Socjaldemokratycznej (ČSSD). W 1994 został wybrany do rady miasta Moravská Třebová, uzyskiwał reelekcję w kolejnych wyborach. Od 1994 do 2008 wchodził w skład zarządu miasta, do 1994 do 1998 pełnił funkcję burmistrza.
W wyborach parlamentarnych do Izby Poselskiej w 1998 uzyskał mandat posła z okręgu wschodnioczeskiego. Wchodził w skład komisji administracji publicznej, rozwoju regionalnego i środowiska. W latach 2000–2002 był również zastępcą przewodniczącego klubu parlamentarnego ČSSD. W kolejnych wyborach w 2002 z powodzeniem ubiegał się o reelekcję. Do 2003 był ponownie wiceprzewodniczącym klubu deputowanych, a od 2002 do 2005 pełnił funkcję przewodniczącego komisji administracji publicznej, rozwoju regionalnego i środowiska. 25 kwietnia 2005 został powołany na urząd ministra rozwoju regionalnego w rządzie Jiříego Paroubka. Funkcję tę sprawował do 4 września 2006, kiedy to socjaldemokraci ponieśli porażkę w kolejnych wyborach i przeszli do opozycji.
Radko Martínek utrzymał mandat poselski, w nowej kadencji był wiceprzewodniczącym jednej z komisji. Zrezygnował z zasiadania w Izbie Poselskiej w 2009. Powodem rezygnacji było zaangażowanie się w politykę regionalną. W wyborach samorządowych w 2008, stojąc na czele socjaldemokratów w kraju pardubickim, udało mu się uzyskać 35,7% głosów i 19 mandatów w regionalnym przedstawicielstwie. W listopadzie tego samego roku został czwartym w historii marszałkiem kraju pardubickiego. Funkcję tę sprawował do 2012.
W 2012 wystartował w wyborach do Senatu Republiki Czeskiej z okręgu nr 50 (Svitavy), uzyskując mandat senatorski wynikiem 69,7%. W 2014 został doradcą premiera Bohuslava Sobotki do spraw środowiska, energetyki, rozwoju lokalnego i rolnictwa. Ponadto w tym samym roku ponownie wszedł w skład zarządu miasta Moravská Třebová oraz został członkiem rady miejskiej. Mandat senatora wykonywał do końca sześcioletniej kadencji w 2018. W 2020 ponownie wybrany na radnego kraju pardubickiego.
Życie prywatne.
W 1979 zawarł związek małżeński z Janą Martínkovą (zm. 2015). Ma dwie córki: Radkę i Hanę. Na początku 2010 podczas jazdy na nartach doznał wypadku, uszkadzając nerkę, przez co kilka tygodni spędził w szpitalu. W marcu 2011 pomyślnie przeszedł przeszczep nerki w szpitalu uniwersyteckim w miejscowości Hradec Králové.

</doc>
<doc id="4193635" url="https://pl.wikipedia.org/wiki?curid=4193635" title="Dundee Stars">
Dundee Stars

Dundee Stars – szkocki klub hokeja na lodzie z siedzibą w Dundee, występujący w brytyjskich rozgrywkach EIHL.

</doc>
<doc id="4193638" url="https://pl.wikipedia.org/wiki?curid=4193638" title="Listkogonka czerwonoczapkowa">
Listkogonka czerwonoczapkowa

Listkogonka czerwonoczapkowa ("Prioniturus verticalis") – gatunek średniej wielkości ptaka z rodziny papug wschodnich (Psittaculidae). Znany z 6 wysp Archipelagu Sulu (Filipiny), z czego na niektórych wymarły. Krytycznie zagrożony wyginięciem.
Taksonomia.
Po raz pierwszy gatunek opisał Richard Bowdler Sharpe w 1893 na łamach "Bulletin of the British Ornithologists’ Club". Nie wskazał dokładnej lokalizacji pozyskania holotypu; mógł pochodzić z Tawi-Tawi, Sibutu lub Bongao. Autor nadał nowemu gatunkowi nazwę "Prioniturus verticalis". Jest ona obecnie (2020) podtrzymywana przez Międzynarodowy Komitet Ornitologiczny (IOC), uznaje on gatunek za monotypowy. W 1966 Muzeum Historii Naturalnej w Londynie (wówczas Muzeum Brytyjskie) było w posiadaniu dwóch syntypów – dorosłego samca, pozyskanego w czerwcu 1893 na Sibutu oraz jednej samicy. Epitet gatunkowy "verticalis" oznacza z łaciny "mający koronę".
Morfologia.
Długość ciała, nie licząc dekoracyjnych końców sterówek (5–6 cm), wynosi 28–30 cm. Upierzenie w większości zielone. Dziób jasnoszary. Głowa jaskrawozielona. Ciemię wyróżnia się jaskrawoniebieską barwą, dodatkowo u samca widnieje na nim duża, czerwona plama. Pozostała część upierzenia żółtozielona, najciemniejsze są skrzydła; zewnętrzne chorągiewki wszystkich lotek mają niebieskawy nalot. Zewnętrzne sterówki wyróżniają się czarnymi końcówkami. Występuje para ozdobnych, wydłużonych piór, w części chorągiewki pozbawionych promieni, zaś na końcu zakończonych płaską, czarną strukturą.
Zasięg, ekologia i zachowanie.
Listkogonki czerwonoczapkowe odnotowano łącznie na sześciu spośród wysp Archipelagu Sulu (Filipiny) – Tumindao, Manuk Manka, Bongao, Sanga-Sanga, Sibutu oraz Tawi-Tawi; na części być może już wymarły. Środowiskiem życia tych papug są lasy, w tym namorzyny oraz skraje lasów przyległe do obszarów wycinki lub terenów rolniczych. Obserwowano ptaki żerujące na owocujących drzewkach. Okres lęgowy trwa od września do stycznia; jedno gniazdo odnotowano w złamanej palmie.
Status.
IUCN uznaje listkogonkę czerwonoczapkową za gatunek krytycznie zagrożony wyginięciem (CR, "Critically Endangered") nieprzerwanie od 2012 (stan: 2020); wcześniej, od 1994 miała ona status gatunku zagrożonego (EN, "Endangered"). Liczebność populacji szacuje się na 50–249 dorosłych osobników. Na Tumindao i Manuk Manka nie zaobserwowano tych papug przez blisko 80 lat (stan: 2011). Prawdopodobnie wymarły na Bongao i Sanga-Sanga, być może przetrwał na Sibutu. Na początku lat 90. XX wieku niewielką liczbę osobników odnotowano na Tawi-Tawi (w 1891 był to na tej wyspie gatunek dość pospolity). W 2008 na tej wyspie próbowano zwabić listkogonki czerwonoczapkowe odtwarzając ich głos, jednak bez rezultatu. Zagrożeniem dla tych ptaków jest wycinka dziewiczych lasów, ponadto w przeszłości stanowiły łatwy cel dla myśliwych ze względu na swoją łagodność. Z powodu swojego upierzenia trudno dostrzec ptaki tego gatunku, przez co ich liczebność może być niedoszacowana.

</doc>
<doc id="4193639" url="https://pl.wikipedia.org/wiki?curid=4193639" title="Bałaje (rejon postawski)">
Bałaje (rejon postawski)

Bałaje (błr. Балаі, "Balai"; ros. Балаи, "Balai") – wieś na Białorusi, w obwodzie witebskim, w rejonie postawskim. Wchodzi w skład sielsowietu Kuropole.
Historia.
W 1870 roku wieś w guberni wileńskiej Imperium Rosyjskiego.
Wieś została opisana w Słowniku geograficznym Królestwa Polskiego. Z opisu wynika, że w 1900 roku leżała w gminie Postawy, w powiecie dziśnieńskim. Miała 43 dusze rewizyjne.
W okresie międzywojennym wieś Bałaje leżała w granicach II Rzeczypospolitej w gminie Postawy, a następnie w gminie wiejskiej Woropajewo, w powiecie postawskim, w województwie wileńskim.
Według Powszechnego Spisu Ludności z 1921 roku zamieszkiwały tu 173 osoby, 156 było wyznania rzymskokatolickiego, a 17 prawosławnego. Jednocześnie 21 mieszkańców zadeklarowało polską przynależność narodową, 148 białoruską, a 4 inna. Było tu 30 budynków mieszkalnych. W 1931 w 35 domach zamieszkiwały 223 osoby.
Wierni należeli do parafii rzymskokatolickiej w Drozdowszczyźnie i prawosławnej w Rymkach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Połowo.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 18 grudnia 2009 r. wieś leżała w sielsowiecie Bielki.
Parafia rzymskokatolicka.
W 1928 r. w Bałajach planowano budowę kaplicy filialnej parafii Niepokalanego Poczęcia NMP i św. Antoniego z Padwy w Postawach. Miejscowość leży na obszarze parafii Jezusa Miłosiernego w Postawach. Odbywają się tutaj niedzielne nabożeństwa.

</doc>
<doc id="4193640" url="https://pl.wikipedia.org/wiki?curid=4193640" title="Zgromadzenie Reprezentantów">
Zgromadzenie Reprezentantów



</doc>
<doc id="4193641" url="https://pl.wikipedia.org/wiki?curid=4193641" title="Leopoldo Jaucian">
Leopoldo Jaucian

Leopoldo Corpuz Jaucian SVD (ur. 27 lipca 1960 w Santa) – filipiński duchowny rzymskokatolicki, od 2007 biskup Bangued.
Życiorys.
Święcenia kapłańskie przyjął 1 marca 1988 w zgromadzeniu werbistów. Po święceniach wyjechał do Tajwanu i przez kilka lat pracował jako wikariusz w Jiayi, jednocześnie pomagając duszpastersko na uniwersytecie Fu Jen. W 1992 powrócił do kraju i podjął studia w stołecznym uniwersytecie "De La Salle". W 1995 został nauczycielem w szkole katolickiej "St. Jude", zaś pięć lat później objął funkcję przełożonego manilskiego dystryktu zakonu. Od 2005 prowincjał.
5 stycznia 2007 papież Benedykt XVI mianował go biskupem Bangued. Sakry biskupiej udzielił mu 26 marca 2007 kard. Gaudencio Rosales.

</doc>
<doc id="4193644" url="https://pl.wikipedia.org/wiki?curid=4193644" title="Fife Flyers">
Fife Flyers

Fife Flyers – szkocki klub hokeja na lodzie z siedzibą w Kirkcaldy, występujący w brytyjskich rozgrywkach EIHL.

</doc>
<doc id="4193652" url="https://pl.wikipedia.org/wiki?curid=4193652" title="Olimpiady przedmiotowe (Polska)">
Olimpiady przedmiotowe (Polska)



</doc>
<doc id="4193653" url="https://pl.wikipedia.org/wiki?curid=4193653" title="Stary Dwór (rejon postawski)">
Stary Dwór (rejon postawski)

Stary Dwór (błr. Стары Двор, "Stary Dwor"; ros. Старый Двор, "Staryj Dwor") – wieś na Białorusi, w obwodzie witebskim, w rejonie postawskim. Wchodzi w skład sielsowietu Woropajewo.
Znajduje tu się przystanek kolejowy Żafarawa, położony na linii Królewszczyzna - Łyntupy.
Historia.
W 1870 roku wieś w guberni wileńskiej Imperium Rosyjskiego.
Wieś została opisana w Słowniku geograficznym Królestwa Polskiego. Z opisu wynika, że w 1890 roku folwark leżał w okręgu wiejskim Starydwór, w gminie Łuczaj, w powiecie wilejskim. Folwark leżał nad dwoma jeziorami tej nazwy. Znajdował się 86 wiorst od Wilejki. W folwarku należącym do Edwarda Mostowskiego mieszkało 38 mieszkańców katolików, znajdowały się tu gorzelnia, młyn wodny i tartak. W skład okręgu wiejskiego wchodziły wsie: Czaszkowszczyzna, Dniszki, Łomżyno, Macurki, Nowosiołki, Rudziewicze, Staryna, Szafarów i Wojniówka. Okręg zamieszkiwały 444 dusze rewizyjne włościan uwłaszczonych.
W okresie międzywojennym kolonia Stary Dwór leżała w granicach II Rzeczypospolitej w gminie wiejskiej Łuczaj, w powiecie postawskim, w województwie wileńskim.
Powszechny Spis Ludności z 1921 roku rozróżnia stację kolejową, folwark i kolonię. Zgodnie ze spisem, zamieszkiwało:
W Wykazie miejscowości widnieje jedynie kolonia (folwark w wyniku reformy został rozparcelowany, stacja kolejowa weszła w skład kolonii). W 1931 w 20 domach zamieszkiwało 138 osób.
Miejscowość należała do parafii rzymskokatolickiej w Łuczaju i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Łuczaj.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Parafia rzymskokatolicka.
Miejscowość podlega parafii św. Judy Tadeusza w Łuczaju. Odbywają się tutaj niedzielne nabożeństwa.

</doc>
<doc id="4193654" url="https://pl.wikipedia.org/wiki?curid=4193654" title="Olimpiady szkolne">
Olimpiady szkolne



</doc>
<doc id="4193655" url="https://pl.wikipedia.org/wiki?curid=4193655" title="Crispin Varquez">
Crispin Varquez

Crispin Barrete Varquez (ur. 5 grudnia 1960 w Sevilla) – filipiński duchowny rzymskokatolicki, od 2007 biskup Borongan.
Życiorys.
Święcenia kapłańskie przyjął 14 kwietnia 1989 i został inkardynowany do diecezji Tagbilaran. Pracował przede wszystkim jako duszpasterz parafialny (był m.in. proboszczem parafii katedralnej), pełnił także funkcje m.in. wychowawcy w diecezjalnym seminarium oraz wikariusza generalnego.
4 sierpnia 2007 został mianowany biskupem Borongan. Sakry biskupiej udzielił mu 18 października 2007 bp Leonardo Yuzon Medroso.

</doc>
<doc id="4193665" url="https://pl.wikipedia.org/wiki?curid=4193665" title="Key Largo (Floryda)">
Key Largo (Floryda)

Key Largo – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193666" url="https://pl.wikipedia.org/wiki?curid=4193666" title="Danilo Ulep">
Danilo Ulep

Danilo Bangayan Ulep (ur. 24 czerwca 1962 w Tuguegarao) – filipiński duchowny rzymskokatolicki, od 2017 prałat terytorialny Batanes.
Życiorys.
Święcenia prezbiteratu przyjął 10 kwietnia 1987 i został inkardynowany do archidiecezji Tuguegarao. Pracował głównie jako duszpasterz parafialny, był także m.in. rektorem niższego seminarium w Alimannao, dyrektorem kurialnej komisji ds. powołań i seminarzystów oraz wikariuszem biskupim dla Alcali.
20 maja 2017 otrzymał nominację na prałata terytorialnego Batanes. Święceń biskupich udzielił mu 29 lipca 2017 abp Sergio Utleg.

</doc>
<doc id="4193667" url="https://pl.wikipedia.org/wiki?curid=4193667" title="North Key Largo">
North Key Largo

North Key Largo – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193670" url="https://pl.wikipedia.org/wiki?curid=4193670" title="Olimpiada astronomiczna">
Olimpiada astronomiczna



</doc>
<doc id="4193671" url="https://pl.wikipedia.org/wiki?curid=4193671" title="Olimpiada języka białoruskiego">
Olimpiada języka białoruskiego



</doc>
<doc id="4193672" url="https://pl.wikipedia.org/wiki?curid=4193672" title="Olimpiada biologiczna">
Olimpiada biologiczna



</doc>
<doc id="4193674" url="https://pl.wikipedia.org/wiki?curid=4193674" title="Teresa Maria Winiarska">
Teresa Maria Winiarska

Teresa Maria Winiarska (ur. 1943) – polska matematyczka, doktor habilitowany, emerytowany profesor Politechniki Krakowskiej.
Życiorys.
Teresa Winiarska urodziła się w 1943 roku. Po ukończeniu w 1966 r. studiów matematycznych na Wydziale Matematyki, Fizyki i Chemii Uniwersytetu Jagiellońskiego obroniła w 1973 pracę doktorską, której promotorem był prof. Jan Bochenek. Od 1991 pełniła funkcję zastępcy dyrektora a następnie od 1996 do 2013 funkcję dyrektora Instytutu Matematyki Politechniki Krakowskiej.
Członek Oddziału Krakowskiego Polskiego Towarzystwa Matematycznego.

</doc>
<doc id="4193675" url="https://pl.wikipedia.org/wiki?curid=4193675" title="Olimpiada chemiczna">
Olimpiada chemiczna



</doc>
<doc id="4193678" url="https://pl.wikipedia.org/wiki?curid=4193678" title="Olimpiada wiedzy elektrycznej i elektronicznej">
Olimpiada wiedzy elektrycznej i elektronicznej



</doc>
<doc id="4193680" url="https://pl.wikipedia.org/wiki?curid=4193680" title="Green (zespół muzyczny)">
Green (zespół muzyczny)

Green – amerykański rockowy zespół muzyczny pochodzący z Chicago, działający od 1984 roku do dzisiaj.
Grupę utworzyli Jeff Lescher (gitara i wokal), John Diamond (bas i wokal) oraz John Valley (perkusja). Pierwszy album EP "The Name Of This Group Is Green" powstał w 1984 i zawierał 4 piosenki. Pierwszy album długogrający pt. "Green" pojawił się w 1986 i zawierał 14 piosenek, w tym powtórnie nagrane 4 piosenki z poprzedzającej go EPki.
Green zdobył popularność dzięki występom na żywo w okolicach Chicago i odbył kilka tras krajowych wraz z menadżerką Cindy Illig. W 1986 roku Diamond i Valley zdecydowali się opuścić zespół. Do planowanej krajowej trasy koncertowej Lescher dał ogłoszenia o naborze muzyków w lokalnych gazetach muzycznych. Z kręgu muzycznego Chicago przyłączył się basista Ken Kurson (który miał swój własny zespół Circles, a później Fronted The Lilacs), gitarzysta rytmiczny Stuart Shea i perkusista Rich Clifton. Shea odszedł po krótkiej trasie koncertowej. Drugi album LP "Elaine MacKenzie" zagrany w składzie 3-osobowym został wydany przez Pravda Records w 1987 r. a w nim takie utwory, jak "Heavy Metal Kids", "She Was My Girl" i "Radio Caroline".
W 1986 roku zespół zdobył w prasie muzycznej takie oceny, jak "najlepszy amerykański zespół, najlepszy autor piosenek, najlepszy piosenkarz, najlepszy album LP". W 1988 roku Green wydał singiel zatytułowany "REM", po zespole R.E.M. wydali album zatytułowany "Green".
W 1993 roku do grupy dołączył wokalista i basista Clay Tomasek, nagrywając z nimi EP "Bittersweet". W 2001 roku zostało wydany szósty album "Eau de Vie" w wytwórni Jettison, należącej do Jeffa Pezzati.
W 2009 roku grupa wydała swój siódmy album "The Planets" firmowany przez wydawnictwo Gang Green. Był to ostatni dotychczas długogrający album grupy. 

</doc>
<doc id="4193681" url="https://pl.wikipedia.org/wiki?curid=4193681" title="Olimpiada filozoficzna">
Olimpiada filozoficzna



</doc>
<doc id="4193682" url="https://pl.wikipedia.org/wiki?curid=4193682" title="Olimpiada fizyczna">
Olimpiada fizyczna



</doc>
<doc id="4193683" url="https://pl.wikipedia.org/wiki?curid=4193683" title="Tavernier">
Tavernier

Tavernier – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193684" url="https://pl.wikipedia.org/wiki?curid=4193684" title="Olimpiada języka łacińskiego">
Olimpiada języka łacińskiego



</doc>
<doc id="4193687" url="https://pl.wikipedia.org/wiki?curid=4193687" title="Olimpiada matematyczna juniorów">
Olimpiada matematyczna juniorów



</doc>
<doc id="4193689" url="https://pl.wikipedia.org/wiki?curid=4193689" title="Olimpiada matematyczna">
Olimpiada matematyczna



</doc>
<doc id="4193692" url="https://pl.wikipedia.org/wiki?curid=4193692" title="Antonio Ledesma">
Antonio Ledesma

Antonio Ledesma (ur. 28 marca 1943 w Iloilo) – filipiński duchowny rzymskokatolicki, w latach 2006–2020 arcybiskup Cagayan de Oro.
Życiorys.
Święcenia kapłańskie przyjął 16 kwietnia 1973 w zakonie jezuitów. Po studiach w kraju i Stanach Zjednoczonych objął funkcję wikariusza w Zamboanga del Sur, zaś w 1982 rozpoczął pracę jako wykładowca na uniwersytecie w Manili.
13 czerwca 1996 został mianowany koadiutorem prałatury terytorialnej Ipil, zaś 31 sierpnia 1996 przyjął sakrę biskupią z rąk abp. Gian Vincenzo Moreniego. 28 czerwca 1997 objął rządy w prałaturze.
4 marca 2006 papież Benedykt XVI mianował go arcybiskupem Cagayan de Oro.

</doc>
<doc id="4193694" url="https://pl.wikipedia.org/wiki?curid=4193694" title="Stock Island">
Stock Island

Stock Island – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim. W 2010 była zamieszkana przez 3919 osób.

</doc>
<doc id="4193695" url="https://pl.wikipedia.org/wiki?curid=4193695" title="Olimpiada języka niemieckiego">
Olimpiada języka niemieckiego



</doc>
<doc id="4193697" url="https://pl.wikipedia.org/wiki?curid=4193697" title="Olimpiada języka rosyjskiego">
Olimpiada języka rosyjskiego



</doc>
<doc id="4193698" url="https://pl.wikipedia.org/wiki?curid=4193698" title="Olimpiada wiedzy o prawach człowieka">
Olimpiada wiedzy o prawach człowieka



</doc>
<doc id="4193700" url="https://pl.wikipedia.org/wiki?curid=4193700" title="Olimpiada teologii katolickiej">
Olimpiada teologii katolickiej



</doc>
<doc id="4193701" url="https://pl.wikipedia.org/wiki?curid=4193701" title="Olimpiada wiedzy o Polsce i świecie współczesnym">
Olimpiada wiedzy o Polsce i świecie współczesnym



</doc>
<doc id="4193703" url="https://pl.wikipedia.org/wiki?curid=4193703" title="Olimpiada wiedzy o Unii Europejskiej (pułtuska)">
Olimpiada wiedzy o Unii Europejskiej (pułtuska)



</doc>
<doc id="4193705" url="https://pl.wikipedia.org/wiki?curid=4193705" title="Olimpiada wiedzy o Unii Europejskiej (szczecińska)">
Olimpiada wiedzy o Unii Europejskiej (szczecińska)



</doc>
<doc id="4193706" url="https://pl.wikipedia.org/wiki?curid=4193706" title="Duck Key">
Duck Key

Duck Key – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193709" url="https://pl.wikipedia.org/wiki?curid=4193709" title="Cudjoe Key">
Cudjoe Key

Cudjoe Key – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193711" url="https://pl.wikipedia.org/wiki?curid=4193711" title="System prawny w Polsce">
System prawny w Polsce



</doc>
<doc id="4193715" url="https://pl.wikipedia.org/wiki?curid=4193715" title="Big Pine Key">
Big Pine Key

Big Pine Key – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193716" url="https://pl.wikipedia.org/wiki?curid=4193716" title="Międzynarodowa olimpiada lingwistyki teoretycznej, matematycznej i stosowanej">
Międzynarodowa olimpiada lingwistyki teoretycznej, matematycznej i stosowanej



</doc>
<doc id="4193718" url="https://pl.wikipedia.org/wiki?curid=4193718" title="Otwarta olimpiada matematyczna uniwersytetu Białorusko-rosyjskiego">
Otwarta olimpiada matematyczna uniwersytetu Białorusko-rosyjskiego



</doc>
<doc id="4193721" url="https://pl.wikipedia.org/wiki?curid=4193721" title="Europejska olimpiada społeczno-prawna">
Europejska olimpiada społeczno-prawna



</doc>
<doc id="4193722" url="https://pl.wikipedia.org/wiki?curid=4193722" title="Międzynarodowa olimpiada matematyczna">
Międzynarodowa olimpiada matematyczna



</doc>
<doc id="4193723" url="https://pl.wikipedia.org/wiki?curid=4193723" title="Międzynarodowa olimpiada informatyczna">
Międzynarodowa olimpiada informatyczna



</doc>
<doc id="4193724" url="https://pl.wikipedia.org/wiki?curid=4193724" title="Międzynarodowa olimpiada geograficzna">
Międzynarodowa olimpiada geograficzna



</doc>
<doc id="4193726" url="https://pl.wikipedia.org/wiki?curid=4193726" title="Międzynarodowa olimpiada filozoficzna">
Międzynarodowa olimpiada filozoficzna



</doc>
<doc id="4193728" url="https://pl.wikipedia.org/wiki?curid=4193728" title="Międzynarodowa olimpiada chemiczna">
Międzynarodowa olimpiada chemiczna



</doc>
<doc id="4193730" url="https://pl.wikipedia.org/wiki?curid=4193730" title="Międzynarodowa olimpiada fizyczna">
Międzynarodowa olimpiada fizyczna



</doc>
<doc id="4193732" url="https://pl.wikipedia.org/wiki?curid=4193732" title="Europejska olimpiada matematyczna dla dziewcząt">
Europejska olimpiada matematyczna dla dziewcząt



</doc>
<doc id="4193733" url="https://pl.wikipedia.org/wiki?curid=4193733" title="Tadeusz Winiarski">
Tadeusz Winiarski

Tadeusz Winiarski (ur. 1940) – polski matematyk, profesor nauk matematycznych, emerytowany nauczyciel akademicki Uniwersytetu Jagiellońskiego i Uniwersytetu Pedagogicznego w Krakowie, kierownik katedry matematyki Uniwersytetu Jagiellońskiego oraz prezes krakowskiego oddziału Polskiego Towarzystwa Matematycznego.
Życiorys.
Po ukończeniu w 1966 studiów matematycznych na Wydziale Matematyki, Fizyki i Chemii Uniwersytetu Jagiellońskiego obronił w 1971 pracę doktorską, której promotorem był prof. Józef Siciak. 
Członek Oddziału Krakowskiego Polskiego Towarzystwa Matematycznego.

</doc>
<doc id="4193734" url="https://pl.wikipedia.org/wiki?curid=4193734" title="Jadwiga Zbrożkówna">
Jadwiga Zbrożkówna



</doc>
<doc id="4193735" url="https://pl.wikipedia.org/wiki?curid=4193735" title="Big Coppitt Key">
Big Coppitt Key

Big Coppitt Key – jednostka osadnicza w Stanach Zjednoczonych, w stanie Floryda, w hrabstwie Monroe, na archipelagu Florida Keys, nad Oceanem Atlantyckim.

</doc>
<doc id="4193736" url="https://pl.wikipedia.org/wiki?curid=4193736" title="Jauhien Kasztanau">
Jauhien Kasztanau



</doc>
<doc id="4193737" url="https://pl.wikipedia.org/wiki?curid=4193737" title="Nassau Village-Ratliff">
Nassau Village-Ratliff

Nassau Village-Ratliff – jednostka osadnicza w Stanach Zjednoczonych, w stanie Floryda, w hrabstwie Nassau.

</doc>
<doc id="4193738" url="https://pl.wikipedia.org/wiki?curid=4193738" title="Stanislas Henri Verjus">
Stanislas Henri Verjus

Stanislas Henri Verjus MSC (ur. 26 maja 1860 w Oleggio, zm. 13 listopada 1892 w Oleggio) – włoski duchowny rzymskokatolicki, misjonarz Najświętszego Serca Jezusowego, biskup, wikariusz apostolski Nowej Brytanii i koadiutor wikariusza apostolskiego Nowej Gwinei, Czcigodny Sługa Boży Kościoła katolickiego.
Biografia.
Stanislas Henri Verjus urodził się 26 maja 1860 w Oleggio w Królestwie Sardynii jako syn sabaudzkiego żołnierza Philippe Verjusa i jego żony Laury. Był żarliwie pobożny. W 1872 zapisał się do szkoły misjonarzy Najświętszego Serca Jezusowego w Chezal-Benoît, gdzie podejmował praktyki umartwiana, w tym samobiczowanie, co nie podobało się jego przełożonym, którzy zagrozili mu wydaleniem ze szkoły. W 1878 złożył pierwsze śluby zakonne, a w 1881 śluby wieczyste na wygnaniu w Barcelonie (antyklerykalny rząd francuski wydalił jego zgromadzenie z kraju). 1 listopada 1883 w Rzymie otrzymał święcenia prezbiteriatu i został kapłanem misjonarzy Najświętszego Serca Jezusowego. Następnie wyjechał na misje na Nową Gwineę. Oprócz pracy duszpasterskiej prowadził również badania geograficzne.
10 maja 1889 papież Leon XIII mianował go wikariuszem apostolskim Nowej Brytanii oraz biskupem tytularnym Limyry. 22 września 1889 w chacie na wyspie Yule przyjął sakrę biskupią z rąk wikariusza apostolskiego Nowej Gwinei abpa Louisa-André Navarre MSC.
Już po kilku miesiącach, 28 grudnia 1889, na prośbę własną i abp Navarre został przeniesiony na stanowisko koadiutora wikariusza apostolskiego Nowej Gwinei. Abp Navarre uważał go za swojego najlepszego misjonarza. Bp Verjus godził walczące ze sobą plemiona. Współpracował również z protestanckimi nauczycielami oraz z administratorem Nowej Gwinei Brytyjskiej Williamem MacGregorem, który chwalił jego metody.
W kwietniu 1892 z powodu złego stanu zdrowia powrócił do Europy. W październiku uzyskał audiencję u Leona XIII, któremu ofiarował prezenty od nawróconych wodzów papuskich m.in. tiarę z piór rajskiego ptaka oraz książki w języku roro.
Zmarł 13 listopada 1892 w rodzinnym Oleggio na zapalenie płuc.
3 marca 2016 roku papież Franciszek podpisał dekret o heroiczności jego cnót i odtąd przysługuje mu tytuł Czcigodny.

</doc>
<doc id="4193741" url="https://pl.wikipedia.org/wiki?curid=4193741" title="Yulee">
Yulee

Yulee – jednostka osadnicza w Stanach Zjednoczonych, w stanie Floryda, w hrabstwie Nassau.

</doc>
<doc id="4193742" url="https://pl.wikipedia.org/wiki?curid=4193742" title="Brock Boeser">
Brock Boeser

Brock Boeser (ur. 25 lutego 1997 w Burnsville, Minnesota, USA) – hokeista amerykański, gracz ligi NHL, reprezentant Stanów Zjednoczonych.

</doc>
<doc id="4193745" url="https://pl.wikipedia.org/wiki?curid=4193745" title="Jakow Gering">
Jakow Gering

Jakow Giermanowicz Gering (ros. Яков Германович Геринг, ur. 29 lutego 1932 w miejscowości Luksemburg (obecnie Bolnisi), zm. 21 listopada 1984 we wsi Konstantinowka w obwodzie pawłodarskim) – radziecki zootechnik, przewodniczący kołchozu, Bohater Pracy Socjalistycznej (1966).
Życiorys.
Był Niemcem, potomkiem osadników ze Szwabii mieszkających w Gruzji. W 1938 jego ojciec został aresztowany, a w 1941 rodzina deportowana do Kazachstanu. Po ukończeniu szkoły pracował w kopalni w Karagandzie, jednak w wyniku wypadku górniczego został inwalidą. W 1956 ukończył z wyróżnieniem technikum weterynaryjne, później pracował jako zootechnik w kołchozie w rejonie uspienskim w obwodzie pawłodarskim, a w 1959 został przewodniczącym tego kołchozu. Jego imieniem nazwano ulicę w Pawłodarze.
Odznaczenia.
I medale.

</doc>
<doc id="4193746" url="https://pl.wikipedia.org/wiki?curid=4193746" title="Olimpiada Cyfrowa">
Olimpiada Cyfrowa

Olimpiada Cyfrowa – interdyscyplinarna olimpiada szkolna sprawdzająca kompetencje cyfrowe uczniów, organizowana od roku szkolnego 2016/2017 przez fundację Nowoczesna Polska, przy współpracy merytorycznej z Collegium Civitas. Funkcjonuje w oparciu o rozporządzenie Ministra Edukacji Narodowej i Sportu z dnia 29 stycznia 2002 r. w sprawie organizacji oraz sposobu przeprowadzania konkursów, turniejów i olimpiad. W olimpiadzie mogą brać udział uczniowie szkół ponadpodstawowych. 
Olimpiada jest finansowana przez Ministerstwo Edukacji Narodowej, na podstawie wyników otwartego konkursu ofert. 
Cele.
Celem olimpiady jest:
Etapy.
Olimpiada prowadzona jest w modelu scentralizowanym i składa się z:

</doc>
<doc id="4193748" url="https://pl.wikipedia.org/wiki?curid=4193748" title="Kamil Rusek">
Kamil Rusek

Kamil Rusek (ur. 1947) – polski matematyk, profesor nauk matematycznych, emerytowany nauczyciel akademicki Uniwersytetu Jagiellońskiego i Uniwersytetu Pedagogicznego w Krakowie.
Życiorys.
Kamil Rusek urodził się w 1947 roku. Po ukończeniu w 1970 r. studiów matematycznych na Wydziale Matematyki, Fizyki i Chemii Uniwersytetu Jagiellońskiego obronił w 1973 pracę doktorską, której promotorem był prof. Józef Siciak. 
Członek Oddziału Krakowskiego Polskiego Towarzystwa Matematycznego.

</doc>
<doc id="4193749" url="https://pl.wikipedia.org/wiki?curid=4193749" title="Ted Nugent (album)">
Ted Nugent (album)

Ted Nugent – debiutancki album studyjny amerykańskiego gitarzysty, Teda Nugenta, wydany we wrześniu 1975 przez wytwórnię Epic Records.

</doc>
<doc id="4193750" url="https://pl.wikipedia.org/wiki?curid=4193750" title="Lake Lorraine">
Lake Lorraine

Lake Lorraine – jednostka osadnicza w Stanach Zjednoczonych, w stanie Floryda, w hrabstwie Okaloosa.

</doc>
<doc id="4193753" url="https://pl.wikipedia.org/wiki?curid=4193753" title="Ocean City (Floryda)">
Ocean City (Floryda)

Ocean City – jednostka osadnicza w Stanach Zjednoczonych, w stanie Floryda, w hrabstwie Okaloosa.

</doc>
<doc id="4193754" url="https://pl.wikipedia.org/wiki?curid=4193754" title="Iwan Kriwienko">
Iwan Kriwienko

Iwan Iłłarionowicz Kriwienko (ros. Иван Илларионович Кривенко, ur. 5 czerwca 1925 we wsi Ośmieryżsk w obwodzie pawłodarskim, zm. 5 stycznia 2001 w Pawłodarze) – radziecki wojskowy, Bohater Związku Radzieckiego (1945).
Życiorys.
Urodził się w ukraińskiej rodzinie robotniczej. W 1939 skończył niepełną szkołę średnią, pracował jako traktorzysta, od 1942 służył w Armii Czerwonej, od stycznia 1944 brał udział w wojnie z Niemcami. Jako mechanik-kierowca czołgu 50 Gwardyjskiej Brygady Pancernej 9 Gwardyjskiego Korpusu Pancernego 2 Gwardyjskiej Armii Pancernej 1 Frontu Białoruskiego 10 lutego 1945 wyróżnił się w walkach o Piotrków Kujawski, niszcząc m.in. 10 dział wroga i wiele innej techniki i siły żywej wroga. W 1946 został zdemobilizowany w stopniu starszyny, później pracował w fabryce traktorów w Pawłodarze. Od 1949 należał do WKP(b). W 1977 otrzymał honorowe obywatelstwo Pawłodaru.
Odznaczenia.
I medale.

</doc>
<doc id="4193757" url="https://pl.wikipedia.org/wiki?curid=4193757" title="Wright (Floryda)">
Wright (Floryda)

Wright – jednostka osadnicza w Stanach Zjednoczonych, w stanie Floryda, w hrabstwie Okaloosa.

</doc>
<doc id="4193763" url="https://pl.wikipedia.org/wiki?curid=4193763" title="Grigorij Biezugłow">
Grigorij Biezugłow

Grigorij Wiktorowicz Biezugłow (ros. Григорий Викторович Безуглов, ur. we wsi Studenok w obwodzie sumskim, zm. 8 września 1987 w Kujbyszewie) – radziecki wojskowy, major, Bohater Związku Radzieckiego (1944).
Życiorys.
Urodził się w ukraińskiej rodzinie chłopskiej. Skończył szkołę średnią, od 1929 służył w Armii Czerwonej, w 1932 ukończył szkołę kawalerii w Tambowie, w 1937 kursy doskonalenia kadry dowódczej w Nowoczerkasku, a w 1939 kursy pracowników sztabowych przy Akademii Wojskowej im. Frunzego. We wrześniu 1939 uczestniczył w zajmowaniu przez ZSRR zachodniej Ukrainy, czyli agresji na Polskę, a 1939-1940 w wojnie z Finlandią. Od września 1941 walczył w wojnie z Niemcami na Froncie Zachodnim, potem Południowym, Centralnym i 1 Białoruskim. W końcu września 1943 jako szef sztabu 60 gwardyjskiego pułku kawalerii 16 Gwardyjskiej Dywizji Kawalerii 7 Gwardyjskiego Korpusu Kawalerii 61 Armii Frontu Centralnego wyróżnił się podczas forsowania Dniepru w rejonie brahińskim w obwodzie homelskim. W styczniu 1945 został ciężko ranny i odesłany do szpitala, następnie przeniesiony do rezerwy w stopniu majora. Wrócił do rodzinnej wsi, później został przewodniczącym rady wiejskiej, od 1953 mieszkał w Kujbyszewie, gdzie pracował w fabryce. Jego imieniem nazwano drużynę pionierów w szkole w rodzinnej wsi.
Odznaczenia.
I medale.

</doc>
<doc id="4193765" url="https://pl.wikipedia.org/wiki?curid=4193765" title="Hela">
Hela

Hela (ang. "Hela Province") – prowincja Papui-Nowej Gwinei, położona w zachodniej części kraju. Ośrodkiem administracyjnym prowincji jest miasto Tari (3360 mieszkańców w roku 2011). Zajmuje powierzchnię 10,5 tys. km². W 2011 roku tereny wchodzące obecnie w skład prowincji Hela zamieszkiwało około 250 tys. osób.
Prowincja została utworzona 17 maja 2012 poprzez wyłączenie z prowincji Southern Highlands dystryktów Komo-Margarima, Koroba-Lake Kopiago i Tari-Pori.

</doc>
<doc id="4193766" url="https://pl.wikipedia.org/wiki?curid=4193766" title="Andrzej Zajtz">
Andrzej Zajtz

Andrzej Zajtz (ur. 9 grudnia 1934 w Radomiu, zm. 14 września 2020 w Krakowie) – polski matematyk, profesor nauk matematycznych, nauczyciel akademicki Uniwersytetu Jagiellońskiego i Uniwersytetu Pedagogicznego w Krakowie, specjalista w dziedzinie geometrii różniczkowej, w szczególności w teorii obiektów geometrycznych, wiązek i operatorów naturalnych.
Życiorys.
Andrzej Zajtz po ukończeniu w 1955 r. studiów matematycznych na Wydziale Matematyki, Fizyki i Chemii Uniwersytetu Jagiellońskiego obronił w 1961 r. rozprawę doktorską, której promotorem był prof. Stanisław Gołąb. W 1962 r. otrzymał nagrodę Polskiego Towarzystwa Matematycznego dla młodych matematyków. Stopień doktora habilitowanego uzyskał w 1966 r. na UJ, zaś tytuł profesora w 1980 r. W latach 1970-1990 kierował Zakładem Geometrii w Instytucie Matematyki UJ, zaś w latach 1976–1979 pełnił funkcję zastępcy dyrektora Instytutu Matematyki UJ.
Od 1990 r. był zatrudniony w Wyższej Szkole Pedagogicznej (później Akademii Pedagogicznej) na stanowisku profesora nadzwyczajnego, a od 2000 r. na stanowisku profesora zwyczajnego. Od 1994 r. był kierownikiem Zakładu Geometrii i Równań Różniczkowych w Instytucie Matematyki WSP.
Członek Oddziału Krakowskiego PTM i w latach 1976-1979 jego prezes. Wypromował 12 doktorów. Pod jego opieką prace doktorskie napisali na UJ: Jan Luchter, Jacek Gancarzewicz. Ginter Suchanek, Jackson Bello, Barbara Opozda, Robert Wolak, Zdzisław Pogoda, Tomasz Rybicki. Ibrahim Saad, Krzysztof Deszyński, Jerzy Konderak.

</doc>
<doc id="4193767" url="https://pl.wikipedia.org/wiki?curid=4193767" title="Efraim Sklanski">
Efraim Sklanski

Efraim Sklanski, Эфраим Маркович Скля́нский, Ephraim Sklyansky (ur. w Fastowie, w guberni kijowskiej – zm. 27 sierpnia 1925 na jez. Long Lake, w Hrabstwie Hamilton, stan Nowy Jork, USA) – dowódca Armii Czerwonej w wojnie domowej w Rosji, najbliższy współpracownik Trockiego, zastępca Trockiego jako przewodniczącego Wojskowej Rady Rewolucyjnej Republiki.
Życiorys.
Urodził się w średniozamożnej mieszczańskiej rodzinie żydowskiej. Od 1899 rodzina mieszkała w Żytomierzu, gdzie ukończył gimnazjum ze złotym medalem (1900-). W latach 1911–1916 studiował na Wydziale Lekarskim Uniwersytetu św. Włodzimierza w Kijowie. Od lipca 1913 członek SDPRR, propagandzista komitetu kijowskiego partii. W armii od 1916 – żołnierz batalionu zapasowego, lekarz 149. czarnomorskiego pułku piechoty. Zrobił błyskotliwą karierę w Armii Czerwonej, w latach 1918–1924 pełniąc funkcję zastępcy przewodniczącego Wojskowej Rady Rewolucyjnej Republiki (ros.) ("Революционный Военный Совет Республики"); w latach 1920–1921 członek Rady Pracy i Obrony ("Совет Труда и Обороны") i Kolegium Ludowego Komisariatu ds. Zdrowia RSFSR; członek Wszechrosyjskiego Centralnego Komitetu Wykonawczego ("Всероссийский Центральный Исполнительный Комитет") i Centralnego Komitetu Wykonawczego ZSRR ("Центральный исполнительный комитет СССР").
W kwietniu 1924 został mianowany przewodniczącym trustu „Mossukno” ("Объединённые государственные фабрики тонких сукон Московского района ВСНХ"). W maju 1925 wysłano go w podróż służbową do Niemiec i Francji. W tym samym roku został mianowany prezesem spółki handlowej Amtorg w Nowym Jorku, jedynym wówczas przedstawicielstwie ZSRR w Stanach Zjednoczonych. Wkrótce nadeszła wiadomość, że na trzeci dzień od dnia przyjazdu Sklanski utonął w jeziorze, pływając łódką w pobliżu wsi Edion, w stanie Nowy Jork, wraz ze swoim poprzednikiem na tej funkcji w Amtorgu, Isajem Churginem. Został pochowany na Cmentarzu Nowodziewiczym w Moskwie – według sowietologa George’a R. Urbana, Stalin odmówił pochowania jego prochów w Murze Kremlowskim.

</doc>
<doc id="4193768" url="https://pl.wikipedia.org/wiki?curid=4193768" title="Diatretum">
Diatretum

Diatretum (łac. "vas diatretum", l.mn. "diatreta", stgr. "διατρητων" – szklane naczynie późnorzymskie wytwarzane i zdobione plastycznie w wyszukany sposób przy użyciu specjalnej techniki.
Były to luksusowe naczynia formowane w odlewie, a następnie wykańczane poprzez nałożenie ażurowej siatki szklanej, łączącej się jedynie punktowo z korpusem naczynia. Wspomina już o nich Marcjalis ("Epigrammata" XII 70,9) i Ulpian ("calices diatreti" w "Digesta Iustiniani" IX 2,27;29), ale charakterystyczne były dla antycznych wyrobów szklarskich z III-IV wieku n.e. Obecnie uznaje się, że pierwotnym centrum ich produkcji była Aleksandria, dopiero później Nadrenia. Wyspecjalizowanych producentów tych naczyń określano mianem "diatretarii" ("Codex Theodosianus" XIII 42; "Codex Justinianus" X 66 (64), 1).
Produkowano je w złożony sposób poprzez łączenie z cienkościennym korpusem naczynia delikatnej siatki szklanej za pośrednictwem słupków wielkości do 0,8 cm; w ten sposób pokrywano brzusiec siatką z nitek dekoracyjnie krzyżujących się lub falistych. Niektóre egzemplarze zamiast szklanej siatki zdobią sceny figuralne (np. tzw. puchar Likurga, kielich z maskami i kolumnami z Varese, situla ze sceną polowania z weneckiego skarbu św. Marka) czy nawet napisy, jak odkryty w 1725 pucharek z Novary z inskrypcją "Biba, vivas multos annos".
Naczynia te zachowały się niezbyt licznie jako egzemplarze pochodzące głównie z warsztatów nadreńskich z okresu rozwiniętego cesarstwa. Technikę ich wytwarzania częściowo wyjaśniono dopiero w 1954 roku, jednakże kwestia ta nadal jest sporna. Według innego poglądu odlewany w matrycy pozytyw oblewano szklanym topliwem i określone przestrzenie (miejsca) oszlifowywano dla uzyskania pożądanej dekoracji powierzchniowej (zewnętrznej), w sposób podobny jak w przypadku kamei.
Zdobiony tak okazały kielich na wysokiej stopce, wykonany z zielonego szkła w Kolonii w końcu III wieku, a znajdujący się w zbiorach gołuchowskich, został zrabowany podczas wojny przez niemieckich okupantów.

</doc>
<doc id="4193769" url="https://pl.wikipedia.org/wiki?curid=4193769" title=".bss">
.bss

W programowaniu, nazwa .bss lub bss jest używana przez wiele kompilatorów i konsolidatorów dla części segmentu danych zawierającego zmienne statyczne, które nie są zainicjowane do żadnej wartości. Jest często określana jako „sekcja bss” lub „segment bss”.
Zazwyczaj w pliku obiektowym przechowywana jest tylko długość sekcji bss, a nie dane. Program ładujący przydziela pamięć dla sekcji bss podczas ładowania programu. Na niektórych platformach część lub cała sekcja bss jest inicjowana na zera. Systemy uniksopodobne i Windows przypisują danym w sekcji bss wartości zero, pozwalając językom C i C++ na umieszczenie w segmencie bss zmiennych statycznych zainicjalizowanych na wartościach reprezentowanych przez wszystkie bity zerowe. W oprogramowaniu wbudowanym segment bss jest mapowany do pamięci, która jest inicjalizowana do zera przez system wykonawczy C przed wprowadzeniem metody codice_1. Niektóre systemy wykonawcze C mogą pozwolić, aby część segmentu bss nie została zainicjalizowana; zmienne C muszą być umieszczone w tej części segmentu bss.
W niektórych architekturach komputerowych interfejs binarny aplikacji obsługuje również segment sbss dla „małych danych”. Zazwyczaj dostęp do tych elementów danych można uzyskać za pomocą krótszych instrukcji, które mogą mieć dostęp tylko do określonego zakresu adresów.
Powstanie.
BSS (z ang. Block Started by Symbol) jest pseudooperacją w Assemblerze, opracowany w połowie lat pięćdziesiątych dla IBM 704 autorstwa Roya Nutta, Waltera Ramshawa i innych w United Aircraft Corporation. Słowo kluczowe BSS zostało później włączone do FAP (z ang. FORTRAN Assembly Program), standardowego assemblera IBM dla komputerów 709 i 7090/94. Określił on etykietę (tj. symbol) i zarezerwował blok niezainicjowanej przestrzeni dla danej liczby słów. W tej sytuacji BSS służył jako skrót w miejscu indywidualnego rezerwowania pewnej liczby odrębnych mniejszych lokalizacji danych. Niektóre asemblery obsługują komplementarną lub alternatywną dyrektywę BES (z ang. Block Ended by Symbol), gdzie określony symbol odpowiada końcowi zarezerwowanego bloku.
BSS w języku C.
W języku C obiekty statycznie bez inicjalizatora są inicjowane do zera (dla typów arytmetycznych) lub wskaźnika zerowego (dla typów wskaźników). Implementacje w języku C zwykle reprezentują wartości zerowe i zerowe wartości wskaźnika za pomocą wzoru bitowego składającego się wyłącznie z bitów o wartości zero (chociaż nie jest to wymagane przez standard C). Dlatego segment BSS zazwyczaj obejmuje wszystkie niezainicjalizowane obiekty (zarówno zmienne, jak i stałe) zadeklarowane w zasięgu pliku (tj. poza dowolną funkcją), jak również niezainicjowane statyczne zmienne lokalne (zmienne lokalne zadeklarowane za pomocą słowa codice_2); statyczne stałe lokalne muszą być zainicjowane w deklaracji, ponieważ nie mają oddzielnej deklaracji, a zatem zazwyczaj nie znajdują się w sekcji BSS, ale mogą być zainicjowane do zera. W implementacji można również przypisać statyczne zmienne i stałe zainicjalizowane wartością składającą się wyłącznie z bitów o zerowej wartości do sekcji BSS.
Peter van der Linden, programista i pisarz, powiedział: „Niektórzy ludzie lubią pamiętać o tym jako «lepsza oszczędność miejsca». Skoro segment BSS zawiera tylko zmienne, które nie mają jeszcze żadnej wartości, nie ma potrzeby przechowywania obrazu tych zmiennych. Rozmiar wymagany przez BSS w czasie wykonywania jest zapisywany w pliku obiektowym, ale BSS (w przeciwieństwie do segmentu danych) nie zajmuje rzeczywistej przestrzeni w pliku obiektowym”.
BSS w języku Fortran.
W języku Fortran w tym segmencie przydzielane są wspólne zmienne blokowe. Niektóre kompilatory mogą dla zestawów instrukcji 64-bitowych, ograniczyć przesunięcia, w instrukcjach dostępu do tego segmentu, do 32 bitów, ograniczając jego rozmiar do 2 GB lub 4 GB. Fortran nie wymaga inicjalizacji danych statycznych do zera. W systemach, w których segment bss jest inicjowany do zera, umieszczanie wspólnych zmiennych blokowych i innych danych statycznych w tym segmencie gwarantuje, że będzie to zero, ale dla przenośności programiści nie powinni na tym polegać.

</doc>
<doc id="4193773" url="https://pl.wikipedia.org/wiki?curid=4193773" title="Olimpiada Wiedzy o Filmie i Komunikacji Społecznej">
Olimpiada Wiedzy o Filmie i Komunikacji Społecznej

Olimpiada Wiedzy o Filmie i Komunikacji Społecznej – interdyscyplinarna olimpiada szkolna z zakresu wiedzy o filmie i komunikacji społecznej, organizowana od roku szkolnego 2016/2017 przez Filmotekę Narodową – Instytut Audiowizualny. Funkcjonuje w oparciu o rozporządzenie Ministra Edukacji Narodowej z dnia 29 stycznia 2002 r. w sprawie organizacji oraz sposobu przeprowadzania konkursów, turniejów i olimpiad. W olimpiadzie mogą brać udział uczniowie szkół ponadpodstawowych. Laureaci olimpiady, oprócz indeksów na uczelnie wyższe, mają możliwość otrzymania akredytacji na wybrane polskie festiwale filmowe m.in. Międzynarodowy Festiwal Filmowy Nowe Horyzonty czy Festiwal Polskich Filmów Fabularnych w Gdyni.
Cele.
Celem olimpiady jest:

</doc>
<doc id="4193774" url="https://pl.wikipedia.org/wiki?curid=4193774" title="Linia kolejowa Ebeleben – Mühlhausen">
Linia kolejowa Ebeleben – Mühlhausen

Linia kolejowa Ebeleben – Mühlhausen – dawna lokalna jednotorowa i niezelektryfikowana linia kolejowa w kraju związkowym Turyngia, w Niemczech. Łączyła miejscowości Ebeleben i Mühlhausen.

</doc>
<doc id="4193775" url="https://pl.wikipedia.org/wiki?curid=4193775" title="Khalifa International Tennis and Squash Complex">
Khalifa International Tennis and Squash Complex

Khalifa International Tennis and Squash Complex – kompleks tenisowy w Dosze, stolicy Kataru.
Obiekt wybudowany został w 1992 i początkowo główny stadion miał pojemność 4500 miejsc. W 2008 został zmodernizowany w wyniku czego pojemność wzrosła do 7000. Łącznie w kompleksie znajdują się 24 korty o nawierzchni twardej z nowoczesną infrastrukturą.
Od 1993 roku regularnie odbywa się męski turniej Qatar Open kategorii ATP Tour 250. Od 2001 roku (bez lat 2008–2010) rywalizują także kobiety w zawodach Qatar Ladies Open kategorii WTA Premier Series. W latach 2008–2010 organizowano w kompleksie WTA Finals tenisistek. 
Wśród innych imprez, które miały miejsce w Khalifa International Tennis and Squash Complex były igrzyska azjatyckie (2006) oraz igrzyska panarabskie (2011) w konkurencji tenisa.

</doc>
<doc id="4193776" url="https://pl.wikipedia.org/wiki?curid=4193776" title="Jiwaka">
Jiwaka

Jiwaka (ang. "Jiwaka Province") – prowincja Papui-Nowej Gwinei, położona w środkowej części kraju. Ośrodkiem administracyjnym prowincji jest Kurumul. Zajmuje powierzchnię 4,8 tys. km². W 2011 roku tereny wchodzące obecnie w skład prowincji Jiwaka zamieszkiwało około 344 tys. osób.
Prowincja została utworzona 17 maja 2012 poprzez wyłączenie z prowincji Western Highlands dystryktów Jimi, North Waghi i Anglimp-South Waghi.

</doc>
<doc id="4193783" url="https://pl.wikipedia.org/wiki?curid=4193783" title="IDGAF">
IDGAF

IDGAF – ósmy singel brytyjskiej piosenkarki Dua Lipy z jej debiutanckiego albumu studyjnego, zatytułowanego "Dua Lipa". Singel został wydany 12 stycznia 2018. Twórcami tekstu utworu są Dua Lipa, Uzoechi Emenike, Larzz Principato, Skyler Stonestreet i Whiskey Waters, natomiast jego produkcją zajęli się Stephen „Koz” Kozmeniuk, Principato oraz Lorna Blackwood.
„IDGAF” jest utrzymany w stylu muzyki pop. Utwór był notowany na 3. miejscu na liście najlepiej sprzedających się singli w Wielkiej Brytanii.
Teledysk.
10 stycznia 2018, Lipa na swoim Twitterze opublikowała zapowiedź teledysku. Klip miał premierę 12 stycznia. Reżyserem teledysku jest Henry Scholfield, a nakręcenie jego zajęło 22 godziny.
Personel.
Opracowano na podstawie materiału źródłowego.

</doc>
<doc id="4193788" url="https://pl.wikipedia.org/wiki?curid=4193788" title="Jacinto Tomás de Carvalho Botelho">
Jacinto Tomás de Carvalho Botelho

Jacinto Tomás de Carvalho Botelho (ur. 11 września 1935 w Vila da Rua) – portugalski duchowny katolicki, biskup diecezji Lamego w latach 2000-2011.
Życiorys.
Święcenia kapłańskie przyjął 15 sierpnia 1958. Po uzyskaniu tytułu licencjata z historii Kościoła na rzymskim Papieskim Uniwersytecie Gregoriańskim został wykładowcą tego przedmiotu w seminarium w Lamego. W latach 1990-1995 był wikariuszem generalnym diecezji Lamego.
Episkopat.
31 października 1995 roku został mianowany przez papieża Jana Pawła II biskupem pomocniczym Bragi ze stolicą tytularną "Tacia Montana". Sakry biskupiej udzielił mu 20 stycznia następnego roku ówczesny metropolita tejże archidiecezji, Eurico Dias Nogueira.
20 stycznia 2000 został mianowany biskupem diecezjalnym Lamego.
19 listopada 2011 przeszedł na emeryturę.

</doc>
<doc id="4193789" url="https://pl.wikipedia.org/wiki?curid=4193789" title="Olimpiada Bibliologiczna i Informatologiczna">
Olimpiada Bibliologiczna i Informatologiczna

Olimpiada Bibliologiczna i Informatologiczna – interdyscyplinarna olimpiada szkolna z zakresu wiedzy o bibliologii i informatologii, organizowana od roku szkolnego 2013/2014 przez Katedrę Informatologii i Bibliologii Uniwersytetu Łódzkiego, we współpracy z Towarzystwem Nauczycieli Bibliotekarzy Szkół Polskich. Funkcjonowała w oparciu o rozporządzenie Ministra Edukacji Narodowej i Sportu z dnia 29 stycznia 2002 r. w sprawie organizacji oraz sposobu przeprowadzania konkursów, turniejów i olimpiad. W olimpiadzie mogli brać udział uczniowie szkół ponadgimnazjalnych.
Patronem olimpiady było m.in. Ministerstwo Kultury i Dziedzictwa Narodowego. Inicjatywa została zawieszona decyzją Komitetu Głównego od września 2019 roku.
Historia.
I Olimpiada.
Patronami Olimpiady zostali: Ministerstwo Edukacji Narodowej, Ministerstwo Kultury i Dziedzictwa Narodowego oraz rektor Uniwersytetu Łódzkiego i dziekan Wydziału Filologicznego. Patronat medialny objęły: Biblioteka w Szkole i „Poradnik Bibliotekarza. Współorganizatorem było Towarzystwo Nauczycieli Bibliotekarzy Szkół Polskich (TNBSP). W Olimpiadzie wzięło udział 48 uczniów (z 11 województw). W II etapie znalazło się 38, a w III 20 uczestników. Zwyciężyła uczennica Zespołu Szkół nr 2 w Wałbrzychu Marika Rybak. Nagrodami były czytniki e-booków oraz książki ufundowane przez TNBSP.
II Olimpiada.
W drugiej edycji do dotychczasowych patronów dołączyło Kuratorium Oświaty w Łodzi. W I etapie udział wzięło 131 uczniów, ( z 14 województw). W II etapie uczestniczyło 77, a w III 23 uczestników. Finał obejmował część teoretyczną (ustną) i praktyczną (wyszukiwanie, selekcjonowanie, dokumentowanie i prezentacja informacji z wykorzystaniem Internetu). Zwyciężył Adrian Szczupak z III LO im. M. Kopernika w Kaliszu. Nagrodami były indeksy na kierunki Informacja naukowa i bibliotekoznawstwo lub Informacja w środowisku cyfrowym. Firma Qulto ufundowała czytniki e-booków i firmowe gadżety.
III Olimpiada.
W I etapie trzeciej edycji wzięło udział 221 uczniów ( z 15 województw). W II etapie uczestniczyło 120, a w III 24 uczestników. Etap finałowy tak jak rok wcześniej obejmował część teoretyczną i praktyczną. Zwyciężyła Maria Majkowska z II LO im. Króla Jana III Sobieskiego w Krakowie.
IV Olimpiada.
W czwartej edycji wzięło udział 100 uczniów. Zwyciężyła Aleksandra Bułas z II LO im. Króla Jana III Sobieskiego w Krakowie.
V Olimpiada.
Zwyciężył Dominik Golec z II Liceum Ogólnokształcącego im. Hetmana Jana Zamojskiego z Lublina.
VI Olimpiada.
Zwyciężyła Julia Cichosz z Publicznego Liceum Ogólnokształcącego UŁ im. Sprawiedliwych wśród Narodów Świata w Łodzi
Cele.
Celem olimpiady jest:

</doc>
<doc id="4193798" url="https://pl.wikipedia.org/wiki?curid=4193798" title="Olimpiada wiedzy i umiejętności rolniczych">
Olimpiada wiedzy i umiejętności rolniczych



</doc>
<doc id="4193799" url="https://pl.wikipedia.org/wiki?curid=4193799" title="Olimpiada Wiedzy i UmiejętnościRolniczych">
Olimpiada Wiedzy i UmiejętnościRolniczych



</doc>
<doc id="4193801" url="https://pl.wikipedia.org/wiki?curid=4193801" title="Icon (zespół muzyczny)">
Icon (zespół muzyczny)

Icon – amerykański zespół heavy metalowy założony w 1979 roku (w latach 1979–1981 jako "The Schoolboys").
Historia.
Z końcem lat siedemdziesiątych szkolny zespół "Driver" przekształcił się w "The Schoolboys". Pod nowym szyldem zespół w 1980 roku wydał swój pierwszy album EP zatytułowany "Singin' and Shoutin'". Brzmienie albumu przypominało twórczość założonego później przez Blackiego Lawlessa zespołu W.A.S.P.
Zespół był znany jedynie w Phoenix. Producent Mike Varney dostrzegł potencjał The Schoolboys i postanowił podpisać z nimi kontrakt. Od tej pory zespół istnieje pod nazwą "Icon".

</doc>
<doc id="4193802" url="https://pl.wikipedia.org/wiki?curid=4193802" title="Stalag I E">
Stalag I E

Stalag I E (oflag 56) – niemiecki obóz jeniecki okresu II wojny światowej.
Wiosną 1941 roku w oflagu VI E w Soest w Westfalii została powołana komenda oflagu 56 oraz batalion wartowniczy. Z dniem 25 maja 1941 OKW przekazało komendę obozu do dyspozycji I Okręgu Wojskowego. Po agresji na ZSRR rozpoczęto w Boguszach organizować obóz jeniecki.
Pierwsi jeńcy sowieccy przybyli obozu już w czerwcu 1941 roku. W sierpniu 1941 było już ich około 10 000. W październiku w obozie wybuchła epidemia tyfusu plamistego. Podjęto decyzję decyzji o czasowej likwidacji oflagu. Na dzień 1 lutego 1942 w obozie znajdowało się 2186 jeńców, a 1 maja pozostało jedynie 22. Latem obóz odtworzono i nadano mu nazwę Stalag I E. Na dzień 1 sierpnia w obozie było już 609 osób. Z dniem 1 listopada 1942 ostatecznie zlikwidowano obóz, a załogę przeniesiono do Norwegii. Szacuje się, że w obozie zginęło około 10 000 Rosjan i 500 Włochów.
Po wojnie część zwłok ekshumowano i pochowano na cmentarzu w Boguszach. Spoczywa na nim 11 070 ofiar.
Egzekucje w obozie.
Zgodnie z zarządzeniami OKW, wśród jeńców wyszukiwano komisarzy politycznych, działaczy partyjnych i Żydów. W ten sposób wyselekcjonowana została grupa około 500 osób. Pierwszej egzekucji dokonał oddział policji na 80 jeńcach. Kolejnych 250 osób zginęło w końcu sierpnia lub na początku września, a trzecią egzekucję na 141 jeńcach wykonała 1 kompania 13 batalionu rezerwy policji z Ełku w dniu 3 października 1941. Ogółem w wyniku egzekucji zginęło 471 osób.
Obsada komendy obozu.
Obsada w 1941:
Upamiętnienie.
Przy drodze Prostki-Grajewo, na terenie byłego obozu, wzniesiono pomnik. Na obelisku znajduje się tablica z tekstem: 
Cmentarz zbiorczy ofiar obozu. Na obelisku, na cmentarzu w Boguszach znajduje się tablica z tekstem: 

</doc>
<doc id="4193803" url="https://pl.wikipedia.org/wiki?curid=4193803" title="Stanisław Kuta">
Stanisław Kuta

Stanisław Wojciech Kuta (ur. 1942) – polski inżynier elektronik, profesor nauk technicznych, wykładowca Akademii Górniczo-Hutniczej (na emeryturze) oraz Państwowej Wyższej Szkoły Zawodowej w Tarnowie. Obszar jego zainteresowań naukowych stanowią mikroelektronika, układy i systemy elektroniczne .
W 2022 został odznaczony Krzyżem Kawalerskim Orderu Odrodzenia Polski.

</doc>
<doc id="4193804" url="https://pl.wikipedia.org/wiki?curid=4193804" title="Linia kolejowa Senden – Weißenhorn">
Linia kolejowa Senden – Weißenhorn

Linia kolejowa Senden – Weißenhorn – drugorzędna linia kolejowa w Bawarii w Niemczech (długość: 9,622 km). Została wybudowana w 1878 jako jedna z 15 lokalnych linii kolejowych w Bawarii i odgałęzia się w kierunku wschodnim w Senden od linii kolejowej Neu-Ulm – Kempten ("Illertalbahn") do Weißenhorn. Po zawieszeniu przewozów pasażerskich w 1966 linia była wykorzystywana jedynie do przewozów towarowych na potrzeby zakładów przemysłowych w Weißenhorn. W 2013 wznowiono regionalny ruch pasażerski i pociągi w godzinnym takcie kursują do dworca kolejowego w Ulm. Właścicielem linii od 2013 jest komunalna spółka Stadtwerke Ulm/Neu-Ulm.
Historia.
Budowa i oddanie do użytku.
Pierwsze przymiarki do połączenia kolejowego Weißenhorn miały miejsce już w roku 1856, niedługo po tym, jak w Memmingen powstało stowarzyszenie w celu budowy Illertalbahn. Burmistrz Weißenhorn, Jann starał się wpłynąć na przebieg linii tak, by trasa od Heimertinger przebiegała nie doliną Iller, ale doliną przepływającej przez Weißenhorn rzeki Roth. Naciski burmistrza nie przyniosły efektów i na całej długości kolej została poprowadzona wzdłuż Iller. Późniejsze starania rady miejskiej Weißenhorn nadal nie przynosiły efektu przez pewien czas, ale w 1864 zorganizowano połączenie konne do Vöhringen i w ten sposób miasto zyskało dostęp do linii kolejowej doliny Iller ("Illertalbahn").
Kiedy 29 kwietnia 1869 w Królestwie Bawarii uchwalono pierwszą ustawę o lokalnych liniach kolejowych, które miały zagęścić bawarską sieć kolejową, dało to nowy impuls władzom Weißenhorn. 1872 miasto zleciło budowniczemu Karlowi Del Bondio zaprojektowanie dwóch wariantów połączenia miasta koleją: z Nersingen i Vöhringen. Del Bondio Przeanalizował możliwy do osiągnięcia przychód i zarekomendował budowę linii do Nersingen, która była co prawda dłuższa, ale znacząco łatwiejsza do przeprowadzenia i obejmowała więcej miejscowości. Koszt budowy oszacowano na guldenów (2,1 mln marek z 1871), a miasto Weißenhorn miało z tego ponieść guldenów ( marek), finansowanych z długoletniej pożyczki wymagalnej do 1926 roku. Kosztorys miał posłużyć do uwzględnienia linii kolejowej w planach budowlanych wynikających z ustawy. Dyrekcja generalna kolei bawarskich podeszła do kosztorysu Del Bondio sceptycznie i uznała go za zbyt optymistyczny. W ocenie dyrekcji połączenie z Nersingen było nierentowne i odrzuciła ona w 1874 uwzględnienie linii w kolejnej ustawie o liniach lokalnych. Jednocześnie zaproponowała jako alternatywę połączenie z istniejącą linią kolejową w Senden i w listopadzie 1875 Karl Schnorr von Carolsfeld, późniejszy dyrektor generalny państwowych linii kolejowych ("Generaldirektor der Staatsbahnen") przedłożył powierzony mu projekt. Koszty oszacowano na 1,2 mln marek. 29 lipca 1876 król Ludwik II Wittelsbach podpisał kolejną ustawę o liniach lokalnych, w której znalazła się linia kolejowa do Weißenhorn. Jeszcze w tym samym roku magistrat Weißenhorn zawarł umowę z krajowymi liniami kolejowymi o partycypacji w kosztach budowy. Zgodnie z ustawą z 1869 kosztami zakupu gruntów i prac ziemnych obciążany był samorząd i miasto musiało wyasygnować marek. Prace budowlane rozpoczęły się latem 1877.
Dla lokalnych linii kolejowych nie przewidywano w ustawie z 1869 szczególnych regulacji budowlanych, a więc odpowiadały one tym obowiązującym główne linie kolejowe. W związku z tym trasowanie zakładało znaczne prace, w przeciwieństwie do później powstających lokalnych linii kolejowych. Jest to widoczne w głębokim wykopie zrealizowanym na potrzeby dworca Witzighausen. Trójkondygnacyjny budynek dworca i przejście nad torami odpowiadają raczej standardowi linii głównych.
Pierwszy próbny przejazd szlaku odbył się 4 września 1878, a oficjalnie linię otwarto 15 września 1878, jako jedną z 3 linii lokalnych w okręgu Szwabia i 15 w całej Bawarii. Pomimo zaproszeń na uroczystości nie pojawił się żaden przedstawiciel dyrekcji generalnej z Monachium. W pierwszym rozkładzie jazdy znajdowały się 4 pary pociągów dziennie.
Rozwój aż do zawieszenia ruchu pasażerskiego.
W 1908 położona na północ od Weißenhorn gmina Pfaffenhofen an der Roth zaproponowała budowę kolejnej linii. Trasa miała prowadzić od Neu-Ulm przez Pfaffenhofen do Weißenhorn i dalej doliną Roth do Babenhausen, gdzie łączyłaby się z linią Kellmünz – Babenhausen. W ten sposób miasto Weißenhorn stałoby się węzłem kolejowym. Wybuch I wojny światowej zniweczył te plany.
Przez dziesięciolecia oferta przewozowa nie ulegała większym zmianom, poza okresami ograniczeń związanych z wojnami. Przed wybuchem II wojny światowej w tabeli rozkładu jazdy 406d od poniedziałku do piątku było 6 par pociągów, a w weekendy siedem. Nalot amerykańskich bombowców 13 września 1944 poważnie uszkodził dworzec.
Po zakończeniu wojny, wskutek rozwoju motoryzacji popyt spadł znacząco. Poza tym Deutsche Bundesbahn oferowała od 21 lipca 1952 bezpośrednie połączenie autobusowe z Weißenhorn do Ulm, które nie zmuszało do przesiadki w Senden. Z czasem autobusy zaczęły kursować w cyklu godzinnym, zaś oferta kolejowa była ograniczana. Pod koniec przewoźnik oferował na dobę jedynie dwie pary pociągów, które, podobnie jak autobusy, były przedłużane do Ulm lub do Neu-Ulm. Ruch pasażerski ostatecznie zawieszono 25 września 1966, a linia figurowała wtedy w rozkładzie jazdy jako 407b. Od tej pory linią kursowały jedynie pociągi towarowe, przede wszystkim obsługujące bocznice w dzielnicy przemysłowej Eschach w Weißenhorn i w okolicach dworca. Do połowy lat 80. XX wieku zapotrzebowanie było na tyle duże, że planowo kursowały dwie pary pociągów towarowych dziennie.
Wznowienie ruchu pasażerskiego.
Od lat 90. XX wieku wielokrotnie żądano przywrócenia przewozów pasażerskich. W 1994 nowe przepisy prawne przeniosły odpowiedzialność za organizację regionalnych przewozów na kraje związkowe. Umożliwiło to nowe sposoby finansowania przewozów regionalnych (przez Bawarię). Od początku XXI wieku przede wszystkim "Lokale Agenda 21" (regionalna grupa działania) z Weißenhorn angażowała się w inicjatywę wznowienia ruchu na trasie. Przynajmniej raz do roku odbywały się okolicznościowe przewozy szynobusem przedsiębiorstwa DB ZugBus Regionalverkehr Alb-Bodensee (RAB), spółki-córki DB Regio AG z okazji Dnia bez Samochodu na trasie Ulm-Weißenhorn. Akcji przewodniczyły lokalny związek komunikacyjny Donau-Iller-Nahverkehrsverbund (DING) i lokalna grupa działa. Od 2008 za wznowieniem przewozów lobbowały również lokalne przedsiębiorstwa.
Latem 2008 r. DB Netz AG zaoferowało linię na sprzedaż za euro, przy czym nabywcą mogło być tylko inne przedsiębiorstwo zarządzające infrastrukturą kolejową. Koszty renowacji torów w ciągu kolejnych pięciu lat miały wynieść około 6 mln euro. Na ofertę odpowiedziało czterech chętnych, z których zostały wybrane Stadtwerke Ulm/Neu-Ulm (SWU Verkehr GmbH). Spółka wynajęła linię kolejową na początku lipca 2009 i nabyła ją w październiku 2013. Od wynajęcia torów SWU Verkehr GmbH zyskało status przedsiębiorstwa zarządzającego infrastrukturą kolejową (EIU). Przed rozbudową szlaku utrzymywało go przede wszystkim ze względu na przewozy towarowe.
W ekspertyzie z 2007 roku związek regionalny Donau-Iller ("Regionalverband Donau-Iller") oszacował potencjał połączenia kolejowego z Weißenhorn przez Senden do Ulm na 3200 osób regularnie dojeżdżających do pracy. Od tego czasu projekt rozwoju komunikacji powiatu Neu-Ulm uwzględniał reaktywację przewozów kolejowych. Studium wykonalności przewidywało dostosowanie szlaku do prędkości 80 km/h, co wymagało ok. 11 mln euro nakładów. W lutym 2010 opinia przedstawiona komisji ds. transportu w powiecie zakładała takt godzinny od 6 rano do północy między Weißenhorn i Ulm, a od Senden do Ulm dodatkowe pociągi, by osiągnąć takt półgodzinny. Projekt zakładał rekonstrukcję układu linii autobusowych w celu uniknięcia dublowania pociągów przez autobusy, zmianę roli autobusów na dowozową do pociągów w Weißenhorn i Senden, stworzenie nowych przystanków (np. Weißenhorn-Eschach) i przeniesienie istniejących możliwie blisko miejscowości. Wraz z czasem dojazdu liczącym 25 minut zmiany te miały zachęcić do skorzystania z nowej oferty. Już na etapie wczesnych rozmów z bawarskim ministerstwem gospodarki i odpowiedzialną za regionalny transport szynowy spółką Bayerische Eisenbahngesellschaft (BEG) okazało się, że ze względu na sposób kształtowania rozkładu jazdy i długoterminowe przetargi na usługi przewozowe szybka realizacja pomysłu nie jest możliwa.
18 czerwca 2011 BEG opublikowało w dzienniku urzędowym Unii Europejskiej, zgodnie z rozporządzeniem Unii Europejskiej nr 1370/2007 ogłoszenie o chęci zlecenia kolejowych przewozów pasażerskich na trasie do Weißenhorn. Według ogłoszenia planowane było uruchomienie pociągów na trasie Ulm – Weißenhorn w godzinnym takcie. Pod koniec 2011 roku zarządca infrastruktury, SWU Verkehr GmbH wniósł o ustalenie harmonogramu rozbudowy trasy. W toku postępowania ustalono, że dziennie między Ulm Hauptbahnhof a Weißenhorn będzie 38 kursów pasażerskich, które będą wstępem do organizacji w przyszłości regionalnej sieci S-Bahn (Regio-S-Bahn Donau-Iller) oraz dodatkowo między 3 a 5 w nocy dwa regularne pociągi towarowe. BEG ogłosiło w grudniu 2012 przetarg na obsługę przewozów na linii Ulm – Senden – Weißenhorn zgodnie z umówionymi warunkami w godzinnym takcie. W postępowaniu brało również udział Nahverkehrsgesellschaft Baden-Württemberg (NVBW) jako odpowiedzialne za zarządzanie krótkim odcinkiem pomiędzy granicą Bawarii na moście Donaubrücke w Neu-Ulm i dworcem głównym w Ulm.
Dopłatę do przewozów regionalnych, zamówionych od zmiany rozkładu jazdy w grudniu 2013, otrzymało 27 marca 2013 przedsiębiorstwo DB ZugBus Regionalverkehr Alb-Bodensee. Projekt uprawomocnił się w i SWU mogło rozpocząć prace modernizacyjne oszacowane na 10 mln euro. Prędkość szlakowa 100 km/h miała zapewnić konkurencyjny czas przejazdu. Wybudowano cztery perony, przejście nadziemne oraz zabezpieczono dziewięć przejazdów kolejowo-drogowych.
14 grudnia 2013 na dworcu w Weißenhorn uroczyście świętowano przywrócenie kolejowego ruchu pasażerskiego między Senden a Weißenhorn w godzinnym takcie. Od 15 grudnia 2013 stosuje się nazwę handlową trasy „Der Weißenhorner”. Według biura prasowego związku regionalnego Donau-Iller ("Regionalverband Donau-Iller") była to pierwsza reaktywacja kolejowego ruchu pasażerskiego w Bawarii od ponad 40 lat. Jednak w 2006 wznowiono przewozy na odcinku Hörpolding – Traunreut, a w 2007 kursowanie pociągów do Neustadt (Waldnaab).
W opublikowanym pół roku po otwarciu linii raporcie starostwo Neu-Ulm poinformowało, że w dni robocze z połączenia korzysta 2000 pasażerów, wobec zakładanych 1800. Pociąg o godzinie 7 rano do Ulm został dodatkowo wzmocniony i kursuje od 15 sierpnia 2014 w potrójnym zestawieniu. Według innych źródeł w dni nauki szkolnej z pociągów korzysta ok. 1800 pasażerów dziennie. W grudniu 2015 BEG przedłużyło z wolnej ręki upływający w 2016 kontrakt z DB Regio na kolejne trzy lata – do 2019 roku. Po 2019 umowy będzie podpisywał związek komunikacyjny Badenii-Wirtembergii ("Nahverkehrsgesellschaft Baden-Württemberg") w ramach zadania "Dieselnetz Ulm". Obsługa sieci objętej zadaniem miała być już zlecona w 2017, ale ze względu na opóźnienia konieczne było zlecenie tymczasowej obsługi z wolnej ręki.
Opis linii kolejowej.
Przebieg.
Linia wybiega z dworca Senden w kierunku południowym i łagodnym łukiem skręca na wschód. Przebiega południowym skrajem Wullenstetten (dzielnica Senden) lekko nabierając wysokości i pokonuje stosunkowo niskie tutaj wzgórze ograniczające dolinę rzeki Iller. Pomiędzy Wullenstetten a Witzighausen na kilometrze 3,6 tory przebiegają pod autostradą A7 i osiągają wkrótce najwyższy punkt linii – na północnym skraju Witzighausen. Kolejny odcinek to łuk w kierunku południowym okalający od północy i wschodu Witzighausen i betonowym wiaduktem przebiega ponad lokalną ulicą. Wiadukt jest jedyną większą budowlą inżynieryjną na samej linii, poza nim istnieją tylko małe mostki i przepusty. Na południe od Witzighausen rozpoczyna się szeroki łuk przez pola i niewielkie lasy aż do należącej do Weißenhorn dzielnicy przemysłowej Eschach. Aż do dworca końcowego linia wykazuje lekki spadek. W pobliżu dworca kolejowego Weißenhorn tory odbijają na północ. Dworzec kolejowy leży po zachodniej stronie miasta, w pewnej odległości od starówki. Nachylenie linii nie przekracza 1,667%, najmniejszy promień łuku 490 metrów.
Punkty eksploatacyjne.
Senden.
Dworzec kolejowy w Senden został wybudowany podczas budowy Illertalbahn w 1862. Kolejne tory zostały dobudowane w 1878 na potrzeby linii do Weißenhorn. Dworzec liczy łącznie trzy perony, jeden przy samym budynku oraz dwa dostępne przejściem na poziomie torów. Urządzenia sterowania ruchem należą do elektromechanicznego typu E43. Podczas modernizacji trasy do Weißenhorn w związku z przywracaniem ruchu pasażerskiego na linii do Weißenhorn zamontowano samoczynną blokadę liniową, nadzorowaną przez dyżurnego ruchu z Senden.
Wullenstetten.
Wcześniejszy przystanek kolejowy Wullenstetten został zorganizowany dopiero kilka lat po uruchomieniu linii. Leżał na południowy zachód od wsi, na kilometrze 1,4 linii kolejowej i przez większość czasu do zawieszenia ruchu pasażerskiego w 1966 funkcjonował jako przystanek na żądanie. Później został rozebrany. Miejsce nie jest już rozpoznawalne w terenie. Po wznowieniu przewozów przystanek Wullenstetten urządzono w innym, położonym bardziej na wschód miejscu w kilometrze 2,1. Peron liczy 140 m długości. Obok przystanku mieści się parking typu Parkuj i Jedź (P+R). Według SWU za przeniesieniem lokalizacji przemawiało korzystniejsze oddalenie od dworca w Senden, krótsze dojście i lepsze możliwości kontroli społecznej zachowań użytkowników.
Witzighausen.
Witzighausen było początkowo jedyną pośrednią stacją kolejową na linii. Stację wybudowano na kilometrze 4,5 w głębokim wykopie, a budynek dworca zlokalizowano od południowej strony, ponad wykopem. Na perony prowadziły schody. Prócz głównego toru tory stacyjne obejmowały mijankę oraz tor wyładowczo-załadowczy. Sygnalizacja kolejowa składała się jedynie z tarcz ("Trapeztafeln"). Po zawieszeniu przewozów pasażerskich Deutsche Bundesbahn zaprzestała odprawy towarowej w Witzighausen i rozebrała tory przeznaczone do tego celu. Budynek stacyjny, wybudowany w 1878 jest wyjątkowo duży w stosunku do niewielkiego znaczenia stacji. Styl jest typowy dla budynków Bawarskich Kolei Państwowych ("Königlich Bayerische Staatseisenbahnen") z lat 70. XIX wieku. Stanowi własność prywatną, a na parterze mieści się remiza miejscowej ochotniczej straży pożarnej. Pozostałe kondygnacje pełnią funkcję mieszkalną. Po wznowieniu ruchu pasażerskiego SWU wybudowało przystanek kolejowy około 400 metrów na zachód od wcześniejszego dworca, wyposażony w peron długi na 140 metrów i parking typu Parkuj i Jedź.
Weißenhorn-Eschach.
Przystanek Weißenhorn-Eschach został wybudowany dopiero w okresie przywracania ruchu kolejowego na linii. Peron liczy 140 metrów długości. Służy przede wszystkim dojeżdżającym do pracy w pobliskiej dzielnicy przemysłowej.
Weißenhorn.
Budynek dworca został wybudowany w 1878 w stylu typowym dla bawarskich kolei państwowych, podobny do dworca w Witzighausen. W 1944 został uszkodzony podczas nalotów bombowych, ale później wyremontowany. Niegdyś stanowił własność miasta, ale został sprzedany Deutsche Bahn. W 2014 budynek dworca przeszedł na własność prywatną. Znajduje się w nim bistro, mieszkanie i studio jogi.
Podczas budowy w 1878 stacja liczyła trzy tory główne i kilka bocznic. Rosnący popyt na przewozy towarowe wymusił rozbudowę w latach 30. XX wieku do sześciu torów, z których przy dwóch były perony. Na początku na stacji znajdowała się lokomotywownia na dwie lokomotywy, podporządkowana zakładom w Neu-Ulm. Lokomotywownia posiadała wjazd od obydwóch stron i był dzięki temu możliwy przejazd. Od północnego końca stacji znajdowała się dodatkowo niewielka, ręczna obrotnica pozwalająca prócz obracania lokomotyw na rozrząd wagonów towarowych między dwoma rampami załadowczymi. Pod względem sterowania ruchem stacja posiadała jedynie semafor wjazdowy. Wszystkie rozjazdy są sterowane ręczne. Od czasów reaktywacji linii na stacji pozostawiono jedynie jeden tor z peronem i drugi dodatkowy. Na miejscu składów towarowych powstał niewielki dworzec autobusowy na potrzeby połączeń z miejscowościami na wschód i południe od Weißenhorn.
Bocznice.
Aż do lat 30. XX wieku odprawa towarowa była ograniczona do stacji Witzighausen i Weißenhorn, w których przeładowywano produkty rolne i materiały budowlane. Po przejęciu władzy przez nazistów nastąpił w latach 30. XX wieku program zbrojeniowy, w ramach którego wybudowano w Eschach, na zachód od Weißenhorn skład paliwa na potrzeby Wehrmachtu. Doprowadzono do nich bocznice kolejowe, a przewozy towarowe znacząco wzrosły.
Po wojnie tereny zajmowane przez wojsko zostały przeznaczone pod budownictwo przemysłowe. Do dzielnicy Eschach prowadziły dwie bocznice towarowe. Na kilometrze 7,7 odgałęzia się bocznica prowadząca do huty przetapiającej aluminium i składu złomu oraz dawnego składu Bundeswehry. Utrzymywana jest jedynie bocznica do huty. Regularnie używana jest otwarta w 1997 bocznica do składu paliw przedsiębiorstwa Westfalengas. Na samej stacji Weißenhorn istniały bocznice do magazynu przedsiębiorstwa Baywa, fabryki PERI i składnicy artykułów rolnych. Nie zrealizowano dotąd projektu nowych bocznic do przedsiębiorstw PERI i Scholz.
Tabor.
Już podczas budowy linii wybudowano przy dworcu w Weißenhorn lokomotywownię, filię warsztatów kolejowych Neu-Ulm. Początkowo wykorzystywano dwie lokomotywy typu Bayerische D IV (w nomenklaturze DR: 88.71). Z biegiem czasu okazały się za słabe do ciągnięcia coraz cięższych składów. W roku 1902 pociągi były ciągnięte przez lokomotywy typu D VI i D VII (serie DR: 98.75 i 98.76). Przez lata aż do okresu po zakończeniu II wojny światowej używano niemal wyłącznie lokomotyw bawarskich kolei lokalnych, przede wszystkim typu D XI (seria DR/DB 98.4) i GtL 4/4 (seria DR/DB 98.8). Od 1928 używano także lokomotyw Deutsche Reichsbahn serii DR 86.
Od 1956 bawarskie lokomotywy stopniowo zastępowano nowszymi, serii DR-64, które prowadziły większość pociągów aż do zawieszenia przewozów pasażerskich. Stosowano także serii VT 95. Ostatni pociąg pasażerski 24 września 1966 ciągnęła pierwsza lokomotywa tej serii – 64 001, z dymnicą udekorowaną kwiatami. Parowozy od czasu do czasu wykorzystywano jeszcze aż do 1975, pod koniec były to lokomotywy serii DR-50 z zakładu taboru w Ulm ("Bahnbetriebswerk Ulm"). Od zamknięcia w 1961 lokomotywowni w Neu-Ulm ruch obsługiwały lokomotywownie w Ulm i Kempten.
Od 1961 na trasie wykorzystywano także lokomotywy spalinowe serii V 100, zarówno do przewozów pasażerskich, jak i towarowych. Po wycofaniu z Kempten lokomotyw V 100 pociągi towarowe były ciągnięte przez spalinowozy typu Baureihe 294.
Od grudnia 2013 ruch pasażerski obsługiwały szynobusy Regio-Shuttle RS1 spółki RAB. W grudniu 2016 prowadzenie przewozów przejęła spółka DB Regio Bayern. Odtąd kursują szynobusy Siemens Desiro Classic.
Ze względu na system sterowania ruchem na linii może kursować tylko jeden pociąg, a takt rozkładu nie pozwala uruchomić dodatkowych kursów. Od czasu wznowienia ruchu pasażerskiego ruch towarowy do Weißenhorn został przesunięty na godziny nocne.

</doc>
<doc id="4193806" url="https://pl.wikipedia.org/wiki?curid=4193806" title="Gawriił Wasilenko">
Gawriił Wasilenko

Gawriił Tarasowicz Wasilenko (ros. Гавриил Тарасович Василенко, ur. we wsi Auły w guberni jekaterynosławskiej (obecnie obwód dniepropetrowski), zm. 3 czerwca 2004 w Moskwie) – radziecki wojskowy, generał porucznik, Bohater Związku Radzieckiego (1940).
Życiorys.
Urodził się w ukraińskiej rodzinie chłopskiej. Skończył 7 klas, w 1924 wstąpił do komuny im. Iljicza w rejonie wierchniednieprowskim, w 1925 skończył kursy traktorzystów przy stanicy maszynowo-traktorowej. Pracował jako traktorzysta i mechanik w stanicy maszynowo-traktorowej i jako ślusarz w zakładzie metalurgicznym im. Dzierżyńskiego oraz jako instruktor pracy wojskowej w Komitecie Miejskim Komsomołu w Dnieprodzierżyńsku. W lipcu 1932 został powołany do Armii Czerwonej, szkolił się w kijowskiej szkole wojskowej i w Zjednoczonej Białoruskiej Szkole Wojskowej im. Kalinina, po ukończeniu której w 1935 otrzymał stopień porucznika i został dowódcą plutonu i wkrótce pomocnikiem naczelnika szkoły pułkowej, następnie dowódcą kompanii i pomocnikiem szefa sztabu pułku. Później dowodził batalionem piechoty 11 pułku piechoty 4 Dywizji Piechoty im. Niemieckiego Proletariatu w Słucku. Uczestniczył w zajmowaniu przez ZSRR Zachodniej Białorusi, czyli agresji na Polskę we wrześniu 1939, a później w wojnie z Finlandią 1939-1940, był ciężko ranny w lutym 1940. Po wyleczeniu wrócił na front, 10 marca 1940 dowodzony przez niego batalion wyróżnił się w walkach nad rzeką Vuoksi. Po zakończeniu wojny studiował w Akademii Wojskowej im. Frunzego, we wrześniu 1941 został wyznaczony dowódcą brygady powietrznodesantowej, z którą od grudnia 1941 brał udział w wojnie z Niemcami na Froncie Zachodnim, a w marcu 1942 została skierowana na Front Północno-Zachodni.
20 marca 1942 został ciężko ranny i odesłany do szpitala. W sierpniu 1942 wrócił na front, walczył m.in. w rejonie Groznego i Ordżonikidze oraz nad Terekiem, w listopadzie 1942 został ponownie ranny. 7 maja 1943 został dowódcą 32 Gwardyjskiej Dywizji Piechoty Frontu Północno-Kaukaskiego, walczył na Kubaniu i Półwyspie Tamańskim, brał udział w operacji noworosyjsko-tamańskiej i kreczeńsko-eltigeńskiej oraz w walkach o uchwycenie przyczółka w rejonie Kerczu, w styczniu 1944 po jednej z nieudanych operacji został pozbawiony dowództwa. 2 marca 1944 został mianowany dowódcą 339 Dywizji Piechoty Samodzielnej Armii Nadmorskiej, uczestniczył m.in. w wyzwoleniu Kerczu, Teodozji, Sudaku, Ałuszty, Jałty i Sewastopola, we wrześniu 1944 wszedł z dywizją w skład 33 Armii 1 Frontu Białoruskiego. Brał udział w operacji wiślańsko-odrzańskiej i w walkach o Wartę i Odrę, a w kwietniu-maju 1945 w operacji berlińskiej (20 kwietnia 1945 został generałem majorem). W lipcu 1945 został zastępcą dowódcy 4 Gwardyjskiego Korpusu Piechoty w Grupie Wojsk Radzieckich w Niemczech, a w październiku 1945 dowódcą 47 Gwardyjskiej Dywizji Piechoty i 19 Dywizji Zmechanizowanej, od maja 1946 był starszym wykładowcą taktyki na kursach „Wystrieł”. Od listopada 1948 do października 1951 dowodził 13 Gwardyjską Dywizją Powietrznodesantową na Dalekim Wschodzie, w 1952 ukończył wyższe kursy akademickie przy Wyższej Akademii Wojskowej im. Woroszyłowa i został zastępcą dowódcy 28 Gwardyjskiego Korpusu Piechoty w Grupie Wojsk Radzieckich w Niemczech, a w maju 1956 szefem wydziału i pomocnikiem dowódcy 4 Armii Zakaukaskiego Okręgu Wojskowego, od stycznia 1959 do października 1967 był zastępcą dowódcy ds. tyłów - szefem tyłów Północnej Grupy Wojsk w Polsce (22 lutego 1963 otrzymał stopień generała porucznika), następnie zakończył służbę wojskową.
Odznaczenia.
I medale.

</doc>
<doc id="4193811" url="https://pl.wikipedia.org/wiki?curid=4193811" title="Zasłonak dachówkowaty">
Zasłonak dachówkowaty

Zasłonak dachówkowaty ("Cortinarius obtusus" (Fr.) Fr.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał ten takson Elias Fries w 1821 r. jako "Agaricus obtusus". Ten sam autor w 1838 r. przeniósł go do rodzaju "Cortinarius".
Synonimy:
Nazwę polską nadał Andrzej Nespiak w 1981 r. Synonimy polskie: zasłonak tępy i zasłonak jodoformowy.
Morfologia.
Średnica 1,5–4,5 cm, początkowo stożkowaty, potem kolejno dzwonkowaty, łukowaty i płasko rozpostarty z tępym lub nieco spiczastym garbem. Brzeg ostry i słabo ząbkowany, u starszych okazów płaski. Jest higrofaniczny. W stanie wilgotnym powierzchnia gładka, błyszcząca, ochrowa do czerwonobrązowej i prawie do środka żłobkowana. W stanie suchym powierzchnia matowa, kremowa. 
Wąsko przyrośnięte, szerokie i brzuchate, początkowo jasnoochrowe, potem jasnordzawobrązowe. Ostrza w niektórych miejscach białawe.
Wysokość 5–8 cm, grubość 4–8 mm, pełny, sprężysty, walcowaty. Powierzchnia gładka, ochrowobrązowa lub pomarańczowobrązowa.
Cienki, o barwie od kremowej do czerwonobrązowej. Smak rzodkiewkowy, zapach rzodkwi lub jodoformu.
O kształcie od elipsoidalnego do migdałowatego, umiarkowanie brodawkowate, średnio do silnie dekstrynoidalne, o rozmiarach 7,5–9,5 × 4,5–5,5 μm.
Występowanie i siedlisko.
Znane są jego stanowiska w Ameryce Północnej, Europie, Korei, Japonii i Maroku. W Europie jest szeroko rozprzestrzeniony; występuje od Hiszpanii przez Anglię, Islandię po północne wybrzeża Półwyspu Skandynawskiego, brak go tylko w Europie Wschodniej. W piśmiennictwie naukowym na terenie Polski do 2003 r. podano 10 stanowisk.
Grzyb mikoryzowy. Rośnie na ziemi w lasach liściastych, iglastych i mieszanych, wśród mchów, najczęściej pod świerkami, ale także pod bukami i brzozami.
Grzyb niejadalny.
Gatunki podobne.
Jest wiele podobnych, drobnych gatunków zasłonaków. Zasłonak kasztanowy ("Cortinarius castaneus") odróżnia się odcieniem i siedliskiem (rośnie pod dębami). Zasłonak ostry ("Cortinmarius acutus") jest mniejszy i ma wyraźnie spiczasty garb.

</doc>
<doc id="4193812" url="https://pl.wikipedia.org/wiki?curid=4193812" title="Cortinarius obtusus">
Cortinarius obtusus



</doc>
<doc id="4193814" url="https://pl.wikipedia.org/wiki?curid=4193814" title="Zasłonak tępy">
Zasłonak tępy



</doc>
<doc id="4193815" url="https://pl.wikipedia.org/wiki?curid=4193815" title="Zasłonak jodoformowy">
Zasłonak jodoformowy



</doc>
<doc id="4193816" url="https://pl.wikipedia.org/wiki?curid=4193816" title="Robert Neale">
Robert Neale

Robert Hawthorne Neale (ur. 3 maja 1914 – zm. 1994) – amerykański lotnik, as myśliwski okresu II wojny światowej, najskuteczniejszy pilot Latających Tygrysów.
Życiorys.
W 1938 rzucił studia na University of Washington aby zaciągnąć się do United States Navy. Rok później ukończył szkolenie lotnicze. Służył na lotniskowcu USS Saratoga jako pilot bombowców nurkujących Curtiss SBC Helldiver i Douglas SBD Dauntless. W czerwcu 1941 wstąpił do Amerykańskiej Grupy Ochotniczej ("American Volunteer Group" – AVG) walczącej 
w Birmie i Chinach przeciw wojskom japońskim. Po śmierci Roberta Sandella przejął dowództwo 1 dywizjonu. Pierwsze zwycięstwo uzyskał 23 stycznia 1942 zestrzeliwując myśliwiec Nakajima Ki-27. Największy sukces osiągnął 25 lutego niszcząc w powietrzu 4 Ki-27. Za walki w Birmie otrzymał brytyjski Distinguished Service Order oraz chiński Medal Lotniczy. Neale był jednym z pięciu pilotów którzy zostali w Chinach po rozwiązaniu AVG. Przez dwa tygodnie, jako cywil, dowodził 23 dywizjonem myśliwskim w oczekiwaniu na przybycie wyznaczonego dowódcy pułkownika Roberta Scotta. Odrzucił ofertę United States Army Air Forces, która mu proponowała służbę w stopniu majora. Po powrocie do Stanów Zjednoczonych pracował jako pilot samolotów transportowych dla linii Pan American World Airways. Po zakończeniu działań wojennych prowadził ośrodek wędkarski na wyspie Camano Island niedaleko Seattle. Robert Neale zmarł w 1994.

</doc>
<doc id="4193820" url="https://pl.wikipedia.org/wiki?curid=4193820" title="José Alberto Rozo Gutiérrez">
José Alberto Rozo Gutiérrez

José Alberto Rozo Gutiérrez SMM (ur. 22 lutego 1937 w Cáquezie, zm. 24 maja 2018 w Bogocie) – kolumbijski duchowny katolicki, wikariusz apostolski Puerto Gaitán w latach 2000-2012.
Życiorys.
Wstąpił do zgromadzenia Misjonarzy Montfortianów SMM, gdzie złożył śluby 2 lutego 1957. Święcenia kapłańskie przyjął 19 sierpnia 1962. W latach 1995-2000 był proprefektem prefektury apostolskiej Vichada.
Episkopat.
22 grudnia 1999 roku został mianowany przez papieża Jana Pawła II pierwszym wikariuszem apostolskim Puerto Gaitán ze stolicą tytularną "Arsennaria". Sakry biskupiej udzielił mu 19 marca następnego roku ówczesny nuncjusz apostolski w Kolumbii, abp Beniamino Stella.
2 marca 2012 przeszedł na emeryturę.

</doc>
<doc id="4193821" url="https://pl.wikipedia.org/wiki?curid=4193821" title="Stalag XII E">
Stalag XII E

Stalag XII E – niemiecki obóz jeniecki okresu II wojny światowej.
Prawdopodobnie wiosną 1941 w XII Okręgu Wojskowym została powołana komenda stalagu oraz batalion wartowniczy. Z początkiem czerwca 1941, w koszarach 71 pułku piechoty w Zambrowie, zorganizowano obóz przejściowy dla jeńców sowieckich. Pierwsi jeńcy przybyli obozu już w czerwcu 1941 roku. Skoszarowano ich w 6 budynkach koszarowych i dawnych stajniach. W początkowym okresie w obozie znajdowało się około 8000 jeńców. Panowała wysoka śmiertelność. Dziennie umierało od 5 do 10 osób. Umarłych bądź rozstrzelanych chowano w 50-metrowym masowym grobie.
Po zimie w obozie pozostało zaledwie 3659 jeńców, a po dwóch kolejnych miesiącach liczba ich spadła do 2357 osób. 1 maja w obozie pozostało 1006 osób, a do 1 września tylko 50. Stalag XII E rozwiązano 1 października 1942. Szacuje się, że zginęło w nim około 7000 Rosjan i Włochów.

</doc>
<doc id="4193822" url="https://pl.wikipedia.org/wiki?curid=4193822" title="Etiudy (Debussy)">
Etiudy (Debussy)

Etiudy – zbiór 12 etiud na fortepian skomponowanych przez Claude’a Debussy’ego w 1915 roku. Jest to ostatni zbiór utworów fortepianowych Debussy'ego. Dzieło wydane zostało w dwóch zeszytach w 1916 r. Czas trwania: zeszyt I – ok. 24 minut; zeszyt II – ok. 33 minuty.

</doc>
<doc id="4193823" url="https://pl.wikipedia.org/wiki?curid=4193823" title="Góry Centralne (Nowa Gwinea)">
Góry Centralne (Nowa Gwinea)

Góry Centralne (ang. "Central Range", "Central Cordillera") – łańcuch górski ciągnący się przez wyspę Nowa Gwinea, w jej centralnej części, z północnego zachodu na południowy wschód. Znajduje się na terytorium dwóch państw: Indonezji (prowincja Papua) i Papui-Nowej Gwinei.
Najwyższy szczyt Gór Centralnych (w paśmie Gór Śnieżnych) – Puncak Jaya (4884 m n.p.m.), będąc wyższym od Góry Kościuszki (położonej w kontynentalnej Australii), bywa zaliczany do Korony Ziemi jako najwyższy szczyt Australii i Oceanii, a także jest on najwyższym szczytem Indonezji.
Geografia i geologia.
Góry zbudowane są z mezozoicznych wapieni i piaskowców, w południowo-wschodniej części również z łupków krystalicznych prekambryjskich i paleozoicznych.
Powyżej 1500 m n.p.m. panuje górska odmiana klimatu równikowego, ponad 1800 m n.p.m. – klimat umiarkowany, powyżej 3000 m n.p.m. – klimat wysokogórski.
Opady są obfite – do 6000 mm w wyższych partiach gór. W górach mają źródła wszystkie największe rzeki na Nowej Gwinei: Mamberamo, Fly, Sepik, Ramu i Digul.
Najwyższe pasmo – Góry Śnieżne pokryte jest lodowcami.
Podział.
Góry Centralne dzielą się na kilkadziesiąt pasm górskich, w części nienazwanych.
Głównymi pasmami (z północnego zachodu w kierunku południowego wschodu) są:
Najwyższe szczyty.
Istnieją duże rozbieżności w podawaniu wysokości szczytów. Wiąże się to z tym, że góry są słabo zbadane i następuje szybkie topnienie lodowców w Górach Śnieżnych. Pierwsze pomiary szczytów miały miejsce, kiedy na większości z nich znajdowały się lodowce (ich wysokość była mierzona wraz z pokrywą lodową). Do połowy XX wieku najwyższym szczytem był Ngga Pulu w masywie Jaya. Jednak po stopnieniu lodowca na jego szczycie wyższym okazał się Puncak Jaya. Podobnie wygląda sytuacja, jeżeli chodzi o szczyty Puncak Mandala i Puncak Trikora: ich wysokości są w źródłach podawane bardzo różnie, podobnie jak kolejność na liście najwyższych szczytów. Wiąże się to również z topnieniem czapy lodowej na ich szczytach. W niektórych źródłach nie podaje się szczytów znajdujących się w masywie Jaya, gdyż nie są to samodzielne masywy górskie.
Oto 10 najwyższych szczytów Gór Centralnych:

</doc>
<doc id="4193826" url="https://pl.wikipedia.org/wiki?curid=4193826" title="1 Dywizja Reflektorów Przeciwlotniczych">
1 Dywizja Reflektorów Przeciwlotniczych

1 Dywizja Reflektorów Przeciwlotniczych () – niemiecka dywizja reflektorów przeciwlotniczych z okresu II wojny światowej.
Jednostkę utworzono 1 sierpnia 1941 na bazie utworzonej rok wcześniej w Arnhem I Brygady Reflektorów Przeciwlotniczych. Była odpowiedzialna za wykrywanie brytyjskich bombowców przelatujących nad krajami Beneluxu. W związku ze zmianą taktyki niemieckich nocnych myśliwców dywizję rozwiązano 31 lipca 1942. Jej jedynym dowódcą był Generalleutnant Alfons Luczny.

</doc>
<doc id="4193827" url="https://pl.wikipedia.org/wiki?curid=4193827" title="Tomasz Piotr Zieliński">
Tomasz Piotr Zieliński

Tomasz Piotr Zieliński – polski inżynier, profesor nauk technicznych, wykładowca Akademii Górniczo-Hutniczej oraz Państwowej Wyższej Szkoły Zawodowej w Tarnowie. Obszar jego zainteresowań naukowych stanowi elektroniczne przetwarzanie sygnałów.

</doc>
<doc id="4193828" url="https://pl.wikipedia.org/wiki?curid=4193828" title="Gimmick">
Gimmick

Gimmick – postać odgrywana przez wrestlera. Na gimmick składa się zbiór cech charakterystycznych dla zawodnika, jego ubiór oraz historia w kayfabe. Ma on swoje przełożenie na zachowanie zawodnika w czasie pojedynków i w segmentach promocyjnych. W zależności od swojego gimmicku wrestler może być face’em, czyli bohaterem pozytywnym, któremu kibicuje publiczność, lub heelem – czarnym charakterem znielubionym przez publiczność. Wrestler, który nie jest ani face’em, ani heelem, nazywany jest tweenerem.
Termin "gimmick", w języku polskim oznaczający sztuczkę, chwyt lub gadżet, jest jak większość pojęć związanych z wrestlingiem zapożyczony bezpośrednio z języka angielskiego.
Historia.
Gimmicki były wykorzystywane we wrestlingu od samego początku. Już w latach 30. XIX wieku zapaśnicy podróżujący z trupami cyrkowymi często mieli zmyślone imiona, pochodzenie i przeszłość. Posługiwali się takimi pseudonimami ringowymi, jak „Edward, pożeracz stali”, „Gustave z Awinionu, niszczyciel kości”, czy „Bonnet, wół z Alp Południowych”. W drugiej połowie XIX wieku i na początku XX wieku, gdy zapasy były organizowane w całej Europie, gimmicki były powszechne wśród zapaśników biorących udział w turniejach. W 1873 roku w Paryżu wystąpił pierwszy zapaśnik w masce – posługiwał się on pseudonimem Zamaskowany Zapaśnik. Wśród światowych mistrzów zapasów na turnieju organizowanym w Paryżu byli między innymi Francuz Paul Pons zwany "Kolosem", Turek Kara Ahmed alias "Wschodni Potwór" lub "Straszliwy Turek", Bułgar Nikola Petrow alias "Lew Bałkanów" oraz Ukrainiec Iwan Poddubny alias "Ukraiński Olbrzym" lub "Mistrz Mistrzów".
Gorgeous George uważany jest za człowieka, który radykalnie zmienił podejście wrestlerów i promotorów wrestlingu wobec gimmicków w latach 40. i 50. XX wieku. Jego gimmick był bardziej barwny i showmański od innych, dotąd znanych. Gorgeous George był pierwszym wrestlerem, któremu przy wejściu na ring towarzyszyła muzyka. Spopularyzował też funkcję managera (osoby towarzyszącej wrestlerowi, niebiorącej udziału w pojedynkach). Jego wejścia na ring przypominały ceremonie. Był narcyzem z obsesją na punkcie swoich włosów. Za zadanie postawił sobie wzbudzanie niechęci widowni, aby jego przegrana była w oczach publiczności bardziej satysfakcjonująca. Często też oszukiwał i kłócił się z sędzią. Od tej pory barwne gimmicki, narcystyczni heelowie wzbudzający niechęć publiczności, managerowie i ceremonialne wejścia na ring z muzyką w tle stały się powszechne we wrestlingu.
W drugiej połowie XX wieku gimmicki z czasem stawały się coraz bardziej przerysowane. Utworzył się wyraźny podział na heelów, czyli czarne charaktery, i face’ów, czyli mających wsparcie publiczności bohaterów. Zawodnicy nosili kolorowe stroje, a charakter ich gimmicków był niejednokrotnie przyrównywany do bohaterów komiksów lub kreskówek. Wrestlerzy zachowywali się zgodnie z wybranym przez siebie gimmickiem zarówno w czasie gal, jak i poza nimi, a wywiady i segmenty promocyjne w znacznej mierze improwizowano. Zaczęło się to zmieniać w XXI wieku. Obecnie gale są najczęściej kreowane na "realistyczne". Dominują gimmicki przyziemne, wrestlerzy rzadko improwizują, a segmenty promocyjne przebiegają w znacznej mierze zgodnie ze scenariuszem.
Częste gimmicki.
Gimmicki mogą być przyziemne. Niektórzy zawodnicy polegają bardziej na swoich umiejętnościach wrestlerskich i występują jako zwykli ludzie, którzy walczą za pieniądze; tak było na przykład w przypadku wieloletniego mistrza WWWF, Bruno Sammartino oraz większości wrestlerów WWE w okresie zwanym Reality Era. Wielu zawodników woli jednak odgrywać bardziej charakterystyczne postacie, często mające przerysowane osobowości i odpowiednio dopasowane do gimmicku stroje. W niektórych przypadkach wrestlerzy byli tak przywiązani do swojego gimmicku, że nie wychodzili z roli nawet w poważnych sytuacjach. Na przykład Sabu udawał, że nie umie mówić po angielsku nawet kiedy został odwieziony do szpitala z powodu złamanej szyi.
Gimmicki wzorowane na zawodach.
Są to postacie, które wykonują na co dzień inny zawód i afiszują się z tym na galach wrestlerskich, w trakcie których noszą swój strój roboczy. Przykładami wrestlerów z tym gimmickiem są: fryzjer Brutus „The Barber” Beefcake, policjant Big Boss Man, klaun Doink the Clown, sierżant Slaughter i poborca podatkowy Irwin R. Schyster. Często spotykanym gimmickiem wzorowanym na zawodzie jest gimmick modela, z którego znani byli między innymi Eva Marie, Rick Martel, Lacey Evans i Tyler Breeze.
Gimmicki wzorowane na kulturze popularnej.
Czasem wrestlerzy czerpią inspiracje na swoje postacie z kultury popularnej. Tymi inspiracjami mogą być własności intelektualne lub subkultury. Gimmick Johna Ceny był inspirowany kulturą hiphopową, Daffney zainspirowała się subkulturą gotycką, a Dude Love ruchem hippisowskim. Honky Tonk Man był wzorowany na Elvisie Presleyu, a Rob Van Dam na Jean-Claude Van Damie. Glacier nawiązuje do postaci Sub-Zero z serii gier "Mortal Kombat". Sting inspirował się Erikiem Dravenem z filmu Kruk, Razor Ramon Tonym Montaną z filmu "Człowiek z blizną" z 1983 roku, Pirate Paul Burchill Jackiem Sparrowem z filmu "", Outback Jack tytułowym bohaterem filmu "Krokodyl Dundee", Waylon Mercy Maxem Cady z filmu "Przylądek strachu" z 1991 roku, Mankind Hannibalem Lecterem granym przez Anthony’ego Hopkinsa w różnych filmach, a Alexa Bliss postacią Harley Quinn z filmu "Legion samobójców".
W amerykańskim wrestlingu różne gimmicki były wzorowane na postaciach z serii filmowej "Mad Max". Lord Humongous jest odpowiednikiem postaci o tym samym imieniu z filmu "Mad Max 2". Tag teamy Demolition i Road Warriors były wzorowane na Psach Wojny z filmu "Mad Max 2". Członkowie Road Warriors szczególną inspirację czerpali z postaci Weza. Fit Finlay inspirował się Maksem Rockatansky z filmów "Mad Max 2" i "Mad Max pod Kopułą Gromu". Matt Hardy wzorował swój wygląd na Toecutterze z filmu "Mad Max". Mad Maxine również wzoruje swój gimmick na postaciach z tego uniwersum.
W japońskim wrestlingu kilkukrotnie pojawili się wrestlerzy, którzy odgrywali antagonistów z popularnych w danym momencie horrorów. Michael Kirchner odgrywał rolę Leatherface’a, Doug Gilbert Freddy’ego Kruegera, a Karl Moffat Jasona Voorheesa.
Gimmicki wzorowane na stereotypach kulturowych.
Są to postacie, które eksponują swoją narodowość lub pochodzenie. Często noszą strój tradycyjny dla swojej kultury i zazwyczaj wykazują stereotypowe zachowanie. Heelowie z tym gimmickiem często są antyamerykańskimi nacjonalistami.
Wrestlerzy z tym gimmickiem, będący tej samej narodowości, co grane przez nich postacie to między innymi: urodzony w Płowdiwie "bułgarski brutal" Rusev, urodzony w Teheranie "irański szejk" The Iron Sheik, urodzony w Golborne "brytyjski buldog" Davey Boy Smith i urodzony w Dublinie "celtycki zdobywca" Sheamus.
Często wrestlerzy są innej narodowości, niż ich gimmicki. Amerykanin włoskiego pochodzenia Marc Copani grał Amerykanina pochodzenia arabskiego, Muhammada Hassana, rdzenny Ghańczyk Kofi Kingston udawał Jamajczyka, a Amerykanin samoańskiego pochodzenia Rodney Anoaʻi udawał Japończyka Yokozunę.
Amerykanie.
Przez większość drugiej połowy XX wieku Amerykanie byli jednymi z głównych heelów w japońskich organizacjach wrestlerskich. W latach 50. Rikidōzan przyczynił się do popularyzacji wrestlingu w Japonii wykorzystując antyamerykańskie nastroje, które upowszechniły się w tym państwie po przegranej II wojnie światowej. Często pokonywał amerykańskich wrestlerów ciosem karate.
W meksykańskim wrestlingu Amerykanie często są heelami i rasistami. Jednym z bardziej wyróżniających się amerykańskich heelów w Meksyku jest Sam Polinsky, który od 2017 roku odgrywa postać zwolennika prezydenta Stanów Zjednoczonych Donalda Trumpa. Często występuje z flagą Stanów Zjednoczonych, na której znajduje się też wizerunek Trumpa. Wcześniej był heelem w Londynie. Odgrywał wtedy postać amerykańskiego patrioty, który mówi protekcjonalnie do reszty świata.
W samych Stanach Zjednoczonych amerykańscy patrioci mogą być face’ami lub heelami. Noszą oni elementy stroju w barwach flagi Stanów Zjednoczonych, a czasem pokazują się też z samą flagą. Ich wejściom na ring towarzyszy proamerykańska pieśń lub melodia. Face’owie z założenia mają reprezentować pozytywne "amerykańskie wartości", takie jak sprawiedliwość i obrona słabszych. Często rywalizują z heelami innych narodowości. Heelowie będący amerykańskimi patriotami zwykle są ksenofobami i uważają się za lepszych od innych. Przykładami pozytywnych amerykańskich patriotów we wrestlingu są Hacksaw Jim Duggan, Hulk Hogan, Lex Luger, The Patriot, Dusty Rhodes i tag team The U.S. Express (Barry Windham i Mike Rotunda). Heelami z tym gimmickiem byli natomiast Zeb Colter i Jack Swagger. Kurt Angle był amerykańskim patriotą-heelem, ale po zamachu z 11 września 2001 roku stał się patriotą-face’em.
Rosjanie.
W największych amerykańskich organizacjach wrestlerskich, takich jak WWE, WCW, NWA i AWA, wielokrotnie pojawiali się fikcyjni Rosjanie. Prawie zawsze byli oni heelami i antyamerykańskimi nacjonalistami, jednak w ich role zwykle nie wcielały się osoby rosyjskiego pochodzenia. W czasach ZSRR byli też komunistami i radzieckimi patriotami – wówczas nosili czerwone elementy stroju i często można było ich zobaczyć ubranych w płaszcze z długim rękawem oraz uszanki.
Specyficzny rosyjski gimmick ma Rusev, który nie kryje się z tym, że jest Bułgarem, ale za swój autorytet uważa Władimira Putina. Przez pewien czas wchodził na ring z flagą Rosji i w towarzystwie rosyjskiej managerki Lany. 2 czerwca 2014 został w kayfabe nagrodzony medalem Bohatera Federacji Rosyjskiej.
Przypadki, kiedy wrestler z gimmickiem złego Rosjanina stał się face’em, są nieliczne. Po tym, jak w 1986 roku wrestler Magnum T.A. przeżył wypadek drogowy kończący jego karierę, "rosyjski koszmar" Nikita Koloff zastąpił go w walce po stronie face’ów przeciwko stajni heelów The Four Horsemen i utworzył tag team z main eventerem Dustym Rhodesem. Do decyzji o zmianie charakteru jego postaci przyczyniła się również rosnąca popularność radzieckiego przywódcy Michaiła Gorbaczowa w Stanach Zjednoczonych. W 1990 roku, gdy zimna wojna dobiegła końca, Nikolai Volkoff został ambasadorem dobrej woli. Od tej pory promował pokojową współpracę między Stanami Zjednoczonymi a Związkiem Radzieckim, odnosił się z równym szacunkiem wobec obu państw i przed rozpoczęciem każdej walki odśpiewywał hymn Stanów Zjednoczonych.
Wrestlerzy z gimmickiem złego Rosjanina to między innymi: występujący w różnym składzie tag team The Kalmikoffs (Igor, Ivan, Karol i Nikita Kalmikoffowie), Boris Alexiev, "rosyjski niedźwiedź" Ivan Koloff, "rosyjski koszmar" Nikita Koloff, Alex Koslov, Vladimir Kozlov, Krusher Khruschev, "Porywająca Rosjanka" Lana, profesor Boris Malenko, "rosyjski skrytobójca" Vladimir Petrov, Rusev, Soldat Ustinov, Alexis Smirnoff, Mr. Strongko, tag team The Masked Russians i ich manager Nikita Mulkovicha oraz Nikolai Volkoff i Boris Zhukov, którzy przez pewien czas występowali jako tag team The Bolsheviks (pl. "Bolszewicy").
Meksykanie.
W meksykańskim wrestlingu, czyli lucha libre, luchadorzy noszą maski, które są kreowane na tożsamość zawodnika i symbol godności. Ich styl walki często opiera się na akrobacjach. W amerykańskim wrestlingu Meksykanie zwykle są wzorowani na luchadorach, ale waga ich masek jest umniejszona. W latach 90. XX wieku amerykańska organizacja World Championship Wrestling zaczęła zatrudniać luchadorów na dużą skalę, co przyczyniło się do ich popularyzacji w Stanach Zjednoczonych. Wśród tych zawodników byli między innymi: Super Calo, Ciclope, Juventud Guerrera, Rey Mysterio, La Parka, Psicosis i Los Villanos. Są również meksykańskie gimmicki oparte na stereotypach kulturowych, na przykład tag team Los Guerreros (do którego należeli Eddie Guerrero i Chavo Guerrero Jr.) był odzwierciedleniem stereotypu meksykańskiego gangstera, a ich motto brzmiało "kłamiemy, oszukujemy, kradniemy".
Japończycy.
Ponieważ wrestling jest popularny w Japonii, japońscy wrestlerzy zwykle najpierw odnoszą sukces w swoim ojczystym kraju, a gdy decydują się na rozpoczęcie kariery w Stanach Zjednoczonych pozostają niezmienieni, promując się na zdobytej już wcześniej popularności. Wówczas ich japońskie pochodzenie jest jednak wyraźnie eksponowane. Tak było na przykład w przypadku takich zawodników jak: Jushin Thunder Liger, Bull Nakano, Great Sasuke i Satoru Sayama. W niektórych przypadkach doświadczeni japońscy wrestlerzy otrzymują w Stanach Zjednoczonych inny pseudonim ringowy i kojarzące się z kulturą Japonii elementy stroju. Na przykład Kenta Kobayashi po przejściu do WWE NXT zmienił pseudonim na Hideo Itami, a Kana zmieniła pseudonim na Asuka i zaczęła nosić strój oraz maskę charakterystyczne dla teatru Nō. Istnieją też japońskie gimmicki oparte głównie na stereotypach kulturowych. Wrestlerzy odgrywający je zwykle nie mają w rzeczywistości japońskiego pochodzenia lub debiutowali w Stanach Zjednoczonych. Na przykład Hawajczyk Mr. Fuji był wzorowany na czarnym charakterze z filmu "Goldfinger," Oddjobie. Debiutująca w USA Hiroko Suzuki miała gimmick gejszy. Amerykanin samoańskiego pochodzenia Rodney Anoaʻi odgrywał postać japońskiego zapaśnika sumo Yokozuny. A gimmick Aiko był wzorowany na stereotypowym wyobrażeniu członków Yakuzy.
Tubylczy Amerykanie.
Gimmick Tubylczego Amerykanina jest oparty na stereotypowym postrzeganiu rdzennych ludów w czasach Dzikiego Zachodu, najczęściej wodzów. Wrestlerzy z tym gimmickiem zwykle nie są w pełni cywilizowani, ale wyróżniają się szlachetnością. Często można ich zobaczyć w pióropuszu lub z tomahawkiem. Przy różnych okazjach (na przykład przed walką) wykonują taniec wojenny. Gimmick Tubylczego Amerykanina odgrywali między innymi Chief Big Heart, Billy White Wolf, Chief Black Eagle, Dances with Dudley, Don Eagle, Little Beaver, Wahoo McDaniel, Jay Strongbow, Jules Strongbow, Tatanka, Chief White Eagle oraz Chris, Jay i Mark Youngblood.
Gimmicki sportowe.
Niektórzy wrestlerzy szczególnie eksponują swoje przeszłe sukcesy w różnych dyscyplinach sportowych. Czasem noszą strój adekwatny do swojej dawnej dyscypliny sportowej, a nawet zdobyte trofea. Kurt Angle słynął z tego, że wygrał w turnieju zapasów na Letnich Igrzyskach Olimpijskich w 1996 roku w stylu wolnym w kategorii 100 kg. Jako wrestler często nosił ze sobą swój złoty medal olimpijski i występował w stroju zapaśniczym. Mark Henry szczególnie eksponował fakt, że w przeszłości zdobył wiele nagród związanych z podnoszeniem ciężarów, trójbojem siłowym i zawodami strongmanów, w tym główną nagrodę w zawodach World’s Strongest Man w 2002 roku. W WWE był też z tego powodu często nazywany "najsilniejszym na świecie". Naomi miała przez pewien czas gimmick cheerleaderki, a w przeszłości faktycznie była także cheerleaderką drużyny koszykarskiej Orlando Magic. Inne przykłady wrestlerów z tym gimmickiem to między innymi: rugbysta Cesaro, hokeista The Goon, bokser Marc Mero i baseballista Abe „Knuckleball” Schwartz.
Gimmicki komediowe.
Gimmicki nastawione na rozśmieszanie widowni. Wrestlerzy z tym gimmickiem często są nieudacznikami, którzy przegrywają w komediowy sposób, czasem z własnej winy. Przykładami takich wrestlerów są James Ellsworth, Curt Hawkins i Santino Marella.
Komiczni wrestlerzy mogą być też głównymi gwiazdami na galach, a nawet mistrzami. Ich zachowanie bawi widownię, ale sami zawodnicy są kompetentni w ringu. Ich komizm może wynikać z wyśmiewania przeciwnika lub lekkiego podejścia do pojedynków. Przykładami takich wrestlerów są The Hurricane, Asuka i tag teamy The Bushwhackers oraz The New Day.
W wrestlingu czasem pojawiają się też parodie. Na przykład Gillberg parodiował Billa Goldberga, tylko w przeciwieństwie do niezwyciężonego Goldberga, Gillberg zawsze przegrywał. Wrestlerka znana jako Daffney występowała w TNA w latach 2008–2009 jako była gubernatorka Alaski i republikańska kandydatka na wiceprezydenta USA w wyborach w 2008 roku Sarah Palin, a Nigel Sherrod wielokrotnie występował w ringu jako Elvis Presley.
Gimmicki paranormalne.
Są to gimmicki inspirowane mitami, legendami i stworzeniami fantastycznymi. Wrestlerzy z tym gimmickiem mogą posiadać paranormalne moce. Przykładami takich wrestlerów to: boogeyman The Boogeyman, wampir Gangrel, przywoływacz ognia Kane, szaman Voodoo Papa Shango, umiejący się teleportować wojownik z równoległego wszechświata The Ultimate Warrior i nieumarły The Undertaker.
Potwory.
Zawodników wyróżniających się swoją masą lub wzrostem czasem promuje się jako potwory zwane we wrestlingu monsterami. Są agresywni, oszczędni w słowach, a czasem sadystyczni. Często pełnią rolę heelów. Przykładami takich wrestlerów są: Abdullah the Butcher "Wielki czerwony potwór" Kane, King Kong Bundy, Ryback i "Potwór pośród ludzi" Braun Strowman.
Narcyzowie.
Jednymi z najczęściej pojawiających się postaci we wrestlingu są narcyzowie, których główną motywacją do uprawiania wrestlingu jest rozgłos lub zwrócenie na siebie uwagi. Często podkreślają swoją atrakcyjność fizyczną lub wywyższają swoje umiejętności. Mogą też być playboyami. Zazwyczaj są heelami. Przykłady takich wrestlerów to: Buff Bagwell, Tyler Breeze, Rob Conway, Mark Jindrak, The Gorgeous JR, Jason Knight, Lex Luger, Rick Martel, Chris Masters, Shawn Michaels, Paul Orndorff, Cody Rhodes, Scotty Riggs, Rick Rude i Sylvan. Za wrestlera, który jako pierwszy opracował ten gimmick uważa się Gorgeous George’a.
Szydercy.
Niektórzy wrestlerzy budują swoją popularność głównie na segmentach promocyjnych, w czasie których wywyższają własne umiejętności i szydzą ze swoich przeciwników, a czasem nawet krytykują zarząd danej organizacji wrestlerskiej. Wrestlerzy z tym gimmickiem często zostają głównymi bohaterami gal i głównymi mistrzami organizacji. Zazwyczaj są szczególnie popularni wśród fanów. Przykłady to: Stone Cold Steve Austin, Becky Lynch, Hulk Hogan, Chris Jericho, CM Punk, Roddy Piper, The Rock, Dusty Rhodes, Ric Flair i Randy Savage.
Gimmicki wzorowane na zaburzeniach psychicznych.
Wrestlerzy z gimmickiem zaburzonych psychicznie reprezentują choroby umysłowe w sposób przerysowany, porównywalny z szaleństwem. W założeniu zaburzeni wrestlerzy mogą być straszni lub śmieszni. Przykładami zawodników z takimi gimmickami są: zaburzeni urojeniowo Bray Wyatt i Woken Matt Hardy, niepełnosprawny intelektualnie Eugene, cierpiący na sadystyczne zaburzenia osobowości i zespół stresu pourazowego spowodowany śmiercią rodziców Kane oraz niezrównoważony i porywczy "Loose Cannon" Brian Pillman.
Gimmicki wzorowane na zwierzętach.
Wrestlerzy z tymi gimmickami wzorują swoją postać na zwierzętach. Upodabniają się do wybranych przez siebie zwierząt maskami, strojem lub stylem walki. Przykłady takich zawodników to tag team The Killer Bees (pszczoły), Battle Kat (kot domowy), Kobra Moon (kobra), Junkyard Dog (pies), Prince Puma (puma), Rhyno (nosorożec), The Red Rooster (kogut), Shark Boy (rekin), Tiger Mask (tygrys azjatycki) i El Torito (byk).
Są też wrestlerzy, którzy wyróżniają się posiadaniem zwierzęcia, z którymi często pokazują się na galach. Ich zwierzęta mogą pełnić funkcję maskotki, a okazjonalnie być wykorzystywane do walki lub odwrócenia uwagi przeciwnika. Przykłady to tag team The British Bulldogs i ich buldog Matilda, Teddy Hart i jego kot Mr. Money, Jake Roberts i jego pyton Damien, Koko B Ware i jego ara ararauna Frankie oraz Torrie Wilson i jej pudel miniaturowy Chloe.
Postacie odgrywane przez różnych wrestlerów.
W wrestlingu występują postacie, które z różnych powodów, najczęściej ze względu na swoją popularność, są odgrywane przez różnych wrestlerów w różnych okresach. Poniżej wymienione są takie postacie i osoby, które się w nie wcielały:

</doc>
<doc id="4193829" url="https://pl.wikipedia.org/wiki?curid=4193829" title="Antupoli (stacja metra)">
Antupoli (stacja metra)

Antupoli (gr: "Ανθούπολη") – stacja metra ateńskiego na linii 2 (czerwonej). Została otwarta 6 kwietnia 2013. Znajduje się na terenie miasta Peristeri i jest północną stacją końcową linii.

</doc>
<doc id="4193831" url="https://pl.wikipedia.org/wiki?curid=4193831" title="Peristeri (stacja metra)">
Peristeri (stacja metra)

Peristeri (gr: "Περιστέρι") – stacja metra ateńskiego na linii 2 (czerwonej). Została otwarta 6 kwietnia 2013. Znajduje się na terenie miasta Peristeri.

</doc>
<doc id="4193835" url="https://pl.wikipedia.org/wiki?curid=4193835" title="Stefan Orłowski">
Stefan Orłowski

Stefan Orłowski, ps. „Hołowczyc”, „Sulima” (ur. 1 kwietnia 1887 w Sulbinach Górnych, pow. Garwolin, zm. 30 maja 1969 w Warszawie) – legionista, major dyplomowany kawalerii Wojska Polskiego, podpułkownik NSZ.
Życiorys.
Urodził się w rodzinie Edwarda i Michaliny z Zaleskich, którzy posiadali majątek w Sulbinach Górnych. Był bratem Ludomira, Janiny Puczkowskiej (zm. 1940) i Romany Wyszomirskiej. Od 1900 roku uczęszczał do szkoły realnej w Kaliszu. W 1904 roku zorganizował w szkole tajną organizacją skupiającą ok. 90 uczniów – wśród członków był m.in. Juliusz Ulrych. W lutym 1905 został wydalony ze szkoły za udział w strajku szkolnym. W listopadzie 1905 roku przyjęty do Polskiej Szkoły Handlowej w Kaliszu. Również w tym czasie wstąpił do Narodowego Związku Robotniczego, był współpracownikiem Związku Młodzieży Polskiej, a potem Związku Młodzieży Polskiej. Organizował manifestacje i strajki szkolne domagające się nauki w szkołach w języku polskim. W kwietniu 1907 zaczął wydawać w Kaliszu pismo „Dźwignia”. W tym samym roku wyjechał do Krakowa, gdzie w 1909 zdał maturę i wstąpił na wydział medyczny. Orłowski udzielał się w działalności konspiracyjnej oraz w skautingu, Drużynach Strzeleckich. W roku 1910 ukończył w Drużynach Strzeleckich Szkołę Podchorążych.
6 sierpnia 1914 roku przerwał studia i wstąpił do Legionów. Brał udział w bitwach pod Kielcami, Chmielnikiem, Mniewem, Wiślicą, Staszowem, Szczytnikami, Czarkową, Opatowem, Nowym Korczynem, Wodzisławicami, Uliną, Jordanowem, Tymbarkiem, Białem, Marcinkowicami, Dąbrówką, Nowym Sączem i Łowczówkiem. Ciężko ranny 23 czerwca 1915 roku i przez cały rok przebywał na leczeniu. W drugiej połowie 1916 roku brał udział w walkach na froncie wołyńskim i litewskim. W maju 1917 roku był uczestnikiem tajnego zjazdu w Ostrołęce. Po kryzysie przysięgowym internowany w obozie w Szczypiornie.
W 1918 roku był słuchaczem kursu Wyszkolenia Kawalerii w Mińsku Mazowieckim jako dowódca plutonu. Od października 1918 roku w garnizonie w Warszawie. W styczniu 1919 roku dostał przydział do nowo sformowanego 30 pułku piechoty jako adiutant I batalionu. W szeregach tego pułku walczył w wojnie polsko-bolszewickiej jako dowódca oddziału konnego zwiadu. Ranny w walkach pod Dunajewem. 
Pod koniec 1920 roku przydzielony do 13 pułku Ułanów Wileńskich jako dowódca oddziału sztabowego, a następnie oficer szwadronu. 14 kwietnia 1921 roku został zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłych Legionów Polskich. W grudniu 1922 roku został odkomenderowany do Oddziału IV Sztabu Generalnego, a w 1923 roku do Oddziału IIIa Biura Ścisłej Rady Wojennej. W latach 1923–1925 był słuchaczem Wyższej Szkoły Wojennej. W latach 1925–1927 w Dowództwie Okręgu Korpusu Nr VIII w Toruniu. Od 1928 roku dowódca szwadronu w 9 pułku strzelców konnych. W marcu 1930 roku został przeniesiony do Dowództwa Okręgu Korpusu Nr III w Grodnie. Z dniem 31 sierpnia 1933 roku został przeniesiony w stan spoczynku. W 1934 roku pozostawał w ewidencji Powiatowej Komendy Uzupełnień Białystok. Posiadał przydział do Oficerskiej Kadry Okręgowej Nr III. Był wówczas „przewidziany do użycia w czasie wojny”. 
W latach 1933–1936 w Białymstoku na stanowisku Inspektora Okręgowego OPLiG.(Obrona Przeciwlotnicza i Gazowa) oraz jako komendant Okręgu Związku Rezerwistów Nr 3 w Białymstoku.
W czasie II wojny światowej brał czynny udział w konspiracji w formacjach NSZ jako szef wywiadu komunikacyjnego w KG, .
Od 1936 roku mieszkał w Ożarowie Mazowieckim, zmarł w Warszawie 30 maja 1969 roku.
W 1925 roku ożenił się z Marią Wędrowską, malarką, młodszą od niego o 15 lat. Mieli dwie córki Krystynę Ewę Marię Romanę i Annę Teresę.

</doc>
<doc id="4193837" url="https://pl.wikipedia.org/wiki?curid=4193837" title="2 Dywizja Reflektorów Przeciwlotniczych">
2 Dywizja Reflektorów Przeciwlotniczych

2 Dywizja Reflektorów Przeciwlotniczych (niem. "2. Flakscheinwerfer-Division") – niemiecka dywizja reflektorów przeciwlotniczych z okresu II wojny światowej.
Jednostkę utworzono 1 sierpnia 1941 r. na bazie utworzonej rok wcześniej w Arnhem II Brygady Reflektorów Przeciwlotniczych. Była odpowiedzialna za wykrywanie brytyjskich bombowców przelatujących nad północnymi Niemcami. Zadaniem reflektorów przeciwlotniczych było skierowanie myśliwców w kierunku nadlatujących samolotów bombowych poprzez ich oświetlenie. W związku ze zmianą taktyki niemieckich nocnych myśliwców dywizję rozwiązano 31 lipca 1942 r. Jej jedynym dowódcą był Oberst Heino von Rantzau.

</doc>
<doc id="4193838" url="https://pl.wikipedia.org/wiki?curid=4193838" title="Zasłonak żółtawy">
Zasłonak żółtawy

Zasłonak żółtawy ("Thaxterogaster ochroleucus" (Schaeff.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Thaxterogaster, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał ten takson Jacob Christian von Schaeffer w 1774 r. jako "Agaricus ochroleucus". W 2022 r. Tuula Niskanen i Kare Liimatainen przenieśli go do rodzaju "Aureonarius"
Synonimy:
Nazwę polską nadał Andrzej Nespiak w 1975 r. Jest niespójna z aktualną nazwą naukową.
Morfologia.
Średnica 2–6 cm, początkowo łukowaty, potem spłaszczony z szerokim garbem. Powierzchnia białawoochrowa z jedwabistym połyskiem (przynajmniej u młodych okazów). Jest tylko słabo higrofaniczny; w stanie wilgotnym staje się nieznacznie lepki i ciemniejszy – kremowy do ochrowego.
Przyrośnięte, średnio gęste lub rzadkie.
Wysokość 2–9 cm, grubość 5–12 mm, początkowo pełny, potem pusty, walcowaty lub wrzecionowaty. Powierzchnia biaława i jedwabista ze strefą pierścieniową. Zasnówka biała.
Cienki, białawy, pod działaniem KOH czerwonawy. Smak gorzki, zapach niewyraźny.
Zarodniki eliptyczne, raczej gładkie, o rozmiarach 7–8 × 4–5,5 μm.
Występowanie i siedlisko.
Znane są jego stanowiska w Ameryce Północnej, Europie i Maroku. W Europie występuje w niektórych tylko krajach. W piśmiennictwie naukowym na terenie Polski do 2003 r. podano tylko jedno stanowisko.
Grzyb mikoryzowy. Rośnie na ziemi w lasach liściastych, pojedynczo lub w grupach, szczególnie pod dębami i bukami od września do listopada.

</doc>
<doc id="4193839" url="https://pl.wikipedia.org/wiki?curid=4193839" title="Cortinarius ochroleucus">
Cortinarius ochroleucus



</doc>
<doc id="4193841" url="https://pl.wikipedia.org/wiki?curid=4193841" title="Agios Antonios (stacja metra)">
Agios Antonios (stacja metra)



</doc>
<doc id="4193842" url="https://pl.wikipedia.org/wiki?curid=4193842" title="Aktywność własna">
Aktywność własna



</doc>
<doc id="4193843" url="https://pl.wikipedia.org/wiki?curid=4193843" title="Metaksurjio (stacja metra)">
Metaksurjio (stacja metra)

Metaksurjio (gr: "Μεταξουργείο") – stacja metra ateńskiego na linii 2 (czerwonej). Została otwarta 28 stycznia 2000. Obsługuje obszar Metaksurjio, na zachód od placu Omonia.

</doc>
<doc id="4193847" url="https://pl.wikipedia.org/wiki?curid=4193847" title="Hannes Engelschall">
Hannes Engelschall

Hannes Engelschall (ur. 28 lipca 1969 w Schwertberg) – austriacki kulturysta, były komandos. Wielokrotny mistrz Austrii, mistrz Europy oraz mistrz świata w kulturystyce.
Życiorys.
Jego miastem rodzinnym jest Enns. Był członkiem austriackich sił zbrojnych, a dokładnie jednostki specjalnej o nazwie Jagdkommando. W wojsku służył przez dziesięć lat. Jako żołnierz walczył między innymi podczas wojny domowej w Kosowie.
W zawodach kulturystycznych po raz pierwszy wystartował w 1985 roku: był to Puchar Świata, organizowany przez federację IFBB, a Engelschallowi przypisano kategorię wagową sięgającą 70 kg. Zajął trzecie miejsce na podium. Od połowy lat osiemdziesiątych występował na scenie z imponującą regularnością. W 1986 brał udział w Mistrzostwach Juniorów; wywalczył srebrny medal w kategorii do 70 kg. Tego samego roku zdobył też srebro w trakcie Mistrzostw Austriackich Krajów Związkowych; startował w nich jednak jako zawodnik o masie ciała sięgającej 80 kg. W roku 1990 wystąpił na Mistrzostwach Juniorów federacji NABBA, gdzie udało mu się zająć pierwsze miejsce na podium w kategorii generalnej. Był to początek pasma sukcesów. Jeszcze tego roku wziął udział w Mistrzostwach Austrii. Uhonorowano go trzema medalami: srebrem w kategorii otwartej, złotem w kategorii par oraz brązem w kategorii ogólnej. W 1991 został uczestnikiem zawodów NABBA Grand Prix; w kategorii "Männer 1" wywalczył srebrny medal. W roku 1992 zdobył tytuł Mistera Austrii podczas prestiżowych zawodów organizacji NABBA. Parę miesięcy później na rozgrywkach Bestgebauter Athlet objął pierwsze miejsce na podium, a jurorzy nadali mu tytuł kulturysty o perfekcyjnej sylwetce. 1992 był rokiem, w którym Engelschall debiutował na zawodach zagranicznych. Podczas Mistrzostw Europy zajął czwarte miejsce, a na Mistrzostwach Świata − siódme. W 1993 raz jeszcze wystąpił w zawodach Bestgebauter Athlet i został ich generalnych zwycięzcą; ponownie zdobył też tytuł Mistera Austrii. Tego samego roku zdobył brązowy medal podczas międzynarodowych zmagań, NABBA Mr. Universe.
W latach 1995, 1997 i 1998 znów uhonorowano go tytułem Mistera Austrii. W 1999 roku został generalnym zwycięzcą Mistrzostw Europy w kulturystyce, rozegranych w Siros. Brał też udział w Mistrzostwach Świata, gdzie zdobył brązowy medal w kategorii ogólnej oraz złoty w kategorii par. Następnie, w 2012, wystąpił na zawodach NABBA Austrian Open, gdzie wywalczył srebro w kategorii "Masters".
Od 2012 roku Honorowy Prezes federacji NABBA Austria. Mieszka w miejscowości Neuzeug, w Górnej Austrii, pracuje jako trener osobisty. Żonaty, ma córkę.

</doc>
<doc id="4193848" url="https://pl.wikipedia.org/wiki?curid=4193848" title="Sofronio Bancud">
Sofronio Bancud

Sofronio Aguirre Bancud (ur. 8 grudnia 1948 w Atulayan) – filipiński duchowny rzymskokatolicki, od 2005 biskup Cabanatuan.
Życiorys.
Święcenia kapłańskie przyjął 2 maja 1977 w Zgromadzeniu Najświętszego Sakramentu. Przez trzy lata był wikariuszem parafialnym w Davao. W 1980 został mistrzem nowicjatu. Od 1983 był także członkiem Międzynarodowej Komisji Formacyjnej eucharystów. W 1993 wyjechał do Rzymu, by objąć funkcję konsultora generalnego zgromadzenia. Po powrocie do ojczyzny w 2000 został przełożonym wspólnoty Świętego Krzyża w Manili.
Episkopat.
24 maja 2001 papież Jan Paweł II mianował go biskupem pomocniczym diecezji Cabanatuan i biskupem tytularnym "Bidy". Sakry biskupiej udzielił mu 2 sierpnia tegoż roku abp Antonio Franco.
6 listopada 2004 prekonizowany biskupem Cabanatuan, rządy w diecezji objął 25 stycznia 2005.

</doc>
<doc id="4193851" url="https://pl.wikipedia.org/wiki?curid=4193851" title="Kościół patronalny św. Urbana I w Zielonej Górze">
Kościół patronalny św. Urbana I w Zielonej Górze



</doc>
<doc id="4193852" url="https://pl.wikipedia.org/wiki?curid=4193852" title="Ławeczka Janka z Czarnkowa">
Ławeczka Janka z Czarnkowa

Ławeczka Janka z Czarnkowa – pomnik w formie ławeczki zlokalizowany w północno-wschodnim rogu Placu Wolności przy ulicy Putza w Czarnkowie. Został ustawiony w lipcu 2010 jako jeden z elementów programu modernizacji placu (czarnkowskiego rynku) w ramach rewitalizacji starówki. Monument upamiętnia średniowiecznego polskiego kronikarza, Janka z Czarnkowa.
Projektantem i wykonawcą rzeźby, odlanej ze stopu mosiądzu i ważącej około 400 kg, jest artysta rzeźbiarz Andrzej Moskaluk z Gorzowa Wielkopolskiego.
Model realizacyjny w skali 1:1 ławeczki Janka z Czarnkowa powstawał w pracowni autora w Deszcznie, pod Gorzowem Wielkopolskim. Odlew został wykonany w odlewni w Rokietnicy.
Janko z Czarnkowa (herbu Nałęcz) siedzi przed otwartą księgą kroniki rozłożoną na beczce. Na zapisanych stronicach widnieje napis: "Nad Notecią, w miejscu, gdzie wzgórza morenowe stromymi uskokami opadają do rzeki, położony jest Czarnków – stary gród piastowski. Kasztelania czarnkowska dekretem królewskim otrzymuje prawa miejskie i szereg z tym związanych przywilejów".
W beczce zamontowany jest kran, z którego można pobierać wodę zdatną do picia.

</doc>
<doc id="4193855" url="https://pl.wikipedia.org/wiki?curid=4193855" title="Wzorzec umowy">
Wzorzec umowy

Wzorzec umowy (również wzorzec umowny) – zbiór jednostronnie ustalonych, z góry przygotowanych klauzul umownych przedstawianych drugiej stronie w celu zawarcia umowy. Wzorce umowne występują pod różnymi nazwami: ogólne warunki umów, regulaminy, wzory umów, umowy typowe, taryfy, formularze umów. W literaturze, ustawodawstwie i orzecznictwie zachodnioeuropejskim najczęściej używa się określenia „ogólne warunki umów” (niem. "allgemeine Geschäftsbedienungen", ang. "Standard form contract", fr. "Conditions générales du contrat", wł. "Condizioni generali di contratto"). Instytucję tę w polskim systemie prawnym regulują art. 384–385 oraz art. 3854 Kodeksu cywilnego.
Wzorca umowy (regulaminu) nie należy mylić ze wzorem umowy "sensu stricto" (formularzem umowy). Wzorzec jest zbiorem postanowień mającym stanowić treść zawiązywanego stosunku prawnego. Jego redakcyjna forma przypomina akt normatywny. Wzór umowy jest to natomiast wcześniej przygotowana przez jedną ze stron treść umowy z pozostawieniem pustych miejsc dla skonkretyzowania istotnych elementów umowy.
Przykładami wzorców umowy są regulaminy kredytów i lokat bankowych, regulamin sklepu internetowego, taryfy energetyczne, taryfy wodne itd.
Znaczenie wzorców w gospodarce.
Wzorce umów są ważnym elementem nowoczesnego obrotu gospodarczego. Nie tylko przyspieszają procedurę zawierania umów, lecz także ułatwiają racjonalizację prowadzenia wielkich przedsiębiorstw, a w tym samym pozwalają na obniżenie ich kosztów własnych, planowanie działalności na dłuższy czas, kalkulację ryzyka i skuteczniejszą kontrolę wewnętrzną. W związku z pojawieniem się nowych typów umów w obrocie prawnym wzorce sprzyjają również ujednoliceniu ich treści, a przez to zwiększają poczucie pewności prawa. Podstawową funkcją wzorców jest standaryzacja stosunków prawnych w obrocie masowym przez ustalenie typowej treści umów zawieranych w tym obrocie. Może dotyczyć to odpowiednio trybu zawierania i wykonywania umów.
Stosowanie wzorców przez przedsiębiorców wiąże się z zagrożeniem interesów konsumentów, gdyż przedsiębiorca, zajmując faktycznie silniejszą pozycję, może narzucić poprzez wzorce korzystne dla siebie, a krzywdzące drugą stronę postanowienia. Większość umów zawieranych przy pomocy wzorców to umowy adhezyjne mające charakter konsumencki. Wiąże się z tym zagrożenie dominacji silniejszych ekonomicznie podmiotów nad słabszymi.
Wzorzec umowy w prawie polskim.
Charakter prawny.
Wzorzec umowy jest kwalifikowanym oświadczeniem woli o szczególnym reżimie prawnym. Oświadczenie to, po spełnieniu przesłanek tego reżimu, kształtuje automatycznie, poza porozumieniem stron, treść stosunku cywilnoprawnego wynikającego z umowy, na wzór elementów wymienionych w art. 56 k.c., czyli ustawy, zwyczaju i zasad współżycia społecznego. Zakres ingerencji wzorca w treść danego stosunku prawnego jest szerszy względem umowy, gdyż postanowienia takich aktów wykraczając poza samą treść umowy stanowiącej podstawę tego stosunku określając m.in. różne możliwe typy umów do zawarcia lub różne tryby zawarcia tej umowy. W końcu wzorzec umowy nie może być umową ani jej częścią, gdyż związanie nim nie wymaga zgody kontrahenta. Ustalany jest przez jedną ze stron i z tego choćby powodu nie może być kwalifikowany czy utożsamiany z umową, która jest konsensusem obu stron. O jurydycznej odrębności wzorca umowy od umowy świadczy najlepiej norma art. 385 k.c., przyznająca pierwszeństwo treści umowy w przypadku jej niezgodności z postanowieniami wzorca umowy.
Spełnienie się ustawowych przesłanek związania adresata wzorca umowy jego treścią nie nadaje temu wzorcowi charakteru umowy. Umowa zawarta między stroną będącą twórcą wzorca umowy i jej kontrahentem – adresatem wzorca, jest odrębną czynnością prawną tworzącą węzeł obligacyjny. Jednak treść tego stosunku obligacyjnego wówczas wyznaczają nie tylko postanowienia umowy zawartej między stronami, lecz również postanowienia wzorca umowy ustalonego przez jedną ze stron, o ile została spełniona przesłanka związania drugiej strony umowy tym wzorcem.
Szczególne upoważnienia ustawowe nie są konieczne do wydawania wzorców, ponieważ kompetencja do ich wydawania oparta jest na ogólnej zasadzie swobody umów i może je wydawać każdy kontrahent bez szczególnej normy kompetencyjnej. Mimo to pole takiej ingerencji jest dość ograniczone, szczególnie regulacjami chroniącymi interesy konsumentów. Te mają bowiem nie tylko charakter bezwzględnie obowiązujący, lecz również odpowiadają zasadom przyjętym w Konstytucji RP (art. 78) oraz w prawie Unii Europejskiej.
Związanie kontrahenta wzorcem.
Druga strona stosunku prawnego związana jest wzorcem, jeżeli został jej doręczony przez zawarciem umowy. Doręczenie wzorca jest najpewniejszym i najwygodniejszym sposobem poinformowania drugiej strony o wzorcu. Z tego względu uznany został przez ustawodawcą za podstawowy, zastrzegając jednocześnie, że doręczenie musi nastąpić przed zawarciem umowy – w każdym razie z takim wyprzedzeniem, aby adresat miał możliwość zapoznania się z treścią wzorca, zanim złoży oświadczenie woli. Jeżeli przepis szczególny nie stanowi inaczej, wzorzec umowny powinien zostać doręczony drugiej stronie w całości.
Poza doręczeniem ustawa przewiduje również inne sposoby informowania kontrahenta o wzorcu, gdy są one dla strony stosującej wzorzec łatwiejsze do zastosowania. W przypadku, kiedy posługiwanie się wzorcem w danego rodzaju stosunkach jest zwyczajowo przyjęte, by wzorzec był wiążący wystarczy by druga strona mogła się z łatwością dowiedzieć o jego treści, bez konieczności jego doręczenia. Wówczas strona posługująca się wzorcem ma obowiązek stworzenia dostatecznej dostępności do treści wzorca. Powinna być ona dostosowana do rodzaju stosunku umownego i do rozmiaru wzorca np. wywieszenie regulaminu w lokalu przedsiębiorstwa, wyłożenie go do wglądu w łatwo dostępnym miejscu, publikacja w określonym dzienniku.
Jednakże jeżeli drugą stroną stosunku prawnego jest konsument, stosowanie tego ułatwionego sposobu informowania o treści wzorca jest ograniczone do umów powszechnie zawieranych w drobnych, bieżących sprawach życia codziennego. Chodzi zatem o takie umowy, jakie może zawierać małoletni bez zgody przedstawiciela ustawowego np. wywieszenie regulaminu w autobusie lub w tramwaju. W przypadku pozostałych umów konsumenckich konieczną przesłanką związania wzorcem jest jego doręczenie.
Kontrahenci posługują się coraz częściej wzorcami w postaci elektronicznej. Wówczas związanie wzorcem jest skuteczne, tylko gdy wzorzec został udostępniony drugiej stronie przed zawarciem umowy w taki sposób, aby mogła ten wzorzec przechowywać i odtwarzać w zwykłym toku czynności. Tym warunkom odpowiada m.in. przesłanie wzorca poczta elektroniczną lub płyty CD z zapisem wzorca. Natomiast trwałości nie zapewnia udostępnienie wzorca na stronie www.
Kwestią sporną jest czy w przypadku świadczenia usług drogą elektroniczną, wzorzec również powinien być przesłany, tak aby strona mogła go przechowywać i odtwarzać, czy wystarczy publikacja na stronie internetowej. Ustawa o świadczeniu usług droga elektroniczną stanowi, że usługodawca ma obowiązek przed zawarciem umowy nieodpłatnie udostępnić usługobiorcy regulamin, a także na jego żądanie zrobić to w taki sposób, który umożliwi usługobiorcy odtwarzanie i utrwalanie jego treści w za pomocą systemu teleinformatycznego jakim się posługuje. Mimo że przepis ten stanowi regulację szczególną w odniesieniu do przepisów Kodeksu cywilnego i ma pierwszeństwo w stosowaniu, wobec rozbieżności w doktrynie oraz braku w dalszym ciągu jednoznacznej praktyki stosowania nie można tego jednoznacznie stwierdzić. Wydaje się najsłuszniejszy pogląd, że w obrocie między przedsiębiorcami wystarczy umieszczenie wzorca na stronie www, a w przypadku zawierania umów konsumenckich, wobec których stosuje się szczególny reżim prawny, niezbędne jest przesłanie wzorca pocztą elektroniczną.
Jeśli wzorzec został wydany w trakcie trwania zobowiązania o charakterze ciągłym (np. stosunku rachunku bankowego, najmu, czy dzierżawy), to wiąże druga stronę tylko, jeżeli zostaną zachowane wcześniej wymienione warunki, a druga strona nie wypowiedziała umowy w najbliższym terminie wypowiedzenia.
Zasada przejrzystości (transparentności) wzorca.
W myśl przepisów wzorzec powinien być jednoznaczny i zrozumiały. Zasadę tę należy odnosić się do wszystkich wzorców zarówno kierowanych do konsumentów, jak i do przedsiębiorców. Kiedy treść wzorca jest niezrozumiała, wzorzec nie wiąże drugiej strony umowy. Natomiast jeżeli wzorzec jest zrozumiały, ale z punku widzenia typowego jego adresata i przy użyciu ogólnych zasad wykładni nie da się stwierdzić jednoznacznie znaczenia postanowień wzorca, należy przyjąć znaczenie korzystniejsze dla adresata. Przepis jednoznacznie stanowi o wykładni wszelkich wątpliwości we wzorcu na korzyść konsumenta. W przypadku stosowania wzorców w innego rodzaju stosunkach innego rodzaju w myśl ogólnej zasady ryzyko nieścisłych wyrażeń ponosi ten, kto jednostronne bez udziału drugiej strony je sformułował ("in dubio contra proferentem").
Wzorzec a umowa.
W razie sprzeczności postanowień wzorca z treścią umowy strony związane są umową. Ustawodawca wychodzi w ten sposób z założenia, że zgodnej woli stron należy się najwyższe uznanie na obszarze czynności prawnej. Wynika z tego zarazem, że sprzeczność treści wzorca z treścią umowy nie wywołuje jego nieważności. Umowa wywołuje skutki prawne zawarte w jej treści. Wzorzec zachowuje swoją ważność, lecz jest bezskuteczny względem stron w zakresie, w jakim jest wzorzec niezgodny z umową.
Konflikt wzorców.
Pojawia się w przypadku, gdy obie strony umowy są przedsiębiorcami i obie stosują różne wzorce przy zawieraniu umów danego rodzaju. W takiej sytuacji wiążą tylko te postanowienia wzorców które nie są za sobą sprzeczne. Jednakże nie dochodzi do zawarcia umowy, gdy po otrzymaniu oferty oblat niezwłocznie zawiadomi oferenta, że nie zamierza zawrzeć umowy przy pomocy przedstawionego mu wzorca.

</doc>
<doc id="4193861" url="https://pl.wikipedia.org/wiki?curid=4193861" title="Fernando (film)">
Fernando (film)

Fernando (ang. "Ferdinand") – amerykański film animowany z 2017 roku w reżyserii Carlosa Saldanha, powstały na podstawie książki dla dzieci "Byczek Fernando" z 1936 roku autorstwa Munro Leafa. Wyprodukowany przez wytwórnię 20th Century Fox. Film wykonany w technice trójwymiarowej.
Premiera filmu odbyła się 10 grudnia 2017 w Los Angeles. Pięć dni później, 15 grudnia, obraz trafił do kin na terenie Stanów Zjednoczonych. W Polsce premiera filmu odbyła się 5 stycznia 2018.
Fabuła.
Fernando to potężny młody byczek o wyjątkowo łagodnym usposobieniu i wielkim sercu, który pewnego dnia omyłkowo zostaje wzięty za groźną bestię oraz schwytany i uprowadzony z rodzinnego domu w hiszpańskim miasteczku. Ludzie uważają, że będzie gwiazdą krwawej corridy. Aby powrócić na łono rodziny, główny bohater staje na czele grupy sojuszników i wyrusza na wielką wyprawę, podczas której przeżyje przygodę swego życia i pokona torreadora bez użycia przemocy.
Odbiór.
Box office.
Z dniem 11 stycznia 2018 roku film "Fernando" zarobił łącznie $72 miliony dolarów w Stanach Zjednoczonych i Kanadzie, a $115.6 milionów w pozostałych państwach; łącznie $187.6 milionów, w stosunku do budżetu produkcyjnego $111 milionów.
Krytyka w mediach.
Film "Fernando" spotkał się z pozytywną reakcją krytyków. W serwisie Rotten Tomatoes, 70% z dziewięćdziesięciu siedmiu recenzji filmu jest pozytywne (średnia ocen wyniosła 6,2 na 10). Na portalu Metacritic średnia ocen z 20 recenzji wyniosła 58 punktów na 100.

</doc>
<doc id="4193863" url="https://pl.wikipedia.org/wiki?curid=4193863" title="Isabelo Abarquez">
Isabelo Abarquez

Isabelo Caiban Abarquez (ur. 8 lipca 1959 w Panlaan) – filipiński duchowny rzymskokatolicki, od 2007 biskup Calbayog.
Życiorys.
Święcenia kapłańskie przyjął 23 czerwca 1987 i został inkardynowany do archidiecezji Cebu. Pracował przede wszystkim w seminariach diecezjalnych. W latach 1998-2002 pełnił funkcję rektora wyższego seminarium.
27 grudnia 2002 został mianowany biskupem pomocniczym Cebu oraz biskupem tytularnym "Talaptuli". Sakry biskupiej udzielił mu 18 lutego 2003 kard. Ricardo Vidal. On też powierzył mu zarządzanie miejscową katedrą.
19 czerwca 2004 papież Jan Paweł II mianował go biskupem pomocniczym Palo.
5 stycznia 2007 ogłoszono jego nominację na biskupa Calbayog. Ingres odbył się 8 marca 2007.

</doc>
<doc id="4193869" url="https://pl.wikipedia.org/wiki?curid=4193869" title="31 Dywizja Flak">
31 Dywizja Flak

31 Dywizja Flak (niem. "31. Flak-Division") – niemiecka dywizja artylerii przeciwlotniczej z okresu II wojny światowej.
Jednostkę utworzono 1 stycznia 1945 r. na bazie kadry II Brygady Flak. Zadaniem dywizji było zapewnienie obrony przeciwlotniczej rejonowi Magdeburg - Bielefeld. Była to jednostka słaba, pośpiesznie sformowana w końcowej fazie wojny. 

</doc>
<doc id="4193875" url="https://pl.wikipedia.org/wiki?curid=4193875" title="Emmanuel Trance">
Emmanuel Trance

Emmanuel Celeste Trance (ur. 18 sierpnia 1953 w Calinog Iloilo) – filipiński duchowny rzymskokatolicki, od 2005 biskup Catarman.
Życiorys.
Święcenia kapłańskie przyjął 17 maja 1978 i został inkardynowany do archidiecezji Jaro. Po kilkuletnim stażu duszpasterskim związał się z seminarium w Iloilo, gdzie pełnił funkcje m.in. bibliotekarza, wicerektora oraz rektora.
14 maja 2004 papież Jan Paweł II mianował go biskupem koadiutorem Catarman. Sakry biskupiej udzielił mu 22 lipca 2004 abp Antonio Franco. 10 marca 2005 objął pełnię rządów w diecezji.

</doc>
<doc id="4193878" url="https://pl.wikipedia.org/wiki?curid=4193878" title="Krzysztof Stós">
Krzysztof Stós

Krzysztof Stós (ur. w 1971) – polski artysta fotograf, uhonorowany tytułem Artiste FIAP (AFIAP) oraz Excellence FIAP (EFIAP). Członek założyciel oraz wiceprezes Zarządu (do spraw artystycznych) Wojnickiego Towarzystwa Fotograficznego "Fotum".
Życiorys.
Związany z Wojniczem i jego artystycznym środowiskiem fotograficznym, fotografuje od 1989 roku. Od 1992 roku do 1998 był członkiem Tarnowskiego Towarzystwa Fotograficznego. W 2014 roku był współzałożycielem Wojnickiego Towarzystwa Fotograficznego "Fotum""," w którym obecnie pełni funkcję wiceprezesa ds. artystycznych. WTF "Fotum" powstało na bazie Pracowni Fotografii "Fotum", działającej w Domu Grodzkim w Wojniczu od 2000 roku – utworzonej z inicjatywy Krzysztofa Stósa i przez niego prowadzonej. 
Krzysztof Stós jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Wielokrotnie uczestniczył w Międzynarodowych Salonach Fotograficznych, organizowanych (m.in.) pod patronatem FIAP, zdobywając wiele medali, nagród, wyróżnień, dyplomów, listów gratulacyjnych. Szczególne miejsce w jego twórczości zajmuje fotografia pejzażowa, fotografia portretowa i fotografia aktu. Jest jurorem w krajowych i międzynarodowych konkursach fotograficznych – m.in. w cyklicznym „Wojnicz International Salon of Photography”, organizowanym pod patronatem FIAP od 2015 roku. 
W 2017 roku Krzysztof Stós został uhonorowany tytułem artystycznym Artiste FIAP (AFIAP), przyznanym przez Międzynarodową Federację Sztuki Fotograficznej FIAP, w 2018 roku otrzymał tytuł Excellence FIAP (EFIAP).
Wystawy autorskie.
Źródło.

</doc>
<doc id="4193880" url="https://pl.wikipedia.org/wiki?curid=4193880" title="30 Dywizja Flak">
30 Dywizja Flak

30 Dywizja Flak (niem. "30. Flak-Division") – niemiecka dywizja artylerii przeciwlotniczej z okresu II wojny światowej.
Jednostkę utworzono w lutym 1945 r. na bazie kadry V Brygady Flak (E). Dywizja nadzorowała wszystkie kolejowe jednostki przeciwlotnicze na terenie Niemiec. W związku z tym, jej pododdziały miały w nazwie końcówkę (E). W kwietniu 1945 r. sztab dywizji przeniósł się z Berlina do Oberbayern, gdzie poddał się Amerykanom.

</doc>
<doc id="4193885" url="https://pl.wikipedia.org/wiki?curid=4193885" title="Honesto Ongtioco">
Honesto Ongtioco

Honesto Flores Ongtioco (ur. 17 października 1948 w San Fernando) – filipiński duchowny rzymskokatolicki, od 2003 biskup Cubao.
Życiorys.
Święcenia kapłańskie otrzymał 8 grudnia 1972 i został inkardynowany do diecezji San Fernando. Pracował w miejscowym seminarium jako m.in. ojciec duchowny oraz rektor. W latach 1987-1992 był wikariuszem w jednej z nowojorskich parafii, zaś od 1992 pracował w Papieskim Kolegium Filipińskim w Rzymie - najpierw jako wicerektor, a w latach 1997-1998 jako przełożony placówki.
8 kwietnia 1998 został prekonizowany biskupem diecezji Balanga. Sakry biskupiej udzielił mu 18 czerwca tegoż roku kard. Jaime Sin.
28 czerwca 2003 został przeniesiony na nowo utworzoną stolicę biskupią w Cubao. Ingres odbył się dwa miesiące później.

</doc>
<doc id="4193893" url="https://pl.wikipedia.org/wiki?curid=4193893" title="Czarno-Czarni (album)">
Czarno-Czarni (album)

Czarno-Czarni – pierwszy album studyjny polskiego zespołu Czarno-Czarni, powstałego z połączenia muzyków grup Big Cyc i Bielizna. Płyta nagrywana była w lubelskim studiu Hendrix. 
Sukces komercyjny wydawnictwa (Platynowa płyta, 150 tysięcy sprzedanych legalnie egzemplarzy), a w szczególności piosenek „Nogi”i „Trąbo -twist” spowodował, iż formacja na stałe zadomowiła się na polskim rynku muzycznym.
Twórcy.
oraz

</doc>
<doc id="4193895" url="https://pl.wikipedia.org/wiki?curid=4193895" title="Juan Pablo Vargas">
Juan Pablo Vargas

Juan Pablo Vargas Campos (ur. 6 czerwca 1995 w Grecii) – kostarykański piłkarz występujący na pozycji środkowego obrońcy, reprezentant kraju, od 2020 roku zawodnik kolumbijskiego Millonarios.
Jego starszy brat Mauricio Vargas również jest piłkarzem.
Kariera klubowa.
Vargas jest wychowankiem akademii juniorskiej klubu LD Alajuelense. Do pierwszej drużyny został włączony w wieku siedemnastu lat przez szkoleniowca Óscara Ramíreza i zadebiutował w niej w lipcu 2013 w meczu z UCR (1:2) w ramach 1/8 finału krajowego pucharu (Copa Banco Nacional). Przez kolejne dwa lata grał jednak wyłącznie w rozgrywkach młodzieżowych i na debiut w kostarykańskiej Primera División przyszło mu czekać do 18 lutego 2015, kiedy to zanotował występ w przegranym 1:2 spotkaniu z Limón. W tym samym, wiosennym sezonie Verano 2015 zdobył z Alajuelense tytuł wicemistrza Kostaryki. Sukces ten powtórzył również pół roku później – w jesiennych rozgrywkach Invierno 2015, zaś trzecie z rzędu wicemistrzostwo kraju wywalczył w sezonie Verano 2016. Przez cały pobyt w Alajuelense pełnił jednak rolę wyłącznie głębokiego rezerwowego dla graczy takich jak Johnny Acosta, Kenner Gutiérrez czy Porfirio López. Ze względu na sporadyczne występy zdecydował się nie przedłużać swojej umowy z klubem.
W czerwcu 2016 Vargas został zawodnikiem ówczesnego mistrza Kostaryki – ekipy CS Herediano. Aby ominąć płatność ekwiwalentu za wyszkolenie jego poprzedniemu klubowi, władze klubu z Heredii zarejestrowały jego kartę zawodniczą w drugoligowym zespole Jacó Rays FC. Bezpośrednio po tym został wypożyczony do drużyny Belén FC – ligowego średniaka – gdzie od razu wywalczył sobie niepodważalne miejsce w składzie, zostając wyróżniającym się obrońcą ligi kostarykańskiej. Premierowego gola w najwyższej klasie rozgrywkowej strzelił 29 października 2016 w wygranej 3:2 konfrontacji z UCR. W grudniu 2016 udał się na testy do meksykańskiego drugoligowca Lobos BUAP, jednak ostatecznie do transferu nie doszło. Ogółem barwy Belén reprezentował bez większych sukcesów przez rok, po czym powrócił do Herediano. W jesiennym sezonie Apertura 2017 zdobył z nim czwarte w swojej karierze wicemistrzostwo Kostaryki.
Kariera reprezentacyjna.
W lipcu 2014 Vargas został powołany przez Rónalda Morę do reprezentacji Kostaryki U-20 na środkowoamerykański turniej kwalifikacyjny do Mistrzostw Ameryki Północnej U-20. Tam pełnił rolę podstawowego piłkarza i wystąpił w pięciu z sześciu możliwych meczów (we wszystkich w wyjściowym składzie). Strzelił również bramkę z rzutu karnego w meczu z Salwadorem (2:1), lecz jego drużyna nie zdołała awansować na rozgrywane pół roku później kontynentalne mistrzostwa.
W styczniu 2017 Vargas znalazł się w ogłoszonym przez selekcjonera Óscara Ramíreza – swojego byłego trenera z Alajuelense – składzie reprezentacji Kostaryki na turniej Copa Centroamericana. Tam 15 stycznia w wygranym 3:0 meczu z Belize zadebiutował w seniorskiej kadrze. Ogółem podczas tych rozgrywek rozegrał tylko jedno z pięciu możliwych spotkań (w pierwszym składzie), zaś Kostarykańczycy uplasowali się ostatecznie na czwartym miejscu. Sześć miesięcy później został powołany na Złoty Puchar CONCACAF, awaryjnie zastępując kontuzjowanego na kilka dni przed rozpoczęciem turnieju Rónalda Matarritę. Tam nie zanotował żadnego występu, odpadając ze swoją drużyną w półfinale po porażce z gospodarzem i późniejszym triumfatorem – USA (0:2).

</doc>
<doc id="4193906" url="https://pl.wikipedia.org/wiki?curid=4193906" title="7 Pomorska Brygada Obrony Terytorialnej">
7 Pomorska Brygada Obrony Terytorialnej

7 Pomorska Brygada Obrony Terytorialnej im. kpt. mar. Adama Dedio (7 PBOT) – związek taktyczny Wojsk Obrony Terytorialnej Wojska Polskiego, z siedzibą dowództwa w Gdańsku-Wrzeszczu przy ul. Słowackiego 5. Do końca 2018 stan kadrowy jednostki ma sięgnąć 400 osób. 22 lutego 2019 roku, decyzją Ministra Obrony Narodowej, 7 Pomorska Brygada Obrony terytorialnej otrzymała imię kpt. mar. Adama Dedio.
Struktura organizacyjna.
Struktura:

</doc>
<doc id="4193907" url="https://pl.wikipedia.org/wiki?curid=4193907" title="8 Kujawsko-Pomorska Brygada Obrony Terytorialnej">
8 Kujawsko-Pomorska Brygada Obrony Terytorialnej

8 Kujawsko-Pomorska Brygada Obrony Terytorialnej im. gen. bryg. Elżbiety Zawackiej, ps. „Zo” (8 K-PBOT) – związek taktyczny Wojsk Obrony Terytorialnej Wojska Polskiego. Docelowo jednostka ma osiągnąć liczebność 2,5 tys. żołnierzy, w końcu lata 2020 liczyła ponad 1300 żołnierzy.
Struktura organizacyjna.
Struktura w 2019:

</doc>
<doc id="4193909" url="https://pl.wikipedia.org/wiki?curid=4193909" title="9 Łódzka Brygada Obrony Terytorialnej">
9 Łódzka Brygada Obrony Terytorialnej

9 Łódzka Brygada Obrony Terytorialnej im. gen. bryg. Stanisława Sojczyńskiego, ps. „Warszyc” (9 ŁBOT) – związek taktyczny Wojsk Obrony Terytorialnej Wojska Polskiego.
Struktura organizacyjna.
Struktura:

</doc>
<doc id="4193910" url="https://pl.wikipedia.org/wiki?curid=4193910" title="Niewidzialni (album Czarno-Czarnych)">
Niewidzialni (album Czarno-Czarnych)

Niewidzialni – drugi studyjny album polskiego zespołu Czarno-Czarni. Płytę nagrano w studiu Zbigniewa Preisnera w Niepołomicach. Na krążku zespół pozostał wierny rubasznemu poczuciu humoru i radosnemu graniu. Najbardziej znane piosenki z wydawnictwa to „Śpiąca Jola” oraz cover zespołu Christie „Yellow River” („Jedzą rybę”). Album uzyskał status Złotej płyty.
Twórcy.
oraz

</doc>
<doc id="4193911" url="https://pl.wikipedia.org/wiki?curid=4193911" title="10 Świętokrzyska Brygada Obrony Terytorialnej">
10 Świętokrzyska Brygada Obrony Terytorialnej

10 Świętokrzyska Brygada Obrony Terytorialnej im. mjr. Eugeniusza Gedymina Kaszyńskiego, ps. „Nurt” (10 ŚBOT) – związek taktyczny Wojsk Obrony Terytorialnej Wojska Polskiego.
Struktura organizacyjna.
Struktura w 2021:

</doc>
<doc id="4193914" url="https://pl.wikipedia.org/wiki?curid=4193914" title="11 Małopolska Brygada Obrony Terytorialnej">
11 Małopolska Brygada Obrony Terytorialnej

11 Małopolska Brygada Obrony Terytorialnej im. gen. bryg. Leopolda Okulickiego, ps. „Niedźwiadek” (11 MBOT) – brygada Wojsk Obrony Terytorialnej Wojska Polskiego.
22 lutego 2019 Minister Obrony Narodowej przekazał 11 Małopolskiej Brygadzie Obrony Terytorialnej dziedzictwo tradycji Zgrupowania Armii Krajowej „Żelbet”, nadał jej imię gen. bryg. Leopolda Okulickiego, ps. „Niedźwiadek” oraz ustanowił dzień 22 maja dorocznym świętem brygady.
10 maja 2019 Minister Obrony Narodowej wprowadził oznakę rozpoznawczą 11 MBOT i zatwierdził jej wzór.
5 lutego 2020 Minister Obrony Narodowej wprowadził odznakę pamiątkową 11 MBOT i zatwierdził jej wzór.
Struktura organizacyjna.
Struktura w 2018:
Struktura w 2021:

</doc>
<doc id="4193916" url="https://pl.wikipedia.org/wiki?curid=4193916" title="12 Wielkopolska Brygada Obrony Terytorialnej">
12 Wielkopolska Brygada Obrony Terytorialnej

12 Wielkopolska Brygada Obrony Terytorialnej im. gen. bryg. Stanisława Taczaka (12 WBOT) – związek taktyczny Wojsk Obrony Terytorialnej Wojska Polskiego.
Struktura organizacyjna.
Struktura w 2019:
Tradycje.
Decyzją nr 10/MON Ministra Obrony Narodowej z dnia 23 stycznia 2019, brygada przejęła i z honorem kultywuje tradycje organizacji konspiracyjnych, jednostek wojskowych i pododdziałów partyzanckich zbrojnego podziemia niepodległościowego:
Brygada przyjęła imię gen. bryg. Stanisława Taczaka.
Doroczne święto brygady ustanowiono na dzień 26 stycznia.
Decyzją nr 11/MON Ministra Obrony Narodowej z dnia 23 stycznia 2019, wprowadzono odznakę pamiątkową i proporce rozpoznawcze Dowódcy 12 WBOT oraz jej pododdziałów.

</doc>
<doc id="4193922" url="https://pl.wikipedia.org/wiki?curid=4193922" title="LutosAir Quintet">
LutosAir Quintet

LutosAir Quintet (skrót: LAQ) – polski kwintet dęty, powstały w 2013 roku.
Powstały w stulecie urodzin Witolda Lutosławskiego LutosAir Quintet jest obecnie jednym z najbardziej aktywnych i wszechstronnych polskich zespołów dętych. W swoim dorobku ma występy na najważniejszych polskich festiwalach, takich jak Warszawska Jesień, Wratislavia Cantans, Muzyka na Szczytach, Musica Polonica Nova, Jazztopad, Poznańska Wiosna, HMG Festival, Musica Electronica Nova, czy Szalone Dni Muzyki / La Folle Journée. Koncertował również w Anglii, Niemczech, Egipcie (w Kairze oraz słynnej Bibliotece Aleksandryjskiej) oraz w Danii – w ramach Rudersdal Sommerkoncerter i Bornholms Musikfestival.
Jest jednym z zespołów Narodowego Forum Muzyki, tworzą go soliści NFM Filharmonii Wrocławskiej oraz Narodowej Orkiestry Symfonicznej Polskiego Radia w Katowicach. 
LutosAir Quintet koncertował z zespołem Wayne Shorter Quartet składającym się z wybitnych muzyków jazzowych: Wayne Shorter, John Patitucci, Brian Blade i Danilo Pérez. Podczas festiwalu Jazztopad i London Jazz Festival oba zespoły wykonały specjalnie na tę okazję napisany utwór "The Unfolding" Wayne'a Shortera.
Kwintet współpracował również ze wspaniałymi polskimi muzykami, m.in. z Piotrem Sałajczykiem, Maciejem Frąckiewiczem, Tomaszem Żymłą i z Lutosławski Quartet.
LutosAir Quintet w swoim repertuarze ma m.in. muzykę najnowszą, wykonał po raz pierwszy w Polsce szereg mniej znanych utworów z literatury światowej oraz wziął udział w prawykonaniach dzieł wielu polskich kompozytorów, w tym Wojtka Blecharza, Nikoli Kołodziejczyka, Marcina Stańczyka, Rafała Augustyna, Nikolet Burzyńskiej, Pawła Hendricha, Anny Porzyc, Dawida Pajdzika i Mikołaja Majkusiaka. Paul Preusser skomponował dla zespołu utwór "5[+1]."
W 2017 roku ukazał się debiutancki album zespołu "Canto for winds" (NFM, CD Accord), w 2018 roku wydano "Witold Lutosławski. Opera omnia – piosenki dla dzieci", siódmą część wydawanego przez NFM cyklu prezentującego dzieła wszystkie patrona instytucji (NFM, CD Accord; album został nagrany wraz z Chórem Chłopięcym NFM, Lutosławski Quartet oraz instrumentalistami NFM Filharmonii Wrocławskiej pod dyrekcją Andrzeja Kosendiaka). Zespół wziął również udział w nagraniu monograficznego albumu Pawła Hendricha wydanego przez DUX.
Wykonywany przez LutosAir Quintet utwór Fazıla Saya był główną inspiracją do stworzenia krótkiego filmu muzycznego Neither Peace nor Quietness w reżyserii Zbigniewa Bodzka i Michała Dawidowicza, wielokrotnie nagradzanego na międzynarodowych festiwalach filmowych.

</doc>
<doc id="4193923" url="https://pl.wikipedia.org/wiki?curid=4193923" title="Oprawa płaszczowa">
Oprawa płaszczowa

Oprawa płaszczowa – rodzaj oprawy stosowanej w średniowieczu. Jest podobna do oprawy sakwowej. Gotowa książka, już posiadająca oprawę, otrzymywała dodatkowe pokrycie z miękkiej skóry, aksamitu lub jedwabiu, znacznie obszerniejsze niż powierzchnia książki. Szeroki płat materiału zwisał poza brzegi książki (zwłaszcza dolne) i w razie potrzeby otulał dokładnie cały kodeks jak płaszczem. Książka w oprawie płaszczowej zamykana była zazwyczaj przeciąganymi przez otwór w pokryciu płaszczowym rzemiennymi klamrami, które spinały mocno obie okładziny.
Do dziś zachowało się bardzo niewiele egzemplarzy, ponieważ w bibliotekach obcinano zwisające płaty tkaniny, aby książka mogła zmieścić się na półce. Sporadycznie zachowały się jedynie wąskie paski z obszerniejszego dawniej pokrycia. Bardzo nieliczne okazy znajdują się w Szwecji i Czechach. W Polsce jest jeden egzemplarz w posiadaniu Biblioteki Uniwersyteckiej we Wrocławiu.

</doc>
<doc id="4193927" url="https://pl.wikipedia.org/wiki?curid=4193927" title="KV17">
KV17

Grobowiec KV17 – grobowiec Setiego I, drugiego faraona z XIX dynastii starożytnego Egiptu. Jest najdłuższym i najwykwintniejszym grobowcem w egipskiej Dolinie Królów. Znany jest również jako Grobowiec Belzoniego od imienia swojego odkrywcy.
Grobowiec Setiego I został wykuty w skale, liczy 6 schodów, 4 sale kolumnowe i 16 innych pomieszczeń. Jest arcydziełem staroegipskiej architektury grobowej.
Grobowiec padał ofiarą szabrowników jeszcze przed jego odkryciem w czasach nowożytnych. Sarkofag Setiego I był otwarty, a wewnątrz nie było jego mumii. Zachowaną w doskonałym stanie mumię Setiego I znaleziono w skrytce DB-320 w 1881 r.
Odkrycie.
Budowa grobowca trwała 11 lat, ale nie została ukończona w czasie panowania faraona. Malowidła były wykonywane w pośpiechu. Jego odkrycia dokonał w dniu 16 listopada 1817 znany włoski podróżnik Giovanni Battista Belzoni. Wejście do grobowca było dobrze ukryte i pozostawało niezauważone, do czasu kiedy silna ulewa spowodowała osunięcie ziemi, które wydobyło wejście na powierzchnię. Kiedy Belzoni zaraz po tym fakcie wszedł do wnętrza, odkrył ślady grabieży z przeszłości. Alabastrowy sarkofag, który obecnie znajduje się w Anglii, w "Sir John Soane's Museum", był pusty, a rozbite wieko odrzucone obok.
Opis.
W różnych miejscach grobowca znajduje się 6 schodów, a w tym jedne sekretne, kilka korytarzy, szyb, fałszywa i prawdziwa komora grobowa, oraz szereg innych pomieszczeń. Jest też korytarz, który prowadzi od komory grobowej w kierunku, który przez długi czas nie był znany. Komory, korytarze i schody są oznaczone literami od A do K w kolejności zgodnej z rosnącą głębokością.
Całkowita długość grobowca wynosi 137,19 m.
Ściany grobowca są całkowicie pokryte malowidłami z różnymi scenami z życia pozagrobowego, których artystyczny poziom wykonania jest niepowtarzalny.
27-stopniowe schody wiodą od wejścia w dół do wrót z kartuszami Seti-Usiri, czyli zmarłego faraona, który stał się Ozyrysem. Od wrót wiedzie jedenastometrowy korytarz o szerokości 2,7 m i wysokości 2,5 m, skierowany w głąb i w dół pod kątem 18° i prowadzący do drugich wrót. Od nich do trzecich wrót prowadzi zejście po schodach o 25 stopniach, od których dalej prowadzi pochylony korytarz o długości 11 m. Na jego końcu znajduje się sala E o wymiarach 4,2 × 3,6 m, w której, za czasów Belzoniego, znajdowała się głęboka, pionowa studnia. Za nią stała ściana pokryta hieroglifami. Wyglądało na to, że tam kończył się grobowiec. Jednakże dla Belzoniego podejrzanym wydał się dźwięk, powstający podczas uderzania w ścianę. Nakazał zasypać studnię i przebić ścianę.
Pierwsza sala (F) za nią leżała pół metra niżej i miała 7,9 m długości i 7,5 m szerokości, a strop był podtrzymywany przez 4 kolumny. Wszystkie znajdujące się wcześniej wrota, schody i korytarze pokryte były hieroglifami i malowidłami, które stanowiły jedną kompozycję, rozpoczynającą się przy pierwszych wrotach i podążającą do odkrytej sali, a potem kontynuowaną w niej i wszystkich następnych pomieszczeniach. Wszystkie elementy namalowane były na warstwie cienkiego, żółtawego stiuku i przedstawiały wędrówkę duszy przez świat umarłych, dopóki nie dotarła do kwitnących pól Jaru w „domu słońca”. Na poszczególnych scenach widać, jak faraon zatrzymuje się przed różnymi bóstwami podziemnego świata, do których przybywa na łodzi słońca. Wśród niewyjaśnionych dotychczas symboli można wyróżnić procesję ludzi niosących gromadnie długiego węża.
Następnie ukazana jest procesja 16 mężczyzn, po czterech w grupie, podchodzących do Horusa. Byli to przedstawiciele czterech znanych Egipcjanom narodów: Egipcjan, Semitów, Nubijczyków i Libijczyków. Ci ostatni ubrani byli w długie szaty z piórami na głowie.
Cztery stopnie schodów poniżej pierwszej sali leży komora Fa o długości 8,1 m i szerokości 7,2 m. Znajdują się w niej tylko dwie kolumny, a malowidła na ścianach nie są ukończone. Pierwsze kontury zostały narysowane przez uczniów czerwoną farbą, a poprawki mistrza czarnym ołówkiem. Uwagę zwraca portret Setiego I. Za tą salą nie ma kontynuacji grobowca, ale z poprzedniej sali (F) z czterema kolumnami, z lewej strony od wejścia, odchodzą w dół 18-stopniowe schody, prowadzące do 11-metrowego korytarza G. Ściany tego przejścia zdobią malowidła ilustrujące kult umarłych i mity na temat życia pozagrobowego.
Korytarz jest zakończony wrotami, na ich pilastrach przedstawiony jest faraon na złotym tronie w wojennym rynsztunku. Sześć stopni poniżej wrót znajduje się niewielka antykamera (I), w której znajduje się wyobrażenie władcy, stojącego przed boginiami Hathor i Izydą oraz bogami Horusem, Anubisem, Ozyrysem i Ptahem.
Komora grobowa J.
Z komory wejściowej wchodzi się do obszernej sali z sześcioma kolumnami (7,8 × 7,5 m), do której przylega następna, nie oddzielona od niej sala (9 × 7,8 m), której podłoga leży o cztery stopnie niżej od pierwszej, a sufit znajduje się znacznie wyżej. Na suficie przedstawiono gwiazdozbiory krokodyla, hipopotama, lwa i świętego byka. Pośrodku sklepionej sali znajdował się alabastrowy sarkofag o długości 2,85 m, szerokości prawie jednego metra, ze ściankami o grubości 5 cm, pokryty płaskorzeźbami ze scenami tekstów pogrzebowych: Księgi Bram i Księgi umarłych.
Sala astronomiczna F.
Obok znajdują się jeszcze dwie komory z malowidłami. W największej, obok hymnów religijnych, przedstawiony jest szereg prób, którym poddawana jest dusza: próba ognia, miecza i jadowitych węży. Ostateczny cel to tzw. „gwiezdny dom” na sklepieniu „złotej sali” czyli sali z sarkofagiem, na którym przedstawiono wszystkie znane Egipcjanom gwiazdozbiory, planety oraz miejsca wschodu ciał niebieskich.
Sztolnia końcowa.
Za „złotą salą” odkryto nieukończoną komorę o długości 12,6 m i szerokości 5,1 m, której strop spoczywa na 4 kolumnach. Z miejsca, gdzie stał sarkofag, prowadzi w głąb góry korytarz lub sztolnia, skręcająca lekko w prawo i kończąca się w skale. Sztolnię wykonano przypuszczalnie z powodu przewidywanej rozbudowy grobu, ale roboty zostały zarzucone. Najniższy punkt sztolni leży 100 metrów poniżej wejścia do grobowca z wąwozu.
Wartość sanktuarium Setiego I.
Grobowiec Setiego I jest pomnikiem religijnym, ilustrującym wyobrażenia Egipcjan o życiu pozagrobowym. Nocna podróż słońca, pod postacią Ra-Atuma jako władcy, opisana jest w Amduacie, podzielonym na 12 części, odpowiadających 12 godzinom nocy. Słoneczna Barka „Mesektet” w ciągu jednej godziny przybywała jeden Region Nocy. Do czwartej godziny słońce płynęło po wodach niebiańskiego Nilu, znajdującego się w krainie Nut, która co wieczór połykała Atuma na zachodnim horyzoncie. Dalej, w czwartej godzinie, słońce wstępuje do królestwa Sokara, przenosząc się do podziemnej krainy Ro-Setau. Od tej chwili bogowie ciągną wśród ciemności barkę po piaskach krainy Ro-Setau do końca nocnej podróży. Podstawowym znaczeniem tych rytualnych scen jest osiągnięcie przez faraona własnego ciała, by ponownie odzyskać energię życiową i powrócić do życia.

</doc>
<doc id="4193942" url="https://pl.wikipedia.org/wiki?curid=4193942" title="Wieloryb z peryskopem">
Wieloryb z peryskopem

Wieloryb z peryskopem – komiks wydany w serii Kapitan Żbik, autorem scenariusza jest Władysław Krupka, a rysunków Jerzy Wróblewski. Kolejne części przygód przedstawionych w tym zeszycie zawierają następne komiksy z tej serii zatytułowane Wiszący rower i Tajemniczy nurek.
Fabuła komiksu.
XV drużyna harcerzy wyjeżdża na obóz harcerski na Mazury. W ostatniej chwili dołącza do nich Marek, którego mama miała wcześniej obawy czy puścić go na ten obóz. Chłopcy przybywają pociągiem do miejscowości Polanka i rozbijają obóz nad jeziorem, nad którym górują ruiny zamku. Podczas jednego z wieczorów w obozie goszczą miejscowi mieszkańcy i jeden z nich opowiada o tajemnicach wiążących się ze starym zamkiem. Harcerze Marek wraz ze Zbyszkiem postanawiają odkryć tajemne wejście do zamku. Od miejscowego rybaka wypożyczają łódź i wypływają na jezioro. Tam ratują dwóch chłopców łowiących ryby, których łódkę niespodziewanie wywraca ogromna fala. Gdy Marek ze Zbyszkiem wracają na jezioro łowiąc ryby, zauważają małą łódź podwodną z peryskopem. Wspólnie postanawiają o swojej tajemnicy powiadomić Kapitana Żbika. 
Dodatki.
Pierwsze dwa wydania:
W trzecim wydaniu:

</doc>
<doc id="4193946" url="https://pl.wikipedia.org/wiki?curid=4193946" title="George Rimando">
George Rimando

George Beluso Rimando (ur. 22 lutego 1953 w Tagum) – filipiński duchowny rzymskokatolicki, od 2006 biskup pomocniczy Davao.
Życiorys.
Święcenia kapłańskie przyjął 22 kwietnia 1980 i został inkardynowany do archidiecezji Davao. Po krótkim stażu wikariuszowskim został nauczycielem w seminarium w Tagum. W latach 1987-1997 pracował w kurii jako dyrektor wydziału duszpasterskiego. W 1997 wyjechał do Stanów Zjednoczonych i współpracował z tamtejszą Konferencją Episkopatu. W 2001 powrócił do kraju i podjął pracę duszpasterską w parafiach archidiecezji Davao.
4 marca 2006 został mianowany biskupem pomocniczym Davao i biskupem tytularnym "Vady". Sakry biskupiej udzielił mu 25 maja 2006 abp Fernando Capalla.

</doc>
<doc id="4193961" url="https://pl.wikipedia.org/wiki?curid=4193961" title="Florentino Galang Lavarias">
Florentino Galang Lavarias



</doc>
<doc id="4193964" url="https://pl.wikipedia.org/wiki?curid=4193964" title="Puchar Challenge siatkarek (2017/2018)">
Puchar Challenge siatkarek (2017/2018)

Puchar Challenge siatkarek 2017/2018 – 11. sezon pucharu Challenge rozgrywanego od 2007 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich Starego Kontynentu.
System rozgrywek.
Rozgrywki składają się z rundy kwalifikacyjnej, 1/16 finału, 1/8 finału, 1/4 finału, półfinałów i finałów. Nierozgrywane są mecze o 3. miejsce.
We wszystkich rundach rozgrywane są dwumecze (mecz i rewanż). Według regulaminu o zwycięstwie w dwumeczu zdecyduje liczba zdobytych punktów. Punkty przyznawane są: przy wyniku 3:0 lub 3:1 – 3 punkty dla zwycięzcy, 0 punktów dla przegranego, zaś przy wyniku 3:2 – 2 punkty dla zwycięzcy, 1 punkt dla przegranego. W przypadku remisu punktowego o awansie zadecyduje dodatkowy „złoty” set rozegrany do 15 punktów. Set ten zostanie rozegrany bezpośrednio po zakończeniu ostatniego seta drugiego spotkania.

</doc>
<doc id="4193967" url="https://pl.wikipedia.org/wiki?curid=4193967" title="Angel Lagdameo">
Angel Lagdameo

Angel Nacorda Lagdameo (ur. 2 sierpnia 1940 w Lucban, zm. 8 lipca 2022 w Iloilo) – filipiński duchowny rzymskokatolicki, arcybiskup Jaro w latach 2000-2018, przewodniczący Konferencji Episkopatu Filipin w latach 2005-2009.
Życiorys.
Święcenia kapłańskie przyjął 19 grudnia 1964. Był profesorem i prefektem w seminarium w Sariaya, a następnie prorektorem i profesorem "Szkoły Teologicznej św. Alfonsa" w Lucenie.
Episkopat.
19 czerwca 1980 został mianowany przez papieża Jana Pawła II biskupem pomocniczym archidiecezji Cebu i biskupem tytularnym "Oreto". Sakry biskupiej udzielił mu 12 sierpnia tegoż roku abp Bruno Torpigliani.
31 stycznia 1986 został biskupem koadiutorem Dumaguete. Rządy w diecezji przejął 2 sierpnia 1989.
11 marca 2000 został arcybiskupem metropolitą Jaro.
W latach 2005-2009 był przewodniczącym filipińskiej Konferencji Episkopatu.
14 lutego 2018 przeszedł na emeryturę.

</doc>
<doc id="4193968" url="https://pl.wikipedia.org/wiki?curid=4193968" title="Oflag 56">
Oflag 56



</doc>
<doc id="4193972" url="https://pl.wikipedia.org/wiki?curid=4193972" title="Marvin Angulo">
Marvin Angulo

Marvin Jesús Angulo Borbón (ur. 30 września 1986 w San José) – kostarykański piłkarz występujący na pozycji ofensywnego pomocnika, obecnie zawodnik Deportivo Saprissa.
Kariera klubowa.
Angulo wychowywał się w kantonie Escazú w prowincji San José. Posiada starszą siostrę. Treningi piłkarskie rozpoczynał w lokalnej drużynie Atlético de Escazú, skąd przeniósł się do akademii juniorskiej klubu CS Herediano. Tam był wyróżniającym się zawodnikiem (łącznie strzelił około 70 goli w młodzieżowych rozgrywkach) i po pięciu latach spędzonych został włączony do pierwszej drużyny przez szkoleniowca Carlosa Watsona. W kostarykańskiej Primera División zadebiutował 10 września 2006 w wygranym 3:0 spotkaniu z Santacruceñą. Strzelił wówczas również pierwszego gola w karierze, otwierając wynik meczu strzałem z 35 metrów. Mimo młodego wieku szybko wywalczył sobie miejsce w wyjściowym składzie, a za sprawą udanych występów został wybrany w oficjalnym plebiscycie UNAFUT odkryciem sezonu 2006/2007. W jesiennym sezonie Invierno 2007 zdobył z Herediano wicemistrzostwo Kostaryki, a sam otrzymał nagrodę dla najlepszego piłkarza ligi kostarykańskiej. W wiosennym sezonie Verano 2009 – wciąż jako kluczowy zawodnik ekipy – wywalczył kolejny tytuł wicemistrza Kostaryki. Imponował ruchliwością, techniką i wykonywaniem rzutów wolnych.
We wrześniu 2009 Angulo został wypożyczony do ówczesnego mistrza Australii – Melbourne Victory, w celu zastąpienia kontuzjowanego Billy'ego Celeskiego. Dołączył do występującego tam swojego rodaka Carlosa Hernándeza. Z powodu problemów proceduralnych nie był zdolny do gry przez pierwsze cztery miesiące; w A-League zadebiutował dopiero 10 stycznia 2010 w przegranej 2:3 konfrontacji z Newcastle Jets. W sezonie 2009/2010 wywalczył z Victory wicemistrzostwo Australii, a ogółem barwy klubu reprezentował przez półtora roku z przeciętnym skutkiem. Bezpośrednio po tym powrócił do Herediano; w sezonie Invierno 2011 zdobył w nim tytuł wicemistrza kraju, a pół roku później – w sezonie Verano 2012 – wywalczył swoje pierwsze mistrzostwo Kostaryki. Nie miał jednak tak mocnej pozycji jak wcześniej – często był rezerwowym w taktyce trenera Odira Jacquesa. W rozgrywkach Invierno 2012 zdobył czwarty w swojej karierze tytuł wicemistrza Kostaryki, lecz wciąż głównie jako rezerwowy pomocnik.
W lutym 2013 Angulo na zasadzie wolnego transferu przeszedł do niżej notowanej ekipy CS Uruguay de Coronado. Tam pod okiem Carlosa Watsona – swojego byłego trenera z Herediano – spędził rok jako podstawowy piłkarz, nie odniósł jednak poważniejszych sukcesów. W styczniu 2014 został piłkarzem krajowego giganta – stołecznej ekipy Deportivo Saprissa. Szybko został jednym z ważniejszych zawodników drugiej linii i już w sezonie Verano 2014 zdobył z drużyną mistrzostwo Kostaryki. Pół roku później – w rozgrywkach Invierno 2014 – wywalczył z Saprissą kolejny tytuł mistrzowski, jednak czołowym rozgrywającym ligi został dopiero kilka miesięcy później. W sezonie Invierno 2015 zdobył z Saprissą swoje czwarte mistrzostwo Kostaryki, a sam został wybrany w plebiscycie najlepszym piłkarzem rozgrywek. Obydwa te sukcesy powtórzył również rok później – w sezonie Invierno 2016 wywalczył kolejny tytuł mistrza Kostaryki i otrzymał w plebiscycie Premios FPD nagrodę dla najlepszego piłkarza sezonu w lidze kostarykańskiej.
W sezonie Verano 2017 zanotował z Saprissą piąte w swojej karierze wicemistrzostwo Kostaryki.
Kariera reprezentacyjna.
W listopadzie 2007 Angulo został powołany przez selekcjonera Hernána Medforda do reprezentacji Kostaryki U-23 na eliminacje do północnoamerykańskiego turnieju kwalifikacyjnego do Igrzysk Olimpijskich w Pekinie. Rozegrał wówczas wszystkie cztery możliwe spotkania (z czego dwa w wyjściowym składzie), lecz jego kadra po przegranym dwumeczu barażowym nie zdołała awansować do finałowych rozgrywek kwalifikacyjnych o awans na igrzyska.
W seniorskiej reprezentacji Kostaryki Angulo zadebiutował za kadencji selekcjonera Hernána Medforda, 22 sierpnia 2007 w zremisowanym 1:1 meczu towarzyskim z Peru. Po dwóch pierwszych występach nie był powoływany do kadry przez niemal osiem lat; powrócił do niej dopiero w lipcu 2015, kiedy to został powołany przez Paulo Wanchope'a na Złoty Puchar CONCACAF. Tam pełnił jednak wyłącznie rolę rezerwowego i nie rozegrał żadnego spotkania, zaś Kostarykańczycy odpadli z turnieju w ćwierćfinale, ulegając po dogrywce późniejszemu triumfatorowi – Meksykowi (0:1). W styczniu 2017 znalazł się w składzie na rozgrywki Copa Centroamericana, podczas których był jednym z ważniejszych graczy kadry – rozegrał cztery z pięciu możliwych meczów (z czego trzy w pierwszym składzie). Podopieczni selekcjonera Óscar Ramíreza zajęli ostatecznie czwarte miejsce na tym turnieju.

</doc>
<doc id="4193978" url="https://pl.wikipedia.org/wiki?curid=4193978" title="Antoni Januszewski">
Antoni Januszewski

Antoni Wojciech Januszewski (ur. 2 lutego 1914 w Krajence, zm. 28 października 1939 w Barbarce) – polski duchowny rzymskokatolicki, ofiara represji nazistowskich w czasie II wojny światowej.
Życiorys.
Urodził się w Krajence gdzie uczęszczał do Niemieckiej Szkoły Powszechnej. W 1924 wraz z rodziną wyjechał na terytorium Polski i kontynuował naukę w Broniewie. Był członkiem Solidacji Mariańskiej, zaś w 1933 wstąpił do Seminarium Duchownego w Gnieźnie od 1935 kontynuując formacje w Arcybiskupim Seminarium Duchownym w Poznaniu. Święcenia prezbiteriatu otrzymał w 1939 i po ukończeniu seminarium podjął posługę jako wikariusz w parafii pw. św. Piotra i Pawła w Toruniu–Podgórzu. Wybuch II wojny światowej i początek okupacji niemieckiej zastał go w Toruniu, gdzie w połowie października 1939 został aresztowanych w ramach represji skierowanych przeciwko miejscowej inteligencji polskiej i uwięziony w Forcie VII. 28 października 1939 został rozstrzelany przez Niemców w masowej egzekucji w lasku na Barbarce.
W grudniu 2017, wojewoda wielkopolski Zbigniew Hoffmann wydał zarządzenie zastępcze o zmianie nazwy ul. 30 Stycznia w Krajence na ul. ks. Antoniego Januszewskiego.

</doc>
<doc id="4193982" url="https://pl.wikipedia.org/wiki?curid=4193982" title="Adam Jerzy Harasowski">
Adam Jerzy Harasowski



</doc>
<doc id="4193983" url="https://pl.wikipedia.org/wiki?curid=4193983" title="Przekłady Literatur Słowiańskich">
Przekłady Literatur Słowiańskich

„Przekłady Literatur Słowiańskich” (PLS) – czasopismo wydawane przez Wydawnictwo Uniwersytetu Śląskiego, poświęcone zagadnieniom przekładu artystycznego w ramach języków południowo- i zachodniosłowiańskich, widzianym w perspektywie teoretycznej, historycznoliterackiej i historycznokulturowej.
Czasopismo zostało założone przez profesor Bożenę Tokarzową w 2009 roku (początkowo ukazywało się jako wydawnictwo ciągłe, a w 2012 roku zostało przekształcone w czasopismo) w Zakładzie Teorii Literatury i Translacji Instytutu Filologii Słowiańskiej na Wydziale Filologicznym Uniwersytetu Śląskiego (początkowo ukazywało się jako wydawnictwo ciągłe, a w 2012 roku zostało przekształcone w czasopismo).
Czasopismo jest indeksowane w bazach: 
Profil czasopisma.
Ze względu na fakt, iż słowiańscy sąsiedzi, pomimo spokrewnienia językowego, pozostają bardzo często dla siebie nieznani i dalecy, autorzy wprowadzają często trzecią, niesłowiańską kulturę w krąg swoich zainteresowań ze względu na funkcjonowanie literatur słowiańskich w komunikacji międzykulturowej, uwarunkowanej politycznie, społecznie i artystycznie. Dlatego czasopismo zaprasza do współpracy badaczy nie będących slawistami, dzięki czemu możliwe jest poszerzenie perspektywy badawczej i prezentacja rozmaitych ujęć w badaniach translatorycznych. Wszystko to tworzy nowy kontekst dla badań nad literaturami słowiańskimi w przekładzie. Czasopismo „Przekłady Literatur Słowiańskich” rozwija się we współpracy z polskim środowiskiem przekładoznawczym (m.in. Bielsko-Biała, Gdańsk, Kraków, Lublin, Poznań, Szczecin, Warszawa, Wrocław) i z ośrodkami zagranicznymi (Bułgaria, Chorwacja, Czechy, Macedonia, Serbia, Słowacja i Słowenia). Jest recenzowane, ma zasięg ogólnopolski, a także wzbudza zainteresowanie w ośrodkach uniwersyteckich za granicą.
Tematyka.
Tematyka poszczególnych numerów obejmuje zarówno rejestrację wydań i recepcji przekładów, jak również studia dotyczące:
Struktura czasopisma.
Ze względu na podjętą dwutorowość badań, założenie dokumentacyjno-socjologiczne (bibliografia przekładów literatur słowiańskich na język polski i literatury polskiej na języki słowiańskie oraz ich recepcja) oraz założenie krytyczno-interpretacyjne (służące uogólnieniom teoretycznym), poszczególne tomy są wydawane w dwóch częściach. Każdy tom składa się z części: problemowej i bibliograficznej w zakresie przekładów polsko-słowiańskich (z literatury polskiej na języki: bułgarski, chorwacki, czeski, macedoński, serbski, słowacki i słoweński) i słowiańsko-polskich (z literatur słowiańskich na język polski) oraz bibliografii przekładów opublikowanych po 1990 roku (bibliografia obejmująca lata wcześniejsze będzie uzupełniana później). Celem publikacji, pierwszej tego typu w środowisku slawistycznym (z wyjątkiem rusycystycznego), jest wydobycie różnic, podobieństw i dróg wzajemnego dialogu między kulturami słowiańskimi oraz stworzenie podstaw dla komparatystyki słowiańskiej.
Do każdego artykułu dołączone są dwa streszczenia (w języku angielskim i w języku słowiańskim, którego literatury i kultury dotyczy tekst), abstrakt w języku angielskim oraz słowa kluczowe w językach angielskim i odpowiednim języku słowiańskim.

</doc>
<doc id="4193984" url="https://pl.wikipedia.org/wiki?curid=4193984" title="Włodzimierz Krysiak">
Włodzimierz Krysiak

Włodzimierz Krysiak (ur. 1 września 1950 w Drawsku Pomorskim, zm. 9 stycznia 2018) – polski pedagog, doktor habilitowany, specjalista w zakresie metodyki wychowania i pedeutologii, instruktor harcerski.
Życiorys.
Był synem Antoniego i Łucji z domu Zakrzewskiej. Był aktywistą harcerskim. Pełnił między innymi funkcję drużynowego, komendanta hufca ZHP w Drawsku Pomorskim, instruktora Wydziału Harcerskiego Komendy Głównej ZHP oraz instruktora Wydziału Instruktorskiego Chorągwi ZHP. Tuż przed śmiercią był także przewodniczącym Harcerskiej Rady Naukowej Chorągwi. 28 stycznia 1986 obronił doktorat i uzyskał stopień doktora nauk humanistycznych z zakresu pedagogiki. Jako wykładowca akademicki specjalizował się w metodyce wychowania i pedeutologii. W 1999 roku na podstawie rozprawy "Wychowanie obywatelskie jako element kształtowania osobowości uczniów szkół średnich w Polsce" uzyskał stopień naukowy doktora habilitowanego na Państwowym Uniwersytecie Pedagogicznym w Moskwie. Był między innymi profesorem Wyższej Szkoły Humanistycznej TWP w Szczecinie, dyrektorem oraz profesorem nadzwyczajnym Instytut Pedagogiki Wydziału Humanistycznego Uniwersytetu Szczecińskiego, a także wykładowcą Państwowej Wyższej Szkoły Zawodowej im. Jakuba z Paradyża w Gorzowie Wielkopolskim oraz Szczecińskiej Szkoły Wyższej Collegium Balticum.

</doc>
<doc id="4193985" url="https://pl.wikipedia.org/wiki?curid=4193985" title="Ahmet Yıldırım (zapaśnik)">
Ahmet Yıldırım (zapaśnik)

Ahmet Yıldırım (ur. 11 sierpnia 1984) – turecki zapaśnik walczący w stylu klasycznym. Zajął dziesiąte miejsce na mistrzostwach Europy w 2012. Akademicki wicemistrz świata w 2010 i trzeci w 2012. Siódmy w Pucharze Świata w 2011 i jedenasty w 2012 roku.

</doc>
<doc id="4193987" url="https://pl.wikipedia.org/wiki?curid=4193987" title="Mevlüt Arık">
Mevlüt Arık

Mevlüt Arık (ur. 15 kwietnia 1988) – turecki zapaśnik walczący w stylu klasycznym. Zajął czternaste miejsce na mistrzostwach świata w 2013. Złoty medalista igrzysk śródziemnomorskich w 2013. Akademicki wicemistrz świata w 2012. Siódmy w Pucharze Świata w 2013 i jedenasty w 2011. Trzeci na ME kadetów w 2005 roku.

</doc>
<doc id="4193988" url="https://pl.wikipedia.org/wiki?curid=4193988" title="Mevlut Arik">
Mevlut Arik



</doc>
<doc id="4193994" url="https://pl.wikipedia.org/wiki?curid=4193994" title="Anna Łoś">
Anna Łoś

Anna Maria Łoś (ur. 18 marca 1958 we Wrocławiu, zm. 9 stycznia 2018 tamże) – polska fotografka i fotoreporterka.
Życiorys.
Jedna z założycieli Niezależnej Agencji Fotograficznej „Dementi” (1982–1991) powstałej po wprowadzeniu stanu wojennego w Polsce. Działając w konspiracji agencja dostarczała serwis fotograficzny dla polskiej prasy niezależnej wychodzącej poza zasięgiem cenzury oraz prasy zagranicznej za pośrednictwem agencji Reuters, AP i AFP.
Współautorka wystaw fotograficznych agencji „Dementi” prezentowanych w mieszkaniach i kościołach w ramach „niezależnego obiegu kultury” tj. bojkotu galerii państwowych przez środowiska artystyczne.
Fotoreporterka i fotoedytorka „Gazety Wyborczej” we Wrocławiu (1993–2002), współpracowała z „Newsweek Polska”, „Przekrój”, „Polityka”, „Marie Claire” (2002–2004).
Związana z wrocławskim środowiskiem teatralnym, systematycznie fotografowała spektakle Teatru Współczesnego, Teatru Polskiego i kolejne edycje Międzynarodowego Festiwalu Teatralnego Dialog (1999–2006).
Współzałożycielka i członek zarządu Fundacji Niezależnej Agencji Fotograficznej „Dementi” (2007–2013). Członek zarządu Oddziału Dolnośląskiego Stowarzyszenia Dziennikarzy Polskich, skarbnik oddziału (2004–2010).
W 2006 odznaczona Krzyżem Kawalerskim Orderu Odrodzenia Polski.
Została pochowana na cmentarzu Ducha Świętego przy ul. Bardzkiej we Wrocławiu.

</doc>
<doc id="4193995" url="https://pl.wikipedia.org/wiki?curid=4193995" title="Kim Hyun-kyu">
Kim Hyun-kyu

Kim Hyun-kyu (ur. 15 listopada 1988) – południowokoreański zapaśnik walczący w stylu klasycznym. Zajął 26 miejsce w mistrzostwach świata w 2011. Dziewiąty w mistrzostwach Azji w 2011. Dwunasty w Pucharze Świata w 2011 roku.

</doc>
<doc id="4193997" url="https://pl.wikipedia.org/wiki?curid=4193997" title="Nikołaj Szengiełaja">
Nikołaj Szengiełaja

Nikołaj Michajłowicz Szengiełaja (ros. Николай Михайлович Шенгела́я, gruz. ნიკოლოზ მიხეილის ძე შენგელაია; ur. 8 sierpnia 1903, zm. 4 stycznia 1943) – radziecki i gruziński reżyser filmowy i scenarzysta. Zasłużony Działacz Sztuk RFSRR.
Od 1919 studiował na Wydziale Fizyczno-Matematycznym Uniwersytetu Tbiliskiego, od 1922 zajmował się działalnością literacką, 1923-1924 pracował we flocie handlowej. W 1924 został asystentem reżysera, później reżyserem studia filmowego Mieżrabpromfilm i następnie studia Gruzja-Film. W 1941 dwukrotnie otrzymał Nagrodę Stalinowską.
Jego żoną była aktorka Nato Wacznadze, z którą miał dwóch synów – Eldara i Gieorgija, którzy podobnie jak ojciec zostali reżyserami filmowi.

</doc>
<doc id="4193998" url="https://pl.wikipedia.org/wiki?curid=4193998" title="Wiera Kaszczejewa">
Wiera Kaszczejewa

Wiera Siergiejewna Kaszczejewa (ur. 15 września 1922 w Pietrowce w Kraju Ałtajskim, zm. 20 maja 1975) – radziecka żołnierka, sanitariuszka, Bohater Związku Radzieckiego.
Życiorys.
Pochodziła z rosyjskiej rodziny chłopskiej z Ałtaju. Ukończyła siedem klas szkoły podstawowej, a w 1941 także kursy sanitariuszek w Barnaule. W roku następnym powołana do służby w Armii Czerwonej. Była instruktorem sanitarnym w 120 gwardyjskim pułku piechoty 39 gwardyjskiej dywizji strzeleckiej 8 Gwardyjskiej Armii. 12 sierpnia 1943 odznaczona medalem za Odwagę, zaś 30 sierpnia 1943 orderem Czerwonej Gwiazdy. W październiku 1943 w stopniu starszego sierżanta jako jedna z pierwszych brała udział w forsowaniu Dniepru na południe od Dniepropetrowska. Została wówczas ciężko ranna. 
W końcu stycznia 1944 otrzymała medal Za Zasługi Bojowe. 22 lutego 1944 został jej nadany tytuł Bohatera Związku Radzieckiego z równoczesnym wręczeniem Orderu Lenina i Złotej Gwiazdy za wzorowe wypełnienie zadań bojowych oraz heroizm i męstwo na polu bitwy. W tym samym roku została przyjęta do Komunistycznej Partii Związku Radzieckiego i zdemobilizowana w stopniu lejtnanta służby medycznej. 
W 1948 ukończyła w Barnaule szkołę felczersko-akuszerską. Od 1953 mieszkała w Birze w Żydowskim Obwodzie Autonomicznym, pracując jako kierowniczka żłobka i przewodnicząca rady wiejskiej. W 1973 r. przeprowadziła się do Apszeronska i pracowała tam w charakterze felczerki. 
Również w 1973 została nagrodzona Medalem Florence Nightingale za poświęcenie przy ratowaniu rannych w wyjątkowo trudnych warunkach na polu bitwy.
W 1975 r. zginęła w wypadku samochodowym. Została pochowana w Apszerońsku.

</doc>
<doc id="4193999" url="https://pl.wikipedia.org/wiki?curid=4193999" title="Guillermo Afable">
Guillermo Afable

Guillermo Dela Vega Afable (ur. 3 kwietnia 1951 w Davao) – filipiński duchowny rzymskokatolicki, od 2003 biskup Digos.
Życiorys.
Święcenia kapłańskie przyjął 24 kwietnia 1976 i został inkardynowany do archidiecezji Davao. Po dwóch latach pracy jako wikariusz parafii katedralnej został rektorem miejscowego seminarium. W latach 1980-1985
studiował prawo kanoniczne na rzymskim Angelicum i liturgikę na Anselmianum. W 1985 powrócił do kraju i rok później został dyrektorem archidiecezjalnego Centrum Liturgicznego. W latach 1992-1995 był misjonarzem na Wyspach Salomona. Po powrocie do Davao został dyrektorem diecezjalnego centrum medialnego, zaś dwa lata później otrzymał nominację na wikariusza generalnego archidiecezji.
Episkopat.
21 kwietnia 2001 papież Jan Paweł II mianował go biskupem pomocniczym archidiecezji Davao i biskupem tytularnym "Vadesi". Sakry biskupiej udzielił mu 12 lipca tegoż roku ówczesny nuncjusz apostolski na Filipinach, abp Antonio Franco.
24 kwietnia 2002 został mianowany biskupem koadiutorem Digos. Rządy w archidiecezji objął 11 lutego 2003.

</doc>
<doc id="4194001" url="https://pl.wikipedia.org/wiki?curid=4194001" title="Puchar Króla (2017/2018)">
Puchar Króla (2017/2018)

Puchar Króla 2017/2018 – 114. edycja Pucharu Króla. Rozgrywki rozpoczęły się 30 sierpnia 2017 i zakończyły się finałem rozgrywanym 21 kwietnia 2018 na Wanda Metropolitano w Madrycie. W finale spotkały się FC Barcelona i Sevilla FC. FC Barcelona obroniła tytuł z poprzedniego sezonu.
Zakwalifikowane drużyny.
Poniższe drużyny zakwalifikowały się do udziału w Copa del Rey 2017/2018:
20 drużyn z Primera División (2016/2017):
21 zespołów z Segunda División (2016/2017):
24 zespoły z Segunda División B (2016/2017). Zespoły z pięciu najlepszych miejsc z czterech grup (oprócz drużyn rezerw) oraz pięć drużyn z największą liczbą punktów (nie wliczając drużyn rezerw):
18 drużyn z Tercera División (2016/17). Zwycięzcy każdej z osiemnastu grup (oprócz drużyn rezerw):
1/16 finału.
Pierwsze mecze rozgrywane były pomiędzy 24, a 26 października 2017 roku, natomiast rewanże pomiędzy 28, a 30 listopada 2017 roku.
1/8 finału.
Pierwsze mecze rozgrywane były 3 i 4 stycznia 2018 roku, natomiast rewanże pomiędzy 9, a 11 stycznia 2018 roku.
1/4 finału.
Pierwsze mecze rozgrywane były 17 i 18 stycznia 2018 roku, natomiast rewanże pomiędzy 23, a 25 stycznia 2018 roku.
1/2 finału.
Pierwsze mecze rozgrywane były 31 stycznia i 1 lutego 2018 roku, natomiast rewanże 7 i 8 lutego 2018 roku.

</doc>
<doc id="4194002" url="https://pl.wikipedia.org/wiki?curid=4194002" title="Philipp Funk">
Philipp Funk

Philipp Funk (ur. 26 czerwca 1884 w Wasseralfingen koło Aalen; zm. 14 stycznia 1937 we Fryburgu Bryzgowijskim) – niemiecki historyk i publicysta, wykładowca w Państwowej Akademii w Braniewie, na Uniwersytecie w Monachium i na Uniwersytecie we Fryburgu Bryzgowijskim, profesor literatury i historii powszechnej.
Życiorys.
Philipp Funk urodził się jako syn odlewnika żelaza Georga Funka i Philippine Funk, z domu Hauser. Już w wieku 17 lat był zafascynowany badaniami gеnealogicznymi – badał rodowody rodzin rzemieślniczych do początku XVII wieku. Od 1896 uczęszczał do szkoły świeckiej w Rottenburgu am Neckar, a od 1899 do gimnazjum w Ehingen, gdzie w 1903 roku zdał maturę. W tym samym roku wstąpił do konwiktu teologicznego i rozpoczął studia filozofii, historii, historii sztuki i teologii katolickiej na Uniwersytecie w Tybindze. Tam jego nauczycielem był m.in. Georg von Belov. Philipp Funk założył wraz ze Eugenem Mackem, Josephem Eberle, Alfonsem Heilmannem oraz Hermannem Hefele stowarzyszenie teologiczne "Graal" (1905). Był również członkiem stowarzyszenia teologicznego Guelfia. W 1907 roku złożył egzamin państwowy z teologii i 8 października wstąpił do seminarium duchownego w Rottenburgu. Już jako student pracował w czasopiśmie Reformkatholizismus Renaissance. W artykule z kwietnia 1906 (tom 7, 1906, s. 202-211) krytykował metody naukowe tybińskiego egzegety Johannesa von Belsera (1850-1916). W innym opracowaniu podawał w wątpliwość historyczność Ewangelii św. Jana, a także użył pojęcia "legendy" w odniesieniu do tekstów w Piśmie Świętym (tom 7, 1906, s. 645-654, 710-717). W rezultacie na rok przed ukończeniem seminarium jego święcenia zostały wstrzymane, w końcu 1907 wystąpił z seminarium.
Kontynuował studia z zakresu historii w Tybindze i Monachium, i w lipcu 1908 roku uzyskał stopień doktora w Tybindze na podstawie rozprawy z zakresu nauk filozoficznych na temat Jacques’a de Vitry. 26 listopada 1908 roku ponownie wstąpił do seminarium w Rottenburgu. Już po miesiącu jednak opuścił je definitywnie, po tym jak nie chciał uznać encykliki papieskiej "Pascendi". Następnie zajął się twórczością pisarską. Od marca 1909 pracował nad historycznym Atlasem Bawarii jako pracownik naukowy komisji historycznej przy Bawarskiej Akademii Nauk. Od 1 października 1909 do 30 września 1910 był bibliotekarzem pomocniczym w bibliotece miejskiej w Szczecinie u Erwina Ackerknechta. Już na początku 1910 roku pracował jako wydawca i redaktor modernistycznego tygodnika "Das Neue Jahrhundert", który następnie w latach 1915 i 1916 ukazywał się pod tytułem pod tytułem "Freie-Deutsche Blätter". W sierpniu 1910 wystąpił jako przedstawiciel niemieckich modernistów na światowym kongresie wolnego chrześcijaństwa i postępu w Berlinie, a w 1913 w Paryżu. W 1913 wydał zbiór esejów "Von der Kirche des Geistes"; książka została umieszczona w 1915 w Indeksie ksiąg zakazanych.
Wkrótce po rozpoczęciu I wojny światowej zgłosił się na sanitariusza do wojska. Następnie pisał raporty wojskowe, a od 1916 do 1917 roku pracował w dziale politycznym Generalnego Gubernatorstwa Belgii w Brukseli. W 1917 i 1918 roku pracował w dziale cenzury wydziału politycznego w Bukareszcie. Po wojnie pracował od 1918 do 1919 jako kierownik działu polityki kulturalnej i zagranicznej w gazecie popołudniowej w Monachium. W latach 1920–1926 pracował w wydawnictwie Kösel-Pustet w Monachium, w latach 1921–1926 był konsultantem historycznym  czasopisma "Hochland", a w latach 1921–1924 redaktorem dodatku literackiego Kuriera Bawarskiego. W 1926 uzyskał stopień doktora habilitowanego; habilitację przygotował pod kierunkiem prof. Heinricha Güntera. Przez krótki czas był privatdozentem na Uniwersytecie w Monachium, i jeszcze w tym samym roku został mianowany profesorem literatury i historii powszechnej w Państwowej Akademii w Braniewie w Prusach Wschodnich. Tam nauczył się języka polskiego, aby móc studiować materiały źródłowe. W 1929 został mianowany profesorem zwyczajnym historii średniowiecznej nowożytnej na Uniwersytecie we Fryburgu Bryzgowijskim. W 1935 roku został kierownikiem historycznego instytutu państwowego Monumenta Germaniae Historica i w 1936 roku wszedł w skład komisji historyków Niemiec.
Philipp Funk zajmował się w swoich badaniach historią pobożności społeczeństwa Europy Zachodniej, a także problematyką Geistesgeschichte w XIX wieku. Był także członkiem Badeńskiej Komisji Historycznej, Görres-Gesellschaft, przez pewien czas był w Bawarskiej Partii Ludowej. Zmarł nagle 14 stycznia 1937, został pochowany 17 stycznia w Wasseralfingen. Jego spuścizna naukowa znajduje się w archiwum Uniwersytetu we Fryburgu Bryzgowijskim.

</doc>
<doc id="4194003" url="https://pl.wikipedia.org/wiki?curid=4194003" title="Nato Wacznadze">
Nato Wacznadze

Nato Wacznadze, właściwie Natalja Gieorgijewna Andronikowa (ros. Нато Вачнадзе (Наталья Георгиевна Андроникова), gruz. ნატო ვაჩნაძე (გიორგის ასული ვაჩნაძე); ur. 14 czerwca 1904 w Warszawie, zm. 14 czerwca 1953 w Zugdidi) – radziecka i gruzińska aktorka filmowa.
Od 1919 pracowała w fabryce Prometej i innych przedsiębiorstwach w Gruzji, później została nauczycielką muzyki. Po tym, gdy dostrzegł ją reżyser filmowy Hambarcum Beknazarian (Amo Bek-Nazarow), który zaproponował jej od razu dwie role filmowe, została aktorką. Początkowo grała w niemych filmach. Była jedną z pierwszych gwiazd radzieckiego ekranu. W 1935 otrzymała tytuł Zasłużonej Artystki RFSRR, a w 1941 Ludowej Artystki Gruzji oraz Nagrodę Stalinowską II stopnia. Jej mężem był reżyser Nikołaj Szengiełaja, z którym miała dwóch synów – Eldara i Gieorgija, którzy podobnie jak ojciec zostali reżyserami filmowi. Zginęła w katastrofie lotniczej.

</doc>
<doc id="4194004" url="https://pl.wikipedia.org/wiki?curid=4194004" title="Flemming Serritslev">
Flemming Serritslev

Flemming Serritslev (ur. 17 lutego 1947 w Kopenhadze) – duński piłkarz i trener, występujący w czasie kariery zawodniczej na pozycji obrońcy, reprezentant kraju w latach 1970–1976. W latach 2000–2006 trenował młodzieżową kadrę Danii, a w latach 2009–2010 młodzieżową kadrę Armenii. W 2015 został selekcjonerem reprezentacji narodowej Papui-Nowej Gwinei.
Kariera piłkarza.
Większą część swej kariery spędził w Vejle Boldklub. Przyczynił się do największych sukcesów klubu, zdobywając trzykrotnie mistrzostwo Danii w latach 1971, 1972 i 1978, wicemistrzostwo w 1974 r. oraz trzykrotnie Puchar Danii w latach 1972, 1975 i 1977. W związku z tym w latach 1972–1973 wystąpił w sześciu meczach Pucharu Europy Mistrzów Klubowych, poprzedniku obecnej Ligi Mistrzów. Zadebiutował w tych rozgrywkach 13 września 1972 r. w meczu przeciw belgijskiemu RSC Anderlecht. Dla Vejle Boldklub rozegrał łącznie 267 meczów. Pomiędzy 1970 i 1976 r. rozegrał trzy mecze w reprezentacji Danii.
W 1978 r. przeszedł do Kolding IF i po roku zakończył karierę zawodnika.
Kariera trenerska.
W 1981 r. rozpoczął trenowanie Ikast Forenede Sportsklubber, a w 1986 r. Kolding IF. Rok później trenował już Boldklubben 1909 z Odense, który wprowadził w 1990 r. do najwyższej ligi duńskiej. Pracę tam zakończył w 1992 r., zostając asystentem trenera reprezentacji Danii. W roku 2000 stał się trenerem młodzieżowej reprezentacji Danii, prowadząc ją do 2006 r. W tym roku powrócił do swego rodzimego Vejle Boldklub jako dyrektor sportowy. Nieporozumienia z zarządem klubu doprowadziły do jego opuszczenia po sześciu miesiącach pracy.
W 2008 został trenerem nigeryjskiej drużyny Nasarawa United. Rok później objął młodzieżową kadrę Armenii. W lipcu 2010 r. został dyrektorem technicznym irańskiego klubu Mes Kerman, jednocześnie będąc trenerem drugiego składu tej drużyny. W 2011 r. po odejściu Samada Marfaviego, został wyznaczony na tymczasowego trenera pierwszej drużyny, lecz został zastąpiony przez Miroslava Blaževicia zanim zdążył poprowadzić ją w jakimkolwiek meczu.
23 listopada 2015 r. został selekcjonerem drużyny narodowej Papui-Nowej Gwinei. Doprowadził ją do pierwszego w historii półfinału Pucharu Narodów Oceanii w piłce nożnej, rozegranego 8 czerwca 2016 r., w którym Papua pokonała Wyspy Salomona, by 11 czerwca w finale przegrać z Nową Zelandią dopiero po serii rzutów karnych. W eliminacjach do mistrzostw świata w 2018 r. reprezentacja Papui-Nowej Gwinei nie weszła do finału, kończąc je na trzeciej rundzie.

</doc>
<doc id="4194005" url="https://pl.wikipedia.org/wiki?curid=4194005" title="Natalja Andronikowa">
Natalja Andronikowa



</doc>
<doc id="4194006" url="https://pl.wikipedia.org/wiki?curid=4194006" title="Nata Wacznadze">
Nata Wacznadze



</doc>
<doc id="4194009" url="https://pl.wikipedia.org/wiki?curid=4194009" title="Hamid Zare">
Hamid Zare

Hamid Zare (pers. حمید زارع; ur. 22 grudnia 1987) – irański zapaśnik walczący w stylu klasycznym. Zajął siódme miejsce na mistrzostwach Azji w 2012. Dziesiąty w Pucharze Świata w 2013 i trzynasty w 2011 roku.

</doc>
<doc id="4194010" url="https://pl.wikipedia.org/wiki?curid=4194010" title="Brehonowie">
Brehonowie

Brehonowie – starożytni i średniowieczni interpretatorzy prawa w Irlandii, z czasem pełniący także funkcje sędziów.
Charakterystyka.
Odpowiadali oni za przechowanie i przekazanie kolejnym pokoleniom niepisanego i rodzimego prawa. Jako depozytariusze ustnej tradycji prawnej trudnili się objaśnianiem tych przepisów oraz służyli jako doradcy w czasie sądów sprawowanych przez władców. Rekrutowali się spośród druidów lub bardów. Na ich pozycję i zajmowane miejsce w społeczeństwie nie wpłynęły negatywnie ani przyjęcie chrześcijaństwa, ani podbój angielski. Mając wiedzę i umiejętności, które nie były powszechne, posiadali uprzywilejowane miejsce w społeczeństwie. Przetrwali do końca XVI w.
Znaczenie.
Proces spisywania praw w Irlandii zaczął się po przyjęciu chrześcijaństwa w VI w., co przyczyniło się do powstania tzw. prawa irlandzkiego (Brehon Law). Prawo brehonów było niezależne od woli władcy, nie podlegało również wpływom zewnętrznym. Dopiero podbój normański spowodował, że rodzima tradycja prawna zaczęła ustępować nowym przepisom, lecz postępowało to bardzo opornie i upadła dopiero w XVI w. bądź na początku XVII w.

</doc>
<doc id="4194012" url="https://pl.wikipedia.org/wiki?curid=4194012" title="Julito Cortes">
Julito Cortes

Julito Buhisan Cortes (ur. 4 lipca 1956 w Parañaque) – filipiński duchowny rzymskokatolicki, od 2013 biskup Dumaguete.
Życiorys.
Studia i prezbiterat.
Wstąpił do seminarium w Cebu City i tam rozpoczął studia filozoficzne. Odbył studia teologiczne na manilskim Uniwersytecie św. Tomasza, które ukończył w 1982 z tytułem licencjata. Ponadto doktoryzował się z teologii dogmatycznej na rzymskim Angelicum.
Święcenia prezbiteratu otrzymał 24 października 1980 i został inkardynowany do diecezji Dumaguete. Pracował przede wszystkim w miejscowym seminarium, gdzie pełnił funkcje prefekta studiów (1981-1983), dziekana (1983-1985) oraz rektora (1989-1996). W 1989 został wikariuszem generalnym diecezji, zaś w latach 1990-1992 był także koordynatorem przygotowań i przebiegu pierwszego synodu diecezjalnego. W 1996 otrzymał nominację na proboszcza w Bacong. W latach 2000-2001 był tymczasowym administratorem diecezji.
Episkopat.
24 października 2001 papież Jan Paweł II mianował go biskupem pomocniczym archidiecezji Cebu i przydzielił mu stolicę tytularną "Severiana". Sakry biskupiej udzielił mu 8 stycznia 2002 ówczesny arcybiskup Cebu, kard. Ricardo Vidal. Jednocześnie kard. Vidal mianował go proboszczem parafii Różańca Świętego w Cebu. W latach 2004-2013 był przewodniczącym archidiecezjalnej komisji ds. formacji.
28 września 2013 papież Franciszek mianował go biskupem Domaguete. Rządy w diecezji objął 5 grudnia 2013.

</doc>
<doc id="4194014" url="https://pl.wikipedia.org/wiki?curid=4194014" title="Iwajło Syjkow">
Iwajło Syjkow

Iwajło Syjkow (bułg. Ивайло Съйков; ur. 29 sierpnia 1989) – bułgarski zapaśnik walczący w stylu klasycznym. Zajął trzynaste miejsce w Pucharze Świata w 2011. Wicemistrz Europy juniorów w 2009 roku.

</doc>
<doc id="4194016" url="https://pl.wikipedia.org/wiki?curid=4194016" title="III Rzesza Niemiecka">
III Rzesza Niemiecka



</doc>
<doc id="4194017" url="https://pl.wikipedia.org/wiki?curid=4194017" title="Hosea Linge">
Hosea Linge

Hosea Linge, właściwie Ligeremaluoga (ur. 1890 w Kono, na wyspie Nowa Irlandia, zm. 1975) – pastor metodystów, autor pierwszej książki wydanej w Papui-Nowej Gwinei. Autobiografia, napisana w lingua franca, w języku kuanua, została przetłumaczona na język angielski przez Ellę Collins, australijską nauczycielkę misjonarską i opublikowana w 1932.
Życiorys.
Ligeremaluoga urodził się około 1890 w małej wiosce Kono na wyspie Nowa Irlandia, w Archipelagu Bismarcka. Przeznaczony był na wodza swojego plemienia. Losy jego zmieniły się wraz z przybyciem misjonarzy metodystów, na czele z wielebnym George’em Brownem, do Port Hunter na Wyspie Księcia Yorku (Duke of York Island) w 1875. Stał się jednym z pierwszych nawróconych i naśladowców. Edukację rozpoczął w wiejskiej szkole w Pinikidu, na wschodnim wybrzeżu. We wrześniu 1911 został ochrzczony i otrzymał nowe imię, Osea, na pamiątkę jego nauczyciela z Fidżi, Osea Naivalu, który w tym czasie zmarł. Odtąd znany był jako Osea lub Hosea Linge. 
Przez kolejnych pięć lat pobierał naukę w George Brown College na Wyspie Księcia Yorku. Szkoła ta rozpoczęła działalność w 1900, w 1927 została przeniesiona do Vunairima na wyspie Nowa Brytania. Po jej ukończeniu, jako nauczyciel został wysłany do Omo, w pobliżu Kavieng, gdzie poznał swoją pierwszą żonę, Anasain Pisig. Pobrali się w 1921. Po kilku latach jako nauczyciel, Hosea powrócił do George Brown College w Watnabara jako instruktor.
W 1930, podczas operacji w szpitalu metodystów, zmarła żona Hosea w wyniku czego popadł w depresję. Australijska misjonarka Ella Collins poradziła mu, aby w ramach terapii zaczął spisywać swoje doświadczenia. W swojej autobiografii pisał o życiu w Kono i doświadczeniu misyjnym. O sobie pisał jako o prostym mieszkańcu wyspiarskiej wioski, uczniu i nauczycielu. Autobiografia została przetłumaczona i opublikowana w 1932, w Melbourne przez F.E. Cheshire, jako "Erstwhile Savage: An Account of the Life of Ligeremaluoga".
W 1938 ponownie ożenił się z Rodi Mangin. Para mieszkała razem do końca życia. W 1941 został wyświęcony na pastora metodystów i wyznaczono mu rodzinny obwód Pinikidu. W styczniu 1957 nowo wybudowany kościół w Kimadan został nazwany na jego cześć Reverend Hosea Linge Church. W 1961 wycofał się z pełnoetatowych obowiązków, jednak do śmierci w 1975 poświęcił się kościołowi i edukacji. Przeżył erupcję wulkanu Rabaul w 1937 i lata II wojny światowej. Doświadczenia z tego okresu zawarł w drugiej książce "The Offering Fit for a King", napisanej w 1972, przetłumaczonej przez Nevilla Trelfalla i opublikowanej w 1978 przez Toksave Buk w Rabaul.
Spuścizna Ligeremaluogi żyje dzięki jego synowi, Davidowi Linge’owi. Syn rozpoczął studia biologiczne na założonym w 1965 University of Papua New Guinea, gdzie jako pierwszy uzyskał tytuł doktora nauk biologicznych. Po kilku latach nauczania biologii na macierzystym uniwersytecie, dr Linge postanowił rozpocząć karierę medyczną. Wrócił do klasy jako student w Medical School, gdzie uzyskał licencjat, magistra i doktora medycyny. Dr David Linge obecnie wykłada nauki medyczne na School of Medicine nas Health Sciences na UPNG.
Krytyka.
Ulli Beier, niemiecki redaktor, pisarz i uczony, który odegrał pionierską rolę w rozwijaniu literatury, dramatów i poezji w Papui-Nowej Gwinei, w artykule dla „The Hudson Review” "Literature in New Guinea", opublikowanym w 1971, skrytykował Ligeremaluogę, zarzucając mu całkowite odrzucenie obyczajów plemiennych, ślepą akceptację australijskiego paternalizmu i chrześcijaństwa. Naprzeciw niego stawia Alberta Maori Kiki, reprezentującego niezależnego ducha tradycji papuańskich.
Wyraził pogląd, że to nacjonalizm był przede wszystkim odpowiedzialny za inspirowanie rodzimej ekspresji twórczej i zaufania, które zostało podważone przez szybkość, z jaką europejska władza i administracja wkroczyły do Papui-Nowej Gwinei. Kiki wydał w 1968 autobiografię, którą Beier uznaje za pierwszą papuańską książkę, a Maori Kiki za pierwszego prawdziwego papuańskiego autora.

</doc>
<doc id="4194019" url="https://pl.wikipedia.org/wiki?curid=4194019" title="Rumen Sawczew">
Rumen Sawczew

Rumen Sawczew (bg. Румен Савчев; ur. 29 sierpnia 1989) – bułgarski zapaśnik walczący w stylu klasycznym. Zajął szesnaste miejsce na mistrzostwach świata w 2019. Jedenasty w Pucharze Świata w 2011 i 2013; trzynasty w 2012 roku.

</doc>
<doc id="4194024" url="https://pl.wikipedia.org/wiki?curid=4194024" title="Zofia Lewakowska">
Zofia Lewakowska

Zofia Lewakowska, także Zofja Lewakowska, swoje prace sygnowała też jako "Z. Lewakowska" (ur. 1892 we Lwowie (?), zm. 6 sierpnia 1950 w Szczecinie – polska dziennikarka, redaktorka i tłumaczka literatury francuskiej.
Życiorys.
Pochodziła ze Lwowa. Po przeniesieniu się do Krakowa, najpierw pracowała jako redaktorka w "Gońcu Krakowskim". W owym czasie zajmowała się także tłumaczeniem literatury francuskojęzycznej.
Potem przeniosła się do "Ilustrowanego Kuriera Codziennego", gdzie prowadziła dział kobiecy, któ­remu poświęcona była całostronicowa wkładka "Kurier Kobiecy", ukazująca się raz w tygodniu.
Był to pierwszy tego typu cotygodniowy dodatek w polskiej prasie i niemal od razu zyskał ogromną popularność, wypierając z rynku wiele ukazujących się regularnie wydawnictw modowych czy poradnikowych.
Według opisu poety Jalu Kurka, redaktorka Zofia Lewakowska była to:
W owym czasie była już znaną i cenioną krakowską dziennikarką i brała udział w wielu spotkaniach i rozmowach z wybitnymi polskimi i zagranicznymi przedstawicielkami świata kultury i polityki (m.in. z austriacką śpiewaczką operetkową Mią Handel, polską śpiewaczką Jadwigą Lachowską, szwajcarską działaczką feministyczną Emilie'ą Gourd, polską aktorką teatralną Wandą Siemaszkową, czy też włoską śpiewaczką operową, pochodzenia rosyjskiego Xenią Belmas).
Jej pracę dziennikarską przerwała II wojna światowa, a po woj­nie nie zajmowała się już pracą zawodową. W 1950 r. przebywała u siostry - Jadwigi Miczyńskiej w Szczecinie. Tamże w drodze na koncert Ewy Bandrowskiej-Turskiej wpadła pod tramwaj. Zmarła w szpitalu następnego dnia - 6 sierpnia 1950 r. na skutek obrażeń wewnętrznych.
Należała do grona najbliższych przyjaciół malarza Wlastimila Hofmana i jego żony Ady, często odwiedzała ich w krakowskim domu, a potem także w Szklarskiej Porębie. Była autorką artykułów o twórczości Hofmana i wielbicielką jego obrazów.
Przekłady.
Przełożyła na język polski m.in.:

</doc>
<doc id="4194029" url="https://pl.wikipedia.org/wiki?curid=4194029" title="Osadniki">
Osadniki



</doc>
<doc id="4194032" url="https://pl.wikipedia.org/wiki?curid=4194032" title="Ignite (zespół)">
Ignite (zespół)



</doc>
<doc id="4194033" url="https://pl.wikipedia.org/wiki?curid=4194033" title="Álvaro Efrén Rincón Rojas">
Álvaro Efrén Rincón Rojas

Alvaro Efrén Rincón Rojas CSsR (ur. 14 kwietnia 1933 w Calvario) – kolumbijski duchowny katolicki, wikariusz apostolski Puerto Carreño w latach 2000-2010.
Życiorys.
Święcenia kapłańskie przyjął 25 kwietnia 1962.
Episkopat.
22 grudnia 1999 roku został mianowany przez papieża Jana Pawła II pierwszym wikariuszem apostolskim Puerto Carreño, ze stolicą tytularną "Bettonium". Sakry biskupiej udzielił mu 24 marca następnego roku ówczesny nuncjusz apostolski w Kolumbii, abp Beniamino Stella.
10 czerwca 2010 przeszedł na emeryturę.

</doc>
<doc id="4194034" url="https://pl.wikipedia.org/wiki?curid=4194034" title="Korona królów (telenowela historyczna)">
Korona królów (telenowela historyczna)



</doc>
<doc id="4194035" url="https://pl.wikipedia.org/wiki?curid=4194035" title="Dennis Novikov">
Dennis Novikov

Dennis Novikov (ur. 6 listopada 1993 w Moskwie) – amerykański tenisista pochodzenia rosyjskiego.
Kariera tenisowa.
Zawodowym tenisistą jest od 2013 roku.
W grze pojedynczej wygrał trzy turnieje o randze ATP Challenger Tour i osiem w konkurencji gry podwójnej.
W lipcu 2015 zdobył brązowy medal w singlu podczas igrzysk panamerykańskich w Toronto.
W rankingu gry pojedynczej najwyżej był na 119. miejscu (15 sierpnia 2016), a w klasyfikacji gry podwójnej na 138. pozycji (10 kwietnia 2017).

</doc>
<doc id="4194039" url="https://pl.wikipedia.org/wiki?curid=4194039" title="Jiri Drahos">
Jiri Drahos



</doc>
<doc id="4194040" url="https://pl.wikipedia.org/wiki?curid=4194040" title="Roberto Maytín">
Roberto Maytín

Roberto Maytín (ur. 2 stycznia 1989 w Valencii) – wenezuelski tenisista, reprezentant kraju w Pucharze Davisa.
Kariera tenisowa.
Zawodowym tenisistą został w 2004 roku.
Maytín to tenisista startujący głównie w turniejach gry podwójnej. Wygrał czternaście imprez rangi ATP Challenger Tour. W cyklu ATP World Tour osiągnął jeden finał, w sezonie 2017 w Los Cabos.
Maytín zdobył brązowy medal podczas igrzysk Ameryki Środkowej i Karaibów w Veracruz w 2014 roku w zawodach gry podwójnej i drużynowej. Podczas igrzysk Ameryki Południowej w 2018 roku w Villa Tunari został złotym medalistą w grze mieszanej. W 2007 roku po raz pierwszy wystąpił w reprezentacji Wenezueli w Pucharze Davisa.
Zmagał się z rakiem jąder. W 2021 roku został zdyskwalifikowany na 14 lat i ukarany grzywną za złamanie przepisów antykorupcyjnych i udział w ustawianiu wyników meczów.
W rankingu gry pojedynczej Maytín najwyżej był na 643. miejscu (3 listopada 2008), a w klasyfikacji gry podwójnej na 86. pozycji (15 czerwca 2015).

</doc>
<doc id="4194041" url="https://pl.wikipedia.org/wiki?curid=4194041" title="Roberto Maytin">
Roberto Maytin



</doc>
<doc id="4194044" url="https://pl.wikipedia.org/wiki?curid=4194044" title="Zasłonak anyżkowy">
Zasłonak anyżkowy

Zasłonak anyżkowy ("Calonarius odorifer" (Britzelm.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Calonarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1885 r. Max Britzelmayr, nadając mu nazwę "Cortinarius odorifer". Obecną nazwę nadali mu Tuula Niskanen i Kare Liimatainen w 2022 r.
Synonimy:
Nazwę polską nadał Andrzej Nespiak w 1975 r. Jest niespójna z aktualną nazwą naukową.
Morfologia.
Średnica 5–11 cm, początkowo półkulisty, potem płasko łukowaty, w końcu wgłębiony na środku. Brzeg długo podwinięty. Podczas wilgotnej pogody jest śliski, podczas suchej błyszczący. Powierzchnia naga, gładka, przy brzegu początkowo siwo żółtozielonkawa, potem oliwkowobrązowa, na środku pomarańczowa, czerwonawa, brązowa lub miedziowa.
Przyrośnięte, początkowo chromowo żółte, potem żółtozielonkawe, w końcu oliwkowobrązowe.
Wysokość 4–7 cm, grubość 1–2 cm, walcowaty, w podstawie z wyraźną bulwą o średnicy do 3,5 cm. Powierzchnia początkowo żółtozielonkawa, potem brązowawa, u podstawy czerwonobrązowa. Pokryty jest podłużnie przylegającymi, rdzawymi włókienkami. Zasnówka bladożółtawa.
Jasno żółtozielonkawy z silnym anyżowym zapachem. Zapach ten utrzymuje się nawet w ususzonych owocnikach. W reakcji z KOH zmienia barwę na różowo brązową.
Włóknisty naskórek zbudowany z grubej warstwy silnie żelowanych i septowanych strzępek z zielonym, wewnątrzkomórkowym pigmentem. Na ostrzach blaszek występują komórki podobne do bazydioli. Podstawki maczugowate, 4-zarodnikowe. Zarodniki migdałkowate lub podobne do cytryny, o silnie brodawkowatych ścianach i bardzo wyraźnym fałdzie. Mają rozmiar 9–14 × 5,5–7,5 μm (w próbkach w wodzie 9,9–12,7 × 5,9 –7,5 μm).
Morfologicznie bardzo podobny jest zasłonak miedzianogłowy ("Cortinarius orichalceus") i zasłonak słomkowożółty ("Cortinarius elegantior"). Obydwa jednak nie dają takich reakcji chemicznych. Zasłonak anyżkowy jest od nich (a także od innych morfologicznie podobnych zasłonaków) bardzo łatwy do odróżnienia po silnym anyżowym zapachu.
Występowanie i siedlisko.
Znany jest tylko w niektórych krajach Europy. W piśmiennictwie naukowym na terenie Polski do 2003 r. podano tylko 4 stanowiska (w Gorcach, Pieninach, Tatrach).
Rośnie na ziemi w górskich lasach iglastych, pod świerkami, zwłaszcza na podłożu wapiennym. Owocniki pojawiają się od sierpnia do października. W krajach Europy Południowej rośnie jednak również w lasach bukowo-jodłowych i w śródziemnomorskich lasach pod dębem ostrolistnym.
Znaczenie.
Grzyb mikoryzowy. W niektórych atlasach grzybów jest opisywany jako grzyb jadalny. Odradza się jednak zbierania zasłonaków w celach spożywczych, jest bowiem wśród nich wiele trudnych do odróżnienia i trujących gatunków.

</doc>
<doc id="4194045" url="https://pl.wikipedia.org/wiki?curid=4194045" title="Cortinarius odorifer">
Cortinarius odorifer



</doc>
<doc id="4194046" url="https://pl.wikipedia.org/wiki?curid=4194046" title="Orphinus harveyi">
Orphinus harveyi

Orphinus harveyi – gatunek chrząszcza z rodziny skórnikowatych i podrodziny Orphilinae.
Gatunek ten opisany został w 2014 roku przez Marcina Kadeja i Jiříego Hávę na podstawie pojedynczego samca. Epitet gatunkowy nadano na cześć Debory Harvey, specjalistki od ekologii chrząszczy.
Chrząszcz o owalnym, silnie wypukłym ciele długości 1,55 mm, ubarwionym jednolicie ciemnobrązowo z brązowymi odnóżami i czułkami, widocznie punktowanym, gęsto porośniętym prawie leżącym owłosieniem – na wierzchu brązowym, a na spodzie ciała brązowawym. Czułki są jedenastoczłonowe, przy czym buławkę budują dwa człony, z których pierwszy jest poprzeczny, a drugi owalny w obrysie. Głębokie rowki na czułki obejmują większą część hypomeronu. Boczne krawędzie i przednie kąty przedplecza są niewidoczne od góry. Na pokrywach punktowanie jest tylko nieco większe niż na przedpleczu. Paramery samca są U-kształtne. Jego prącie jest w widoku przednim proste, a w widoku bocznym wyraźnie zakrzywione w części nasadowej ponad apodemami.
Owad endemiczny dla Papui-Nowej Gwinei, znany wyłącznie z prowincji Madang.

</doc>
<doc id="4194048" url="https://pl.wikipedia.org/wiki?curid=4194048" title="Gabriel Karnkowski (zm. 1667)">
Gabriel Karnkowski (zm. 1667)

Gabriel Karnkowski herbu Junosza (zm. w 1667 roku w Kłodawie) – kasztelan raciąski w 1664 roku.
Syn kasztelana wyszogrodzkiego Stanisława i Anny Łużeckiej. Jako senator wziął udział w sejmie zwyczajnym 1664/1665 roku. Podpisał elekcję Jana II Kazimierza Wazy.
Był fundatorem drugiego kościoła w Sikorzu.

</doc>
<doc id="4194049" url="https://pl.wikipedia.org/wiki?curid=4194049" title="Gabriel Karnkowski">
Gabriel Karnkowski



</doc>
<doc id="4194050" url="https://pl.wikipedia.org/wiki?curid=4194050" title="Sudirman (góry)">
Sudirman (góry)

Sudirman (indonez. "Pegunungan Sudirman," dawniej Góry Nassau) – zachodnie pasmo Gór Śnieżnych w indonezyjskiej prowincji Papua na Nowej Gwinei. Rozciąga się na zachód od pasma Jayawijaya (wschodnia część Gór Śnieżnych) w Górach Centralnych Jego długość wynosi 320 km. Najwyższym szczytem jest Puncak Jaya (4884 m n.p.m.), będący zarazem najwyższym szczytem Australii i Oceanii.

</doc>
<doc id="4194052" url="https://pl.wikipedia.org/wiki?curid=4194052" title="Antonini Čulina">
Antonini Čulina

Antonini Čulina (ur. 27 stycznia 1992 w Zadarze) – chorwacki piłkarz występujący na pozycji pomocnika w klubie Hapoel Afula F.C.

</doc>
<doc id="4194054" url="https://pl.wikipedia.org/wiki?curid=4194054" title="Cichawka (dopływ Stradomki)">
Cichawka (dopływ Stradomki)



</doc>
<doc id="4194056" url="https://pl.wikipedia.org/wiki?curid=4194056" title="Vincent Mojwok Nyiker">
Vincent Mojwok Nyiker

Vincent Mojwok Nyiker (ur. 25 stycznia 1933 w Atigo-Tonga, zm. 5 stycznia 2018 w Chartumie) – południowosudański duchowny katolicki, biskup diecezjalny Malakalu w latach 1979–2009.
Życiorys.
Święcenia kapłańskie otrzymał 21 lipca 1963.
15 marca 1979 papież Jan Paweł II mianował go biskupem diecezjalnym Malakalu. 27 maja tego samego roku z rąk papieża przyjął sakrę biskupią. 16 maja 2009, ze względu na wiek, złożył rezygnację z zajmowanej funkcji na ręce papieża Benedykta XVI.
Zmarł 5 stycznia 2018.

</doc>
<doc id="4194060" url="https://pl.wikipedia.org/wiki?curid=4194060" title="Witold Wolf">
Witold Wolf

Witold Wolff (zm. 17 listopada 1946 w Warszawie) – polski dziennikarz prasowy.
Podczas okupacji niemieckiej w trakcie II wojny światowej i w powstaniu warszawskim wraz z Anetą Rutkowską-Wolf redagował „Nowy Dzień” (podtytuł: „Popołudniowe Pismo Codzienne”). Po wojnie zastępca redaktora naczelnego „Expressu Wieczornego”.
Pochowany 21 listopada 1946 na cmentarzu Powązkowskim w Warszawie.
Uchwałą Prezydium Krajowej Rady Narodowej z 26 listopada 1946 na wniosek Związku Zawodowego Dziennikarzy R. P. został pośmiertnie odznaczony Krzyżem Kawalerskim Orderu Odrodzenia Polski "za zasługi położone w dziedzinie wskrzeszenia polskiej prasy demokratycznej i wychowania młodego pokolenia dziennikarskiego".

</doc>
<doc id="4194063" url="https://pl.wikipedia.org/wiki?curid=4194063" title="Franciszek Ksawery Lubecki">
Franciszek Ksawery Lubecki



</doc>
<doc id="4194065" url="https://pl.wikipedia.org/wiki?curid=4194065" title="Druże">
Druże



</doc>
<doc id="4194066" url="https://pl.wikipedia.org/wiki?curid=4194066" title="Petersonia shelleybarkeri">
Petersonia shelleybarkeri

Petersonia shelleybarkeri – gatunek chrząszcza z rodziny bogatkowatych, podrodziny Buprestinae i plemienia Stigmoderini. Jedyny z monotypowego rodzaju Petersonia.
Gatunek ten został opisany w 2006 roku przez Ulfa Nylandera jako "Castiarina shelleybarkeri". Do nowego rodzaju "Petersonia" przeniósł go w 2007 roku Trevor J. Hawkeswood. Nazwę rodzajową nadano na cześć zoologa Magnusa Petersona.
Chrząszcz o ciele długości 22 mm i szerokości 8 mm, ku przodowi i ku tyłowi zwężonym, z wierzchu wypukłym. Głowę ma metalicznie niebieską do niebieskozielonej z zielonymi okolicami oczu i guli oraz niebieskozielonymi czułkami. Człony czułków od trzeciego do dziesiątego są podwójnie grzebieniaste, a jedenasty jest potrójnie grzebieniasty. Barwa przedplecza i tarczki jest metalicznie niebieskozielona. Przedplecze jest silnie urzeźbione, zaopatrzone w 6 wcisków na dysku, w tylnej połowie szerokie. Pokrywy są jaskrawo ciemnożółte z dwoma fioletowoczarnymi znakami: pierwszym przylegającym do ich przedniego brzegu, a drugim położonym w tylnych ⅔ ich długości i otoczonym czerwonym zabarwieniem. Brzegi boczne jak i wierzchołkowe pokryw wystają poza odwłok, a ich epipleury są zaopatrzone w wyraźne haczyki. Odnóża są metalicznie niebieskozielone. Połowa czwartego widocznego sternitu odwłoka oraz sternity od piątego do siódmego są ciemnopomarańczowe, a reszta spodu ciała metalicznie niebieskozielona. Ukośne szwy pomiędzy śródpiersiem a zapiersiem są dobrze zaznaczone.
Owad endemiczny dla Papui-Nowej Gwinei, znany wyłącznie z prowincji Morobe.

</doc>
<doc id="4194067" url="https://pl.wikipedia.org/wiki?curid=4194067" title="Zasłonak purpurowiejący">
Zasłonak purpurowiejący

Zasłonak purpurowiejący ("Thaxterogaster purpurascens" (Fr.) Niskanen &amp; Liimat.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Pozycja w klasyfikacji według Index Fungorum: "Cortinarius, Cortinariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał ten takson Elias Fries w 1821 r. jako "Agaricus obtusus". Ten sam autor w 1838 r. przeniósł go do rodzaju "Cortinarius"W 2022 r. Tuula Niskanen i Kare Liimatainen przenieśli go do rodzaju "Aureonarius".
Ma kilkanaście synonimów. Są nimi wszystkie formy i odmiany, oraz:
Nazwę polską nadał Andrzej Nespiak w 1975 r. Synonimy polskie: zasłonak purpurowiejący, odmiana mięsista. Jest niespójna z aktualną nazwą naukową.
Morfologia.
Średnica 5–11 cm, początkowo półkulisty, potem kolejno łukowaty, płasko rozpostarty, w końcu na środku płytko wklęsły. Brzeg ostry i gładki. Podczas suchej pogody powierzchnia lepka i zamszowo błyszcząca, podczas wilgotnej śliska i błyszcząca. Barwa intensywnie ochrowobrązowa do czerwonobrązowej.
Wąsko przyrośnięte, szerokie i brzuchate, początkowo niebieskofioletowe, potem brązowofioletowe. Charakterystyczną cechą jest zmiana ich barwy po uciśnięciu na czerwoną (w kolorze wina). Ostrza blaszek białawe, gładkie.
Wysokość 4–8 cm, grubość 1–1,5 cm, pełny, beczułkowaty, z bulwą o średnicy do 2,5 cm. Po uciśnięciu czerwienieje, podobnie jak kapelusz. Powierzchnia o barwie od bladofioletowej do intensywnie fioletowej z białymi włókienkami.
Cienki, białawy z niebieskim odcieniem, w górnej części trzonu niebieskofioletowy. Po przecięciu powoli czerwienieje. Zapach korzenny, smak niewyraźny.
Zarodniki elipsoidalne, lekko migdałowate, brodawkowane, o wymiarach 9–10 × 4,8–6 μm. Podstawki o wymiarach 30–35 × 7–9 μm. Na krawędzi blaszek znajdują się cienkościenne, nieregularnie butelkowate cheilocystydy o długości 20–30 μm. Wysyp zarodników brązowawy do jasnobrązowego.
Występowanie i siedlisko.
Znane są jego stanowiska w Ameryce Północnej, Europie, Korei i Japonii. W Europie jest szeroko rozprzestrzeniony; występuje od Hiszpanii przez Anglię, Islandię po około 63° szerokości geograficznej na Półwyspie Skandynawskim, brak go tylko w Europie Wschodniej. W piśmiennictwie naukowym na terenie Polski do 2003 r. podano kilka stanowisk.
Naziemny grzyb mykoryzowy. Rośnie głównie w lasach iglastych pod jodłą lub sosną, rzadziej w lasach liściastych pod bukiem.
Znaczenie.
Grzyb mikoryzowy. W niektórych atlasach grzybów jest opisywany jako grzyb jadalny. Odradza się jednak zbierania zasłonaków w celach spożywczych, jest bowiem wśród nich wiele trudnych do odróżnienia i trujących gatunków.

</doc>
<doc id="4194068" url="https://pl.wikipedia.org/wiki?curid=4194068" title="Cortinarius purpurascens">
Cortinarius purpurascens



</doc>
<doc id="4194069" url="https://pl.wikipedia.org/wiki?curid=4194069" title="Victor Ocampo">
Victor Ocampo

Victor de la Cruz Ocampo (ur. 16 marca 1952 w Angles City, zm. 16 marca 2023) – filipiński duchowny rzymskokatolicki, biskup Gumaca w latach 2015–2023.
Życiorys.
Święcenia kapłańskie przyjął 5 listopada 1977 i został inkardynowany do diecezji Balanga. Pracował głównie jako duszpasterz parafialny, był także m.in. dyrektorem kurialnego wydziału katechetycznego (1978–2002) i komisji liturgicznej (2007–2008), moderatorem Apostolatu Biblijnego (2008–2015) oraz kanclerzem kurii (2008–2015).
12 czerwca 2015 został prekonizowany biskupem Gumaca. Sakry biskupiej udzielił mu 29 sierpnia 2015 ówczesny metropolita Manili, kard. Luis Antonio Tagle.

</doc>
<doc id="4194070" url="https://pl.wikipedia.org/wiki?curid=4194070" title="Waldemar Frąckowiak">
Waldemar Frąckowiak

Waldemar Frąckowiak (ur. 1950) – polski ekonomista, profesor zwyczajny Uniwersytetu Ekonomicznego w Poznaniu.
Życiorys.
Od 1972 nauczyciel akademicki. Obecnie pełni funkcję Kierownika Katedry Inwestycji i Rynków Kapitałowych Uniwersytetu Ekonomicznego w Poznaniu. 
Ukończył Harvard University Business School w USA (1992, 1993) i regularnie wykłada na wielu znanych uniwersytetach Stanów Zjednoczonych i Europy Zachodniej. 
Członek Rady Nadzorczej Kulczyk Investments. Jeden z najbliższych współpracowników i wieloletnich doradców Jana Kulczyka. Od ponad 25 lat bierze aktywny udział w wyznaczaniu strategicznych kierunków rozwoju Grupy Kulczyk. Zasiadał w organach nadzorczych dużych organizacji gospodarczych, w tym w Radzie Nadzorczej Giełdy Papierów Wartościowych w Warszawie.
Publikacje.
Jest autorem ponad 350 opracowań naukowych (w tym 17 książek).

</doc>
<doc id="4194071" url="https://pl.wikipedia.org/wiki?curid=4194071" title="Anatolij Aleksiejew">
Anatolij Aleksiejew

Anatolij Dmitrijewicz Aleksiejew (ros. Анатолий Дмитриевич Алексеев, ur. 4 stycznia 1902 w Łomży, zm. 29 stycznia 1974 w Moskwie) – radziecki lotnik polarny, Bohater Związku Radzieckiego (1937).
Życiorys.
Od 1905 mieszkał w mieście Siergijew Posad, w 1918 skończył gimnazjum, od marca 1920 służył w Armii Czerwonej, był radzistą. W 1921 brał udział w likwidacji powstania Antonowa w guberni tambowskiej, w 1925 był instruktorem ds. radia wojskowej lotniczej szkoły lotników morskich w Sewastopolu, a 1925-1928 kierownikiem laboratorium elektrycznego Wojskowej Szkoły Specsłużb Sił Wojskowo-Powietrznych, następnie został szturmanem (nawigatorem) lotnictwa morskiego (Sił Wojskowo-Powietrznych Floty Czarnomorskiej). Latem 1928 w składzie załogi B. Czuchnowskiego uczestniczył w poszukiwaniach ekspedycji polarnej Umberto Nobile. W grudniu 1929 został starszym inżynierem Naukowo-Badawczego Instytutu Sił Wojskowo-Powietrznych, po przeniesieniu do rezerwy w maju 1930 został lotnikiem polarnym Gławsiewmorputi (Głównego Zarządu Północnej Drogi Morskiej), wiosną 1937 jako dowódca samolotu TB-3 uczestniczył w lądowaniu pierwszej dryfującej stacji naukowej „Siewiernyj Polus-1”, a 25 maja 1937 w locie z Wyspy Rudolfa na Biegun Północny (lądowanie odbyło się 17 km od celu, a biegun został ostatecznie osiągnięty 27 maja). Jesienią 1937 brał udział w poszukiwaniach załogi Zygmunta Lewoniewskiego, w 1938 kierował lotniczym oddziałem poszukującym załóg statków „Sybiriakow”, „Małygin” i „Siedow” w północnej części Morzu Łaptiewów, od 1939 ponownie służył w armii, został lotnikiem doświadczalnym fabryki samolotów nr 22 w Moskwie, wypróbowywał bombowce. Uczestniczył w wojnie z Niemcami, od czerwca do grudnia 1941 jako dowódca eskadry 432 lotniczego pułku dalekiego zasięgu, a od grudnia 1941 do lipca 1944 dowódca statku 746 lotniczego pułku dalekiego zasięgu, później ponownie został lotnikiem doświadczalnym. W czasie wojny wykonał 27 nocnych lotów bojowych, bombardując cele na głębokich tyłach wroga. W lutym 1958 został przeniesiony do rezerwy w stopniu pułkownika. Był szefem wydziału nawigacji lotniczej w Zarządzie Lotnictwa Polarnego, a od 1970 w porcie lotniczym Szeremietiewo. Został pochowany na Cmentarzu Nowodziewiczym. W 1995 pośmiertnie otrzymał honorowe obywatelstwo miasta Siergijew Posad. Jego imieniem nazwano ulicę w Krasnojarsku i górę na Antarktydzie.
Odznaczenia.
I inne.

</doc>
<doc id="4194073" url="https://pl.wikipedia.org/wiki?curid=4194073" title="Julius Tonel">
Julius Tonel

Julius Sullan Tonel (ur. 31 sierpnia 1956 w Davao) – filipiński duchowny rzymskokatolicki, od 2010 biskup Ipil.
Życiorys.
Święcenia kapłańskie przyjął 12 kwietnia 1980 i został inkardynowany do archidiecezji Davao. Po kilkuletnim stażu wikariuszowskim został dyrektorem Apostolstwa Rodzin. W latach 1986-1990 studiował w Rzymie, zaś po powrocie do kraju objął funkcję dyrektora diecezjalnego centrum liturgicznego. W 1992 został wykładowcą i wicerektorem seminarium w Davao, natomiast w 1997 został mianowany jej rektorem.
30 czerwca 2007 został prekonizowany prałatem terytorialnym Ipil, zaś 20 sierpnia 2007 otrzymał sakrę biskupią z rąk ówczesnego arcybiskupa Davao, Fernando Capalli. 1 maja 2010, w wyniku podniesienia prałatury do rangi diecezji, został jej pierwszym biskupem diecezjalnym.

</doc>
<doc id="4194082" url="https://pl.wikipedia.org/wiki?curid=4194082" title="Bernardino Cortez">
Bernardino Cortez

Bernardino Cruz Cortez (ur. 3 lipca 1949 w Baclaran) – filipiński duchowny rzymskokatolicki, od 2015 prałat terytorialny Infanta.
Życiorys.
Święcenia kapłańskie otrzymał 23 czerwca 1974 i inkardynowany został do diecezji San Pablo. Pracował w wielu parafiach diecezji (m.in. w Kalayaan i San Pablo), był także ojcem duchownym diecezjalnego seminarium oraz instytutu teologicznego w Tagaytay.
31 maja 2004 papież Jan Paweł II mianował go biskupem pomocniczym Manili i biskupem tytularnym "Bladii". Sakry biskupiej udzielił mu 20 sierpnia 2004 ówczesny nuncjusz apostolski na Filipinach, abp Antonio Franco.
Mianowany 27 października 2014 prałatem terytorialnym Infanta, urząd objął 23 stycznia 2015.

</doc>
<doc id="4194083" url="https://pl.wikipedia.org/wiki?curid=4194083" title="Pawieł Gołowin">
Pawieł Gołowin

Pawieł Gieorgijewicz Gołowin (ros. Павел Георгиевич Головин, ur. w Naro-Fominsku, zm. 27 kwietnia 1940) – radziecki lotnik polarny, Bohater Związku Radzieckiego (1937).
Życiorys.
W 1930 ukończył technikum sportowe w Moskwie, a w 1933 aeroklub w Tuszynie, od 1934 pracował jako pilot Zarządu Lotnictwa Polarnego Gławsiewmorputi (Głównego Zarządu Północnej Drogi Morskiej). 5 maja 1937 samolotem ANT-7 (R-6) jako pierwszy z radzieckich pilotów wykonał lot na Biegun Północny. Dostarczone przez niego dane umożliwiły pierwsze na świecie udane lądowanie oddziału ciężkich samolotów transportowych na Biegun Północny i założenie tam pierwszej dryfującej stacji polarnej „Siewiernyj Polus-1”. W październiku 1938 został lotnikiem doświadczalnym Moskiewskiej Fabryki Lotniczej nr 22, testując seryjne bombowce, a w latach 1939-1940 uczestniczył w wojnie z Finlandią. Otrzymał stopień pułkownika. Zginął podczas testowania jednego z bombowców. Pochowany w kolumbarium na Cmentarzu Nowodziewiczym w Moskwie. Jego imieniem nazwano ulicę w Naro-Fominsku.

</doc>
<doc id="4194086" url="https://pl.wikipedia.org/wiki?curid=4194086" title="Cypress Quarters">
Cypress Quarters

Cypress Quarters – jednostka osadnicza w Stanach Zjednoczonych, w stanie Floryda, w hrabstwie Okeechobee.

</doc>
<doc id="4194087" url="https://pl.wikipedia.org/wiki?curid=4194087" title="Jose Corazon Tala-oc">
Jose Corazon Tala-oc

Jose Corazon Tumbagahan Tala-oc (ur. 16 czerwca 1950 w Tagas) – filipiński duchowny rzymskokatolicki, od 2011 biskup Kalibo.
Życiorys.
Święcenia kapłańskie otrzymał 9 kwietnia 1979 i został inkardynowany do diecezji Kalibo. Pełnił funkcje m.in. diecezjalnego dyrektora Apostolatu Biblijnego (1989-1993), rektora kolegium w Aklan (1997) oraz wikariusza generalnego diecezji (2000-2003).
11 czerwca 2003 papież Jan Paweł II mianował go biskupem Romblon. Sakry biskupiej udzielił mu 30 lilca tegoż roku kard. Jaime Sin.
25 maja 2011 papież Benedykt XVI przeniósł go na stolicę biskupią w Kalibo. Ingres odbył się 20 lipca 2011.

</doc>
<doc id="4194088" url="https://pl.wikipedia.org/wiki?curid=4194088" title="LaVar Ball">
LaVar Ball

LaVar Christopher Ball (ur. 23 października 1967 w Los Angeles) – amerykański celebryta i biznesmen. 
Życiorys.
Ojciec trzech koszykarzy: obrońcy Chicago Bulls – Lonzo Balla; – byłego zawodnika ligi NCAA (UCLA Bruins) i najmłodszego, rozgrywającego Charlotte Hornets - LaMelo. Ball jest założycielem i prezesem sportowej marki , a także założycielem Junior Basketball Association(JBA). 
Ball uprawiał koszykówkę i Futbol amerykański uczęszczając na Canoga Park High School. Na poziomie akademickim reprezentował takie koszykarskie drużyny jak West Los Angeles College, Washingston State czy Cal State Los Angeles. Przez rok grał również dla Long Beach City College, mając krótki epizod z profesjonalną drużyną futbolu amerykańskiego London Monarchs, grając w World League of American Football. Uczestniczył także w treningach New York Jets i Carolina Panthers w 1995, jednak nigdy nie wystąpił w meczu ligi NFL.
W związku z wieloma śmiałymi wypowiedziami na początku 2017 Ball zaczął pojawiać się na łamach wielu serwisów sportowych. Jedne z jego pierwszych wypowiedzi dotyczyły jego syna Lonzo, który według niego jest lepszy niż Stephen Curry, a sam Ball dodatkowo stwierdził, iż pokona w pojedynku jeden na jednego Michaela Jordana. Ball stał się obiektem zarówno podziwu, jak i krytyki przez kolejne, podobne komentarze (niektóre z nich dotyczyły jego firmy, Big Baller Brand). Ball wystąpił wiele razy w krajowej telewizji zawsze przyciągając uwagę mediów związanych ze sportem.
Aresztowanie LiAngelo Balla w Chinach.
W listopadzie 2017, tuż przed rozpoczęciem sezonu regularnego drużyny UCLA w Chinach, syn Balla – LiAngelo, a także jego dwóch kolegów z zespołu zostało aresztowanych pod groźbą wielu lat więzienia w związku z kradzieżą w sklepie. Ball przyznał wtedy, że „To nie taka wielka sprawa”. Podczas swojej wizyty w Chinach, prezydent USA Donald Trump poprosił przewodniczącego ChRL Xi Jinpinga o zwolnienie syna LaVara Balla, a także jego kolegów z zespołu. Sprawa zakończyła się pomyślnie. Po zwolnieniu z więzienia, cała trójka została zawieszona w prawach zawodnika UCLA na czas nieokreślony. Trump odegrał kluczową rolę w zwolnieniu LiAngelo z aresztu, jednak nie usłyszał on od nikogo żadnych podziękowań. Przyznał później za pomocą Twittera, że gdyby wiedział, że nikt nie będzie mu za to wdzięczny to zostawił by całą trójkę w więzieniu. Niedługo potem odbyła się konferencja prasowa, na której zawodnicy podziękowali prezydentowi. Trump dał im swoje błogosławieństwo, upewniając się, że podziękowali także przywódcy Chin na koniec dodając, że życie jest pełne pułapek.

</doc>
<doc id="4194089" url="https://pl.wikipedia.org/wiki?curid=4194089" title="Taylor Creek (Floryda)">
Taylor Creek (Floryda)

Taylor Creek – jednostka osadnicza w Stanach Zjednoczonych, w stanie Floryda, w hrabstwie Okeechobee.

</doc>
<doc id="4194090" url="https://pl.wikipedia.org/wiki?curid=4194090" title="Gavorrano (stacja kolejowa)">
Gavorrano (stacja kolejowa)

Gavorrano (wł. "Stazione di Gavorrano") – stacja kolejowa w Gavorrano, w prowincji Grosseto, w regionie Toskania, we Włoszech. Znajduje się na linii Piza – Rzym. Położona jest dokładnie na terenie miejscowości Potassa.
Według klasyfikacji RFI ma kategorię "brązową".
Połączenia.
Na stacji zatrzymują się pociągi regionalna kursujące między Pizą a Grosseto.

</doc>
<doc id="4194093" url="https://pl.wikipedia.org/wiki?curid=4194093" title="Pablo Virgilio David">
Pablo Virgilio David

Pablo Virgilio Siongco David (ur. 2 marca 1959 w Betis) – filipiński duchowny rzymskokatolicki, od 2016 biskup Kalookan.
Życiorys.
Święcenia kapłańskie przyjął 12 marca 1983. Inkardynowany do archidiecezji San Fernando, pracował przede wszystkim jako wykładowca archidiecezjalnego seminarium duchownego. Był także m.in. wiceprzewodniczącym stowarzyszenia biblistów filipińskich.
27 maja 2006 papież Benedykt XVI mianował go biskupem pomocniczym San Fernando i biskupem tytularnym "Guardialfiery". Sakry biskupiej udzielił mu 10 lipca 2006 kard. Gaudencio Rosales.
14 października 2015 został mianowany biskupem diecezjalnym Kalookan, zaś 2 stycznia 2016 kanonicznie objął urząd.

</doc>
<doc id="4194095" url="https://pl.wikipedia.org/wiki?curid=4194095" title="Bronisław Kostkiewicz">
Bronisław Kostkiewicz

Bronisław Kostkiewicz (ur. 1902, zm. ?) – polski lekarz psychiatra, doktor.
Życiorys.
Zasiadł w pierwszym komitecie redakcyjnym czasopisma „Rocznik Psychiatryczny”. W 1939 był lekarzem w Państwowym Zakładzie dla Umysłowo Chorych w Kulparkowie.
Był pierwszym po zakończeniu II wojny światowej prezesem zarządu Polskiego Czerwonego Krzyża, pełnił stanowisko od 30 marca 1946 do 4 lutego 1951.
Uchwałą Prezydium Krajowej Rady Narodowej z 13 listopada 1946 został odznaczony Krzyżem Komandorskim Orderu Odrodzenia Polski "za wybitne zasługi na polu organizacji i osiągnięć Polskiego Czerwonego Krzyża".

</doc>
<doc id="4194099" url="https://pl.wikipedia.org/wiki?curid=4194099" title="Cullera (stacja kolejowa)">
Cullera (stacja kolejowa)

Cullera (hiszp. "Estación de Cullera") – stacja kolejowa w miejscowości Cullera, w prowincji Walencja, we wspólnocie autonomicznej Walencja, w Hiszpanii.
Jest obsługiwana przez pociągi linii C-1 Cercanías Valencia przewoźnika RENFE.
Położenie stacji.
Znajduje się na Silla – Gandia w km 25,2, na wysokości 3 m n.p.m.
Historia.
Stacja została otwarta 19 sierpnia 1878 wraz z odcinkiem Silla-Benifayó linii Silla-Cullera. Linię zbudowała Compañía del Ferrocarril Económico de Silla a Cullera. W 1923 spółka przeszła do większej kompanii o nazwie Norte. Stan ten się utrzymywał do 1941, kiedy to nastąpiła nacjonalizacja kolei w Hiszpanii i powstanie RENFE.
Od 31 grudnia 2004 Renfe Operadora obsługuje linie kolejowe, podczas gdy Adif jest właścicielem obiektów kolejowych.

</doc>
<doc id="4194101" url="https://pl.wikipedia.org/wiki?curid=4194101" title="Góry Wiktora Emanuela">
Góry Wiktora Emanuela

Góry Wiktora Emanuela (ang. Victor Emanuel Range) – pasmo górskie w Górach Centralnych na Nowej Gwinei, w Papui-Nowej Gwinei, w pobliżu granicy z indonezyjską prowincją Papua. Położone jest na wschód od pasma Star Mountains. Najwyższym szczytem jest Mount Wamtakin o wysokości 3658 m n.p.m. Znajdują się w nim źródła rzek Sepik i Fly. Pasmo zbudowane jest w większości z wapienia koralowego.

</doc>
<doc id="4194105" url="https://pl.wikipedia.org/wiki?curid=4194105" title="Konrad I Mazowiecki">
Konrad I Mazowiecki



</doc>
<doc id="4194109" url="https://pl.wikipedia.org/wiki?curid=4194109" title="Padborg (stacja kolejowa)">
Padborg (stacja kolejowa)

Padborg () – stacja kolejowa w miejscowości Padborg, w regionie Dania Południowa, w Danii. Dawna stacja graniczna z Niemcami.
Znajduje się na ważnej linii Fredericia – Flensburg i obsługuje pociągi wszystkich kategorii Danske Statsbaner i Deutsche Bahn.

</doc>
<doc id="4194111" url="https://pl.wikipedia.org/wiki?curid=4194111" title="Alafaya">
Alafaya

Alafaya – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194116" url="https://pl.wikipedia.org/wiki?curid=4194116" title="Azalea Park">
Azalea Park

Azalea Park – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194117" url="https://pl.wikipedia.org/wiki?curid=4194117" title="Jewgienij Awrorin">
Jewgienij Awrorin

Jewgienij Nikołajewicz Awrorin (ros. Евгений Николаевич Аврорин, ur. 11 lipca 1932 w Leningradzie, zm. 9 stycznia 2018 w Czelabińsku) – rosyjski fizyk.
Życiorys.
Po ukończeniu szkoły (ze złotym medalem) studiował na Wydziale Fizycznym Leningradzkiego Uniwersytetu Państwowego, 1951–1953 w Charkowskim Uniwersytecie Państwowym, a 1953–1954 na Wydziale Fizycznym Moskiewskiego Uniwersytetu Państwowego im. Łomonosowa, później pracował w biurze konstruktorskim KB-11 w centrum atomowym Arzamas-16, gdzie brał udział w opracowaniu pierwszego radzieckiego dwukaskadowego ładunku jądrowego. Od 1955 pracował w Instytucie Naukowo-Badawczym 1011 w mieście Czelabińsk-70 (obecnie Snieżynsk) jako pracownik naukowy, w lutym 1964 został szefem działu Wydziału Naukowo-Teoretycznego tego instytutu, od stycznia 1978 do lutego 1979 był szefem Działu Naukowo-Teoretycznego, od lutego 1979 do kwietnia 1985 szefem Działu Naukowo-Teoretycznego – zastępcą kierownika naukowego, a od kwietnia 1985 kierownikiem naukowym tego instytutu. W 1961 został kandydatem, a w 1974 doktorem nauk fizyczno-matematycznych. Od grudnia 1996 do 1998 był kierownikiem naukowym i p.o. dyrektora Rosyjskiego Federalnego Centrum Atomowego/Wszechrosyjskiego Naukowo-Badawczego Instytutu Fizyki Technicznej im. Zababachina w Snieżynsku. W 1987 został członkiem korespondentem Akademii Nauk ZSRR, a w 1992 akademikiem RAN (Wydziału Fizyki Ogólnej i Astronomii). W latach 1968–1973 był deputowanym Rady Miejskiej Snieżynska, 1973–1977 deputowanym Rady Obwodowej Czelabińska, a od 2 marca 1995 do 9 lipca 1997 członkiem Rady Polityki Naukowo-Technicznej przy Prezydencie Federacji Rosyjskiej ds. nauki, technologii i edukacji. Mieszkał w Snieżynsku, zmarł podczas leczenia w Czelabińsku.
Odznaczenia i nagrody.
I inne.

</doc>
<doc id="4194119" url="https://pl.wikipedia.org/wiki?curid=4194119" title="Aktywny zabójca">
Aktywny zabójca

Aktywny zabójca lub aktywny strzelec (, ) – osoba (lub osoby) czynnie zaangażowana w zabójstwo (lub próbę zabójstwa) w miejscu przebywania dużej liczby ludzi. Ataki przeprowadzone przez taką osobę mogą mieć miejsce zarówno w dużych, otwartych przestrzeniach, jak i w ograniczonych przestrzeniach zamkniętych. W większości przypadków aktywni zabójcy używają broni palnej i nie da się określić, w jaki sposób dobierają swoje ofiary. Zdarzenia tego typu cechują się swoją nieprzewidywalnością i gwałtownością. Zazwyczaj szybkie przybycie odpowiednich służb jest niezbędne do powstrzymania napastnika i złagodzenia skutków jego ataku. Sytuacje tego typu trwają zazwyczaj od 10 do 15 minut, w związku z czym ofiary powinny samodzielnie odpowiednio na nie zareagować jeszcze przed przybyciem pomocy.
Terminologia.
Termin „aktywny strzelec” powstał niedługo po masakrze w Columbine High School 1999 roku, jako potoczne określenie jednego ze scenariuszy, na jakie przygotowywane były jednostki specjalne SWAT. Określenie początkowo stosowane w kręgach służb państwowych przeniknęło do mediów po kolejnych tego typu zdarzeniach, jak strzelanina w kinie w Aurorze, strzelanina w szkole w Newtown czy strzelanina w stoczni w Waszyngtonie.
Samo określenie „aktywny strzelec” powoduje pewne nieścisłości, szczególnie w mediach. W styczniu 2014 r. stacja CNN podała w raporcie zatytułowanym "Liczba masowych strzelanin wzrasta", że "„incydenty z udziałem aktywnych strzelców stały się tak powszechne, że inne przykłady same przychodzą na myśl: Newtown, Navy Yard, Fort Hood, Virginia Tech”". Tego typu relacje medialne sprawiają, że w powszechnej opinii problem aktywnych zabójców postrzegany jest jako poważne zagrożenie, powodujące śmierć wielu ludzi. Tymczasem według danych FBI w stu dziesięciu przeanalizowanych incydentach tego typu z lat 2000–2012 w 3/4 przypadków ofiar śmiertelnych było mniej niż cztery, zaś w 1/4 przypadków ofiar śmiertelnych nie było wcale. Ponadto w corocznych raportach amerykańskich agencji rządowych sporządzanych w przeciągu ostatnich trzech dekad, w Stanach Zjednoczonych każdego roku dochodziło średnio do dwudziestu masowych strzelanin rocznie i liczba ta nie podlegała w badanym okresie ani zwiększeniu, ani zmniejszeniu.
Taktyka działania.
Jedną z zalecanych taktyk jest możliwie jak najszybsze unieszkodliwienie napastnika. Według tej taktyki, priorytetem służb przybyłych na miejsce zdarzenia powinno być natychmiastowe zneutralizowanie przestępcy i powinno to zostać zrobione w pierwszej kolejności, nawet przed udzieleniem pomocy poszkodowanym. Tak drastyczna taktyka zalecana jest ze względu na nieobliczalność aktywnych zabójców, ich agresywność i szybkość działania. Z tego powodu również służby powinny działać bezwzględnie i agresywnie. Jeśli okoliczności temu sprzyjają i występuje taka konieczność, zaleca się także zaatakowanie napastnika przez osoby cywilne (w ten sposób powstrzymany został sprawca ataku na uczniów w szkole w Red Lion, strzelaniny w Tucson czy strzelaniny w szkole w Columbine). Odwaga jednostki może być kluczowa – według byłego policjanta, Rona Borscha, w 50% przypadków aktywnego zabójcę powstrzymali nieuzbrojeni cywile, w 25% uzbrojeni cywile, a w 25% samotni pojedynczy policjanci.
Podkreśla się, że aktywni zabójcy nie biorą zakładników ani nie chcą prowadzić negocjacji, dobór ich ofiar jest z reguły zupełnie losowy, przeczesują teren w poszukiwaniu kolejnych ofiar oraz dobijają rannych. Rafał Biernacki ze Stowarzyszenia Ekspertów Bezpieczeństwa RP (oraz były dowódca jednostki antyterrorystycznej) radzi, aby przede wszystkim unikać miejsc niebezpiecznych i nie zbliżać się do nich.
Osobom, które stały się jednak świadkami lub ofiarami takiego incydentu, radzi ucieczkę w kierunku przeciwnym do zagrożenia. Uciekając należy pamiętać o schylaniu się i używaniu osłon, aby utrudnić strzelcowi trafienie. Nie należy zabierać ze sobą żadnych zbędnych rzeczy, a uciekać powinno się tak długo, aż będzie się pewnym swojego bezpieczeństwa. Mijane osoby należy ostrzec przed tym, co się dzieje. Bezwzględnie nie powinno się wracać na miejsce zdarzenia.
Jeśli ucieczka nie jest możliwa (np. napastnik zablokował wyjścia, drogi ucieczki nie są bezpieczne czy miejscem ataku jest wyspa, statek czy inny pojazd) należy się ukryć. W ukryciu należy zachować ciszę (m.in. wyciszyć telefon) oraz – w miarę możliwości – powiadomić policję. Nie powinno się kontaktować z bliskimi, jako że powoduje to stratę czasu oraz potęguje panikę i chaos informacyjny. Optymalnym rozwiązaniem jest zabarykadowanie się w jakimś pomieszczeniu, a następnie zatarcie śladów swojego przebywania w nim (cisza, zgaszenie światła).
Jeśli natomiast i to nie jest możliwe, należy walczyć z atakującym przy użyciu wszelkich dostępnych środków (np. elementów otoczenia, narzędzi). Po podjęciu walki nie ma już jednak odwrotu, w związku z czym takie zachowanie jest traktowane jako ostateczność. Jeśli to możliwe, atak można też przeprowadzić w kilka osób.
Bardzo ważne jest, że po przybyciu na miejsce policji jej działania również będą agresywne. Należy leżeć na ziemi z rękoma zakrywającymi głowę oraz bezwzględnie wykonywać polecenia funkcjonariuszy. Nie powinno się wykonywać gwałtownych ruchów w stronę interweniujących, rzucać się na nich lub biec w ich kierunku. Zachowanie takie może być przez funkcjonariuszy uznane za atak, jako że mogą oni jeszcze nie znać tożsamości napastnika i traktować wszystkie osoby obecne na miejscu jak potencjalnych sprawców. Rafał Biernacki również podkreśla, że służby w pierwszej kolejności dążyć będą do unieszkodliwienia napastnika. Przy obecności funkcjonariuszy, osoby cywilne nie powinny pomagać im w zatrzymaniu aktywnego zabójcy.
Taksonomia.
Aktywny zabójca jest typem seryjnego mordercy, ale nie każdy seryjny morderca to aktywny zabójca. Tym, co ich wyróżnia, jest motywacja i sposób działania:
Przyczyny.
Motywacja aktywnych zabójców jest wysoce losowa. Zazwyczaj jednak ich motywy to osobisty żal o coś lub do kogoś (np. względem pracodawcy, członka rodziny, grupy społecznej, grupy etnicznej itp.) lub zaburzenia psychiczne. Często nie można wskazać przyczyny danego ataku z tego powodu, że przeprowadzany jest on przez osobę z problemami psychicznymi, jednak do momentu ataku normalnie funkcjonującą w społeczeństwie, która do tej pory nie zdradzała niepokojących oznak ani nikomu nie zdradzała swoich zamiarów.
Prewencja w szkołach.
W Stanach Zjednoczonych, po wielu atakach aktywnych zabójców na szkoły, w obiektach tych przeprowadzane są ćwiczenia, w których odgrywane są scenariusze zakładające atak aktywnego zabójcy z udziałem funkcjonariuszy służb. Przypominają one ćwiczenia przeciwpożarowe, jakie przeprowadzane są w szkołach już od kilkudziesięciu lat. W szkołach przeprowadza się również szkolenia teoretyczne tak dla uczniów jak i kadry pedagogicznej i innych ich pracowników, w których omawia się, jak reagować w przypadku tego typu ataków.
Przełomem w zabezpieczaniu szkół była masakra w Columbine High School w 1999 roku. W odpowiedzi na nią wiele szkół amerykańskich zdecydowało się na zatrudnienie pracowników ochrony, przeprowadzanie ćwiczeń z procedur „lockdown” (blokowanie terenu szkoły i ochrona ofiar przez pracowników ochrony i funkcjonariuszy), wprowadzenie obowiązku prowadzenia rejestru osób wizytujących szkołę i wydawanie im przepustek, zamontowanie wykrywaczy metalu (aby nie dopuścić do wnoszenia broni i niebezpiecznych przedmiotów) oraz przeniesienie ubikacji z dala od wejść do budynków. W 2017 roku jedna z prywatnych szkół na Florydzie zdecydowała się nawet na sprzedawanie paneli kuloodpornych do plecaków swoim uczniom (jednak jest to skrajny przypadek). Niektóre szkoły utworzyły również „zespoły oszacowywania zagrożenia”, które mają identyfikować zachowania takie jak zaburzenia psychiczne, narkomania, zachowania destrukcyjne wśród uczniów (w Wirginii istnieje obowiązek tworzenia w szkołach takich zespołów).
Środowisko akademickie współpracuje również z instytucjami rządowymi przy tworzeniu programu szkoleń dla funkcjonariuszy odnośnie do zachowań w przypadkach ataku aktywnego zabójcy na szkoły.
Wpływ na debatę o posiadaniu broni.
Po kolejnych atakach w Stanach Zjednoczonych powraca również debata na temat posiadania broni przez obywateli. Zwyczajowo po tego typu atakach liczba przeciwników łatwego dostępu do broni wzrasta, lecz wskazuje się na tymczasowość tego zjawiska. Jednocześnie jednak po takich atakach wzrasta też sprzedaż broni w myśl powiedzenia wiceprzewodniczącego Narodowe Stowarzyszenie Strzeleckie Ameryki „jedyną rzeczą, jaka może zatrzymać złego gościa z bronią, jest dobry gość z bronią”. Do wzrostu sprzedaży dochodziło m.in. po incydentach w Newtown, San Bernardino i Orlando.
Masakra w Dunblane w Szkocji z 1996 roku miała z kolei decydujący wpływ na debatę o posiadaniu broni w Wielkiej Brytanii. W jej wyniku śmierć poniosło szesnaścioro dzieci, jeden dorosły oraz sam sprawca ataku. Wkrótce pod petycją o zakazie posiadania broni podpisało się siedemset pięćdziesiąt tysięcy osób. Początkowe rekomendacje dla gabinetu zakładały usprawnienie systemu licencjonowania posiadania broni, jednak konserwatywni rządzący postanowili wprowadzić całkowity zakaz posiadania broni na terenie Anglii, Szkocji i Walii, z wyjątkiem broni jednostrzałowej kalibru 5,6 mm. Ostatecznie jednak także tego rodzaju broni zakazano. Mocniejszych typów broni zakazano już wcześniej, po masakrze w Hungerford z 1987 roku, kiedy zabito również szesnaście osób. Po wprowadzeniu w życie zakazu, ogłoszono amnestię dla posiadaczy broni. Jej zwrot państwu był im rekompensowany. Oddano sto sześćdziesiąt dwa tysiące sztuk broni. Od czasu wprowadzenia zakazu, miała miejsce tylko jedna masowa strzelanina w Wielkiej Brytanii – w Kumbrii w 2010 roku.
Również w 1996 roku miała miejsce masakra w Port Arthur w Australii. W jej wyniku śmierć poniosło trzydzieści pięć osób zabitych z broni półautomatycznej. W kraju już trwała debata nad zaostrzeniem przepisów dotyczących posiadania broni. Incydent ten stał się jednak okazją do zdecydowanego działania ówczesnego rządu Johna Howarda. Zaostrzono przepisy dotyczące sprawdzenia przeszłości i identyfikacji osób ubiegających się o broń. Zaoferowano też obecnym posiadaczom odkupienie od nich broni przez państwo.
Zdarzenia w Polsce.
Aktywnym strzelcem określa się sprawcę strzelaniny w Zakładzie Karnym w Sieradzu w marcu 2007 roku. Do zdarzenia doszło, kiedy trzech policjantów Komendy Wojewódzkiej Policji w Łodzi przyjechało do zakładu karnego po aresztanta. Kiedy ich samochód wyjeżdżał już z terenu zakładu, dwudziestoośmioletni wówczas strażnik więzienny ostrzelał go z karabinka automatycznego. Dwóch policjantów zginęło na miejscu, trzeci zmarł w szpitalu, a aresztant został ciężko ranny. Sprawcę zatrzymali dopiero przybyli później antyterroryści, którzy go postrzelili. Podczas procesu sprawca twierdził, że przed strzelaniną słyszał w głowie głosy, które zmusiły go do otworzenia ognia. Został jednak uznany przez biegłych za zdrowego psychicznie, a powodem jego zachowania miały być problemy rodzinne.
Kolejnym incydentem noszącym znamiona ataku aktywnego zabójcy jest atak na biuro poselskie PiS w Łodzi 19 października 2010 roku. Napastnik wtargnął z bronią w ręku do budynku, po czym zaczął strzelać do obecnych tam osób. Jeden z pracowników zginął po tym, jak został postrzelony pięciokrotnie w klatkę piersiową. Innego obecnego na miejscu napastnik obezwładnił przy użyciu paralizatora, po czym kilkukrotnie ranił nożem. Napastnika obezwładnił strażnik miejski, kiedy ten krzyczał, że chce zabić Jarosława Kaczyńskiego. W wyniku ataku zginął pracownik biura, a inny został ciężko ranny. Zdaniem sądu napastnikowi było jednak obojętne, kto będzie przebywał podczas ataku w biurze i kogo zabije. Podczas procesu sprawca wyraził żal, że drugi zaatakowany przeżył i nie udało mu się go zabić. Powiedział, że chciał zabijać osoby powiązane z Prawem i Sprawiedliwością.
W czerwcu 2011 roku w Tyczynie doszło natomiast do strzelaniny, w której siedemdziesięcioletni mężczyzna po kłótni z sąsiadami wdarł się na ich posesję i zaczął strzelać do obecnych tam czterech osób. Dwie, w tym kobieta, zostały ciężko ranne. W sierpniu kobieta ta zmarła w rzeszowskim szpitalu. Sprawcy postawiono zarzut czterokrotnego usiłowania zabójstwa. Przyczyną tragedii miał być wieloletni spór sąsiedzki.

</doc>
<doc id="4194120" url="https://pl.wikipedia.org/wiki?curid=4194120" title="Bay Hill">
Bay Hill

Bay Hill – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194123" url="https://pl.wikipedia.org/wiki?curid=4194123" title="Renato Mayugba">
Renato Mayugba

Renato Pine Mayugba (ur. 4 grudnia 1955 w Sampaloc) – filipiński duchowny rzymskokatolicki, od 2012 biskup Laoag.
Życiorys.
Święcenia kapłańskie otrzymał 25 kwietnia 1981 i został inkardynowany do archidiecezji Lingayen-Dagupan. Po kilkuletniej pracy w charakterze wikariusza został skierowany do seminarium w Bonuan jako jego przełożony. W latach 1985-1988 studiował w Rzymie, zaś po powrocie do kraju objął urząd rektora seminarium w Vigan. W 2003 powrócił do kierowania uczelnią w Bonuan.
18 października 2005 został mianowany biskupem pomocniczym Lingayen-Dagupan ze stolicą tytularną "Centuriones". Sakry biskupiej udzielił mu 27 grudnia 2005 abp Antonio Franco.
12 października 2012 otrzymał nominację na biskupa diecezjalnego Laoag.

</doc>
<doc id="4194126" url="https://pl.wikipedia.org/wiki?curid=4194126" title="Piotr Radziewicz">
Piotr Radziewicz

Piotr Radziewicz (ur. 1975) – polski prawnik, doktor habilitowany nauk prawnych, profesor nadzwyczajny Politechniki Warszawskiej w Zakładzie Prawa i Administracji na Wydziale Administracji i Nauk Społecznych, specjalista w zakresie prawa konstytucyjnego i prawa administracyjnego, radca prawny.
Życiorys.
W 1999 ukończył studia prawnicze na Wydziale Prawa i Administracji Uniwersytetu Warszawskiego. Ukończył aplikację sejmową w Kancelarii Sejmu RP (2000) oraz aplikację legislacyjną w Kancelarii Prezesa Rady Ministrów (2001).
W 2004 na podstawie napisanej pod kierunkiem Michała Kuleszy rozprawy pt. "Decentralizacja jako prawna forma organizacji władztwa publicznego" otrzymał na Wydziale Prawa i Administracji Uniwersytetu Warszawskiego w Instytucie Nauk Prawno-Administracyjnych stopień naukowy doktora nauk prawnych w zakresie prawa, specjalność: prawo administracyjne. Na podstawie dorobku naukowego oraz rozprawy pt. "Pojęcie i skutki prawne kontroli konstytucyjności prawa" uzyskał w 2017 w Instytucie Nauk Prawnych Polskiej Akademii Nauk stopień doktora habilitowanego nauk prawnych w zakresie prawa, specjalność: prawo konstytucyjne.
W latach 2004–2018 był adiunktem w Zakładzie Prawa Konstytucyjnego i Badań Europejskich INP PAN (w latach 2014–2016 — kierował Zakładem). Od 2018 r. zatrudniony na stanowisku profesora nadzwyczajnego w Zakładzie Prawa i Administracji na Wydziale Administracji i Nauk Społecznych Politechniki Warszawskiej.
Członek i sekretarz Zespołu Ekspertów przy Marszałku Sejmu (2009) ds. przygotowania propozycji zmian w Konstytucji w zakresie spraw Unii Europejskiej.
Radca prawny w Okręgowej Izbie Radców Prawnych w Warszawie (2013).
W latach 1997–2006 ekspert do spraw legislacji w Biurze Studiów i Ekspertyz Kancelarii Sejmu, a następnie — w latach 2008–2012 — wicedyrektor Biura Analiz Sejmowych odpowiedzialny m.in. za reprezentację Sejmu w postępowaniach przed Trybunałem Konstytucyjnym. W latach 2006–2008 Kierownik Zespołu ds. Prawa Konstytucyjnego i Parlamentarnego oraz Orzecznictwa Trybunału Konstytucyjnego w Biurze Legislacyjnym Kancelarii Senatu. W latach 2012–2017 pracownik Biura Trybunału Konstytucyjnego na stanowisku asystenta sędziego Trybunału Konstytucyjnego.
W latach 2016–2017 członek zespołu ekspertów prawnych Fundacji im. Stefana Batorego.

</doc>
<doc id="4194127" url="https://pl.wikipedia.org/wiki?curid=4194127" title="Bithlo">
Bithlo

Bithlo – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194132" url="https://pl.wikipedia.org/wiki?curid=4194132" title="Joel Baylon">
Joel Baylon

Joel Zamudio Baylon (ur. 28 stycznia 1954 w Milaor) – filipiński duchowny rzymskokatolicki, od 2009 biskup Legazpi.
Życiorys.
Święcenia kapłańskie przyjął 8 października 1978 i został inkardynowany do diecezji Legazpi. Był m.in. ojcem duchownym seminariów w Legazpi i Naga City, pracownikiem filipińskiej nuncjatury oraz proboszczem w Bigaa.
14 lutego 1998 został mianowany biskupem diecezji Masbate. Sakry biskupiej udzielił mu 25 marca 1998 w katedrze w Legazpi abp Gian Vincenzo Moreni.
1 października 2009 otrzymał nominację na biskupa Legazpi, zaś 10 grudnia 2009 kanonicznie objął urząd.

</doc>
<doc id="4194135" url="https://pl.wikipedia.org/wiki?curid=4194135" title="Raven’s Home">
Raven’s Home



</doc>
<doc id="4194137" url="https://pl.wikipedia.org/wiki?curid=4194137" title="LA to Vegas">
LA to Vegas



</doc>
<doc id="4194142" url="https://pl.wikipedia.org/wiki?curid=4194142" title="Donald Castleberry">
Donald Castleberry

Donald M. Castleberry (ur. 2 grudnia 1914 w Hollis, zm. 16 lutego 2003 w San Mateo) – amerykański politolog, wykładowca.
Uzyskał tytuł Bachelor of Arts na Central State College w Edmund, tytuł Master of Arts na University of Oklahoma, doktora filozofii (Ph.D.) w zakresie nauk politycznych na University of Minnesota w 1947. Na tej uczelni został wykładowcą. Podczas II wojny światowej pracował jako asystent dyrektora Civilian Relief Operations na rzecz amerykańskiego Czerwonego Krzyża na obszarze Związku Sowieckiego, później jako dyrektor CRO w Polsce, będąc szefem Misji Amerykańskiej w Polsce. Po wojnie wykładał na University of Texas w Austin, a od 1948 na San Francisco State University. 
Uchwałą Prezydium Krajowej Rady Narodowej z 18 lipca 1946 na wniosek Prezydium Rady Ministrów został odznaczony Krzyżem Oficerskim Orderu Odrodzenia Polski "za wybitną pomoc ludności polskiej przy współpracy z Polskim Czerwonym Krzyżem".

</doc>
<doc id="4194143" url="https://pl.wikipedia.org/wiki?curid=4194143" title="Wiktor Borowkow">
Wiktor Borowkow

Wiktor Dmitrijewicz Borowkow (; ur. w Szui, zm. 4 sierpnia 1995 w Jelcu) – radziecki lotnik wojskowy i polarny, pułkownik, Bohater Związku Radzieckiego (1949).
Życiorys.
Po ukończeniu szkoły fabrycznej pracował jako ślusarz, w 1936 skończył rabfak (fakultet robotniczy) Instytutu Energetycznego w Iwanowie i jednocześnie aeroklub w Iwanowie, w marcu 1936 został powołany do Armii Czerwonej i skierowany do szkoły lotniczej.
W 1939 ukończył lotniczą szkołę cywilnej floty powietrznej w Tambowie, później pracował w Taszkencie jako pilot, w 1940 skończył wojskową lotniczą szkołę pilotów w Konotopie i został instruktorem w szkole lotniczej w Odessie, szkolił kadry pilotów myśliwców. W 1943 pracował na trasie „Alsib” (Alaska-Syberia), w 1944 został członkiem partii komunistycznej.
Wiosną 1948 brał udział w ekspedycji „Siewier-2” do Arktyki. W składzie grupy trzech myśliwców Ła-11 wykonał przelot na trasie Moskwa-Mys Szmidta (na Czukotce), pokonując 8500 km nad lodami Oceanu Arktycznego i dwukrotnie wykonując lądowanie na lodowym lotnisku znajdującym się na 82 stopniu 15 minutach szerokości północnej.
W lipcu 1950 został komenderowany służbowo do Chin, skąd od października 1950 do lutego 1951 brał udział w wojnie w Korei jako dowódca eskadry 28. gwardyjskiego lotniczego pułku myśliwskiego, 11 listopada 1950 zestrzelił amerykański samolot. W 1958 został zwolniony do rezerwy w stopniu pułkownika. Otrzymał honorowe obywatelstwo Szui.

</doc>
<doc id="4194144" url="https://pl.wikipedia.org/wiki?curid=4194144" title="Diateza (językoznawstwo)">
Diateza (językoznawstwo)



</doc>
<doc id="4194147" url="https://pl.wikipedia.org/wiki?curid=4194147" title="Christmas (Floryda)">
Christmas (Floryda)

Christmas – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194148" url="https://pl.wikipedia.org/wiki?curid=4194148" title="Australian Open 2018 (gra podwójna kobiet)">
Australian Open 2018 (gra podwójna kobiet)

Australian Open 2018 – gra podwójna kobiet – zawody deblowe kobiet, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 17–26 stycznia na twardych kortach Melbourne Park w Melbourne.

</doc>
<doc id="4194150" url="https://pl.wikipedia.org/wiki?curid=4194150" title="Clarcona">
Clarcona

Clarcona – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194163" url="https://pl.wikipedia.org/wiki?curid=4194163" title="Conway (Floryda)">
Conway (Floryda)

Conway – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194166" url="https://pl.wikipedia.org/wiki?curid=4194166" title="Stanisław Sylwester Raczyński">
Stanisław Sylwester Raczyński

Stanisław Sylwester Raczyński (ur. 1 stycznia 1890 w Tarnopolu, zm. 5 listopada 1955 w Warszawie) – podpułkownik kontrolerów Wojska Polskiego i Ludowego Wojska Polskiego, doktor praw.
Życiorys.
Syn Władysława (1856–1940) i Marii z d. Siła-Nowicka (1865–1940). W czasie I wojny światowej walczył w szeregach Pułku Armat Polowych Nr 7, który w 1916 został przemianowany na Pułk Haubic Polowych Nr 28, a dwa lata później na Pułk Artylerii Polowej Nr 128. W 1918 był przydzielony do Pułku Artylerii Polowej Nr 22, pozostając oficerem Pułku Artylerii Polowej Nr 128. Na stopień podporucznika został mianowany ze starszeństwem z 1 września 1915, a na stopień porucznika ze starszeństwem z 1 listopada 1917 w korpusie oficerów artylerii górskiej i polowej.
W 1918 został przyjęty do Wojska Polskiego w stopniu porucznika. Do 1 lutego 1920 pełnił służbę w Biurze Ewidencyjnym Oddziału II SG na stanowisku szefa Wydziału I Zagranicznego i Wewnętrznego. 9 września 1920 został zatwierdzony z dniem 1 kwietnia 1920 w stopniu kapitana, w artylerii, w grupie oficerów byłej armii austriacko-węgierskiej. Pełnił wówczas służbę w Naczelnym Dowództwie Wojska Polskiego. 1 czerwca 1921 nadal pełnił służbę w Naczelnym Dowództwie WP (Oddział II), a jego oddziałem macierzystym był 16 pułk artylerii polowej. 3 maja 1922 został zweryfikowany w stopniu kapitana ze starszeństwem z 1 czerwca 1919 i 61. lokatą w korpusie oficerów piechoty. Obok stopnia wojskowego przysługiwał mu wówczas tytuł „adiutant sztabowy”. Jego oddziałem macierzystym był nadal 16 pap. W tym samym roku został przeniesiony do Korpusu Kontrolerów.
28 lipca 1922 został mianowany z dniem 1 sierpnia 1922 na stopień majora Korpusu Kontrolerów. W 1923 był adiutantem sztabowym w Grupie III KK, a w 1924 służył w Grupie IX KK. 29 stycznia 1932 został mianowany podpułkownikiem ze starszeństwem z 1 stycznia 1932 i 3. lokatą w korpusie oficerów kontrolerów. W latach 20. i 30. pozostawał oficerem Korpusu Kontrolerów.
Zmarł 5 listopada 1955 w Warszawie.

</doc>
<doc id="4194167" url="https://pl.wikipedia.org/wiki?curid=4194167" title="Louis-André Navarre">
Louis-André Navarre

Louis-André Navarre MSC (ur. 3 lutego 1836 w Auxerre, zm. 16 stycznia 1912 w Townsville) – francuski duchowny rzymskokatolicki, misjonarz Najświętszego Serca Jezusowego, arcybiskup, wikariusz apostolski Melanezji i Nowej Gwinei.
Biografia.
Louis-André Navarre urodził się 3 lutego 1836 w Auxerre we Francji. 26 maja 1872 otrzymał święcenia prezbiteriatu i został kapłanem archidiecezji Bourges. Później wstąpił do misjonarzy Najświętszego Serca Jezusowego. W 1885 wyjechał na misje na Nową Gwineę.
17 maja 1887 papież Leon XIII mianował go wikariuszem apostolskim Melanezji oraz biskupem tytularnym Pentacomii. 30 listopada 1887 w bazylice Najświętszego Serca Pana Jezusa w Issoudun przyjął sakrę biskupią z rąk arcybiskupa Bourges Jeana-Josepha Marchala. Współkonsekratorami byli biskup Orleanu Pierre-Hector Coullié oraz biskup Blois Charles-Honoré Laborde.
17 sierpnia 1888 otrzymał arcybiskupstwo tytularne Cyrrhus. 10 maja 1889 wikariat apostolski Melanezji uległ podziałowi. Abp Navarre objął nowo utworzony wikariat apostolski Nowej Gwinei. Jego siedziba znajdowała się na wyspie Yule. Rozwinął misje. Pod koniec jego pontyfikatu wikariat apostolski Nowej Gwinei liczył 38 szkół i 2 sierocińce, a także 28 stacji misyjnych, z których każda posiadała kościół i szkołę. Ze stacji regularnie dojeżdżano do 78 wiosek.
W styczniu 1908 z powodu podeszłego wieku i złego stanu zdrowia zrezygnował z wikariatu. W 1912 podczas podróży statkiem na południe Australii, oficer medyczny polecił choremu abp Navarre wysiąść na brzeg i udać się do szpitala, co ten uczynił w Townsville, gdzie po 11 dniach, 16 stycznia 1912, ok. godz. 22 zmarł. Został pochowany w Townsville. 1 sierpnia 1925 jego szczątki zostały ekshumowane i 22 września 1925 pochowane na Yule.

</doc>
<doc id="4194169" url="https://pl.wikipedia.org/wiki?curid=4194169" title="Dr. Phillips">
Dr. Phillips

Dr. Phillips – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194171" url="https://pl.wikipedia.org/wiki?curid=4194171" title="Nuta.TV">
Nuta.TV

Nuta TV (zapis stylizowany Nuta.TV) - polski kanał muzyczny spółki MWE Networks kierowany do młodych odbiorców.
Historia.
Emisja stacji została uruchomiona 1 września 2015 roku. W ofercie kanału Nuta.TV prezentowane są teledyski z gatunku pop i dance. Oprócz najnowszych hitów, widzowie mogą posłuchać największych przebojów ostatniej dekady.Kanał jest nadawany w wersjach SD i HD, a także opcjonalnie z dźwiękiem Dolby Digital. Nuta TV jest dostępna na terytorium Polski bezpłatnie na satelicie oraz za pośrednictwem platform cyfrowych, sieci kablowych, IPTV a także DVB-T na MUX-L4. Nuta.TV nadaje poza Polską w Czechach, Słowacji i na Litwie. 4 lipca 2019 kanał rozpoczął nadawanie na multipleksie lokalnym Testowanym w Szczecine.
Oglądalność.
Wszyscy 4+:

</doc>
<doc id="4194176" url="https://pl.wikipedia.org/wiki?curid=4194176" title="Gianlorenzo Blengini">
Gianlorenzo Blengini

Gianlorenzo Blengini (ur. 29 grudnia 1971 w Turynie) – włoski trener siatkarski. Od 2015 roku jest trenerem męskiej reprezentacji Włoch.
Karierę trenerską rozpoczynał jako asystent Mauro Berruto (2000-2003 oraz 2008-2009) i Julio Velasco (2003-2008). Później, w latach 2009-2011, był pierwszym trenerem zespołu Lupi Santa Croce występującego we włoskiej Serie A2. Od 2011 roku prowadził drużyny grające w Serie A.
W grudniu 2014 został asystentem Mauro Berruto w reprezentacji Włoch. W maju 2015 objął funkcję I trenera zespołu Cucine Lube Civitanova. 1 sierpnia 2015 roku zastąpił Mauro Berruto na stanowisku I trenera reprezentacji Włoch. Do 2017 łączył funkcje selekcjonera włoskiej kadry i trenera Lube Civitanova.
Sukcesy trenerskie.
klubowe.
Liga Mistrzów:
Puchar Włoch:
Mistrzostwo Włoch:
Klubowe Mistrzostwa Świata:
reprezentacyjne.
Puchar Świata:
Mistrzostwa Europy:
Igrzyska Olimpijskie:
Puchar Wielkich Mistrzów:

</doc>
<doc id="4194182" url="https://pl.wikipedia.org/wiki?curid=4194182" title="Fairview Shores">
Fairview Shores

Fairview Shores – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194183" url="https://pl.wikipedia.org/wiki?curid=4194183" title="Stalag 316 w Białymstoku">
Stalag 316 w Białymstoku

Stalag 316 (oflag 57) – niemiecki obóz jeniecki okresu II wojny światowej.
Opis.
Wiosną 1941 roku w Murnau powołano komendę Oflagu 57. 24 kwietnia OKW przekazała ją do dyspozycji I Okręgu Wojskowego. Obóz zorganizowano na terenie byłych koszarach 10 pułku ułanów w Białymstoku w dzielnicy Nowe Miasto. Jeńcy wykorzystywani byli do prac w lesie w pobliżu lotniska. Tam też specjalne komando dokonało egzekucji wyselekcjonowanych oficerów, Żydów i członków partii komunistycznej. Kolejna egzekucja miała miejsce latem 1942 roku. W marcu 1942 w obozie przebywało jeszcze 11 664 jeńców.
W połowie 1942 roku Oflag 57 przemianowano na Stalag 316. Od czerwca do grudnia 1942 zmarło śmiercią głodową łub zostało wymordowanych ponad 5500 jeńców. W lutym 1943 przebywało w nim 1673 jeńców. Prawdopodobnie w tym okresie został zlikwidowany. Liczbę ofiar tego obozu ocenia się na 12 000 osób.

</doc>
<doc id="4194186" url="https://pl.wikipedia.org/wiki?curid=4194186" title="Stanisław Sak">
Stanisław Sak

Stanisław Sak herbu Pomian, właściwie Sak (ur. w XIV w., zm. po 20 stycznia 1433) – bojar litewski, adoptowany podczas unii horodelskiej (1413), starosta dubiński (1433).
Życiorys.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.Z dokumentu dowiadujemy się o istnieniu Saka, który został adoptowany przez przedstawicieli Pomianów. Przywiesił on do aktu unii pieczęć, która pozwala nam na zidentyfikowanie jego chrześcijańskiego imienia – "Stanisław". Napis z jej otoku brzmi w sposób następujący:
Co w przekładzie na pismo czytelniejsze daje:
Był stronnikiem wielkiego księcia litewskiego, Świdrygiełły, przy którym 15 maja 1432 roku w Skirstymoniu podpisuje przymierze z Zakonem Krzyżackim, znalazł się po Oszmianie w obozie Zygmunta Kiejstutowicza wraz ze swoim synem.
W czasach następnych używa już innej pieczęci z herbem Pomian, która dochowała się u aktu unii grodzieńskiej z 15 października 1432 roku, a w jej otoku znajduje się napis:
Co w przekładzie na pismo czytelniejsze daje:
Na akcie unii trockiej z 20 stycznia 1433 roku ma tytuł starosty dubińskiego. 
Życie prywatne.
Z nieznaną z imienia i nazwiska kobietą miał syna Andruszkę Sakowicza.
Krewnym Saka był Jan Dowgird, który wraz ze swym potomstwem używał pieczęci z herbem Pomian.

</doc>
<doc id="4194188" url="https://pl.wikipedia.org/wiki?curid=4194188" title="Gotha (Floryda)">
Gotha (Floryda)

Gotha – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194191" url="https://pl.wikipedia.org/wiki?curid=4194191" title="Finisterre (góry)">
Finisterre (góry)

Finisterre (ang. "Finisterre Range") – wulkaniczne pasmo górskie w Górach Nadbrzeżnych na Nowej Gwinei, w Papui-Nowej Gwinei, na zachód od półwyspu Huon. Na wschodzie graniczy z pasmem Saruwaged. Najwyższym wzniesieniem jest oficjalnie nienazwany szczyt, a przez miejscową ludność nazywany Mount Boising, o orientacyjnej wysokości 4125 m n.p.m. W paśmie znajdują się źródła dopływów rzek Markham i Ramu.

</doc>
<doc id="4194194" url="https://pl.wikipedia.org/wiki?curid=4194194" title="Dwór obronny w Łękach Górnych">
Dwór obronny w Łękach Górnych

Dwór obronny w Łękach Górnych – dwór pałacowo-obronny wybudowany w pod koniec XVI w. wraz z parkiem, znajdujący się w miejscowości Łęki Górne. Jest przykładem szesnastowiecznych dworów wieżowych. O niezwykłości budowli decydują jego manierystyczne dekoracje.
Historia.
W czasach Jagiellonów przez Łęki Górne i Pilzno przebiegał główny szlak drogowy, łączący ówczesną stolicę Polski, Kraków ze Lwowem. Mając na uwadze, jak ważny jest to szlak komunikacyjny, starosta pilzneński Jan Tarło postanowił wybudować przy nim warowną rezydencję. Zlokalizował ją w Łękach Górnych, które były jego własnością od 1540. Dwór, mający charakter pałacu otoczonego fortyfikacją, powstał pod koniec XVI wieku. Wyraz artystyczny dwór zawdzięcza Jerzemu Mniszchowi, ojcu Maryny carycy, dworzaninowi Zygmunta Augusta i zięcia Jana Tarły. Po Mniszchach właścicielami dworu w XVII w. byli Romerowie, a od lat 30. XVIII w. do lat 60. XIX w. Lubienieccy. Około połowy XIX w. Lubienieccy przebudowali dwór, wzniesiony jako budowla o charakterze obronnym, w celu przystosowania go do funkcji mieszkalnej i reprezentacyjnej. Na poddaszu wybudowano nowy strop i urządzono kondygnację mieszkalną, zamurowano strzelnice i zastąpiono je niewielkimi oknami. Do fasady dworu dobudowano ganek, nad którym urządzono niewielki taras widokowy. Przebudowano także wnętrze, zlikwidowano tunelowe korytarze w grubości muru północnej ściany, przebudowano schody.
Od tego czasu dwór był modernizowany stopniowo w miarę postępu cywilizacji. W 1889 Stanisław Wyspiański wykonał serię rysunków dokumentujących jego wystrój. Pod koniec XIX w. następni jego właściciele, Brzozowscy przekształcili portyk kolumnowy pod tarasem na zabudowany przedsionek. Z kolei w latach 20. XX w. powiększono budynek o parterową przybudówkę od strony północnej. Po 1945 majątek został upaństwowiony, a dwór użytkowała służba zdrowia. Wystawiony na sprzedaż wraz z parkiem nabyli w 2007 Joanna i Dariusz Kolbuszowie. Nowi właściciele przeprowadzili w latach 2007–11 kompleksowy remont i konserwację budynku, doprowadzając go do wzorowego stanu i odtworzyli dawną kompozycję parkową. Zostali uhonorowani nagrodą w ogólnopolskim konkursie Generalnego Konserwatora Zabytków „Zabytek Zadbany A.D. 2013”.
Lokalizacja.
W skład założenia dworskiego wchodzi: 
Nie zachowała się drewniana kaplica dworska św. Marka.
Architektura.
Dwór obronny w Łękach Górnych to pałac z wątkami militarnymi wzniesiony w formie wystawnej rezydencji w stylu renesansowym. Obiekt na planie prostokąta, składa się z podpiwniczonego parteru, piętra i poddasza, które do XIX w. zachowało charakter kondygnacji obronnej z otworami strzelniczymi dookoła, potem przekształconego na mieszkalne. Prostopadłościenna bryła przykryta jest dachem dwuspadowym pokrytym dachówką. Od frontu urozmaicona przedsionkiem z tarasem na piętrze oraz dobudówką z przeszklonym dachem pulpitowym od północy. Elewacja północna przypomina twierdzę, natomiast elewacje boczne i frontowa mają wygląd pałacowy. Północny mur, znacznie masywniejszy od pozostałych, krył w swej grubości komunikację pionową, niezależną od schodów prowadzących do części mieszkalnej, a potrzebną do obsługi i skutecznej obrony rezydencji. Elewacja południowa jest pięcioosiowa z dekoracjami w postaci pilastrów ustawionych na cokołach, obramień okiennych, nadokienników. Zamknięta od góry pasem szerokiego gzymsu wspartego na kroksztynach. Ozdobą węższych elewacji bocznych są wnękowe szczyty wolutowe, z rytmem pilastrów korynckich, konchami, sterczynami po bokach oraz przyczółkami z popiersiami: Boga Ojca-Stwórcy Świata i Chrystusa-Zbawiciela Świata.
Wnętrze składa się z sieni na parterze i przedpokoju na piętrze oraz rozmieszczonych po ich bokach reprezentacyjnych sal. W pomieszczeniach zachowane zostały oryginalne elementy jak: trójprzęsłowe sklepienia kolebkowe z lunetami i klasycystyczny piec w sieni, renesansowe stropy belkowe i fryz sztukatorski złożony z girland, amorków w sali reprezentacyjnej i drewniane schody. Na poddaszu w urządzonych pokojach mieszkalnych przetrwały sklepione wnęki mieszczące otwory strzelnic.

</doc>
<doc id="4194195" url="https://pl.wikipedia.org/wiki?curid=4194195" title="Oflag 57">
Oflag 57



</doc>
<doc id="4194198" url="https://pl.wikipedia.org/wiki?curid=4194198" title="Holden Heights">
Holden Heights

Holden Heights – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194207" url="https://pl.wikipedia.org/wiki?curid=4194207" title="Język aranadański">
Język aranadański

Język aranadański (aranadan, aranatański) – język drawidyjski używany w Indiach, zwłaszcza w dystrykcie Malappuram stanu Kerala. Uważa się, że jest zagrożony wymarciem.

</doc>
<doc id="4194211" url="https://pl.wikipedia.org/wiki?curid=4194211" title="Oflag 63">
Oflag 63

Oflag 63 – niemiecki obóz jeniecki okresu II wojny światowej.
Wiosną 1941 roku w jednym z zachodnich okręgów wojskowych Trzeciej Rzeszy powołano komendę obozu i batalion wartowniczy. Obóz zorganizowano w Prökuls (Priekulė). Do połowy sierpnia do oflagu 63 przybyło 3000 sowieckich jeńców. Komenda obozu i kontrwywiad nie zdążyły jeszcze wydzielić jeńców przewidzianych do selekcji. Obsada obozu została skierowano do Dłutowa w celu przygotowania nowego obozu dla jeńców.

</doc>
<doc id="4194216" url="https://pl.wikipedia.org/wiki?curid=4194216" title="Anatolij Karielin">
Anatolij Karielin

Anatolij Michajłowicz Karielin (, ur. 16 lipca 1922 w Dałmatowie w obwodzie kurgańskim, zm. 3 stycznia 1974 w Leningradzie) – radziecki lotnik wojskowy, generał major lotnictwa, Bohater Związku Radzieckiego (1953).
Życiorys.
W 1940 skończył szkołę w Krasnodarze, od 28 czerwca 1941 służył w Armii Czerwonej, w 1942 ukończył wojskową lotniczą szkołę pilotów w Majkopie, a w 1944 wojskową lotniczą szkołę pilotów w Krasnodarze. Od grudnia 1944 walczył w wojnie z Niemcami jako lotnik 203 pułku lotniczego na Froncie Leningradzkim, a od kwietnia 1945 1 Ukraińskim, brał udział w działaniach wojennych w Kurlandii i w operacji berlińskiej i praskiej, wykonując 20 lotów bojowych i staczając jedną walkę powietrzną, jednak nie odniósł ani jednego zwycięstwa. Od października 1945 służył w Centralnej Grupie Wojsk w Austrii, od listopada 1945 jako starszy lotnik, a od października 1946 dowódca klucza, od kwietnia 1947 służył na Dalekim Wschodzie, w czerwcu 1951 został szturmanem (nawigatorem) eskadry nocnego lotniczego pułku myśliwskiego. Brał udział w wojnie domowej w Chinach, wykonał wtedy 10 lotów bojowych, nie staczając walk powietrznych. Od czerwca 1951 do lutego 1953 uczestniczył w wojnie w Korei, wykonując ok. 50 lotów bojowych i staczając ok. 10 walk powietrznych, w których zestrzelił osobiście 6 amerykańskich samolotów, a 2 bombowce uszkadzając. W 1957 ukończył Akademię Wojskowo-Powietrzną w Monino i został dowódcą 149 gwardyjskiego lotniczego pułku myśliwskiego 13 Gwardyjskiej Lotniczej Dywizji Myśliwskiej 6 Armii Powietrznej w Leningradzie, od lipca 1960 do lutego 1961 był szefem wydziału przygotowania bojowego i przysposobienia bojowego 30 Korpusu Wojsk Obrony Przeciwlotniczej, potem zastępcą dowódcy 17 Lotniczej Dywizji Obrony Przeciwlotniczej. W 1964 skończył Wojskową Akademię Sztabu Generalnego i został zastępcą szefa lotnictwa 2 Samodzielnej Armii Obrony Przeciwlotniczej, od grudnia 1965 do września 1968 dowodził 4, a od września 1968 do grudnia 1969 14 Lotniczą Dywizją Przeciwlotniczą (23 lutego 1967 otrzymał stopień generała majora lotnictwa), w marcu 1970 został zwolniony do rezerwy.
Odznaczenia.
I inne.

</doc>
<doc id="4194220" url="https://pl.wikipedia.org/wiki?curid=4194220" title="Gare d’Arches">
Gare d’Arches

Gare d'Arches – stacja kolejowa w miejscowości Arches, w departamencie Wogezy, w regionie Grand Est, we Francji. Jest zarządzana przez SNCF i obsługiwany przez pociągi TER Lorraine. 
Położenie.
Znajduje się na linii Épinal – Bussang, na km 11,466 między stacjami Épinal i Pouxeux, na wysokości 350 m n.p.m. 

</doc>
<doc id="4194222" url="https://pl.wikipedia.org/wiki?curid=4194222" title="2 Dywizja Flak">
2 Dywizja Flak

2 Dywizja Flak (niem. "2. Flak-Division") – niemiecka dywizja artylerii przeciwlotniczej z okresu II wojny światowej.
Historia.
Jednostkę utworzono 1 lipca 1938 r. jako "Luftverteidigungskommando Leipzig" (Dowództwo Obrony Powietrznej Lipsk). 1 sierpnia 1938 r. jej nazwę zmieniono na "Luftverteidigungskommando 2" i ponownie 1 września 1941 r. na "2. Flak-Division".
Jednostka do końca 1941 r. przebywała w Lipsku i okolicznych miastach zapewniając całemu regionowi ochronę przeciwlotniczą. W styczniu 1942 r. dywizja została zmotoryzowana i wysłana na front wschodni do Grupy Armii Północ. Jej pułki walczyły nie tylko z lotnictwem, działa 8,8 cm Flak 18 używano do niszczenia sowieckich czołgów.
We wrześniu 1944 r. dywizję przeniesiono do Trewiru w zachodnich Niemczech. Brała udział w ofensywie ardeńskiej, w walkach w regionie Eifel oraz pod Kolonią. Poddała się Aliantom 17 kwietnia 1945 r.

</doc>
<doc id="4194223" url="https://pl.wikipedia.org/wiki?curid=4194223" title="Herman To Paivu">
Herman To Paivu

Herman To Paivu (ur. 1912 w Tapo, zm. 12 lutego 1981) – melanezyjski duchowny rzymskokatolicki, pierwszy arcybiskup Port Moresby pochodzący z Papui-Nowej Gwinei.
Biografia.
Herman To Paivu urodził się w 1912 w Tapo na Melanezji. 15 listopada 1953 otrzymał święcenia prezbiteriatu i został kapłanem wikariatu apostolskiego Rabaul.
1 lipca 1974 papież Paweł VI mianował go biskupem pomocniczym archidiecezji Port Moresby oraz biskupem tytularnym Temuniany. 29 października 1974 przyjął sakrę biskupią z rąk arcybiskupa Rabaulu Johannesa Höhne MSC. Współkonsekratorami byli arcybiskup Port Moresby Virgil Patrick Copas MSC oraz biskup pomocniczy Port Moresby Louis Vangeke MSC.
19 grudnia 1975 papież mianował go arcybiskupem Port Moresby. Ingres odbył 25 kwietnia 1976. W 1977 decyzją Elżbiety II został kawalerem Orderu św. Michała i św. Jerzego. Zmarł 12 lutego 1981.

</doc>
<doc id="4194224" url="https://pl.wikipedia.org/wiki?curid=4194224" title="Horizon West">
Horizon West

Horizon West – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194226" url="https://pl.wikipedia.org/wiki?curid=4194226" title="Sarąg Wielki">
Sarąg Wielki

Sarąg Wielki – jezioro w Polsce w województwie warmińsko-mazurskim, w powiecie olsztyńskim, w gminie Olsztynek.
Położenie.
Jezioro leży na Pojezierzu Mazurskim, w mezoregionie Puszcz Mazurskich, w dorzeczu Łyna–Pregoła. Z jeziora na północnym zachodzie wypływa mały ciek, kierując wody do jeziora Sarąg Mały. W pobliżu zachodniego brzegu znajduje się wieś Kurki.
Brzegi są wysokie i strome, porośnięte lasami, w części zachodniej niskie i płaskie, otoczone łąkami. Dno jest muliste, a ławica przybrzeżna piaszczysta.
Jezioro leży na terenie obwodu rybackiego rzeki Łyna – nr 2.
Morfometria.
Według danych Instytutu Rybactwa Śródlądowego powierzchnia zwierciadła wody jeziora wynosi 12,2 ha. Średnia głębokość zbiornika wodnego to 4,9 m, a maksymalna – 13,4 m. Objętość jeziora wynosi 595,0 tys. m³. Maksymalna długość jeziora to 650 m, a szerokość 350 m. Długość linii brzegowej wynosi 1600 m.
Inne dane uzyskano natomiast poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt. Otrzymana w ten sposób powierzchnia zbiornika wodnego to 11,0 ha. Lustro wody znajduje się na wysokości 126,4 m n.p.m.
Przyroda.
W skład pogłowia występujących ryb wchodzą m.in. leszcz, sandacz i szczupak. Wśród roślinności przybrzeżnej dominuje trzcina i pałka.

</doc>
<doc id="4194229" url="https://pl.wikipedia.org/wiki?curid=4194229" title="Hunters Creek">
Hunters Creek

Hunters Creek – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194241" url="https://pl.wikipedia.org/wiki?curid=4194241" title="Język ambrak">
Język ambrak

Język ambrak – język z Papui-Nowej Gwinei z rodziny torricelli, którym posługuje się blisko 300 osób w prowincji Sandaun, w dystrykcie Nuku.

</doc>
<doc id="4194245" url="https://pl.wikipedia.org/wiki?curid=4194245" title="Calbe (Saale) Ost">
Calbe (Saale) Ost

Calbe (Saale) Ost () – przystanek osobowy w Calbe (Saale), w kraju związkowym Saksonia-Anhalt, w Niemczech. Jest jedną z trzech stacji obsługujących miasto obok Calbe (Saale) West i Calbe (Saale) Stadt. Został otwarty w 1839 roku, co czyni go jednym z najstarszych dworców kolejowych w Saksonii-Anhalt. Znajduje się na linii Magdeburg – Lipski jest połączony przez łącznicę z posterunkiem odgałęźnym Tornitz na linii Berlin-Blankenheim. Budynek dworca jest obiektem zabytkowym. Według DB Station&amp;Service ma kategorię 5.

</doc>
<doc id="4194246" url="https://pl.wikipedia.org/wiki?curid=4194246" title="Jekatierina Jurłowa">
Jekatierina Jurłowa



</doc>
<doc id="4194247" url="https://pl.wikipedia.org/wiki?curid=4194247" title="Tanja Karišik">
Tanja Karišik



</doc>
<doc id="4194250" url="https://pl.wikipedia.org/wiki?curid=4194250" title="Albert Maori Kiki">
Albert Maori Kiki

Sir Albert Maori Kiki (ur. 21 września 1931 w Orokolo (prowincja Gulf), zm. 13 marca 1993 w Port Moresby) – patolog, polityk i pisarz, wicepremier Papui-Nowej Gwinei. Kawaler Komandor Orderu Imperium Brytyjskiego (KBE).
Kariera.
Edukację zaczynał w London Missionary Society. Po wojnie kontynuował naukę w Sogeri. Kolejno odbył medyczne szkolenie na Fidżi, gdzie uzyskał dyplom patologa. Po powrocie do Port Moresby założył Stowarzyszenie Pracowników Nowej Gwinei ("New Guinea Workers Association") i rozpoczął prace nad usunięciem dyskryminujących przepisów i zwiększenia udziału rdzennych mieszkańców w radzie legislacyjnej. Założył także pierwsze "Rugby Union Association".
Poczucie niesprawiedliwości administracji australijskiej wzrosło podczas czasu spędzonego w Buka jako asystent opieki społecznej (1961-63), a po powrocie do Port Moresby jego świadomość polityczna rozwijała się podczas kursu w Administrative College (1964-65). Doprowadziło to ostatecznie do powstania Partii Pangu w czerwcu 1967 i zaangażowania się politycznego. Głównym założeniem partii było stawianie nacisku na rządy wewnętrzne prowadzące do niepodległości. Po nieudanych wyborach w 1968 Kiki pozostał krajowym sekretarzem partii, a po wyborach w 1972 uzyskał mandat do Parlamentu Narodowego i został ministrem ds. gruntów i środowiska w gabinecie Michaela Somare’a. W latach 1975–1977 pełnił funkcję wicepremiera.
Twórczość literacka.
W 1968 ukazała się autobiografia Kiki "Ten Thousand Years in a Lifetime". Książka, przez pryzmat jego życia, ukazuje tysiące lat rozwoju człowieka. Opowiada o dzieciństwie w małym koczowniczym plemieniu i wkraczaniu w cywilizowany świat, by stać się politykiem i założycielem ważnej partii politycznej. Zawiera opisy obyczajów, rytuałów inicjacyjnych, starożytnych zaklęć i złożonej symboliki sztuki plemiennej.
Ulli Beier, niemiecki redaktor, pisarz i uczony, który odegrał pionierską rolę w rozwijaniu literatury Papui-Nowej Gwinei, w artykule dla „The Hudson Review” "Literature in New Guinea", opublikowanym w 1971, uznał tę autobiografię za pierwszą papuańską książkę, a Maori Kiki za pierwszego prawdziwego papuańskiego autora. Jednocześnie dyskredytując autobiograficzną powieść Ligeremaluoga, wydaną w 1932, jako wg niego, odrzucającą obyczaje plemienne, ślepą akceptację australijskiego zwierzchnictwa i wypierającego tradycje plemienne chrześcijaństwa. Beier miał osobisty udział w tworzeniu tej autobiografii. Książka została podyktowana i nagrana przez niego na magnetofonie, a później przepisana i zredagowana.
Współpraca Kiki i Beiera zaowocowała wydaniem w 1984, współautorskiej książki "Hohao boards". Powstała ona na zlecenie Papua New Guinea Public Museum and Art Gallery. Zawiera ilustracje i opis sztuki plemiennej, szczególnie z regionu Orokolo, z którego pochodził Kiki. Dzięki ich pracy muzeum nie tylko zyskało cenną dokumentację tradycji papuańskich, ale też wzbogaciło się o wiele eksponatów, które autorzy zebrali pracując nad książką.

</doc>
<doc id="4194251" url="https://pl.wikipedia.org/wiki?curid=4194251" title="Boris Jeriomin">
Boris Jeriomin

Boris Nikołajewicz Jeriomin (ros. Борис Николаевич Ерёмин, ur. w Saratowie, zm. 4 kwietnia 2005 w Moskwie) – radziecki lotnik wojskowy, generał porucznik lotnictwa, Bohater Związku Radzieckiego (1990).
Życiorys.
Po ukończeniu 9 klas szkoły pracował jako tokarz w saratowskiej fabryce maszyn, od maja 1931 służył w Armii Czerwonej, skończył szkołę lotniczo-techniczną w Wolsku i został skierowany do służby w lotnictwie bombowym na Dalekim Wschodzie. Uczestniczył w walkach nad jeziorem Chasan w 1938, później ukończył wojskową lotniczą szkołę pilotów w Czycie (1939) i Kaczyńską Wyższą Wojskową Szkołę Lotniczą dla Pilotów (1940) i został zastępcą dowódcy eskadry w lotniczym pułku w Odeskim Okręgu Wojskowym. Od czerwca 1941 brał udział w wojnie z Niemcami, od listopada 1941 jako dowódca eskadry, a od września 1942 zastępca dowódcy pułku lotniczego, w grudniu 1943 został zastępcą dowódcy 6 Gwardyjskiej Lotniczej Dywizji Myśliwskiej, walczył kolejno na Froncie Południowym, Południowo-Zachodnim, Stalingradzkim, od stycznia do października 1943 ponownie Południowym, następnie 4 Ukraińskim, od czerwca do września 1944 1 Ukraińskim, potem do końca wojny 2 Ukraińskim.
Uczestniczył w walkach obronnych w Mołdawii i na południu Ukrainy, w operacji tyraspolsko-melitopolskiej i charkowskiej (1942), bitwie pod Stalingradem, operacji rostowskiej, miusskiej, donbaskiej, melitopolskiej, krymskiej, lwowsko-sandomierskiej, debreczyńskiej, budapesztańskiej i wiedeńskiej. W walkach powietrznych był dwukrotnie zestrzelony i dwukrotnie ranny. W czasie wojny wykonał 342 loty bojowe (w tym 117 zwiadowczych) i stoczył 70 walk powietrznych, w których zestrzelił osobiście 8 i w grupie 15 samolotów wroga. W 1944 i 1945 był przedstawiany do uhonorowania tytułem Bohatera Związku Radzieckiego. W 1946 skończył kursy dowódcze przy Akademii Wojskowo-Powietrznej, a w 1952 Wyższą Akademię Wojskową im. Woroszyłowa, 1948-1950 był doradcą przy Dowództwie Sił Powietrznych Bułgarii, a 1952-1957 naczelnikiem Kaczyńskiej Wyższej Wojskowej Szkoły Lotniczej dla Pilotów. W latach 1957-1959 był pomocnikiem dowódcy Sił Wojskowo-Powietrznych ZSRR, 1959-1962 dowódcą Sił Wojskowo-Powietrznych Północnokaukaskiego Okręgu Wojskowego, 1962-1964 dowódcą 37 Armii Powietrznej i członkiem Rady Wojskowej Północnej Grupy Wojsk w Polsce, a 1964-1965 dowódcą lotnictwa Północnej Grupy Wojsk. Później był szefem służby bezpieczeństwa lotów Sił Wojskowo-Powietrznych ZSRR, w 1975 zakończył służbę wojskową. Był honorowym obywatelem Wołgogradu, Saratowa, Nikopola i Kielc.
Odznaczenia.
I odznaczenia rumuńskie, czechosłowackie i mongolskie.

</doc>
<doc id="4194257" url="https://pl.wikipedia.org/wiki?curid=4194257" title="Leonforte Pirato">
Leonforte Pirato

Leonforte Pirato (wł. "Stazione di Leonforte Pirato") – stacja kolejowa w Leonforte, w prowincji Enna, w regionie Sycylia, we Włoszech. Stacja znajduje się na linii Palermo – Katania.
Według klasyfikacji RFI ma kategorię "brązową".

</doc>
<doc id="4194275" url="https://pl.wikipedia.org/wiki?curid=4194275" title="Sarąg Mały">
Sarąg Mały

Sarąg Mały – jezioro w Polsce w województwie warmińsko-mazurskim, w powiecie olsztyńskim, w gminie Olsztynek.
Położenie.
Jezioro leży na Pojezierzu Mazurskim, w mezoregionie Puszcz Mazurskich, w dorzeczu Łyna–Pregoła. Do jeziora wpada od południa mały ciek, kierując wody z jeziora Sarąg Wielki, a wypływa na północy łącząc się z Łyną. W pobliżu zachodniego brzegu znajduje się wieś Kurki, a północnego droga nr 603 Olsztynek–Zgniłocha.
Brzegi są bezleśne. Dno i ławica przybrzeżna są muliste.
Jezioro leży na terenie obwodu rybackiego rzeki Łyna – nr 2.
Morfometria.
Według danych uzyskanych poprzez planimetrię jeziora na mapach w skali 1:50 000 według Państwowego Układu Współrzędnych 1965, zgodnie z poziomem odniesienia Kronsztadt powierzchnia zbiornika wodnego to 3,5 ha. Lustro wody znajduje się na wysokości 126,1 m n.p.m.

</doc>
<doc id="4194278" url="https://pl.wikipedia.org/wiki?curid=4194278" title="Red Cherry">
Red Cherry



</doc>
<doc id="4194280" url="https://pl.wikipedia.org/wiki?curid=4194280" title="T-Mobile Arena">
T-Mobile Arena

T-Mobile Arena – wielofunkcyjna hala w Paradise k. Las Vegas w stanie Nevada, Stany Zjednoczone. Wybudowana w latach 2014-2016 została oddana do użytku 6 kwietnia 2016. Projektowana i budowana pod nazwą Las Vegas Arena. Obecną nazwę nosi od roku 2016.
W hali od sezonu 2017/2018 swoje mecze rozgrywa drużyna ligi NHL Vegas Golden Knights.

</doc>
<doc id="4194281" url="https://pl.wikipedia.org/wiki?curid=4194281" title="Puchar Polski PZKosz w koszykówce mężczyzn">
Puchar Polski PZKosz w koszykówce mężczyzn

Puchar PZKosz w koszykówce mężczyzn – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Polski Związek Koszykówki dla polskich męskich klubów koszykarskich niższych klas rozgrywkowych – I, II i III ligi. Turniej jest rozgrywany na początku sezonu, na przełomie listopada i grudnia danego roku.
Rozgrywki są ignorowane przez kluby, w sezonie 2016/2017 zrezygnowały z nich łącznie 62 drużyny, a zgłosiło się zaledwie 7.
W 2015 zamiast MVP turnieju wybrano najlepszych zawodników poszczególnych drużyn final four.
- Jamalex Polonia 1912 - Stanferd Sanny
- Decka - Karol Dębski
- AGH - Maciej Maj
- Excat Systems Śląsk - Sebastian Bożenko
Zwycięzcy konkursu rzutów za 3 punkty.
2017 – Michael Hicks (R8 Basket AZS Politechnika Kraków)

</doc>
<doc id="4194293" url="https://pl.wikipedia.org/wiki?curid=4194293" title="Star Mountains">
Star Mountains

Star Mountains () – jedno z najsłabiej zbadanych pasm górskich w Górach Centralnych, na Nowej Gwinei. Położone jest w środku wyspy, na granicy indonezyjskiej prowincji Papua i Papui-Nowej Gwinei. Od północy, w Indonezji, graniczy z Górami Śnieżnymi (a dokładnie z pasmem Jayawijaya); od południa, w Papui-Nowej Gwinei, z Górami Bismarcka (dokładnie z pasmem Hindenburg Wall); od wschodu z Górami Wiktora Emanuela (w Papui-Nowej Gwinei). Nie wszystkie szczyty pasma zostały nazwane i zmierzone. Przyjmuje się, że najwyższy jest Mount Antares w Indonezji – 4170 m n.p.m.
Pasmo jest uznawane za jedno z najwilgotniejszych miejsc na ziemi. Roczna suma opadów wynosi ponad 10 tys. mm.
Na obrzeżach pasma, na terytorium Papui-Nowej Gwinei, znajdują się duże kopalnie odkrywkowe złota i miedzi: Ok Tedi, Porgera i Hidden Valley.

</doc>
<doc id="4194295" url="https://pl.wikipedia.org/wiki?curid=4194295" title="Australian Open 2018 (gra podwójna mężczyzn)">
Australian Open 2018 (gra podwójna mężczyzn)

Australian Open 2018 – gra podwójna mężczyzn – zawody deblowe mężczyzn, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 17–27 stycznia na kortach Melbourne Park w Melbourne.

</doc>
<doc id="4194296" url="https://pl.wikipedia.org/wiki?curid=4194296" title="Saul Bron">
Saul Bron

Saul Bron, Саул Григорьевич Брон, Shoil Gershkovich (ur. 25 stycznia 1887 w Odessie, zm. 21 kwietnia 1938 w Moskwie) – radziecki działacz gospodarczy, prezes radzieckich spółek handlowych Amtorg w Nowym Jorku (1928–1930) oraz Arcos w Londynie (1930–1931).
Życiorys.
Urodził się w rodzinie żydowskiej. Ukończył gimnazjum w Odessie i rozpoczął studia wyższe w Kijowskim Instytucie Handlowym (ros. Киевский коммерческий институт, ukr. Київський комерційний інститут). W 1907 uzyskał doktorat z ekonomii na Uniwersytecie w Zurychu. Brał udział w rozwoju żydowskich kolonii rolniczych w guberni chersońskiej i uczył w żydowskiej szkole rolniczej w Nowopołtawce.
W 1921 Bron został członkiem Centralnego Komitetu Wykonawczego Ukrainy. W latach 1921–1923 pełnił funkcję komisarza ds. handlu zagranicznego Ukraińskiej SRR i przedstawiciela Ludowego Komisariatu Handlu i Przemysłu RSFSR przy Radzie Komisarzy Ludowych Ukrainy; był także członkiem Kolegium Ludowego Komisariatu Spraw Zagranicznych Ukrainy.
Po utworzeniu w 1922 ZSRR, Bron pracował w Radzie Najwyższej Radzie Gospodarki Narodowej RSFSR ("Высший Совет Народного Хозяйства"). W 1924 rozpoczął pracę w resorcie Ludowego Komisariatu Handlu i Przemysłu RSFSR i został mianowany dyrektorem Rosyjskiego Banku Handlu Zagranicznego Roskombank, późniejszego Wniesztorgbanku ZSRR. W latach 1925–1926 kierował radziecką centralą eksportu zboża Eksportchleb ("Экспортхлеб").
W 1926 Bron rozpoczął pracę w Ludowym Komisariacie Handlu Zagranicznego ZSRR, a w 1927 został mianowany prezesem radzieckiej firmy handlowej Amtorg w Nowym Jorku (1928–1930). Przed ustanowieniem w 1933 stosunków dyplomatycznych między USA i ZSRR Amtorg, formalnie jako prywatna korporacja, "de facto" pełnił funkcję "quasi"-ambasady ZSRR. Bron podpisał m.in. dwie umowy z General Electric, które stały się kluczowym elementem realizacji planu elektryfikacji Związku Radzieckiego GOELRO, umowę z Ford Motor Company budowy pierwszej radzieckiej fabryki samochodów GAZ w pobliżu Niżnego Nowogrodu, kontrakt z biurem projektów budownictwa przemysłowego z Detroit, Alberta Kahna, na zaprojektowanie pierwszej radzieckiej fabryki ciągników w Stalingradzie, oraz nadzoru architektonicznego całego budownictwa przemysłowego w Związku Radzieckim. W latach 1929–1932 firma Kahn przeszkoliła ponad 4000 radzieckich architektów i inżynierów i zaprojektowała ponad 500 zakładów i fabryk, w tym Zakłady Produkcji Traktorów w Czelabińsku i Uralmasz w Swierdłowsku.
Pomoc techniczną ZSRR zapewniły też firmy Hugh L. Cooper (budowa zapory DnieproGES), Arthur G. McKee (projekt i budowa Zakładów Metalurgicznych w Magnitogorsku), Freyn Engineering (Zakładów Metalurgicznych w Nowokuźniecku), DuPont de Nemours, Radio Corporation of America i ponad sto innych firm.
W 1930 Bron został przeniesiony do Londynu, gdzie został prezesem radzieckiej firmy handlowej Arcos i szefem przedstawicielstwa handlowego ZSRR w Wielkiej Brytanii.
20 września 1931 z inicjatywy Stalina, Biuro Polityczne Wszechzwiązkowej Komunistycznej Partii (bolszewików) nakazało Bronowi powrót do ZSRR. Pozostał członkiem Kolegium Komisariatu Handlu Zagranicznego, a w 1933 został prezesem Wszechzwiązkowej Izby Handlowej ZSRR ("Всесоюзная торговая палата"), zaś w 1935 zastępcą szefa państwowej agencji wydawniczej OGIZ (ОГИЗ) w Moskwie.
25 października 1937 Bron został aresztowany i fałszywie oskarżony o członkostwo w antyradzieckiej organizacji terrorystycznej, przygotowania, wraz z Michaiłem Tomskim, aktu terrorystycznego przeciwko Stalinowi, i bycie agentem brytyjskiego wywiadu. 21 kwietnia 1938 został skazany na śmierć przez Kolegium Wojskowe Sądu Najwyższego ZSRR, i tego samego dnia stracony. Bron został pochowany w masowym grobie w Kommunarce pod Moskwą. W dniu 25 kwietnia 1956 został przez Wojskowe Kolegium Sądu Najwyższego ZSRR pośmiertnie zrehabilitowany.

</doc>
<doc id="4194297" url="https://pl.wikipedia.org/wiki?curid=4194297" title="Puchar Świata w Zapasach 2012 – styl klasyczny mężczyzn">
Puchar Świata w Zapasach 2012 – styl klasyczny mężczyzn

Zawody Pucharu Świata w 2012 roku w stylu klasycznym odbyły się pomiędzy 19–20 maja w Sarańsku w Rosji.

</doc>
<doc id="4194299" url="https://pl.wikipedia.org/wiki?curid=4194299" title="Śnieżna baśń">
Śnieżna baśń

Śnieżna baśń (ros. Снежная сказка) – radziecka baśń filmowa z 1959 roku w reżyserii Eldara Szengiełai i Aleksieja Sacharowa.
Opowieść o małym fantaście Miti i nikczemnym Starym Roku, który porwał zegar, by zatrzymać czas.

</doc>
<doc id="4194304" url="https://pl.wikipedia.org/wiki?curid=4194304" title="Yifan Xu">
Yifan Xu



</doc>
<doc id="4194306" url="https://pl.wikipedia.org/wiki?curid=4194306" title="Lake Butler (hrabstwo Orange)">
Lake Butler (hrabstwo Orange)

Lake Butler – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194307" url="https://pl.wikipedia.org/wiki?curid=4194307" title="Lake Hart">
Lake Hart

Lake Hart – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194309" url="https://pl.wikipedia.org/wiki?curid=4194309" title="Arkadij Bojcow">
Arkadij Bojcow

Arkadij Siergiejewicz Bojcow (; ur. 17 marca 1923 w Podolsku, zm. 15 czerwca 2000 w Samarze) – radziecki lotnik wojskowy, generał major lotnictwa, Bohater Związku Radzieckiego (1953).
Życiorys.
Uczył się w technikum w Moskwie i aeroklubie w Moskwie, w kwietniu 1941 został powołany do Armii Czerwonej, w 1942 ukończył wojskową lotniczą szkołę pilotów w Czernihowie ewakuowaną do Kyzył-Arwatu i został pilotem pułku lotnictwa obrony przeciwlotniczej.
Od października 1942 w stopniu młodszego lejtnanta brał udział w wojnie z Niemcami, wykonał 15 lotów bojowych, jednak nie staczał wówczas walk powietrznych i nie odnosił zwycięstw. W 1946 został dowódcą klucza, w styczniu 1952 przybył do północnych Chin, po czym włączył się do walk wojny w Korei. Do końca sierpnia 1952 wykonał 55 lotów bojowych i stoczył ponad 30 walk powietrznych, w których zestrzelił osobiście 7 amerykańskich samolotów, a 2 uszkodził, oraz strącił 15 samolotów przeciwnika w grupie. Po powrocie do ZSRR objął dowództwo eskadry.
W 1958 ukończył Akademię Wojskowo-Powietrzną i został dowódcą pułku lotniczego, później zastępcą dowódcy dywizji lotniczej, w 1966 ukończył Akademię Sztabu Generalnego i w 1967 został dowódcą 119. Myśliwskiej Dywizji Lotniczej w Tyraspolu. Od września 1971 do października 1976 został zastępcą dowódcy Sił Wojskowo-Powietrznych Nadwołżańskiego Okręgu Wojskowego, następnie został zwolniony do rezerwy w stopniu generała majora lotnictwa, 1987–1993 był dyrektorem szkoły młodych lotników-kosmonautów w Kujbyszewie/Samarze.
Odznaczenia.
I inne.

</doc>
<doc id="4194310" url="https://pl.wikipedia.org/wiki?curid=4194310" title="Ryki Ładownia">
Ryki Ładownia

Ryki Ładownia – od 10 grudnia 2017 roku nieczynny dla ruchu pasażerskiego przystanek osobowy w Rykach, w woj. lubelskim, w Polsce.

</doc>
<doc id="4194312" url="https://pl.wikipedia.org/wiki?curid=4194312" title="Ann Gillis">
Ann Gillis

Ann Gillis, właśc. Alma Mabel Conner (ur. 12 lutego 1927 w Little Rock, zm. 31 stycznia 2018 w Horam) – amerykańska aktorka filmowa.
Życiorys.
Debiutowała na ekranie jako 7-letnia dziewczynka niewielką rolą w filmie "Ludzie w bieli" (1934) wyreżyserowanego przez pochodzącego z Polski Ryszarda Bolesławskiego. Po kilku rolach drugoplanowych, w drugiej połowie lat 30. zaczęła otrzymywać bardziej znaczące role; m.in. w filmach: "Król hokeja" (1936), "Mała sierotka Annie" (1938), "Przygody Tomka Sawyera" (1938). Jej wytwórnia filmowa Warner Bros. chciała ją wykreować na drugą Shirley Temple; ostatecznie z tych planów nic nie wyszło. Swoją aktorską karierę kontynuowała w latach 40., jednak nie odniosła większych sukcesów. Po raz ostatni pojawiła się na ekranie w roku 1968, w legendarnym filmie Stanleya Kubricka "", w którym zagrała matkę głównego bohatera dr Poole'a.

</doc>
<doc id="4194314" url="https://pl.wikipedia.org/wiki?curid=4194314" title="Lake Mary Jane">
Lake Mary Jane

Lake Mary Jane – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194318" url="https://pl.wikipedia.org/wiki?curid=4194318" title="William Wirt">
William Wirt

William Wirt (ur. 8 listopada 1772 w Bladensburgu, zm. 18 lutego 1834 w Waszyngtonie) – amerykański polityk, kandydat na prezydenta w 1832 roku.
Biografia.
Urodził się 8 listopada 1772 w Bladensburgu. Uczęszczał do prywatnych szkół, a następnie studiował nauki prawne i w 1792 roku został przyjęty do palestry. Przez kilka lat praktykował prawo, a w 1800 roku został urzędnikiem w legislaturze stanowej Wirginii. Przez kilka miesięcy w 1802 roku pełnił funkcję kanclerza we wschodnim dystrykcie stanu. W 1807 roku, z nominacji prezydenta Thomasa Jeffersona został oskarżycielem w procesie Aarona Burra. Dziesięć lat później Wirt wszedł w skład gabinetu Stanów Zjednoczonych i objął urząd prokuratora generalnego. Funkcję tę sprawował w administracjach Jamesa Monroe’a i Johna Quincy’ego Adamsa.
Po zakończeniu prezydentury Adamsa, powrócił do prywatnej praktyki prawniczej w Baltimore. Przed wyborami prezydenckimi w 1832 roku był jednym z założycieli Partii Antymasońskiej. Na konwencji wyborczej został obrany kandydatem na prezydenta, argumentując że jest reprezentantem jedynej partii reprezentującej interesy ludu. W głosowaniu powszechnym uzyskał około 100 tysięcy głosów. W Kolegium Elektorskim zagłosowało na niego 7 elektrów. Zmarł 18 lutego 1834.

</doc>
<doc id="4194319" url="https://pl.wikipedia.org/wiki?curid=4194319" title="Lockhart (Floryda)">
Lockhart (Floryda)

Lockhart – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194322" url="https://pl.wikipedia.org/wiki?curid=4194322" title="Meadow Woods">
Meadow Woods

Meadow Woods – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194324" url="https://pl.wikipedia.org/wiki?curid=4194324" title="Oak Ridge (Floryda)">
Oak Ridge (Floryda)

Oak Ridge – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194325" url="https://pl.wikipedia.org/wiki?curid=4194325" title="Wicepremierzy Izraela">
Wicepremierzy Izraela

Wicepremierzy Izraela – lista osób pełniących funkcję wicepremiera rządu Izraela.

</doc>
<doc id="4194326" url="https://pl.wikipedia.org/wiki?curid=4194326" title="Sergio Galdós">
Sergio Galdós

Sergio Galdós (ur. 2 stycznia 1990 w Arequipi) – peruwiański tenisista, reprezentant kraju w Pucharze Davisa.
Kariera tenisowa.
Zawodowym tenisistą jest od 2008 roku.
Galdós jest tenisistą startującym głównie w turniejach gry podwójnej. Wygrał trzynaście imprez rangi ATP Challenger Tour. W cyklu ATP World Tour osiągnął jeden finał, w sezonie 2017 w Los Cabos.
Galdós jest srebrnym i brązowym medalistą igrzysk boliwaryjskich z Trujillo, brązowym medalistą tych samych zawodów z Valledupar oraz dwukrotnym brązowym medalistą igrzysk panamerykańskich z Limy. Od 2009 reprezentuje Peru w Pucharze Davisa.
W rankingu gry pojedynczej Galdós najwyżej był na 590. miejscu (11 czerwca 2012), a w klasyfikacji gry podwójnej na 80. pozycji (28 listopada 2016).

</doc>
<doc id="4194327" url="https://pl.wikipedia.org/wiki?curid=4194327" title="Grigorij Gieś">
Grigorij Gieś

Grigorij Iwanowicz Gieś (ros. Григорий Иванович Гесь, ur. w miejscowości Wasiljewka w obwodzie dniepropetrowskim, zm. 7 stycznia 1968 w Elektrostali) – radziecki lotnik wojskowy, major, Bohater Związku Radzieckiego (1951).
Życiorys.
Był narodowości ukraińskiej. Do 1930 skończył 7 klas szkoły, od września 1937 służył w Armii Czerwonej, w 1938 ukończył szkołę młodszych specjalistów lotniczych w Czycie, 1938-1940 pracował w wojskowej lotniczej szkole pilotów w Batajsku, którą ukończył w 1941 i został lotnikiem-instruktorem. Od października do grudnia 1944 odbywał staż jako dowódca klucza lotniczego pułku myśliwskiego na 2 Froncie Ukraińskim, uczestniczył w operacji debreczyńskiej i budapesztańskiej, wykonał 21 lotów bojowych myśliwcem Ła-5, stoczył 5 walk powietrznych, w których strącił 2 samoloty wroga. Od marca 1946 służył w lotniczym pułku myśliwskim w Moskiewskim Okręgu Wojskowym jako starszy lotnik, dowódca klucza i zastępca dowódcy eskadry, w grudniu 1950 wraz z pułkiem lotniczym został komenderowany do Chin, skąd następnie udał się do Korei. Od marca 1951 do stycznia 1952 brał udział w wojnie koreańskiej jako zastępca dowódcy i od kwietnia 1951 dowódca eskadry, wykonał wówczas ok. 120 lotów bojowych, w walkach powietrznych zestrzelił osobiście 8 samolotów amerykańskich i australijskich. Po powrocie do ZSRR, w 1953 skończył kursy oficerskie w Taganrogu, później służył w lotnictwie wojsk obrony powietrznej m.in. jako szturman (nawigator) eskadry, w czerwcu 1957 w stopniu majora został zwolniony do rezerwy, pracował w fabryce w Elektrostali.
Odznaczenia.
I medale ZSRR oraz medal chiński.

</doc>
<doc id="4194329" url="https://pl.wikipedia.org/wiki?curid=4194329" title="Zapalenie pochwy">
Zapalenie pochwy

Zapalenie pochwy – jedna z najczęściej występujących infekcji u kobiet. Kwalifikuje się do zapalenia dolnego odcinka narządów płciowych.
Objawy.
Do objawów zapalenia pochwy należą:
Etiologia.
Do przyczyn zapalenia pochwy należą: grzybica, rzęsistkowica oraz nietypowe zakażenia bakteryjne.

</doc>
<doc id="4194332" url="https://pl.wikipedia.org/wiki?curid=4194332" title="Góry Nadbrzeżne (Nowa Gwinea)">
Góry Nadbrzeżne (Nowa Gwinea)

Góry Nadbrzeżne – łańcuch górski na północnym wschodzie Nowej Gwinei, w Papui-Nowej Gwinei, położony na półwyspie Huon i na zachodzie od niego, oddzielony od Gór Centralnych dolinami rzek Ramu i Markham. Dzieli się na dwa duże pasma (od zachodu na wschód): Finisterre (Mount Boising – 4125 m n.p.m.) i Saruwaged (Bangeta – 4121 m n.p.m.) oraz dwa mniejsze: Rawlinson i Cromwell Mountains.

</doc>
<doc id="4194333" url="https://pl.wikipedia.org/wiki?curid=4194333" title="Jan Pezda">
Jan Pezda

Jan Pezda (ur. 1940) – polski skoczek narciarski, zawodnik klubów BBTS Włókniarz Bielsko-Biała i WKS Zakopane. Medalista mistrzostw Polski w skokach narciarskich.
Życiorys.
W latach 60. XX wieku regularnie startował w zmaganiach międzynarodowych. Dwukrotnie stawał na podium Pucharu Beskidów juniorów – 13 stycznia 1961 w Wiśle był drugi, a dwa dni później zwyciężył, triumfując w klasyfikacji generalnej tego cyklu za rok 1961. Stał również na podium zawodów międzynarodowych w Cortinie d’Ampezzo (3. lokata w lutym 1963) i Zakopanem (zwycięstwo w lutym 1965). 14 lutego 1962, podczas treningów przed mistrzostwami świata w Zakopanem upadł i doznał kontuzji.
Brał udział w szeregu prestiżowych imprez międzynarodowych – między innymi w Turnieju Czterech Skoczni, Memoriale Bronisława Czecha i Heleny Marusarzówny, Turnieju Szwajcarskim, Igrzyskach Narciarskich w Lahti, czy Pucharze Beskidów. Najlepsze wyniki osiągał w ostatnich zawodach z tej listy – w 1962 zajął 8. lokatę w klasyfikacji generalnej, rok później notując najwyższą pozycję w pojedynczym konkursie (18 stycznia 1963 w Wiśle był piąty).
Na arenie krajowej występował w latach 1955–1970. W swojej karierze raz stał na podium mistrzostw Polski – 24 lutego 1963 na Wielkiej Krokwi zdobył brązowy medal w konkursie indywidualnym na skoczni dużej, przegrywając z Piotrem Walą i Antonim Łaciakiem. Kilkukrotnie zajmował także miejsca w czołowej „dziesiątce” tej imprezy (za każdym razem w konkursach indywidualnych na skoczniach dużych) – w 1962 był szósty, w 1964 czwarty, a w 1965 szósty. W 1960 zdobył ponadto brązowy medal w mistrzostwach kraju juniorów w kategorii junior C.
W latach 1955–1961 i 1964–1970 reprezentował BBTS Włókniarz Bielsko-Biała, w czasie dwuletniej (1962–1963) przerwy od skakania w barwach klubu z Bielska-Białej był zawodnikiem WKS Zakopane.

</doc>
<doc id="4194335" url="https://pl.wikipedia.org/wiki?curid=4194335" title="Orlovista">
Orlovista

Orlovista – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194338" url="https://pl.wikipedia.org/wiki?curid=4194338" title="Zapalenie szyjki macicy">
Zapalenie szyjki macicy

Zapalenie szyjki macicy – jedna z najczęściej występujących infekcji u kobiet. Stanowi rodzaj zapalenia dolnego odcinka narządów płciowych.
Etiologia.
Przyczynami zapalenia szyjki macicy mogą być:
Objawy.
Do objawów należy śluzowo-ropna wydzielina z kanału szyjki. Zapalenie może również przebiegać bezobjawowo przy zakażeniu rzeżączką.
Leczenie.
Leczenie zapalenia szyjki macicy jest dwukierunkowe. Podaje się penicylinę, ampicylinę, amoksycylinę lub chinolony (w przypadku rzeżączki) i azytromycynę, tetracyklinę, erytromycynę lub doksycyklinę (w przypadku chlamydii).
Leczenie trwa nie krócej niż 7 dni.

</doc>
<doc id="4194339" url="https://pl.wikipedia.org/wiki?curid=4194339" title="Yoo Jae-suk">
Yoo Jae-suk

Yoo Jae-suk (hangul: 유재석, ur. 14 sierpnia 1972 w Seulu) – południowokoreański komik, prowadzący i osobowość telewizyjna, należy do agencji FNC Entertainment. Był prowadzącym kilku różnych programów telewizyjnych w Korei Południowej, w tym popularnego programu "Infinite Challenge" i popularnego na całym świecie programu "Running Man". Yoo znany jest ze swojego szybkiego dowcipu i atrakcyjności dla zróżnicowanej wiekowo publiczności, dzięki temu stał się jednym z najlepszych komików w Korei i osobowości telewizyjnych.
Biografia.
Yoo urodził się 14 sierpnia 1972 roku w Seulu, Korei Południowej, jako najstarszy z trojga rodzeństwa. Uczęszczał do Seoul Institute of the Arts, ale nie był w stanie ukończyć studiów z powodu napiętego harmonogramu jako początkujący komik.
Zadebiutował w telewizji na KBS Comedian Festival (dla studentów) w 1991 roku, gdzie wykonał parodię reklamy z Choi Seung-gyungiem (kor. 최승경). Jego taniec do coveru utworu „Step by Step” New Kids on the Block w programie "Infinity Challenge" jest także jednym z jego wczesnych niezapomnianych momentów. W 2002 roku, po dziewięciu trudnych latach jako stosunkowo mało znany komik, dzięki rekomendacji Choi Jin-sil, gościł w programie "Live and Enjoy Together" (kor. 동거 동락). Program stał się natychmiast popularny i od tego czasu Yoo zaczął gościnnie pojawiać się w wielu innych programach rozrywkowych. Stał się sławny, gdy był współprowadzącym program "Crash of MCs" (kor. MC 대격돌 - 공포 의 쿵쿵따) z Kang Ho-dongiem, Lee Hwi-jae i Kim Han-seokiem (kor. 김한석).
W mediach.
Yoo został nazwany „MC narodu” za swoją popularność wśród widzów w różnym wieku. Jest również nazywany „konikiem polnym”, ze względu na swoje wczesne występy, w których przebierał się w strój konika polnego.
Znany jest jako jeden z najbardziej popularnych i lubianych osobistości telewizyjnych w Korei Południowej. Yoo konsekwentnie jest wybierany jako wzór do naśladowania przez innych artystów, jak również obywateli Korei. Jest również znany ze swojej filantropii.
Yoo Jae-suk jest pierwszym telewizyjnym prowadzącym, który ma własną figurę woskową wystawioną w muzeum Grévin Seoul.

</doc>
<doc id="4194340" url="https://pl.wikipedia.org/wiki?curid=4194340" title="Michał Minigajło">
Michał Minigajło

Michał Minigajło herbu Rawicz, właściwie Minigajło" (ur. przed 1387, zm. po 1413) – bojar litewski, starosta oszmiański (1387–1398), starosta wileński (1393), starosta wieloński (1412), pierwszy kasztelan wileński (1413), adoptowany podczas unii horodelskiej (1413)".
Nosił nazwisko patronimiczne Gedygołdowicz. Tytułował się mianem "z Dziewieniszek".
Życiorys.
O Minigajle i jego rodzinie historia nie zapamiętała zbyt wielu informacji. Trudność w weryfikacji informacji polega na tym, że imię Minigajło było na Litwie dość pospolite (nosi je nawet inny bojar przyjęty podczas unii horodelskiej, tyle że do herbu Syrokomla). Imię "Michał" przyjął wraz z przyjęciem chrztu.
Wiemy na pewno, że po raz pierwszy wzmiankowany był w 1387 roku w charakterze starosty oszmiańskiego, który to urząd piastuje jeszcze w 1398 roku w traktacie salińskim. Przywieszona do dokumentu pieczęć Minigajły, jest niestety prawie zupełnie starta, z tego powodu nie udaje nam się poznać herbu, jakiego używał Minigajło przed unią horodelską. Pozostała tylko mała część tła zakratkowanego i zasianego różyczkami oraz kilka liter napisu otokowego:
Światło na temat dawnego wizerunku herbu Minigajły dał Bartosz Paprocki w "Gnieździe Cnoty" (1578), co w swoich dziełach powtarzają też Szymon Okolski i Wojciech Kojałowicz. Paprocki zamieścił informację, że Minigajło przed przyjęciem herbu Rawicz używał godła herbowego z wizerunkiem Łabędzia (bez związku z polskim Łabędziem). Dodał również, że Minigajło porzucił herb przyjęty w Horodle, a następnie wrócił do swego dawnego Łabędzia. Według Władysława Semkowicza, trudno jest przyjąć, aby to uczynił już sam Minigajło, gdyż on zaraz po Horodle znika ze źródeł historycznych, a owe odesłanie herbów Polakom wiąże się z zatargiem polsko-litewskim dopiero na zjeździe parczowskim z 1446 roku. Mogli to więc uczynić wówczas inni członkowie rodu Minigajły. 
Michał Minigajło wspomniany jest jako starosta wileński jedyny raz w rachunkach dworu Władysława Jagiełły, co według polskiego historyka, Władysława Semkowicza, może być błędem tego źródła. W latach późniejszych występuje bez żadnego tytułu, jednakże zawsze w otoczeniu podpisów wybitnych osobistości, świadkujących na dokumentach wielkiego księcia litewskiego – Witolda Kiejstutowicza, a nawet przed tak znacznymi panami jakimi byli Gasztołd, Moniwid i Bratosz (przodek Zenowiczów).
W 1412 roku pojawia się w dokumentach historycznych wraz z pełnionym przez niego urzędem starosty Wielony.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.Minigajło został wówczas adoptowany przez przedstawicieli Rawiczów, gdzie zapisany jest wraz z pełnionym przez siebie urzędem kasztelana wileńskiego. Jest to ostatnia znana nam o nim wzmianka, zapewne krótko po Horodle zmarł.
Życie prywatne.
Monigajło był synem Gedygołda, jednego z organizatorów unii w Krewie i nieznanej z imienia i nazwiska matki. 
O potomstwie Minigajły nie mamy bezpośrednich wskazówek. W połowie XV w. w źródłach historycznych występuje inny bojar tego imienia, nie możemy jednak łączyć go z rodem Michała Minigajły, nie posiadając w tym względzie innych danych oprócz identyczności samego imienia, które było używane przez wielu innych ówcześnie żyjących bojarów.
W dwóch dokumentach występuje Minigajło z bratem, niestety oba te źródła nie dochowały się w oryginale, lecz w skażonych kopiach, wskutek czego imię to w obu jest przekręcone. W akcie poręki za Bratoszę Kojlutowicza z końca XIV w. lub XV w., brat Minigajły występuje pod imieniem Surgilo, w akcie unii wileńskiej z 1401 roku; Swiwilo. Różnica między nimi dotyczy wyłącznie trzech liter środkowych. Z zestawienia obu przykazów wnosić, imię to brzmiało Surwiło (Swrwilo, Surwilo).
Gniazdo rodowe.
Gniazdo rodu Minigajły leżało w powiecie oszmiańskim. Dziewieniszki (obecnie Litwa), z których się pisał, położone są o milę na północ od Moniwidowych i Gasztołdowych Gieranon. W odległości 1 mili na wschód od Dziewieniszek leżą Surwiliszki (obecnie Białoruś), jedna z kilku osad tej nazwy na Litwie, która niewątpliwie pozostaje w związku z Surwiłem, bratem Minigajly. 
Dziewieniszki już dawniej pewnie były w posiadaniu tej rodziny i prawdopodobnie już ojciec Minigajły, Gedygołd, był ich właścicielem, w bliskim sąsiedztwie rodu Moniwida, którego brat, również Gedygołd, może zawdzięczał swe imię. Jakkolwiek zaś Minigajlo tytułuje się mianem "z Dziewieniszek" dopiero w 1411 roku, jednakże fakt, że przez 11 lat (1387–1398) sprawuje urząd starosty oszmiańskiego, wskazuje na to, że już wtedy siedział w tych stronach i to prawdopodobnie w Dziewieniszkach. Po śmierci Minigajły, Dziewieniszki widocznie przeszły w posiadanie Wielkiego Księcia Litewskiego, albowiem Zygmunt Kiejstutowicz nadał je w 1433 roku wraz z innymi dobrami, Janowi Gasztołdowi.

</doc>
<doc id="4194341" url="https://pl.wikipedia.org/wiki?curid=4194341" title="Paradise Heights">
Paradise Heights

Paradise Heights – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194342" url="https://pl.wikipedia.org/wiki?curid=4194342" title="Nowy Hanower">
Nowy Hanower

Nowy Hanower (, tok pisin "Niu Hanova"; także "Lavongai") – wyspa w Archipelagu Bismarcka, w południowo-zachodniej części Oceanu Spokojnego, należąca administracyjnie do Papui-Nowej Gwinei. Znajduje się na zachód od zachodniego krańca wyspy Nowa Irlandia. Jej południowe wybrzeża leżą nad Morzem Bismarcka, zaś północne nad otwartym Oceanem Spokojnym. Należy do prowincji Nowa Irlandia.
Nowy Hanower ma charakter wulkaniczny. Najwyższy szczyt wznosi się na wysokość 957 m n.p.m. Wyspa mierzy około 60 km długości i 30 km szerokości. Zajmuje powierzchnię 1227,1 km², a długość jej linii brzegowej wynosi 172,2 km.
Wraz z otaczającymi ją niewielkimi wysepkami tworzy jednostkę administracyjną Lavongai Rural LLG (LLG – Local Level Government), którą w 2011 roku zamieszkiwało 29 tysięcy osób.
Historia.
W 1884 Archipelag Bismarcka zajęli Niemcy jako część protektoratu Nowej Gwinei Niemieckiej. W trakcie I wojny światowej od 1914 okupowali go Australijczycy, zaś po wojnie, jako terytorium mandatowe, oficjalnie przeszedł pod administrację australijską. W trakcie II wojny światowej od lipca 1941 do września 1945 wyspę Nowy Hanower okupowali Japończycy. Po wojnie Archipelag Bismarcka stanowił część terytorium powierniczego Nowej Gwinei Australijskiej. Od 1975 jest częścią niepodległej Papui-Nowej Gwinei.
W 1963 na wyspie Nowy Hanower powstał tzw. kult Johnsona, czczący prezydenta Stanów Zjednoczonych, Lyndona B. Johnsona (rządy: 1963–1969). W pierwszych w historii wyborach do Izby Zgromadzenia Terytorium Papui i Nowej Gwinei w 1964 ludność wyspy masowo zagłosowała na Johnsona. Celem kultu było wyzwolenie się spod administracji australijskiej i zastąpienie jej amerykańską, co miałoby polepszyć warunki życia i zapewnić dobrobyt mieszkańcom wyspy.

</doc>
<doc id="4194343" url="https://pl.wikipedia.org/wiki?curid=4194343" title="Peter Kurongku">
Peter Kurongku

Peter Kurongku (ur. 1930 w Tonnui, zm. 11 czerwca 1996 w Port Moresby) – melanezyjski duchowny rzymskokatolicki, biskup pomocniczy Honiary i arcybiskup Port Moresby.
Biografia.
Peter Kurongku urodził się w 1930 w Tonnui na Wyspie Bougainville’a, w Melanezji. Po porodzie jego matka zmarła. Chłopca przed pogrzebaniem żywcem wraz z matką uratował metodystyczny misjonarz David Pausu. Jako że metodyści nie byli w stanie przyjąć dziecka, oddali go katolickim zakonnicom opiekującymi się sierotami. Kurongku był dobrym uczniem i posiadł doskonałą znajomość języka angielskiego. Wstąpił do seminarium duchownego w Australii. 21 grudnia 1966 otrzymał święcenia prezbiteriatu i został kapłanem diecezji Bougainville.
15 listopada 1978 papież Jan Paweł II mianował go biskupem pomocniczym archidiecezji Honiara na Wyspach Salomona oraz biskupem tytularnym Sinnuary. 25 marca 1979 przyjął sakrę biskupią z rąk arcybiskupa Honiary Daniela Stuyvenberga SM. Współkonsekratorami byli biskup Bougainville Gregory Singkai oraz emerytowany biskup Bougainville Leo Lemay SM.
3 października 1981 papież mianował go arcybiskupem Port Moresby. Ingres odbył 7 listopada 1981. Podczas konfliktu w ojczystym Bougainville potępił okrucieństwa zarówno armii Papui-Nowej Gwinei, jak i Rewolucyjnej Armii Bougainville. Zapewnił również pomoc i zakwaterowanie uchodźcom z Bougainville. Zmarł 11 czerwca 1996 w Port Moresby.
Brał udział w tłumaczeniu Nowego Testamentu na język siuwai.

</doc>
<doc id="4194344" url="https://pl.wikipedia.org/wiki?curid=4194344" title="Stiepan Naumienko">
Stiepan Naumienko

Stiepan Iwanowicz Naumienko (; ur. 7 stycznia 1920 w Złynce w obwodzie kirowohradzkim, zm. 20 listopada 2004 w Podolsku) – radziecki lotnik wojskowy, pułkownik, Bohater Związku Radzieckiego (1951).
Życiorys.
Urodził się w ukraińskiej rodzinie chłopskiej. Po ukończeniu 10 klas szkoły średniej pracował jako tokarz w Odessie, w 1937 został powołany do Armii Czerwonej, w 1939 ukończył wojskową szkołę lotniczo-techniczną w Leningradzie, pracował jako technik lotniczy w wojskowej szkole lotniczej w Czkałowie i od listopada 1941 mechanik klucza 615. nocnego bombowego pułku lotniczego Nadwołżańskiego Okręgu Wojskowego.
Od grudnia 1941 do kwietnia 1942 brał udział w wojnie z Niemcami w składzie Sił Wojskowo-Powietrznych 43. Armii i Frontu Zachodniego, uczestniczył w bitwie pod Moskwą i operacji rżewsko-wiaziemskiej, we wrześniu 1942 ukończył wojskową lotniczą szkołę pilotów w Woroneżu, a w 1944 kursy dowódców kluczy. W listopadzie 1944 został dowódcą klucza w pułku myśliwskim w Moskiewskim Okręgu Wojskowym, a w 1950 pomocnikiem dowódcy eskadry, od 1947 należał do partii komunistycznej.
Latem 1950 został skierowany wraz z pułkiem myśliwskim do Chin. Od 4 grudnia 1950 do lutego 1951 brał udział w wojnie w Korei, wykonując około 70 lotów bojowych i staczając 10 walk powietrznych, w których strącił osobiście 5 amerykańskich samolotów i 6 w grupie.
Po powrocie do ZSRR, w marcu 1951 został pomocnikiem dowódcy lotniczego pułku myśliwskiego, w 1952 skończył kursy oficerskie w Lipiecku i został dowódcą eskadry lotniczego pułku myśliwskiego w Moskiewskim Okręgu Wojskowym, później pomocnikiem dowódcy, zastępcą dowódcy, I zastępcą dowódcy i od września 1959 do marca 1961 dowódcą lotniczego pułku myśliwskiego (od 1960 w stopniu pułkownika), w marcu 1961 został zwolniony do rezerwy. Później ukończył instytut pedagogiczny i pracował jako nauczyciel fizyki w szkole średniej i zastępca dyrektora szkoły.
Odznaczenia.
I medale.

</doc>
<doc id="4194345" url="https://pl.wikipedia.org/wiki?curid=4194345" title="Pine Castle">
Pine Castle

Pine Castle – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194346" url="https://pl.wikipedia.org/wiki?curid=4194346" title="Papua-Nowa Gwinea na Letnich Igrzyskach Paraolimpijskich 1984">
Papua-Nowa Gwinea na Letnich Igrzyskach Paraolimpijskich 1984

Papuę-Nową Gwineę na Letnich Igrzyskach Paraolimpijskich w 1984 roku reprezentowało 4 zawodników w lekkoatletyce. Był to debiut tego kraju na letniej paraolimpiadzie.

</doc>
<doc id="4194357" url="https://pl.wikipedia.org/wiki?curid=4194357" title="John Floyd">
John Floyd



</doc>
<doc id="4194364" url="https://pl.wikipedia.org/wiki?curid=4194364" title="Krystyna Tittenbrun">
Krystyna Tittenbrun

Krystyna Tittenbrun z domu Wolf (ur. 1930, zm. 8 stycznia 2018) – polska specjalistka i autorka publikacji z dziedziny informacji naukowej.
Życiorys.
Była absolwentką Uniwersytetu im. Adama Mickiewicza w Poznaniu. Posiadała stopień naukowy doktora. Zawodowo przez wiele lat związana była z Polskim Komitetem Normalizacji i Miar oraz Instytutem Informacji Naukowej, Technicznej i Ekonomicznej. Specjalizowała się dziedziny informacji naukowej i w tej też dziedzinie była autorką licznych publikacji.

</doc>
<doc id="4194367" url="https://pl.wikipedia.org/wiki?curid=4194367" title="Bradshaw (Wielki Manchester)">
Bradshaw (Wielki Manchester)

Bradshaw – osada w Anglii, w hrabstwie Wielki Manchester, w dystrykcie Bolton. Leży 3,8 km od miasta Bolton, 17,5 km od miasta Manchester i 280,7 km od Londynu. W 2016 miejscowość liczyła 11 664 mieszkańców. W 1891 roku civil parish liczyła 647 mieszkańców.
Etymologia.
Nazwa miejscowości na przestrzeni wieków:

</doc>
<doc id="4194369" url="https://pl.wikipedia.org/wiki?curid=4194369" title="Pine Hills (Floryda)">
Pine Hills (Floryda)

Pine Hills – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194370" url="https://pl.wikipedia.org/wiki?curid=4194370" title="Margarita Korabielnikowa">
Margarita Korabielnikowa

Margarita Pawłowna Korabielnikowa (ros. Маргарита Павловна Корабельникова; ur. 1931) – radziecka aktorka filmowa i głosowa. Zasłużona Artystka RFSRR (1983). 

</doc>
<doc id="4194372" url="https://pl.wikipedia.org/wiki?curid=4194372" title="Rio Pinar">
Rio Pinar

Rio Pinar – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194373" url="https://pl.wikipedia.org/wiki?curid=4194373" title="Stepan Naumienko">
Stepan Naumienko



</doc>
<doc id="4194376" url="https://pl.wikipedia.org/wiki?curid=4194376" title="Garvagh Phoenix">
Garvagh Phoenix

Garvagh Phoenix – północnoirlandzki klub siatkarski z miejscowości Garvagh. Założony został we wrześniu 2015 roku. Swoje mecze rozgrywa w Jim Watt Centre. Obecnie występuje w najwyższej klasie rozgrywkowej w Irlandii Północnej.
W sezonie 2015/2016 zespół występował w 1st Division. W sezonie 2016/2017 po raz pierwszy brał udział w najwyższej klasie rozgrywkowej - National League.
Bilans sezonów.
Poziom rozgrywek:
Występy w europejskich pucharach.
Klub Garvagh Phoenix nigdy nie występował w europejskich pucharach.

</doc>
<doc id="4194378" url="https://pl.wikipedia.org/wiki?curid=4194378" title="Anatolij Karelin">
Anatolij Karelin



</doc>
<doc id="4194381" url="https://pl.wikipedia.org/wiki?curid=4194381" title="Zapalenie sromu">
Zapalenie sromu

Zapalenie sromu – jedna z najczęściej występujących infekcji u kobiet. Kwalifikuje się do zapalenia dolnego odcinka narządów płciowych.
Objawy.
Najczęstszym objawem zapalenia sromu jest świąd, który wywołuje swędzenie.
Etiologia.
Jest to dość częsta infekcja ze względu na bliskie położenie cewki moczowej i odbytu. Przyczyną najczęściej jest zaniedbanie higieny. Wywołana może być przez wirusy, grzyby, bakterie i pasożyty.

</doc>
<doc id="4194382" url="https://pl.wikipedia.org/wiki?curid=4194382" title="Antoni Pogorielski">
Antoni Pogorielski



</doc>
<doc id="4194383" url="https://pl.wikipedia.org/wiki?curid=4194383" title="Grigorij Ochaj">
Grigorij Ochaj

Grigorij Uljanowicz Ochaj (ros. Григорий Ульянович Охай, ur. w Tokmaku, zm. 8 lutego 2002 w Dniepropetrowsku) – radziecki lotnik wojskowy, pułkownik, Bohater Związku Radzieckiego (1951).
Życiorys.
Urodził się w ukraińskiej rodzinie robotniczej. Skończył 8 klas niepełnej szkoły średniej i rabfak (fakultet robotniczy), w 1935 uczył się w Melitopolskim Instytucie Pedagogicznym, we wrześniu 1935 został powołany do Armii Czerwonej. W 1937 ukończył wojskowo-lotniczą szkołę pilotów w Woroszyłowgradzie (obecnie Ługańsk) i został lotnikiem, a w maju 1938 starszym lotnikiem lotniczego pułku bombowców, od stycznia do marca 1940 uczestniczył w wojnie z Finlandią, wykonując 28 lotów bojowych, m.in. nalot bombowy w okolicy miasta Sortawała. W 1941 skończył kursy doskonalenia kadry dowódczej, później pracował jako instruktor lotnictwa myśliwskiego, w listopadzie 1942 został dowódcą klucza, a w maju 1944 szturmanem (nawigatorem) eskadry. W październiku-listopadzie 1943 odbywał staż bojowy w 897 lotniczym pułku myśliwskim na Froncie Stepowym i 2 Ukraińskim, brał udział w bitwie o Dniepr, jednak nie odnotował wtedy zwycięstw. W czerwcu 1945 został zastępcą dowódcy eskadry, a w grudniu 1945 dowódcą eskadry pułku lotnictwa myśliwskiego w Białoruskim Okręgu Wojskowym, potem w Moskiewskim Okręgu Wojskowym, w marcu 1951 został pomocnikiem dowódcy lotniczego pułku myśliwskiego i skierowany wraz z pułkiem do północnych Chin (Mukdenu). Od końca maja 1951 do lutego 1952 brał udział w wojnie w Korei (od stycznia 1951 jako zastępca dowódcy pułku), wykonując 122 loty bojowe i staczając 68 walk powietrznych, w których strącił osobiście 11 samolotów amerykańskich i australijskich. Po powrocie do ZSRR nadal służył w lotnictwie, w 1959 otrzymał stopień pułkownika, w 1960 został zwolniony do rezerwy, później pracował w lotnictwie cywilnym.
Odznaczenia.
I inne.

</doc>
<doc id="4194384" url="https://pl.wikipedia.org/wiki?curid=4194384" title="Sky Lake">
Sky Lake

Sky Lake – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194389" url="https://pl.wikipedia.org/wiki?curid=4194389" title="South Apopka">
South Apopka

South Apopka – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194392" url="https://pl.wikipedia.org/wiki?curid=4194392" title="Cruja Szalew">
Cruja Szalew



</doc>
<doc id="4194393" url="https://pl.wikipedia.org/wiki?curid=4194393" title="Język arapesz abu">
Język arapesz abu

Język arapesz abu (abu-arapeski, ua) – język z Papui-Nowej Gwinei z rodziny torricelli, z gałęzi arapeskiej, którym posługuje się blisko 2600 mieszkańców ziemi wokół rzeki Sepik.

</doc>
<doc id="4194394" url="https://pl.wikipedia.org/wiki?curid=4194394" title="Medal za Umacnianie Braterstwa Broni">
Medal za Umacnianie Braterstwa Broni



</doc>
<doc id="4194396" url="https://pl.wikipedia.org/wiki?curid=4194396" title="José Rojas Rojas">
José Rojas Rojas

José Rojas Rojas (ur. 18 sierpnia 1956 w Cebu) – filipiński duchowny rzymskokatolicki, od 2009 biskup Libmanan.
Życiorys.
Święcenia kapłańskie otrzymał 29 marca 1981 i został inkardynowany do archidiecezji Caceres. Po kilku latach pracy w charakterze wikariusza został wykładowcą archidiecezjalnego seminarium, zaś w 1989 objął funkcję jego rektora. W 1998 mianowany proboszczem w Naga City oraz wikariuszem generalnym.
25 lipca 2005 został prekonizowany biskupem pomocniczym Caceres ze stolicą tytularną "Idassa". Sakry biskupiej udzielił mu 15 września 2005 abp Antonio Franco.
19 maja 2008 został mianowany prałatem terytorialnym Libmanan, zaś 25 marca 2009, w wyniku podniesienia prałatury do rangi diecezji, został jej pierwszym ordynariuszem.

</doc>
<doc id="4194397" url="https://pl.wikipedia.org/wiki?curid=4194397" title="Bratton (Shropshire)">
Bratton (Shropshire)

Bratton – osada w Anglii, w hrabstwie Shropshire, w dystrykcie (unitary authority) Telford and Wrekin. Leży 12,6 km od miasta Newport, 14,1 km od miasta Shrewsbury i 215,4 km od Londynu. Bratton jest wspomniana w Domesday Book (1086) jako "Brochetone".

</doc>
<doc id="4194400" url="https://pl.wikipedia.org/wiki?curid=4194400" title="Anatolij Karpienko">
Anatolij Karpienko

Anatolij Nikołajewicz Karpienko, ros. Анатолий Николаевич Карпенко; (ur. 4 lutego 1987) – kazachski skoczek narciarski. Uczestnik Mistrzostw Świata w Narciarstwie Klasycznym 2009. Jest młodszym bratem innego kazachskiego skoczka, Nikołaja Karpienki.
Przebieg kariery.
Pierwszy raz na arenie międzynarodowej wystąpił w sezonie 2007/2008, uczestnicząc w konkursach FIS Cup w Szczyrku. W pierwszym konkursie zajął 36. miejsce, a w drugim uplasował się na 29. lokacie, co tym samym dało mu szansę startu w zawodach Pucharu Kontynentalnego.
W Pucharze Kontynentalnym zadebiutował 5 lipca 2008 w Velenje. Zawody zakończył na 48. lokacie. W historii jego startów w owym cyklu udało mu się zapunktować dwa razy. Podczas zawodów w Sapporo, rozgrywanych w styczniu 2009, Karpienko punktował w konkursie na skoczni normalnej (27. miejsce) i w pierwszym konkursie na skoczni dużej (29. miejsce). Punkty Karpienki w PK zaowocowały debiutem w Pucharze Świata. 15 stycznia zakwalifikował się do konkursu w Zakopanem, zajmując 37. miejsce. W swoim debiutanckim konkursie Pucharu Świata zajął ostatnie, 50. miejsce. 7 lutego 2009 wziął udział w konkursie drużynowym w Willingen, gdzie Kazachstan zajął 10. pozycję.
21 lutego 2009 wystąpił w kwalifikacjach do konkursu indywidualnego na skoczni normalnej w mistrzostwach świata w narciarstwie klasycznym w Libercu. Karpienko zajął tam przedostatnie, 51. miejsce, wyprzedzając reprezentanta Białorusi Iwana Sobolewa. Po mistrzostwach świata, Karpienko do końca sezonu uczestniczył w zawodach Pucharu Świata, jednak jego występy kończyły się na kwalifikacjach.
W sezonie 2009/2010 skakał w Pucharze Kontynentalnym, nie odnosząc tam sukcesów. Ostatnim występem Karpienki w zawodach rangi FIS okazał się być Puchar Kontynentalny w Ałmaty rozegrany pod koniec września 2010. W pierwszym z konkursów zajął ostatnie, 46. miejsce, skacząc na odległość 93 m.

</doc>
<doc id="4194407" url="https://pl.wikipedia.org/wiki?curid=4194407" title="Ulises Segura">
Ulises Segura

Ulises Antonio Segura Machado (ur. 23 czerwca 1993 w San José) – kostarykański piłkarz występujący na pozycji ofensywnego pomocnika, obecnie zawodnik amerykańskiego D.C. United.
Kariera klubowa.
Segura pochodzi z kantonu Goicoechea w prowincji San José. W wieku sześciu lat dołączył do akademii juniorskiej krajowego potentata – stołecznego Deportivo Saprissa. Do pierwszej drużyny został włączony przez szkoleniowca Rónalda Gonzáleza po kilku miesiącach występów w drugoligowej filii Saprissy o nazwie Generación Saprissa. W kostarykańskiej Primera División zadebiutował 18 stycznia 2014 w zremisowanym 2:2 spotkaniu z Carmelitą i już w tym samym, wiosennym sezonie Verano 2014 wywalczył z Saprissą tytuł mistrza Kostaryki. Sam pełnił jednak wyłącznie rolę rezerwowego (zanotował dwa występy) i bezpośrednio po tym udał się na wypożyczenie do niżej notowanego zespołu CS Uruguay de Coronado. Tam 14 września 2014 w wygranej 1:0 konfrontacji z Belén strzelił pierwszego gola w najwyższej klasie rozgrywkowej, a ogółem w Uruguayu spędził rok jako podstawowy zawodnik, lecz bez poważniejszych osiągnięć.
Po powrocie do Saprissy – w jesiennym sezonie Invierno 2015 – Segura wywalczył kolejne mistrzostwo Kostaryki, lecz dopiero po tym sukcesie wywalczył sobie pewne miejsce w wyjściowym składzie. W sezonie Invierno 2016 po raz trzeci w karierze zdobył tytuł mistrzowski z Saprissą, będąc kluczowym pomocnikiem w taktyce Carlosa Watsona – swojego byłego trenera z Uruguayu. Pół roku później – w sezonie Verano 2017 – osiągnął natomiast wicemistrzostwo Kostaryki. Ogółem barwy Saprissy reprezentował przez trzy lata – we wszystkich rozgrywkach wystąpił 126 razy i strzelił 16 goli, zaś w swojej grze imponował ruchliwością, dynamiką i wielofunkcyjnością (występował głównie na pozycji środkowego pomocnika operującego na całej długości boiska, lecz również na bokach pomocy, a nawet prawej obronie).
W styczniu 2018 Segura przeszedł do amerykańskiego D.C. United.
Kariera reprezentacyjna.
W maju 2015 Segura został powołany przez Luisa Fernando Fallasa do olimpijskiej reprezentacji Kostaryki U-23 na towarzyski Turniej w Tulonie. Tam rozegrał wszystkie możliwe cztery spotkania (z czego dwa w wyjściowym składzie), zaś jego kadra odpadła z rozgrywek już w fazie grupowej. Pięć miesięcy później znalazł się w składzie na północnoamerykański turniej kwalifikacyjny do Igrzysk Olimpijskich w Rio de Janeiro (uprzednio występował w eliminacjach wstępnych); pełnił wówczas jedynie rolę rezerwowego i wystąpił w dwóch z trzech meczów (w obydwóch po wejściu z ławki), a Kostarykańczycy zakończyli swój udział w rozgrywkach już na fazie grupowej i nie zdołali awansować na igrzyska.
W styczniu 2017 Segura został powołany przez selekcjonera Óscara Ramíreza do reprezentacji Kostaryki na turniej Copa Centroamericana. Tam 15 stycznia w wygranym 3:0 meczu z Belize zadebiutował w seniorskiej kadrze. Ogółem podczas tych rozgrywek wystąpił w trzech z pięciu możliwych spotkań (w dwóch w wyjściowym składzie), a jego drużyna uplasowała się na czwartym miejscu. Sześć miesięcy później znalazł się w kadrze na Złoty Puchar CONCACAF, podczas którego rozegrał dwa z pięciu meczów (z czego jeden w wyjściowej jedenastce). Kostarykańczycy odpadli wówczas z turnieju w półfinale, ulegając w nim gospodarzowi i późniejszemu zwycięzcy – USA (0:2).

</doc>
<doc id="4194410" url="https://pl.wikipedia.org/wiki?curid=4194410" title="65 czerwonych róż">
65 czerwonych róż

65 czerwonych róż – kanadyjski film dokumentalny z 2009, opowiadający o Evie Markvoort, blogerce z New Westminster, która cierpiała na mukowiscydozę. Film ukazuje kilka miesięcy z życia Evy: jej walkę z chorobą, operację przeszczepu płuc oraz pracę nad blogiem.
Film miał premierę na Hot Docs Canadian International Documentary Festival. Na Vancouver International Film Festival zdobył trzy nagrody, w tym dla najbardziej popularnego kanadyjskiego filmu dokumentalnego.

</doc>
<doc id="4194413" url="https://pl.wikipedia.org/wiki?curid=4194413" title="65 Redroses">
65 Redroses



</doc>
<doc id="4194415" url="https://pl.wikipedia.org/wiki?curid=4194415" title="Puchar Świata w lotach narciarskich 2017/2018">
Puchar Świata w lotach narciarskich 2017/2018

Sezon 2017/2018 Pucharu Świata w lotach narciarskich – 21. sezon Pucharu Świata w lotach narciarskich, stanowiącego część Pucharu Świata w skokach narciarskich. Rozpoczął się 13 stycznia 2018 na skoczni Kulm w Tauplitz/Bad Mitterndorf, a zakończył 25 marca 2018 na Letalnicy w Planicy. W terminarzu znalazło się 5 konkursów indywidualnych, jednak z powodu niekorzystnych warunków atmosferycznych (silny wiatr) drugi konkurs w Tauplitz/Bad Mitterndorf (a wcześniej także kwalifikacje do niego) zostały odwołane.
Po raz pierwszy wprowadzono przepisy testowane podczas Letniego Grand Prix 2017, zgodnie z którymi wszyscy zawodnicy mają obowiązek startowania w kwalifikacjach i zajęcia w nich miejsca wśród 40 najlepszych skoczków. Skoczkowie zajmujący miejsce w czołowej dziesiątce klasyfikacji generalnej Pucharu Świata utracili w ten sposób zapewniony dotychczas start w zawodach głównych.
Podczas sezonu 2017/2018 odbywają się ponadto Mistrzostwa Świata w Lotach Narciarskich w Oberstdorfie (19–21 stycznia 2018), a także konkursy drużynowe na skoczniach mamucich w Vikersund i Planicy w ramach PŚ w skokach narciarskich. Obydwie imprezy nie są jednak zaliczane do klasyfikacji generalnej Pucharu Świata w lotach narciarskich.
Skocznie.
W tabeli podano rekordy skoczni obowiązujące przed rozpoczęciem Pucharu Świata w lotach narciarskich 2017/2018.
Klasyfikacja generalna.
Źródło: Międzynarodowa Federacja Narciarska.

</doc>
<doc id="4194417" url="https://pl.wikipedia.org/wiki?curid=4194417" title="Pomnik Sławy Armii Radzieckiej">
Pomnik Sławy Armii Radzieckiej



</doc>
<doc id="4194426" url="https://pl.wikipedia.org/wiki?curid=4194426" title="Puchar Świata w biegach narciarskich 2017/2018 – Planica">
Puchar Świata w biegach narciarskich 2017/2018 – Planica

Siódme zawody Pucharu Świata w biegach narciarskich w sezonie 2017/2018 odbyły się w słoweńskiej dolinie górskiej Planicy. Zawodniczki i zawodnicy rywalizowali w biegach sprinterskich stylem klasycznym, a także w biegach na 10 km (kobiety) i 15 km (mężczyźni) stylem klasycznym ze startu indywidualnego.

</doc>
<doc id="4194435" url="https://pl.wikipedia.org/wiki?curid=4194435" title="Puchar Świata w biegach narciarskich 2017/2018 – Seefeld">
Puchar Świata w biegach narciarskich 2017/2018 – Seefeld

Ósme zawody Pucharu Świata w biegach narciarskich w sezonie 2017/2018 odbyły się na trasach narciarskich w austriackim kompleksie narciarskim Casino Arena w Seefeld. Zawodniczki i zawodnicy rywalizowali w biegach sprinterskich stylem dowolnym, a także w biegach na 10 km (kobiety) i 15 km (mężczyźni) stylem dowolnym ze startu masowego.

</doc>
<doc id="4194436" url="https://pl.wikipedia.org/wiki?curid=4194436" title="Teresa Pawłowska">
Teresa Pawłowska

Teresa Pawłowska z domu Krawcowicz (ur. 6 lutego 1933 w Warszawie, zm. 4 stycznia 2018) – polska publicystka, dziennikarka i redaktorka prasy ogrodniczej.
Życiorys.
W 1955 uzyskała stopień magistra inżyniera ogrodnictwa na Wydziale Ogrodniczym Szkoły Głównej Gospodarstwa Wiejskiego w Warszawie. Następnie była asystentką kierownika w Zakładzie Roślin Ozdobnych Katedry Roślin Ozdobnych SGGW prof. Stanisława Wóycickiego, a w latach 1959–1965 była pracownikiem Babiogórskiego Parku Narodowego (w tym okresie wykonała między innymi ogród z roślin alpejskich przy budynku BPN w Zawoi). W 1965 osiadła w Krakowie, gdzie pracowała w Miejskim Przedsiębiorstwie Zieleni, a także w Technikum Terenów Zieleni oraz na Wydziale Ogrodniczym Wyższej Szkoły Rolniczej w Krakowie. Była autorką projektu (zrealizowanego, ale nieistniejącego już obecnie) ogrodu z meandrami przy Muzeum Archeologicznym w Krakowie. W latach 1973–1987 była redaktorką miesięcznika "Hasło Ogrodnicze", w którym kierowała działem "Kwiaciarstwo", zaś w latach 1987–1993 była członkiem redakcji kwartalnika "Kwiaty", a po przejściu na emeryturę w latach 1993–2003 jego stałym współpracownikiem. Publikowała również w "Przekroju". Była aktywną działaczką Towarzystwa Ogrodniczego w Krakowie, organizatorką wystaw kwiaciarskich i ogrodniczych. Do 2004 roku opublikowała blisko 300 artykułów z kilku dziedzin uprawy i pielęgnacji roślin ozdobnych.
Była żoną Jerzego Pawłowskiego i matką ich 3 dzieci: Michała (1957–1966), Joanny Kongstad (ur. 1958) i Barbary Dziadowiec (ur. 1964).

</doc>
<doc id="4194438" url="https://pl.wikipedia.org/wiki?curid=4194438" title="Heartburnt">
Heartburnt

Scream Silence – dziewiąty album niemieckiej grupy Scream Silence, wydany 5 czerwca 2015 roku.

</doc>
<doc id="4194445" url="https://pl.wikipedia.org/wiki?curid=4194445" title="Michaił Ponomariow (lotnik)">
Michaił Ponomariow (lotnik)

Michaił Siergiejewicz Ponomariow (; ur. 15 grudnia 1920 w Aleksiejewce, zm. 26 września 2006 w Chersoniu) – radziecki lotnik wojskowy, Bohater Związku Radzieckiego (1951).
Życiorys.
Urodził się w rosyjskiej rodzinie chłopskiej. Skończył 9 klas szkoły średniej w Szachtinsku, pracował w kopalni w Karagandzie, w marcu 1940 został powołany do Armii Czerwonej, w listopadzie 1940 ukończył szkołę młodszych specjalistów lotniczych w Perejasławiu Zaleskim i został radzistą w lotniczym pułku bombowców.
W 1942 skończył wojskowo-lotniczą szkołę pilotów w Stalingradzie, służył w lotniczym pułku myśliwskim w Nadwołżańskim Okręgu Wojskowym, w marcu 1943 został pomocnikiem dowódcy klucza 32. Samodzielnej Brygady Piechoty na Froncie Wołchowskim, od lutego 1944 walczył na Froncie Leningradzkim w składzie 832. lotniczego pułku myśliwskiego 15. Armii Powietrznej, w październiku 1944 pułk ten został przeformowany w 11 Pułk Myśliwski Sił Powietrznych WP, w którym Ponomariow był lotnikiem, a od stycznia 1945 starszym lotnikiem. Uczestniczył w obronie Leningradu, w operacji leningradzko-nowogrodzkiej, nadbałtyckiej, wiślańsko-odrzańskiej i berlińskiej, strącił osobiście 3 i w parze 2 samoloty wroga. Po wojnie służył w Siłach Powietrznych WP, w maju 1945 został dowódcą klucza 11 pułku myśliwskiego, a w maju 1947 zastępcą dowódcy eskadry 3 pułku myśliwskiego w Krakowie, w lipcu 1947 wrócił do ZSRR, służył w Białoruskim Okręgu Wojskowym.
W marcu 1951 wraz z pułkiem myśliwskim został skierowany do północnych Chin, od marca 1951 do lutego 1952 brał udział w wojnie w Korei, wykonując 175 lotów bojowych i staczając 96 walk powietrznych, w których strącił osobiście 10 samolotów przeciwnika. Po powrocie do ZSRR służył w Nadmorskim Okręgu Wojskowym na Dalekim Wschodzie, od 1954 w wojskach obrony przeciwlotniczej, m.in. w Amurskiej Armii Obrony Przeciwlotniczej, w sierpniu 1968 został przeniesiony do rezerwy w stopniu podpułkownika, 15 kwietnia 1975 awansowano go na pułkownika.
Odznaczenia.
I medale ZSRR oraz polski medal.

</doc>
<doc id="4194449" url="https://pl.wikipedia.org/wiki?curid=4194449" title="Icon (album Icon)">
Icon (album Icon)

Icon – debiutancki album studyjny amerykańskiej grupy heavy metalowej Icon wydany 7 lipca 1984 roku przez Capitol Records.

</doc>
<doc id="4194453" url="https://pl.wikipedia.org/wiki?curid=4194453" title="Linia kolejowa Mühlhausen – Treffurt">
Linia kolejowa Mühlhausen – Treffurt

Linia kolejowa Mühlhausen – Treffurt – dawna lokalna jednotorowa i niezelektryfikowana linia kolejowa w kraju związkowym Turyngia i Hesja, w Niemczech. Łączyła miejscowości Treffurt i Mühlhausen.

</doc>
<doc id="4194455" url="https://pl.wikipedia.org/wiki?curid=4194455" title="Night of the Crime">
Night of the Crime

Night of the Crime – drugi album studyjny amerykańskiej grupy heavy metalowej Icon wydany 20 września 1985 roku przez Capitol Records.

</doc>
<doc id="4194456" url="https://pl.wikipedia.org/wiki?curid=4194456" title="John Floyd (1783–1837)">
John Floyd (1783–1837)

John Floyd (ur. 24 kwietnia 1783 w hrabstwie Jefferson, zm. 17 sierpnia 1837 w hrabstwie Monroe) – amerykański polityk, kandydat na prezydenta w 1832 roku.
Biografia.
Urodził się 24 kwietnia 1783 roku na terenie hrabstwa Jefferson. Uczęszczał do Dickinson College w Carlisle, a w 1806 roku skończył studia medyczne na Uniwersytecie Pensylwanii. Po studiach osiadł w Lexington, a następnie przeniósł się do Christiansburga, gdzie praktykował medycynę, a w 1807 roku został sędzią pokoju. Został także majorem w milicji stanowej, a w czasie wojny z Wielką Brytanią służył jak chirurg i w 1812 roku został awansowany na generała brygady. W 1814 roku został wybrany do legislatury stanowej Wirginii, natomiast rok później – do Izby Reprezentantów z ramienia Partii Demokratyczno-Republikańskiej. W izbie niższej zasiadał do 1829 roku, kiedy to nie ubiegał się o reelekcję. Rok później został gubernatorem Wirginii i funkcję tę pełnił przez dwie kadencje. W wyborach prezydenckich w 1832 roku został kandydatem nullifikacjonistów. Otrzymał 11 głosów w głosowaniu Kolegium Elektorów. Zmarł 17 sierpnia 1837 na terenie hrabstwa Monroe.
Jego żoną była Letitia Preston, mieli dziewięcioro dzieci.

</doc>
<doc id="4194463" url="https://pl.wikipedia.org/wiki?curid=4194463" title="An Even More Perfect Union">
An Even More Perfect Union

An Even More Perfect Union – trzeci album studyjny amerykańskiej grupy heavy metalowej Icon wydany w 1987 roku przez Atlantic Records.

</doc>
<doc id="4194477" url="https://pl.wikipedia.org/wiki?curid=4194477" title="Australian Open 2018 (gra pojedyncza mężczyzn)">
Australian Open 2018 (gra pojedyncza mężczyzn)

Australian Open 2018 – gra pojedyncza mężczyzn – zawody singlowe mężczyzn, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 15–28 stycznia na twardych kortach Melbourne Park w Melbourne.

</doc>
<doc id="4194479" url="https://pl.wikipedia.org/wiki?curid=4194479" title="Right Between the Eyes">
Right Between the Eyes

Right Between the Eyes – czwarty album studyjny amerykańskiej grupy heavy metalowej Icon wydany 24 sierpnia 1989 roku przez Atlantic Records.

</doc>
<doc id="4194481" url="https://pl.wikipedia.org/wiki?curid=4194481" title="Kratke">
Kratke

Kratke (ang. "Kratke Range)" – pasmo górskie w Papui-Nowej Gwinei, położone w południowo-wschodniej części wyspy. Jest częścią Gór Centralnych stanowiących główną oś wyspy Nowa Gwinea. Na północy graniczy z Górami Bismarcka, na południu z Górami Owena Stanleya. Od Gór Nadbrzeżnych (pasma Finisterre) oddziela go dolina rzeki Markham. Najwyższy szczyt to Mount Tabletop – 3686 m n.p.m.
W paśmie znajdują się źródła rzeki Ramu.

</doc>
<doc id="4194482" url="https://pl.wikipedia.org/wiki?curid=4194482" title="Aniela Piesiewicz">
Aniela Piesiewicz

Aniela Piesiewicz z domu Szerękowska (ur. 1907 w Warszawie, zm. 22 lipca 1989 tamże) – polska nauczycielka.
Biografia.
Była jednym z pięciorga potomków Edwarda (leśnik i polityk w II Rzeczypospolitej) i Margarethy (osiadła w Polsce Angielka). W drugiej połowie latach 20. studiowała w Państwowym Instytucie Wychowania Fizycznego w Warszawie, gdzie uzyskała wykształcenie pedagogiczne. W 1929 roku Aniela Piesiewicz wyszła za mąż za prawnika Mariana Piesiewicza. Mieli dwóch synów: Witolda (ur. w 1935) oraz Krzysztofa (ur. w 1945). Po wybuchu powstania warszawskiego wraz z rodziną opuścili miasto, wracając do niego w marcu 1945. Po pewnym czasie rodzina Piesiewiczów przeprowadziła się do Zalesia Dolnego. Tam w latach 50. Piesiewicz pracowała jako nauczycielka. W 1958 Piesiewiczowie wrócili do Warszawy.
Śmierć.
Aniela Piesiewicz została znaleziona martwa 22 lipca 1989 w swoim mieszkaniu przy ulicy Długiej w Warszawie, a ujawnienia dokonał jej syn Krzysztof. Przyczyną śmierci było zagardlenie (gwałtowne uduszenie). Mordercy związali ofierze ręce kablem, który biegł ku górze i kończył się pętlą na szyi. Pętlę założono tak, by każdy ruch samoczynnie ją zaciskał. W podobny sposób związano ks. Jerzego Popiełuszkę. Ponadto w mieszkaniu Piesiewicz znaleziono maczetę.
Według jednej z hipotez śmierć Anieli Piesiewicz była zemstą komunistycznych służb bezpieczeństwa wymierzoną w Krzysztofa, który był oskarżycielem posiłkowym w procesie zabójców ks. Popiełuszki. Prokurator i szef lubelskiego IPN-u Jacek Nowakowski zwrócił uwagę na datę zabójstwa (22 lipca – rocznicę ogłoszenia manifestu PKWN).
Śledztwo.
Śledztwo w sprawie śmierci Anieli Piesiewicz trwało do 16 czerwca 1990. Prokuratura Rejonowa Warszawa-Śródmieście umorzyła je z powodu braku wykrycia sprawców. 28 września 1990 roku wznowiono śledztwo po złożeniu zażalenia przez pełnomocnika Krzysztofa Piesiewicza, Czesława Jaworskiego. Podczas śledztwa zatrzymano Zygmunta G., który opowiadał o „prasowaniu babki żelazkiem” i „przykryciu kobiety kocami, narzutami, krzesłami”. Później aresztowano Mariusza J., który twierdził, że ma wiadomości o grupie, która dokonywała napadów na Starym Mieście. Jednym z członków grupy był Zbigniew R., który twierdził, że śmierć Piesiewicz wiąże się ze służbami bezpieczeństwa Polski Ludowej, a Mariusz J. jest „informatorem Komendy Głównej MO”. Jeden z członków grupy wyemigrował do Stanów Zjednoczonych, a ustalenie jego pobytu okazało się niemożliwe. Prokuratura definitywnie umorzyła postępowanie 30 października 2005 roku, a sprawę przejął Instytut Pamięci Narodowej.

</doc>
<doc id="4194484" url="https://pl.wikipedia.org/wiki?curid=4194484" title="Mistrzostwa Azji w Rugby 7 Kobiet 2017">
Mistrzostwa Azji w Rugby 7 Kobiet 2017

Mistrzostwa Azji w Rugby 7 Kobiet 2017 – osiemnaste mistrzostwa Azji w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Asia Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w Azji. Zostały rozegrane w formie dwóch turniejów, rozegranych wraz z zawodami męskimi pomiędzy 23 września a 15 października 2017 roku. Były jednocześnie kwalifikacją do Pucharu Świata 2018.
W obydwu turniejach końcowa kolejność pierwszej trójki była identyczna. Zarówno w Inczonie, jak i w Kolombo zwyciężały Japonki przed Chinami i reprezentantkami Kazachstanu, pierwsze dwie z nich zyskały tym samym awans na Puchar Świata 2018. Zarówno w klasyfikacji punktowej, jak i przyłożeń, zwyciężyła przedstawicielka triumfatorek, Honoka Tsutsumi.
Informacje ogólne.
W walce o tytuł mistrzowski wzięło udział osiem zespołów, a cykl składał się z dwóch rankingowych turniejów. Mistrzem Azji została drużyna, która po rozegraniu dwóch rankingowych turniejów – w Inczonie i Kolombo – zgromadziła najwięcej punktów, które były przyznawane za zajmowane w nich miejsca. W przypadku tej samej liczby punktów w klasyfikacji generalnej lokaty zainteresowanych drużyn były ustalane kolejno na podstawie:
W każdych zawodach drużyny rywalizowały w pierwszym dniu systemem kołowym w ramach dwóch czterozespołowych grup, po czym po dwie czołowe z każdej z nich awansowały do półfinałów, a pozostała czwórka zmierzyła się w walce o "Plate". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio cztery, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniego roku. 
Turniej eliminacyjny odbył się w Wientianie w lutym 2017 roku, triumfowała w nim reprezentacja Korei Południowej zyskując tym samym awans do serii zawodów o mistrzostwo kontynentu. Dwie czołowe drużyny cyklu zyskały awans na Puchar Świata 2018.

</doc>
<doc id="4194486" url="https://pl.wikipedia.org/wiki?curid=4194486" title="Deyver Vega">
Deyver Vega

Deyver Antonio Vega Álvarez (ur. 19 września 1992 w Quesadzie) – kostarykański piłkarz występujący na pozycji prawego skrzydłowego, obecnie zawodnik norweskiego Brann.
Kariera klubowa.
Vega pochodzi z miasta Quesada w kantonie San Carlos. Jego ojciec Deyver Vega senior również był piłkarzem – występował w klubach LD Alajuelense i AD San Carlos. Treningi piłkarskie rozpoczynał w szkółce juniorskiej Escuela Carioca, skąd w wieku trzynastu lat przeniósł się do stołecznego San José, dołączając do akademii młodzieżowej krajowego potentata – Deportivo Saprissa. Kilka sezonów później rozpoczął występy w drugoligowej filii Saprissy o nazwie Saprissa de Corazón, spędził także rok na wypożyczeniu w drugoligowym Municipalu Grecia. Do pierwszej drużyny Saprissy został włączony przez szkoleniowca Alexandre Guimarãesa i w kostarykańskiej Primera División zadebiutował 15 stycznia 2012 w wygranym 3:1 spotkaniu z Puntarenas. Premierowego gola strzelił natomiast 15 kwietnia tego samego roku, z rzutu karnego w wygranej 4:0 konfrontacji z Cartaginés. Szybko został jednym z ważniejszych graczy Saprissy – choć często występował jeszcze jako rezerwowy – i w 2013 roku zdobył z nią puchar Kostaryki – Copa Banco Nacional.
W wiosennym sezonie Verano 2014 wywalczył z Saprissą tytuł mistrza Kostaryki, lecz pozostawał wówczas głównie rezerwowym. Dopiero potem został podstawowym graczem ekipy i pół roku później – w jesiennym sezonie Invierno 2014 – zdobył kolejne mistrzostwo Kostaryki, współtworząc siłę ofensywną zespołu z graczami takimi jak Ariel Rodríguez czy Daniel Colindres. W tym samym roku doszedł także do finału krajowego pucharu – Copa Popular. W sezonie Invierno 2015 wywalczył swoje trzecie mistrzostwo Kostaryki, mając ważne miejsce w taktyce trenera Carlosa Watsona. W styczniu 2016 został odsunięty od składu wobec odmowy przedłużenia wygasającego latem kontraktu i prowadzenia negocjacji transferowych z klubami zagranicznymi. Ogółem barwy Saprissy reprezentował przez cztery lata.
W marcu 2016 Vega został piłkarzem beniaminka ligi norweskiej – SK Brann, podpisując z nim trzyipółletni kontrakt. W ekipie z Bergen występował już jego rodak Bismar Acosta. W Tippeligaen zadebiutował 3 kwietnia 2016 w wygranym 2:1 meczu z Aalesunds, zaś pierwszą bramkę zdobył 7 sierpnia tego samego roku w wygranym 1:0 pojedynku z Strømsgodset. Już w sezonie 2016 zdobył z Brann tytuł wicemistrza Norwegii, zaś w marcu 2017 zajął drugie miejsce w krajowym superpucharze – Mesterfinalen.
Kariera reprezentacyjna.
W kwietniu 2009 Vega został powołany przez Juana Diego Quesadę do reprezentacji Kostaryki U-17 na Mistrzostwa Ameryki Północnej U-17. Uprzednio występował w środkowoamerykańskich kwalifikacjach do tego turnieju, podczas których strzelił po golu w meczach z Nikaraguą (9:0) i Salwadorem (2:1). Podczas tych rozgrywek wystąpił we wszystkich trzech spotkaniach w wyjściowym składzie, zaś jego kadra zajęła drugie miejsce w grupie – turniej został wówczas przerwany ze względu na epidemię grypy A/H1N1 w Meksyku. Pięć miesięcy później znalazł się w składzie na Mistrzostwa Świata U-17 w Nigerii, podczas których rozegrał dwa z trzech możliwych meczów (z czego dwa w pierwszym składzie). Kostarykańczycy odpadli wówczas z juniorskiego mundialu już w fazie grupowej.
W marcu 2011 Vega znalazł się w składzie reprezentacji Kostaryki U-20 na Mistrzostwa Ameryki Północnej U-20. Na gwatemalskich boiskach był głównie rezerwowym; wystąpił we wszystkich możliwych pięciu spotkaniach (aż w czterech z nich po wejściu z ławki) i zdobył bramkę w meczu fazy grupowej z Gwadelupą (3:0). Podopieczni Rónalda Gonzáleza dotarli wówczas do finału, ulegając w nim Meksykowi (1:3). Po upływie czterech miesięcy został powołany na Mistrzostwa Świata U-20 w Kolumbii; tam rozegrał trzy z czterech meczów (wszystkie jako rezerwowy), natomiast kostarykańska młodzieżówka odpadła ze światowego czempionatu po porażce w 1/8 finału z gospodarzami – Kolumbią (2:3).
W październiku 2011 Vega w barwach olimpijskiej reprezentacji Kostaryki U-23 prowadzonej przez Carlosa Watsona wziął udział w Igrzyskach Panamerykańskich w Guadalajarze. Zagrał wówczas w dwóch z pięciu meczów (z czego w jednym w pierwszej jedenastce), a Kostarykańczycy odpadli z męskiego turnieju piłkarskiego w półfinale, przegrywając z gospodarzem i późniejszym triumfatorem – Meksykiem (0:3), zajmując ostatecznie czwarte miejsce.
W seniorskiej reprezentacji Kostaryki Vega zadebiutował za kadencji selekcjonera Paulo Wanchope’a, 26 marca 2015 w zremisowanym 0:0 meczu towarzyskim z Paragwajem. Cztery miesiące później został powołany na Złoty Puchar CONCACAF, podczas którego rozegrał dwa z czterech możliwych meczów (jeden w wyjściowym składzie) i odpadł ze swoim zespołem w ćwierćfinale po porażce w dogrywce z późniejszym zwycięzcą turnieju – Meksykiem (0:1). W styczniu 2017 znalazł się w ogłoszonym przez Óscara Ramíreza składzie na Copa Centroamericana. Zagrał tam w trzech z pięciu spotkań (w dwóch w pierwszym składzie), zajmując czwarte miejsce w rozgrywkach.

</doc>
<doc id="4194489" url="https://pl.wikipedia.org/wiki?curid=4194489" title="Copa UNCAF 2009">
Copa UNCAF 2009



</doc>
<doc id="4194491" url="https://pl.wikipedia.org/wiki?curid=4194491" title="Copa UNCAF 2005">
Copa UNCAF 2005



</doc>
<doc id="4194492" url="https://pl.wikipedia.org/wiki?curid=4194492" title="Copa UNCAF 2003">
Copa UNCAF 2003



</doc>
<doc id="4194493" url="https://pl.wikipedia.org/wiki?curid=4194493" title="Copa UNCAF 2001">
Copa UNCAF 2001



</doc>
<doc id="4194495" url="https://pl.wikipedia.org/wiki?curid=4194495" title="Copa UNCAF 1999">
Copa UNCAF 1999



</doc>
<doc id="4194496" url="https://pl.wikipedia.org/wiki?curid=4194496" title="Copa UNCAF 1997">
Copa UNCAF 1997



</doc>
<doc id="4194497" url="https://pl.wikipedia.org/wiki?curid=4194497" title="Copa UNCAF 1995">
Copa UNCAF 1995



</doc>
<doc id="4194498" url="https://pl.wikipedia.org/wiki?curid=4194498" title="Copa UNCAF 1993">
Copa UNCAF 1993



</doc>
<doc id="4194499" url="https://pl.wikipedia.org/wiki?curid=4194499" title="Copa UNCAF 1991">
Copa UNCAF 1991



</doc>
<doc id="4194500" url="https://pl.wikipedia.org/wiki?curid=4194500" title="Arturo de Jesús Correa Toro">
Arturo de Jesús Correa Toro

Arturo de Jesús Correa Toro (ur. 26 kwietnia 1941 w Ituango, zm. 26 maja 2021 w Pasto) – kolumbijski duchowny katolicki, biskup diecezji Ipiales w latach 2000–2018.
Życiorys.
Święcenia kapłańskie przyjął 22 października 1967.
Episkopat.
29 stycznia 2000 roku został mianowany przez papieża Jana Pawła II biskupem diecezji Ipiales. Sakry biskupiej udzielił mu 20 marca tegoż roku bp Augusto Aristizábal Ospina.

</doc>
<doc id="4194501" url="https://pl.wikipedia.org/wiki?curid=4194501" title="Southchase">
Southchase

Southchase – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194502" url="https://pl.wikipedia.org/wiki?curid=4194502" title="Panepistimio">
Panepistimio

Panepistimio (gr: "Πανεπιστήμιο") – stacja metra ateńskiego na linii 2 (czerwonej). Została otwarta 28 stycznia 2000. Stacja znajduje się w sąsiedztwie Greckiej Biblioteki Narodowej, Uniwersytetu Narodowego oraz Akademii Ateńskiej. "Panepistimio" oznacza "uniwersytet" w języku greckim.

</doc>
<doc id="4194503" url="https://pl.wikipedia.org/wiki?curid=4194503" title="Carlos Johnson Carpio">
Carlos Johnson Carpio



</doc>
<doc id="4194505" url="https://pl.wikipedia.org/wiki?curid=4194505" title="Taft (Floryda)">
Taft (Floryda)

Taft – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194507" url="https://pl.wikipedia.org/wiki?curid=4194507" title="401 Dywizja">
401 Dywizja

401 Dywizja (niem. "Division Nr. 401") – jedna z niemieckich dywizji zapasowych z czasów II wojny światowej.
Dywizję sformowano 16 stycznia 1940 r. w Królewcu jako 401 Dywizję do Zadań Specjalnych ("Division z.b.V. 401"). Jednostka działała w Prusach Wschodnich, gdzie nadzorowała dwanaście lokalnych batalionów Landesschützen (strzelców krajowych). 25 września dywizję przekształcono w jednostkę zapasową ("Division Nr. 401") i przekazano jej bataliony zapasowe 141 i 151 Dywizji, wysłanych na front wschodni. 
401 Dywizja pełniła obowiązki jednostki zapasowej i szkolnej do 22 lutego 1945 r., gdy została rozwiązana.
Skład.
Dowódcy

</doc>
<doc id="4194508" url="https://pl.wikipedia.org/wiki?curid=4194508" title="Ricardo González Fonseca">
Ricardo González Fonseca



</doc>
<doc id="4194510" url="https://pl.wikipedia.org/wiki?curid=4194510" title="Precioso Cantillas">
Precioso Cantillas

Precioso Dacalos Cantillas (ur. 3 lipca 1953 w Langtad) – filipiński duchowny rzymskokatolicki, od 1998 biskup Maasin.

</doc>
<doc id="4194514" url="https://pl.wikipedia.org/wiki?curid=4194514" title="Tangelo Park">
Tangelo Park

Tangelo Park – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194515" url="https://pl.wikipedia.org/wiki?curid=4194515" title="Plan Morawieckiego">
Plan Morawieckiego



</doc>
<doc id="4194517" url="https://pl.wikipedia.org/wiki?curid=4194517" title="Tangerine">
Tangerine

Tangerine – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194518" url="https://pl.wikipedia.org/wiki?curid=4194518" title="Sindagma (stacja metra)">
Sindagma (stacja metra)

Sindagma (gr: "Σύνταγμα") – stacja metra ateńskiego, będąca ważną stacją węzłową między linią 2 (czerwoną) i linią 3 (niebieską). Została otwarta 28 stycznia 2000. Znajduje się pod placem Sindagma. Na tej stacji możliwy jest również transfer na tramwaje, które mają tutaj swoją pętlę.

</doc>
<doc id="4194519" url="https://pl.wikipedia.org/wiki?curid=4194519" title="Czekaj, ja ci pokażę!">
Czekaj, ja ci pokażę!



</doc>
<doc id="4194520" url="https://pl.wikipedia.org/wiki?curid=4194520" title="Lucien Bersot">
Lucien Bersot

Lucien Jean Baptiste Bersot (ur. 7 czerwca 1881, zm. 13 lutego 1915) – francuski żołnierz niesłusznie skazany na śmierć i stracony podczas I wojny światowej.
Życiorys.
Urodził się w Authoison, 7 czerwca 1881 w rodzinie chłopskiej. Przeprowadził się z rodzicami do Besançon, gdzie nauczył się zawodu kowala. W 1908 wstąpił w związek małżeński, rok później urodziła mu się córka. Gdy wybuchła I wojna światowa, został zmobilizowany do 60 pułku piechoty i wysłany na front.
Bersot nosił kalesony, gdyż w magazynie nie było już spodni w jego rozmiarze, z tego powodu drżał z zimna w okopach. 11 lutego 1915 poprosił sierżanta - kwatermistrza o wełniane spodnie, takie, jakie nosili wszyscy żołnierze. Sierżant mu zaproponował spodnie poległego żołnierza, podarte i poplamione krwią. Bersot ich nie przyjął. Za odmowę został skazany na 8 dni aresztu przez porucznika André. Jednak podpułkownik Auroux, dowódca pułku, uznał, że kara jest za łagodna i zażądał postawienia Bersota przed sądem wojennym. Chciał w ten sposób dać przykład wojskowej dyscypliny nowo przybyłym do pułku żołnierzom. Następnego dnia, zwołano sąd polowy, któremu przewodniczył Auroux, Bersot został oskarżony o odmowę wykonania rozkazu i skazany na karę śmierci. Wyrok był absolutnie niezgodny z wojskowym prawem karnym, gdyż popełniony czyn miał miejsce na tyłach, a nie w styczności z wrogiem. Dwóch kolegów skazanego 
(Elie Cottet-Dumoulin i André Mohn) interweniowało u podpułkownika w celu złagodzenia kary, lecz nie tylko nie zostali wysłuchani, a wręcz skazani na karę ciężkich robót w Afryce Północnej. Inni żołnierze odmówili strzelania do swojego towarzysza.
Po zakończeniu działań wojennych ruszyła kampania prasowa, którą rozpoczął prawnik René Rücklin, radny departamentu Territoire de Belfort. Dzięki wsparciu Ligi Praw Człowieka inicjatywa pozwoliła na rehabilitację Bersota 12 lipca 1922. Sąd Kasacyjny orzekł, że Bersot został niesłusznie skazany. Dzięki tej decyzji jego żona mogła otrzymywać rentę po mężu.
Pułkownik Auroux został oskarżony o przeprowadzenie nielegalnego procesu, był jednocześnie oskarżycielem i prezesem sądu, oraz o wymierzenie kary niewspółmiernej do popełnionego czynu (pogwałcenie artykułu 24 Kodeksu prawa wojskowego, stwierdzone przez sąd apelacyjny w Besançon 10 kwietnia 1922). Deputowany Louis Antériou w swoim wystąpieniu przed Zgromadzeniem Narodowym wezwał francuski rząd do osądzenia pułkownika Auroux. Auroux, protegowany ministra wojny André Maginota i hierarchii wojskowej uniknął jakiejkolwiek kary. W 1924 po zmianie rządu został wysłany na emeryturę bez możliwości awansu na stopień generalski, który by otrzymał, gdyby sprawa nie wyszła na jaw.

</doc>
<doc id="4194521" url="https://pl.wikipedia.org/wiki?curid=4194521" title="Druga liga FR Јugoslavije u fudbalu (1992/1993)">
Druga liga FR Јugoslavije u fudbalu (1992/1993)



</doc>
<doc id="4194522" url="https://pl.wikipedia.org/wiki?curid=4194522" title="Tildenville">
Tildenville

Tildenville – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194523" url="https://pl.wikipedia.org/wiki?curid=4194523" title="Akropoli (stacja metra)">
Akropoli (stacja metra)

Akropoli (gr: "Ακρόπολη") – stacja metra ateńskiego, na linii 2 (czerwonej). Została otwarta 16 listopada 2000. Znajduje się na wschód od Akropolu oraz jest najbliżej położoną stacją od Muzeum Akropolu.

</doc>
<doc id="4194526" url="https://pl.wikipedia.org/wiki?curid=4194526" title="Union Park">
Union Park

Union Park – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194527" url="https://pl.wikipedia.org/wiki?curid=4194527" title="Singru-Fix">
Singru-Fix

Singru-Fix (gr: "Συγγρού-Φιξ") – stacja metra ateńskiego, na linii 2 (czerwonej). Została otwarta 16 listopada 2000. Na tej stacji możliwa jest przesiadka do tramwaju linii 4 i 5 (przystanek Fix).

</doc>
<doc id="4194528" url="https://pl.wikipedia.org/wiki?curid=4194528" title="University (hrabstwo Orange)">
University (hrabstwo Orange)

University – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194529" url="https://pl.wikipedia.org/wiki?curid=4194529" title="Wedgefield (Floryda)">
Wedgefield (Floryda)

Wedgefield – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194530" url="https://pl.wikipedia.org/wiki?curid=4194530" title="Newsmaking">
Newsmaking

Newsmaking – mechanizm wytwarzania informacji.
Pojęciem zajął się między innymi Denis McQuail, który opisał etapy badawcze. Rozpoczął od wszelkich prac nad wpływem indywidualnych zmiennych w wytwarzaniu informacji, skończył na wielkich badaniach nad strukturyzowaniem informacji przez media.
Podczas badania newsmakingu Michael Schudson zauważył, że media rozwijają linie dodawanych treści: wolą mówić o wydarzeniach dramatycznych, z dystansem, w sposób techniczny, opierając się na oficjalnych źródłach.
Harvey Molotch oraz Marilyn Lester dzielą w badaniu informacje konstruowane przez media na cztery kategorie: wydarzenia rutynowe, skandale, wypadki, szczęśliwy traf.

</doc>
<doc id="4194533" url="https://pl.wikipedia.org/wiki?curid=4194533" title="Williamsburg (Floryda)">
Williamsburg (Floryda)

Williamsburg – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194534" url="https://pl.wikipedia.org/wiki?curid=4194534" title="Już ja ci pokażę!">
Już ja ci pokażę!



</doc>
<doc id="4194536" url="https://pl.wikipedia.org/wiki?curid=4194536" title="Zellwood">
Zellwood

Zellwood – jednostka osadnicza w Stanach Zjednoczonych, w stanie Floryda, w hrabstwie Orange.

</doc>
<doc id="4194538" url="https://pl.wikipedia.org/wiki?curid=4194538" title="José Cabantan">
José Cabantan

Jose Araneta Cabantan (ur. 19 czerwca 1957 w Lagonglong) – filipiński duchowny rzymskokatolicki, od 2020 arcybiskup Cagayan de Oro.
Życiorys.
Święcenia kapłańskie przyjął 30 kwietnia 1990 i został inkardynowany do archidiecezji Cagayan de Oro. Po kikkuletnim stażu duszpasterskim został dyrektorem studiów w archidiecezjalnym seminarium, zaś po odbyciu studiów w Manili został wychowawcą teologicznej części tegoż seminarium. W 2007 został proboszczem jednej z parafii w Cagayan de Oro.
18 lutego 2010 został mianowany biskupem Malaybalay. Sakry biskupiej udzielił mu 30 kwietnia 2010 abp Edward Adams.
23 czerwca 2020 otrzymał nominację na arcybiskupa Cagayan de Oro, zaś 28 sierpnia 2020 kanonicznie objął urząd.

</doc>
<doc id="4194540" url="https://pl.wikipedia.org/wiki?curid=4194540" title="Jose Araneta Cabantan">
Jose Araneta Cabantan



</doc>
<doc id="4194560" url="https://pl.wikipedia.org/wiki?curid=4194560" title="Felipe Tejeda García">
Felipe Tejeda García

Felipe Tejeda García MSpS (ur. 21 stycznia 1935 w Guadalajarze, zm. 9 kwietnia 2018) – meksykański duchowny katolicki, biskup pomocniczy archidiecezji meksykańskiej w latach 2000–2010.
Życiorys.
Wstąpił do zgromadzenia Misjonarzy Ducha Świętego, gdzie złożył śluby zakonne w 1955. Święcenia kapłańskie przyjął 17 grudnia 1966. Początkowo pracował jako duszpasterz w Méridzie i w stanie Tabasco, później jednak związał się z archidiecezją meksykańską, gdzie działał do śmierci. W latach 1990–1998 odpowiadał za meksykański wikariat VII (św. Pawła Apostoła), zaś w latach 1998–2000 za wikariat III (św. Filipa).
Episkopat.
29 stycznia 2000 roku został mianowany przez papieża Jana Pawła II biskupem pomocniczym archidiecezji meksykańskiej ze stolicą tytularną "Castabala". Sakry biskupiej udzielił mu 4 marca tegoż roku kard. Norberto Rivera Carrera.
30 lipca 2010 przeszedł na emeryturę.

</doc>
<doc id="4194561" url="https://pl.wikipedia.org/wiki?curid=4194561" title="Maksymilian Guldenstern">
Maksymilian Guldenstern

Maksymilian Guldenstern herbu własnego (zm. w 1678 roku) – kasztelan elbląski w latach 1667-1678.
Jako senator wziął udział w sejmie elekcyjnym w 1669 roku. Był elektorem Michała Korybuta Wiśniowieckiego z województwa malborskiego w 1669 roku.

</doc>
<doc id="4194564" url="https://pl.wikipedia.org/wiki?curid=4194564" title="O Leopoldzie i złotej rybce">
O Leopoldzie i złotej rybce



</doc>
<doc id="4194565" url="https://pl.wikipedia.org/wiki?curid=4194565" title="Zemsta kota Leopolda">
Zemsta kota Leopolda



</doc>
<doc id="4194566" url="https://pl.wikipedia.org/wiki?curid=4194566" title="Tajemnica trzeciej planety">
Tajemnica trzeciej planety



</doc>
<doc id="4194568" url="https://pl.wikipedia.org/wiki?curid=4194568" title="José Francisco Oliveros">
José Francisco Oliveros

José Francisco Oliveros (ur. 11 września 1946 w Quezon, zm. 11 maja 2018 w Malolos) – filipiński duchowny rzymskokatolicki, od 2004 do śmierci biskup Malolos.
Życiorys.
Święcenia kapłańskie przyjął 28 listopada 1970 z rąk papieża Pawła VI. Był m.in. rektorem seminarium w Lucenie (1982–1992) oraz rektorem katedry w Gumaca (1992–2000).
Episkopat.
2 lutego 2000 roku został mianowany przez papieża Jana Pawła II biskupem diecezji Boac. Sakry biskupiej udzielił mu 20 marca tegoż roku abp Antonio Franco.
14 maja 2004 został biskupem diecezjalnym Malolos. 5 sierpnia tegoż roku objął rządy w diecezji.

</doc>
<doc id="4194569" url="https://pl.wikipedia.org/wiki?curid=4194569" title="Dziewczynka + smok">
Dziewczynka + smok



</doc>
<doc id="4194571" url="https://pl.wikipedia.org/wiki?curid=4194571" title="Zapomniane urodziny">
Zapomniane urodziny



</doc>
<doc id="4194573" url="https://pl.wikipedia.org/wiki?curid=4194573" title="Konfitury z malin">
Konfitury z malin



</doc>
<doc id="4194574" url="https://pl.wikipedia.org/wiki?curid=4194574" title="W królestwie krzywych zwierciadeł">
W królestwie krzywych zwierciadeł



</doc>
<doc id="4194575" url="https://pl.wikipedia.org/wiki?curid=4194575" title="Uwaga! Małpeczki!">
Uwaga! Małpeczki!



</doc>
<doc id="4194577" url="https://pl.wikipedia.org/wiki?curid=4194577" title="Małpeczki">
Małpeczki



</doc>
<doc id="4194578" url="https://pl.wikipedia.org/wiki?curid=4194578" title="Roman Hojski">
Roman Hojski



</doc>
<doc id="4194580" url="https://pl.wikipedia.org/wiki?curid=4194580" title="Eliteserien Menn (2009/2010)">
Eliteserien Menn (2009/2010)



</doc>
<doc id="4194583" url="https://pl.wikipedia.org/wiki?curid=4194583" title="Eliteserien Menn (2010/2011)">
Eliteserien Menn (2010/2011)



</doc>
<doc id="4194584" url="https://pl.wikipedia.org/wiki?curid=4194584" title="O gąsiorku, który się zgubił">
O gąsiorku, który się zgubił



</doc>
<doc id="4194586" url="https://pl.wikipedia.org/wiki?curid=4194586" title="Eliteserien Menn (2011/2012)">
Eliteserien Menn (2011/2012)



</doc>
<doc id="4194589" url="https://pl.wikipedia.org/wiki?curid=4194589" title="Czarny Potok Zakopiański">
Czarny Potok Zakopiański



</doc>
<doc id="4194590" url="https://pl.wikipedia.org/wiki?curid=4194590" title="Hugh White">
Hugh White



</doc>
<doc id="4194592" url="https://pl.wikipedia.org/wiki?curid=4194592" title="Guillermo Ortiz Mondragón">
Guillermo Ortiz Mondragón

Guillermo Rodrigo Teodoro Ortíz Mondragón (ur. 13 marca 1947 w Toluca, zm. 14 września 2021 w Cuautitlán Izcalli) – meksykański duchowny katolicki, biskup Cuautitlán w latach 2005–2021.
Życiorys.
Święcenia kapłańskie przyjął 5 czerwca 1976. W 1987 otrzymał tytuł licencjata z psychologii na rzymskim Papieskim Uniwersytecie Salezjańskim. Był m.in. rektorem Seminarium Duchownego Meksyku.
29 stycznia 2000 roku został mianowany przez papieża Jana Pawła II biskupem pomocniczym archidiecezji meksykańskiej ze stolicą tytularną "Nova Barbara". Sakry biskupiej udzielił mu 4 marca tegoż roku kard. Norberto Rivera Carrera.
19 października 2005 został biskupem diecezjalnym Cuautitlán. 23 listopada tegoż roku objął rządy w diecezji.

</doc>
<doc id="4194602" url="https://pl.wikipedia.org/wiki?curid=4194602" title="Kościół Miłosierdzia Bożego w Brzegu">
Kościół Miłosierdzia Bożego w Brzegu

Kościół Miłosierdzia Bożego – rzymskokatolicki kościół parafialny w Brzegu. Świątynia należy do parafii Miłosierdzia Bożego w Brzegu w dekanacie Brzeg południe w archidiecezji wrocławskiej.
Historia kościoła.
Staraniem mieszkańców Brzegu i z inicjatywy księdza Zbigniewa Bąkowskiego, w marcu 1981 roku uzyskano zgodę na budowę świątyni w południowej części miasta. Budowa kościoła rozpoczęła się 13 sierpnia 1983 roku, plan budynku wykonał Marek Dziekoński, architekt z Wrocławia. Dnia 20 listopada 1993 roku wmurowano kamień węgielny, który był częścią fundamentów Bazyliki św. Piotra w Rzymie i został poświęcony przez Ojca Świętego Jana Pawła II. W dniu 27 czerwca 1992 roku została erygowana nowa parafia z części parafii Podwyższenia Krzyża Świętego w Brzegu oraz Miłosierdzia Bożego w Brzegu, a proboszczem został ks. Zbigniew Bąkowski. 21 listopada 1993 roku została poświęcona plebania, a 19 grudnia 1999 roku, kardynał Henryk Gulbinowicz poświęcił dzwony na wieży kościelnej. Kolejnym proboszczem został ks. Eugeniusz Bojakowski, który dokończył wystrój wnętrza świątyni i wszelkie prace związane z konsekracją kościoła. 26 października 2011 roku miała miejsce uroczysta konsekracja, której dokonał arcybiskup ks. Marian Gołębiewski. 
Od 14 lutego 2012 roku proboszczem jest ks. Marcin Czerepak.

</doc>
