<doc id="4221727" url="https://pl.wikipedia.org/wiki?curid=4221727" title="Walturdaw Company Limited">
Walturdaw Company Limited

Walturdaw Company Limited – brytyjska wytwórnia filmowa i firma dystrybucyjna. Została założona przez J.D. Walkera, Edwarda George’a Turnera i G.H. Dawsona. Nazwa przedsiębiorstwa pochodzi od połączenia pierwszych sylab ich nazwisk. Była pierwszym brytyjskim przedsiębiorstwem filmowym.
Turner i Walker zaczęli współpracować już ok. 1896/97. Początkowo podróżowali po Wielkiej Brytanii z kinetoskopem, następnie zajęli się wypożyczaniem filmów, co czyni ich pierwszymi brytyjskimi dystrybutorami. Początkowo działali pod nazwą North American Entertainment Company, a następnie jako Turner and Walker. Przypisuje im się pomysł wprowadzenia oficjalnej daty wejścia filmu do dystrybucji.
W 1904 r. do Turnera i Walkera dołączył były klient, nauczyciel G.H. Dawson. Wtedy też zarejestrowano firmę pod nazwą Waltudraw. Rok później zajęli się własną produkcją filmową. Do 1919 r. wyprodukowali trzy filmy pełnometrażowe. W 1907 r. zaprezentowali własny system synchronizacji obrazu z dźwiękiem – Cinematophone.
Firma zakończyła działalność dystrybucyjną i producencką w 1924 r. Przez parę kolejnych lat działała jako dostawca sprzętu kinowego – Walturdaw Cinema Supply Co. Ltd.

</doc>
<doc id="4221734" url="https://pl.wikipedia.org/wiki?curid=4221734" title="Vital Massé">
Vital Massé

Vital Massé (ur. 16 grudnia 1936 w Saint-Barthélémy) – kanadyjski duchowny katolicki, biskup diecezji Mont-Laurier w latach 2001-2012.
Życiorys.
Rozpoczął studia filozoficzne w seminarium w Joliette, kończąc je w 1958 na Uniwersytecie Montrealskim. W latach
1958-1962 odbył studia
teologiczne w seminarium w Montrealu. Uzyskał także tytuł magistra teologii na Papieskim Uniwersytecie św. Tomasza z Akwinu (1965) oraz na uniwersytecie w Strasburgu (1966).
Święcenia kapłańskie przyjął 26 maja 1962 i został inkardynowany do diecezji Joliette. Był m.in. kapelanem ruchu "Gioventù in Marcia" (1967-1980) oraz proboszczem parafii w Rawdon (1980-1987) i w Berthier (1987-1993).
Episkopat.
20 października 1993 został mianowany przez papieża Jana Pawła II biskupem pomocniczym diecezji Saint-Jérôme ze stolicą tytularną "Giru Marcelli". Sakry biskupiej udzielił mu 8 grudnia tegoż roku abp Jean-Claude Turcotte.
8 września 2001 został prekonizowany biskupem Mont-Laurier. Ingres odbył się 4 listopada 2001.
2 lutego 2012 przeszedł na emeryturę.

</doc>
<doc id="4221746" url="https://pl.wikipedia.org/wiki?curid=4221746" title="Malin Persson Giolito">
Malin Persson Giolito

Malin Persson Giolito (ur. 25 września 1969 w Bromma) – szwedzka prawniczka i pisarka.
Życie.
Jest córką pielęgniarki Birgitty Liedstrand i kryminologa oraz pisarza Leifa GW Perssona. Wychowała się w Djursholm w regionie Sztokholm. Ukończyła studia prawnicze na Uppsala universitet w 1994 i pracowała najpierw w Trybunale Sprawiedliwości Unii Europejskiej w Luksemburgu. Ukończyła studia magisterskie w zakresie prawa Unii Europejskiej w Kolegium Europejskim w Brugii. Studiowała także na Uniwersytecie w Sztokholmie i we francuskim Université catholique de l'Ouest. Następnie zatrudniona była w latach 1997–2007 w największej szwedzkiej kancelarii prawniczej Mannheimer Swartling, skąd została zwolniona, gdy trzeci raz zaszła w ciążę. Potem pracowała jako administrator w zakresie prawa konkurencji w Komisji Europejskiej w Brukseli. Od 2015 poświęca się wyłącznie pisarstwu. Mieszka w Brukseli i ma rodzinę.
Twórczość.
Jako pisarka Persson Giolito zadebiutowała 2008 powieścią "Dubbla slag". Powieść ma charakter autobiograficzny, jej protagonistka jest podobnie jak autorka prawniczką próbującą pogodzić macierzyństwo z pracą w kancelarii. Następna powieść, "Bara ett barn" (2010, pl. "To tylko dziecko" 2014), traktuje o dziecku zaniedbanym przez społeczeństwo. "Bortom varje rimligt tvivel" (2012, pl. "Ponad wszelką wątpliwość" 2014) opowiada o adwokacie Sophi Weber, która broni podejrzanego mordercę i pedofila, który być może jest niewinny.
W 2016 ukazała się powieść "Störst av allt ("pl. "Ruchome piaski" 2017)"," thriller sądowy, którego główni bohaterowie, należący do klasy wyższej, licealiści Maja i Sebastian, popełniają szkolną masakrę. Akcja rozgrywa się w zamożnym Djursholm, miejscu dorastania autorki, ważnym motywem są segregacja i nierówności w społeczeństwie. Była to najbardziej sprzedawana książka literatury pięknej w sieci księgarni Akademibokhandeln w 2017. Svenska Deckarakademin mianował "Störst av allt" szwedzką powieścią kryminalną roku 2016. W 2017 powieść wyróżniona została skandynawską nagrodą Szklany Klucz, był to pierwszy raz kiedy nagrodę przyznano szwedzkiemu autorowi od 2011 kiedy to otrzymał ją ojciec Persson Giolito, Leif GW Persson. W 2017 powieść zajęła drugie miejsce w głosowaniu czytelników na Książkę Roku zorganizowanym przez największy szwedzki klub książki, Bonniers Bokklubbar. Netflix oznajmił, że sfilmuje powieść jako swój pierwszy szwedzki serial.
W lutym 2018 ukazała się nowela Persson Giolito "Processen", której bohaterem jest podejrzany o terroryzm student prawa Youssuf K. – nawiązanie do "Procesu" Kafki. Autorka zainspirowana była odpowiedzią społeczeństwa na ataki terrorystyczne, zwłaszcza atmosferą we Francji po ataku w siedzibie tygodnika "Charlie Hebdo". Cały zysk ze sprzedaży noweli w Szwecji przekazała Amnesty International.
Persson Giolito współpracuje z czasopismem dla kobiet "Amelia" gdzie pisze o literaturze.

</doc>
<doc id="4221754" url="https://pl.wikipedia.org/wiki?curid=4221754" title="Mohito (zespół muzyczny)">
Mohito (zespół muzyczny)

Mohito () – rosyjski duet muzyczny, który tworzą Aleksandr Niechworostnoj i Aleksandra Strielcowa.
Historia.
28 maja 2015 roku wydali swój debiutancki album studyjny, zatytułowany "Slezy solnca". Płyta promowana była przez single „Na radio” i „Ja nie mogu bez tebia”.
W 2016 roku wydali singiel „Nie biegu”. W 2017 roku zaprezentowali trzy single: „Nielubimaja”, „Lowlju momenty” i „Maldiwy”. W 2018 roku wydali singiel „Kaczeli”.

</doc>
<doc id="4221756" url="https://pl.wikipedia.org/wiki?curid=4221756" title="Kimi wa Melody">
Kimi wa Melody

 – czterdziesty trzeci singel japońskiego zespołu AKB48, wydany w Japonii 9 marca 2016 roku przez You! Be Cool.
Singel został wydany w jedenastu edycjach: pięciu regularnych i pięciu limitowanych (Type A, Type B, Type C, Type D, Type E) oraz „teatralnej” (CD). Osiągnął 1 pozycję w rankingu Oricon i pozostał na liście przez 35 tygodni. Singel zdobył status płyty Milion.
Lista utworów.
Wszystkie utwory zostały napisane przez Yasushiego Akimoto.
Wersja BNK48.
Grupa BNK48 wydała własną wersję piosenki, zatytułowaną „Kimi wa Melody (Ter Keu... Melody)” (), jako czwarty singel. Ukazał się 21 września 2018 roku. Sprzedał się w liczbie 340 tys. egzemplarzy.

</doc>
<doc id="4221758" url="https://pl.wikipedia.org/wiki?curid=4221758" title="Amira Badr Mahmud">
Amira Badr Mahmud

Amira Badr Mahmud (arab. أميره بدر محمود بدر; ur. 5 stycznia 1987) – egipska zapaśniczka walcząca w stylu wolnym. Brązowa medalistka mistrzostw Afryki w 2015 i piąta w 2012 roku.

</doc>
<doc id="4221766" url="https://pl.wikipedia.org/wiki?curid=4221766" title="Ładowacz (rolnictwo)">
Ładowacz (rolnictwo)

Ładowacz (ładowarka) – maszyna rolnicza służąca do załadunku, wyładunku i transportu materiałów, a także do prac ziemnych.
Ładowacz może być wykorzystywany do załadunku i transportu materiałów stałych, takich jak obornik, kompost, torf, materiałów sypkich, materiałów objętościowych (rośliny okopowe, kiszonka, słoma, siano). Prace ziemne możliwe do wykonywania przy użyciu ładowacza to np. robienie wykopów, załadunek ziemi, okrywanie kopców.
Ze względu na sposób napędu i poruszania się wyróżnia się ładowacze współpracujące z ciągnikami i ładowacze samobieżne.
Z uwagi na sposób montowania na ciągniku ładowacze dzieli się na:
Pod względem sposobu pobierania materiału ładowacze dzieli się na:

</doc>
<doc id="4221767" url="https://pl.wikipedia.org/wiki?curid=4221767" title="Habiba Tarik Fathi Atijja">
Habiba Tarik Fathi Atijja

Habiba Tarik Fathi Atijja (arab. حبيبه طارق فتحي عطيه; ur. 28 lipca 1997) – egipska zapaśniczka walcząca w stylu wolnym. Brązowa medalistka igrzysk afrykańskich w 2015. Mistrzyni Afryki w 2015. Mistrzyni Afryki juniorów w 2015 i 2016. Czwarta na igrzyskach olimpijskich młodzieży 2014 roku.

</doc>
<doc id="4221768" url="https://pl.wikipedia.org/wiki?curid=4221768" title="Equilium">
Equilium

Equilium (łac. "Dioecesis Equiliensis") – stolica historycznej diecezji w Italii erygowanej w VIII wieku, a włączonej w roku 1466 w skład patriarchatu Wenecji.
Współczesne miasto Jesolo w prowincji Wenecja we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4221772" url="https://pl.wikipedia.org/wiki?curid=4221772" title="Pieśni dalekiej Ziemi">
Pieśni dalekiej Ziemi

Pieśni Dalekiej Ziemi – powieść science fiction z 1986 roku autorstwa Arthura C. Clarke'a, opowiadająca o umiejscowionej w odległej przyszłości utopijnej ludzkiej kolonii, którą odwiedzają podróżnicy ze skazanej na zagładę Ziemi. 
Książka zawiera apokaliptyczne, ateistyczne i utopijne idee, a także omawia efekty długotrwałej podróży międzygwiezdnej i aspekty życia pozaziemskiego.

</doc>
<doc id="4221775" url="https://pl.wikipedia.org/wiki?curid=4221775" title="Given Chochi">
Given Chochi

Given Chochi – południowoafrykański zapaśnik walczący w stylu klasycznym. Brązowy medalista mistrzostw Afryki w 2018 i mistrzostw Wspólnoty Narodów w 2017. Wicemistrz Afryki juniorów w 2015 roku.

</doc>
<doc id="4221776" url="https://pl.wikipedia.org/wiki?curid=4221776" title="Progressive web app">
Progressive web app

Progressive web application (PWA) – progresywna aplikacja internetowa uruchamiana tak jak zwykła strona internetowa, ale umożliwiająca stworzenie wrażenia działania jak natywna aplikacja mobilna lub aplikacja desktopowa. PWA może zostać zainstalowana, wtedy może posiadać własną ikonę na pulpicie oraz być niezależna od przeglądarki. W szczególności strona internetowa musi udostępniać specjalny manifest zawierający m.in. adres ikony aplikacji oraz musi w jakimś stopniu działać off-line, zazwyczaj poprzez Service Workera. Aby strona poprawnie obsługiwała funkcje PWA, wymaganym jest serwowanie jej poprzez protokół HTTPS. Przykładami aplikacji, które działają jako PWA jest YouTube oraz Spotify.

</doc>
<doc id="4221780" url="https://pl.wikipedia.org/wiki?curid=4221780" title="Abdelkarim Fergat">
Abdelkarim Fergat

Abdelkarim Fergat (arab. عبد الكريم فرقات;ur. 2 marca 1994) – algierski zapaśnik walczący w stylu klasycznym. Olimpijczyk z Tokio 2020, gdzie zajął trzynaste miejsce w kategorii 60 kg.
Dwunasty na mistrzostwach świata w 2019. Złoty medalista mistrzostw Afryki w 2018, 2019, 2020 i 2022. Trzeci w indywidualnym Pucharze Świata w 2020. Wicemistrz arabski w 2015. Brązowy medalista wojskowych MŚ z 2021. Mistrz śródziemnomorski w 2018. Mistrz Afryki juniorów w 2014 roku.

</doc>
<doc id="4221782" url="https://pl.wikipedia.org/wiki?curid=4221782" title="Breg (gmina Žirovnica)">
Breg (gmina Žirovnica)

Breg – wieś w Słowenii, w gminie Žirovnica. 1 stycznia 2017 liczyła 682 mieszkańców.

</doc>
<doc id="4221784" url="https://pl.wikipedia.org/wiki?curid=4221784" title="Breznica (gmina Žirovnica)">
Breznica (gmina Žirovnica)

Breznica – wieś w Słowenii, siedziba gminy Žirovnica. 1 stycznia 2017 liczyła 470 mieszkańców.

</doc>
<doc id="4221787" url="https://pl.wikipedia.org/wiki?curid=4221787" title="Moste (gmina Žirovnica)">
Moste (gmina Žirovnica)

Moste – wieś w Słowenii, w gminie Žirovnica. 1 stycznia 2017 liczyła 629 mieszkańców.

</doc>
<doc id="4221789" url="https://pl.wikipedia.org/wiki?curid=4221789" title="Rodine (gmina Žirovnica)">
Rodine (gmina Žirovnica)

Rodine – wieś w Słowenii, w gminie Žirovnica. 1 stycznia 2017 liczyła 629 mieszkańców.

</doc>
<doc id="4221790" url="https://pl.wikipedia.org/wiki?curid=4221790" title="Bryodema">
Bryodema



</doc>
<doc id="4221791" url="https://pl.wikipedia.org/wiki?curid=4221791" title="Vrba (gmina Žirovnica)">
Vrba (gmina Žirovnica)

Vrba – wieś w Słowenii, w gminie Žirovnica. 1 stycznia 2017 liczyła 198 mieszkańców.

</doc>
<doc id="4221792" url="https://pl.wikipedia.org/wiki?curid=4221792" title="Ayoub Hanine">
Ayoub Hanine

Ayoub Hanine (ur. 28 stycznia 1997) – marokański zapaśnik walczący w stylu klasycznym. Srebrny medalista mistrzostw Afryki w 2018 i piąty w 2016. Wicemistrz Afryki juniorów w 2014, 2016 i 2017 roku.

</doc>
<doc id="4221793" url="https://pl.wikipedia.org/wiki?curid=4221793" title="Selo pri Žirovnici">
Selo pri Žirovnici

Selo pri Žirovnici – wieś w Słowenii, w gminie Žirovnica. 1 stycznia 2017 liczyła 298 mieszkańców.

</doc>
<doc id="4221794" url="https://pl.wikipedia.org/wiki?curid=4221794" title="Smokuč">
Smokuč

Smokuč – wieś w Słowenii, w gminie Žirovnica. 1 stycznia 2017 liczyła 519 mieszkańców.

</doc>
<doc id="4221795" url="https://pl.wikipedia.org/wiki?curid=4221795" title="Žirovnica (gmina Žirovnica)">
Žirovnica (gmina Žirovnica)

Žirovnica – wieś w Słowenii, w gminie Žirovnica. 1 stycznia 2017 liczyła 600 mieszkańców.

</doc>
<doc id="4221798" url="https://pl.wikipedia.org/wiki?curid=4221798" title="Katastrofa tramwajowa w Croydon">
Katastrofa tramwajowa w Croydon

Katastrofa tramwajowa w Croydon – 9 listopada 2016 roku dwuczłonowy tramwaj obsługiwany przez Tramlink (system tramwajowy obsługujący Croydon i okolice południowego Londynu w Anglii) wypadł z szyn na ostrym łuku i przewrócił się na bok. W wypadku zginęło siedem osób, a 62 osoby zostały ranne, w tym 19 ciężko. 
Tramwaj jechał z New Addington do Wimbledonu przez Croydon i dojeżdżał właśnie do przystanku Sandilands kilka minut po godzinie 6:00 rano. Oszacowano, że chociaż ograniczenie prędkości wynosiło 20 km/h (12 mph), tramwaj jechał z prędkością 73 km/h (45 mph). Za przyczynę wypadku uznano błąd motorniczego.
Wypadek.
Wypadek miał miejsce przed świtem o godzinie 6:07 podczas ulewnego deszczu, na ostrym łuku w lewo niedaleko miejsca, gdzie trasa numer 3 New Addington (na której kursował tramwaj) zbiega się z linią do Beckenham Junction i Elmers End. Łuk ten pojawia się prawie natychmiast po tym, jak tor wychodzi z serii trzech tuneli na odcinku prostym o długości 1,6 km po opuszczeniu przystanku Lloyd Park. Został on opisany jako „ostry zakręt” i ma ograniczenia prędkości do 20 km/h (12 mph).
Tramwaj o numerze taborowym #2551 to skonstruowany w 1998 r. przez Bombardier Transportation. Jest on dwuczęściową przegubową jednostką o maksymalnej prędkości 80 km/h (50 mph). Tramwaj wszedł w zakręt z prędkością około 73 km/h (45 mph), wykoleił się, przewrócił się na prawą stronę i zatrzymał się 25 metrów (27 jardów) od punktu wykolejenia. Siła uderzenia spowodowała, że kilkoro pasażerów zostało wyrzuconych na zewnątrz przez rozbite szyby okien i drzwi.
Służby ratunkowe początkowo informowały o pięciu zabitych, jednak liczba ofiar śmiertelnych wzrosła do siedmiu. Ofiary to sześciu mężczyzn i jedna kobieta, w wieku od 19 do 63 lat. Ranne zostały 62 osoby, w tym 19 poważnie. Jedna osoba nie odniosła obrażeń. Siedem osób zabitych to Dane Chinnery (19), Philip Logan (52), Philip Seary (57), Dorota Rynkiewicz (35) i Robert Huxley (63) z New Addington oraz Mark Smith (35) i Donald Collett (62), obaj z Croydon. Dorota Rynkiewicz pochodziła z Elbląga i od 10 lat mieszkała z rodziną w Londynie, osierociła dwie córki, w wieku 5 i 7 lat.
Był to najtragiczniejszy wypadek tramwajowy w Wielkiej Brytanii od czasu wypadku w Dover w 1917 roku, w którym zginęło 11 osób i 60 zostało rannych. Był to również najtragiczniejszy wypadek w transporcie szynowym w Wielkiej Brytanii od czasu w 2001 roku.
Następstwa.
Rannych zabrano do szpitala w dzielnicy Tooting i do szpitala uniwersyteckiego w Croydon. Na miejsce wysłano dwadzieścia dwie karetki pogotowia, osiem wozów strażackich i ponad 70 strażaków z Londyńskiej Straży Pożarnej. Pomoc udzielili: Croydon Council, Czerwony Krzyż, Armia Zbawienia i kapelani kolejowi.
«FirstGroup», prywatna firma, która obsługuje «Tramlink» dla «Transport for London» (TfL), wyraziła „zszokowanie i zasmucenie tym, co się stało”. Dodatkowa minuta została dodana do dwuminutowej ciszy podczas ceremonii w Dzień Pamięci przy pomniku w Croydon. TfL złożył ofertę na pokrycie kosztów pogrzebu ofiar katastrofy.
W nocy z 10 na 11 listopada tramwaj został podniesiony, a rankiem 12 listopada usunięty z miejsca wypadku.
Po wypadku żadna z linii nie kursowała między East Croydon i Addington Village, Harrington Road lub Elmers End. Częściowe połączenia tramwajowe przebiegały między East Croydon i Wimbledon, między New Addington i Addington Village oraz między Beckenham Junction i Harrington Road. Pełne usługi zostały przywrócone 18 listopada.
Stwierdzono, że znak ograniczenia prędkości na zakręcie w Sandilands był niewidoczny dla motorniczych, dopóki tramwaj nie przebył 90 do 120 metrów (98 do 131 jardów) poza punkt, w którym hamowanie musiałoby zostać rozpoczęte, aby osiągnąć wymaganą przez znak prędkość. Motorniczy „powinni byli to wiedzieć przez wzgląd na swoje doświadczenie i znajomość tej trasy”. W Sandilands nałożono dodatkowe ograniczenie prędkości przed łukiem oraz zainstalowano znaki ostrzegawcze (chevron signs). Znaki zostały również zainstalowane w trzech innych lokalizacjach w systemie Croydon Tramlink. Zgodnie z zaleceniami zawartymi w pierwszym raporcie dotyczącym wypadku, systemy tramwajowe w Wielkiej Brytanii wprowadziły stopniowe obniżanie prędkości, gdy wymagane było zmniejszenie prędkości o 30 kilometrów na godzinę (19 mph) lub więcej. Dotyczy to systemów w Blackpool, Edynburgu, West Midlands i Nottingham.
W marcu 2017 r. zgłoszono, że «Tramtrack Croydon Ltd» i TfL przyznały się do odpowiedzialności za wypadek. Ofiary i osoby, które przeżyły, nie będą musiały występować o odszkodowanie za straty spowodowane przez wypadek. W sierpniu 2017 r. TfL potwierdził, że zmieni rozkłady jazdy tramwajów, aby uwzględnić ograniczenia prędkości.
W listopadzie 2017 r. ogłoszono dwa dni strajków motorniczych po zainstalowaniu urządzeń monitorujących zmęczenie. Urządzenia emitują podczerwone światło w twarz kierującego i są w stanie wygenerować alarm i wibracje fotela, jeśli ruchy oka wskazują na brak uwagi. Niektórzy kierowcy zgłaszali obawy dotyczące kwestii związanych ze zdrowiem i bezpieczeństwem i opisali urządzenie jako „szpiega w kabinie”.
22 stycznia 2018 r. Urząd ds. Transportu Kolejowego i Drogowego () zorganizował w Manchesterze szczyt bezpieczeństwa w celu omówienia ustaleń Wydziału Śledczego ds. Wypadków Kolejowych () w sprawie wypadku.
Dochodzenie.
Brytyjska Policja ds. Transportu Publicznego ().
42-letni motorniczy został aresztowany przez Brytyjską Policję ds. Transportu Publicznego w związku z podejrzeniem o nieumyślne spowodowanie śmierci. Po przesłuchaniu zwolniono go za kaucją do maja 2017 r. Według tabloidu „The Metro” jednym z aspektów śledztwa policyjnego jest to, czy motorniczy nie zasnął. Dziennik „The Guardian” informował, że niektórzy pasażerowie twierdzili, iż motorniczy stracił przytomność podczas jazdy.
Były motorniczy zasugerował „The Times”, że możliwa jest chwilowa utrata przytomności z powodu nieregularnego czasu pracy na zmiany, do którego motorniczy muszą się przyzwyczaić. Powiedział także, że automat do sprzedaży w zajezdni tramwajowej był zaopatrzony tylko w napoje energetyczne i „nikt nigdy nie jest w pełni przytomny; zawsze byłem trochę oszołomiony, a to dlatego, że praca na zmiany nie pozwala motorniczym uzyskać wystarczającej ilości regularnego snu”. W następstwie, wiele źródeł opublikowało nagrania, które wyraźnie pokazują innego motorniczego, który stara się nie zasnąć przy sterowaniu. Ów motorniczy został zawieszony w pracy oczekując na dochodzenie w tej sprawie.
Program Victoria Derbyshire.
W kwietniu 2017 r. kanał „BBC Two” w programie "Victoria Derbyshire" poinformował, że jego własne dochodzenie w sprawie motorniczych zasypiających podczas prowadzenia tramwajów w sieci Tramlink ujawniło cztery takie przypadki. Sześciu kierujących twierdziło, że urządzenie czujności zamontowane w tramwajach nie spełniało swojego zadania. «Tramlink» stwierdził, że urządzenia są „w pełni funkcjonalne”.
Urząd Kolejowy i Drogowy (ORR).
ORR wszczął własne dochodzenie w sprawie wypadku, koncentrując się na tym, czy przestrzegano zasad bezpieczeństwa. Potwierdzono, że brytyjskie tramwaje nie są wyposażone w żadne systemy bezpieczeństwa, które automatycznie uruchamiałyby hamulce, gdyby jechały za szybko. ORR planuje udostępnić wyniki dochodzenia na początku 2018 r.
Wydział Śledczy ds. Wypadków Kolejowych (RAIB).
RAIB zbadał wypadek, analizując dane z pokładowego rejestratora zdarzeń. RAIB stwierdził, że wskazania sugerowały, że tramwaj jechał z prędkością znacznie większą niż dozwolona. Magazyn Rail poinformowała, że elektromagnetyczne hamulce nie zostały uruchomione. Po wypadku „The Guardian” poinformował, że w dniu 31 października na Facebooku pojawiły się zarzuty dotyczące tramwaju jadącego po łuku z nadmierną prędkością. „The Evening Standard” opublikował komentarz pasażera opisujący, że tramwaj „przechylał się” na zakręcie. Motorniczy tramwaju biorącego udział w incydencie z 31 października nie był tym, który uczestniczył w wypadku 9 listopada.
Raport wstępny został opublikowany 16 listopada 2016 r. W czasie wypadku było ciemno i padał deszcz. Nie było żadnych śladów uszkodzeń torów ani przeszkód na torach, które mogły przyczynić się do wykolejenia. Wstępne badanie nie wykazało wadliwego działania układu hamulcowego tramwaju. Wyniki były takie, że tramwaj, z około 60 osobami na pokładzie, poruszał się z prędkością około 70 kilometrów na godzinę (43 mph) w momencie wypadku – znacznie szybciej niż zezwalało na to ograniczenie prędkości w tym miejscu – 20 km/h (12 mph). Raport RAIB wskazywał, że „tramwaj zbliżający się do obszaru Sandilands Junction z Lloyd Park z prędkością 80 km/h (50 mph) musiałby hamować z pełną prędkością eksploatacyjną 1,3 m/s² około 180 metrów przed znakiem ograniczeń prędkości w celu zmniejszenia prędkości do 20 km/h (12,5 mph)”. Rejestrator danych OTAM (On Tram Data Recorder) wskazał, że na tej odległości nastąpiło pewne hamowanie, ale tylko w stopniu wystarczającym do zmniejszenia prędkości tramwaju z 80 km/h do 50 km/h.
Wystosowano zalecenie, aby przed ponownym włączeniem linii nr 3 do ruchu wprowadzić kolejne ograniczenie prędkości przed zakrętem w Sandilands Junction. Zalecenie zostało przyjęte i trzy kolejne ograniczenia prędkości zostały wprowadzone przed otwarciem linii. W raporcie stwierdzono również, że wielu pasażerów, którzy doznali urazów śmiertelnych lub poważnych, zostało wyrzuconych z tramwaju przez rozbite szyby okien i drzwi. W listopadzie 2016 r. magazyn „Rail” wezwał RAIB do zakończenia dochodzenia i opublikowania końcowego sprawozdania.
Ostateczny raport został opublikowany 7 grudnia 2017 r. Za przyczynę wypadku został uznany błąd motorniczego. Najbardziej prawdopodobnym scenariuszem było to, że kierujący tramwajem zbliżając się do zakrętu miał epizod mikrosnu (chwilowej utraty świadomości). Najważniejsze ustalenia z badań RAIB polegały na tym, że okna tramwaju wykonane z hartowanego szkła nie były wystarczająco mocne, aby zatrzymać pasażerów wewnątrz tramwaju. Wszystkie ofiary śmiertelne zostały wyrzucone przez boczne prawe okna. Szkło laminowane nie pękłoby, co istotnie zwiększyłoby szanse na przeżycie wypadku. Przepisy mające zastosowanie w tramwajach były podobne do tych obowiązujących w autobusach, lecz gdyby obowiązywały przepisy kolejowe, w oknach zamontowano by szkło laminowane. Firma obsługująca «Tramlink» nie uznała za możliwe, by tramwaj mógł się przewrócić. Nie było wystarczającej liczby zgłoszeń wcześniejszych incydentów ze strony kierowców, którzy obawiali się, że jedynie sami zostaną zdyscyplinowani, a raporty nie będą wykorzystane do poprawy bezpieczeństwa. Co więcej, system rozpatrywania skarg pasażerów nie spełniał swojego zadania. Dochodzenie wykazało również, że tramwaje nie były tak bezpieczne, jak wcześniej sądzono, i miały wyższą wypadkowość niż transport kolejowy oraz autobusy i autokary.

</doc>
<doc id="4221800" url="https://pl.wikipedia.org/wiki?curid=4221800" title="Perefaghe Kiribein">
Perefaghe Kiribein

Perefaghe Samuel Kiribein (ur. 12 września 1986) – nigeryjski zapaśnik walczący w stylu klasycznym. Brązowy medalista mistrzostw Afryki w 2018 i czwarty w 2010. Czwarty na igrzyskach wspólnoty narodów w 2010 roku.

</doc>
<doc id="4221802" url="https://pl.wikipedia.org/wiki?curid=4221802" title="Wacławów (Wysokie)">
Wacławów (Wysokie)

Wacławów – część wsi Wysokie w Polsce, położona w województwie wielkopolskim, w powiecie konińskim, w gminie Kramsk. Należy do sołectwa Wysokie.
W latach 1975-1998 Wacławów administracyjnie należał do województwa konińskiego.

</doc>
<doc id="4221804" url="https://pl.wikipedia.org/wiki?curid=4221804" title="ORP Gopło">
ORP Gopło

ORP „Gopło” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="4221819" url="https://pl.wikipedia.org/wiki?curid=4221819" title="Ayoub Barraj">
Ayoub Barraj

Ayoub Barraj (arab. ايوب براج ;ur. 27 maja 1997) – tunezyjski zapaśnik walczący w stylu wolnym. Zajął dwudzieste miejsce na mistrzostwach świata w 2019. Szesnasty w indywidualnym Pucharze Świata w 2020. Triumfator igrzysk afrykańskich w 2019 i ósmy w 2015. Mistrz Afryki w 2018, 2019 i 2020; trzeci w 2015. Mistrz śródziemnomorski w 2018. Złoty medalista mistrzostw arabskich w 2018. Piąty na igrzyskach olimpijskich młodzieży 2014. Mistrz Afryki juniorów w 2015 i 2017 roku.

</doc>
<doc id="4221822" url="https://pl.wikipedia.org/wiki?curid=4221822" title="ORP Wigry">
ORP Wigry

ORP „Wigry” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="4221824" url="https://pl.wikipedia.org/wiki?curid=4221824" title="Chedli Methlouthi">
Chedli Methlouthi



</doc>
<doc id="4221825" url="https://pl.wikipedia.org/wiki?curid=4221825" title="Örebro universitet">
Örebro universitet



</doc>
<doc id="4221826" url="https://pl.wikipedia.org/wiki?curid=4221826" title="Heithem Dakhlaoui">
Heithem Dakhlaoui

Heithem Dakhlaoui (arab. هيثم الدخلاوي ; ur. 17 listopada 1994) – tunezyjski zapaśnik walczący w stylu wolnym. Olimpijczyk z Tokio 2020, gdzie zajął trzynaste miejsce w wadze 65 kg. Mistrz Afryki w 2020 i drugi w 2018. Brązowy medalista wojskowych MŚ w 2021. Wicemistrz arabski w 2018 roku.

</doc>
<doc id="4221829" url="https://pl.wikipedia.org/wiki?curid=4221829" title="Pier Paolo Capponi">
Pier Paolo Capponi

Pier Paolo Capponi (ur. 9 czerwca 1938 w Subiaco, zm. 15 lutego 2018 w Torri in Sabina) – włoski aktor i scenarzysta filmowy oraz telewizyjny.
Życiorys.
Pier Paolo Capponi urodził się 9 czerwca 1938 w Subiaco. Po ukończeniu szkoły średniej oraz studiów uczęszczał do szkoły teatralnej. Pierwszy większy rozgłos przyniosła mu rola w filmie Vittorio De Seta "Un uomo a metà". Jego kariera filmowa jest podzielona pomiędzy filmy autorskie (m.in. Paolo i Vittorio Taviani, Valerio Zurlini i Francesco Rosi) oraz filmy rodzajowe. Po 1977 roku Capponi grywał głównie w serialach i teatrze.

</doc>
<doc id="4221830" url="https://pl.wikipedia.org/wiki?curid=4221830" title="Peter Birkhofer">
Peter Birkhofer

Peter Birkhofer (ur. 11 czerwca 1964 w Immenstaad am Bodensee) – niemiecki duchowny rzymskokatolicki, biskup pomocniczy Fryburga od 2018.
Życiorys.
Święcenia kapłańskie przyjął 11 maja 1991 i został inkardynowany do archidiecezji Fryburga. Był m.in. rektorem krajowego ośrodka duszpasterskiego ds. powołań, katedralnym ceremoniarzem oraz dyrektorem kurialnego wydziału ds. misji, liturgii, ekumenizmu oraz dialogu międzyreligijnego.
19 lutego 2018 papież Franciszek mianował go biskupem pomocniczym archidiecezji Fryburga ze stolicą tytularną "Villamagna in Tripolitana". Święceń biskupich w Katedrze Najświętszej Marii Panny we Fryburgu Bryzgowijskim udzielił mu 15 kwietnia 2018 Stephan Burger arcybiskup metropolita Fryburga.

</doc>
<doc id="4221834" url="https://pl.wikipedia.org/wiki?curid=4221834" title="Charles Georges Mrad">
Charles Georges Mrad

Charles Georges Mrad (ur. 15 kwietnia 1969 w Bejrucie) – libański duchowny katolicki obrządku syryjskiego, biskup kurialny patriarchatu Antiochii od 2018.
Życiorys.
Prezbiterat.
18 lipca 1993 otrzymał święcenia kapłańskie i został inkardynowany do eparchii bejruckiej. Był m.in. wykładowcą uniwersyteckim oraz sędzią sądu patriarchalnego.
Episkopat.
19 lutego 2018 papież Franciszek zatwierdził jego wybór na biskupa kurialnego syryjskiego patriarchatu Antiochii nadając mu stolicę tytularną Zorava. Sakry udzielił mu 14 kwietnia 2018 syryjskokatolicki patriarcha Antiochii - arcybiskup Ignacy Józef III Younan.

</doc>
<doc id="4221837" url="https://pl.wikipedia.org/wiki?curid=4221837" title="Malliana">
Malliana

Malliana (łac. "Diocesis Mallianensis") – stolica historycznej diecezji we Cesarstwie rzymskim w prowincji Mauretania Cezarensis współcześnie w Algierii. 

</doc>
<doc id="4221838" url="https://pl.wikipedia.org/wiki?curid=4221838" title="Siemion Igajew">
Siemion Igajew

Siemion Stiepanowicz Igajew (ros. Семён Степанович Игаев, ur. 1904 we wsi Dawydowka w guberni symbirskiej, zm. 1958 w Homlu) – radziecki polityk.
Życiorys.
W 1925 został sekretarzem rejonowego komitetu Komsomołu w Osipowiczach, w 1926 przyjęto go do WKP(b), studiował na Komunistycznym Uniwersytecie Pracujących Wschodu im. Stalina, później pracował w wydziale politycznym kołchozu w rejonie kopylskim. W 1937 był I sekretarzem kopylskiego rejonowego komitetu KP(b)B, od 1937 do 11 marca 1938 I sekretarzem Komitetu Okręgowego KP(b)B w Słucku, od 11 marca do 28 maja 1938 II sekretarzem Biura Organizacyjnego KC KP(b)B na obwód mohylewski, a od 31 maja 1938 do grudnia 1939 II sekretarzem Komitetu Obwodowego KP(b)B w Mohylewie. Od 29 listopada 1939 do października 1940 był I sekretarzem Komitetu Obwodowego KP(b)B w Białymstoku, 1940-1941 słuchaczem Wyższej Szkoły Organizatorów Partyjnych przy KC WKP(b), później pracował w KC WKP(b), następnie uczył się w Wyższej Szkole Partyjnej przy KC WKP(b). W latach 1947-1951 był II sekretarzem Mordwińskiego Komitetu Obwodowego WKP(b), 1952-1953 przedstawicielem Rady ds. Kołchozów przy Radzie Ministrów ZSRR na obwód irkucki, później kierownikiem wydziału Komitetu Obwodowego KPB w Homlu.

</doc>
<doc id="4221841" url="https://pl.wikipedia.org/wiki?curid=4221841" title="Księży Ostrów">
Księży Ostrów

Księży Ostrów – część wsi Kramsk-Pole w Polsce, położona w województwie wielkopolskim, w powiecie konińskim, w gminie Kramsk. Należy do sołectwa Kramsk-Pole.
W latach 1975-1998 Księży Ostrów administracyjnie należał do województwa konińskiego.

</doc>
<doc id="4221842" url="https://pl.wikipedia.org/wiki?curid=4221842" title="Neumarkt-Köstendorf">
Neumarkt-Köstendorf

Neumarkt-Köstendorf (niem: "Bahnhof Neumarkt-Köstendorf") – stacja kolejowa w Neumarkt am Wallersee, w kraju związkowym Salzburg, w Austrii. Znajduje się na ważnej magistrali kolejowej Westbahn.
Historia.
Budynek dworca jest zabytkowym budynkiem. Od 10 grudnia 2017 Railjet zatrzymuje się tutaj w kierunku lotniska w Wiedniu.

</doc>
<doc id="4221844" url="https://pl.wikipedia.org/wiki?curid=4221844" title="ORP Jamno">
ORP Jamno

ORP „Jamno” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="4221845" url="https://pl.wikipedia.org/wiki?curid=4221845" title="Carlos García Camader">
Carlos García Camader

Carlos Enrique García Camader (ur. 14 sierpnia 1954 w Limie) – peruwiański duchowny katolicki, biskup Lurín od 2006.
Życiorys.
Święcenia kapłańskie przyjął 8 grudnia 1981 i został inkardynowany do archidiecezji Limy. Po trzyletniej pracy duszpasterskiej w parafii Świętego Krzyża został mianowany rektorem seminarium propedeutycznego, zaś w 1991 otrzymał nominację na rektora głównego seminarium archidiecezji. W latach 1997-1998 był proboszczem w kilku parafiach Limy, zaś w 1999 ponownie objął urząd rektora wyższego seminarium.
Episkopat.
16 lutego 2002 papież Jan Paweł II mianował go biskupem pomocniczym archidiecezji Lima ze stolicą tytularną "Villamagna in Proconsulari". Sakry udzielił mu 7 kwietnia 2002 kardynał Juan Luis Cipriani Thorne.
17 czerwca 2006 papież Benedykt XVI mianował go biskupem diecezji Lurín.

</doc>
<doc id="4221846" url="https://pl.wikipedia.org/wiki?curid=4221846" title="Carlos Enrique García Camader">
Carlos Enrique García Camader



</doc>
<doc id="4221847" url="https://pl.wikipedia.org/wiki?curid=4221847" title="Kronika Wojska Polskiego">
Kronika Wojska Polskiego

Kronika Wojska Polskiego – rocznik wydawany od 2005 roku w Warszawie. Pierwotnie wydawcą pisma było Wojskowe Biuro Badań Historycznych. Obecnie wydawcą jest Wojskowe Centrum Edukacji Obywatelskiej. Pismo dokumentuje wydarzenia z życia i działalności Sił Zbrojnych Rzeczypospolitej Polskiej. Publikuje też informacje o obsadzie kierowniczych stanowisk w Ministerstwie Obrony Narodowej i wojsku, biogramy nowo mianowanych dowódców oraz generałów. 

</doc>
<doc id="4221849" url="https://pl.wikipedia.org/wiki?curid=4221849" title="Kuchnia Banana">
Kuchnia Banana



</doc>
<doc id="4221850" url="https://pl.wikipedia.org/wiki?curid=4221850" title="Forconium">
Forconium

Forconium (łac. "Dioecesis Forconiensis") – stolica historycznej diecezji w Italii erygowanej w VI wieku, a włączonej w roku 1257 w skład diecezji L’Aquila.
Współczesne miasto Furci w prowincji Chieti we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4221858" url="https://pl.wikipedia.org/wiki?curid=4221858" title="Oropesa del Mar (stacja kolejowa)">
Oropesa del Mar (stacja kolejowa)

Oropesa del Mar (hiszp. "Estación de Oropesa del Mar") – stacja kolejowa w Oropesa del Mar, w prowincji Castellón, we wspólnocie autonomicznej Walencja, w Hiszpanii.
Jest obsługiwana przez pociągi dalekiego i średniego zasięgu przewoźnika RENFE.
Położenie stacji.
Znajduje się na Walencja – Sant Vicenç de Calders w km 90,8, na wysokości 7 m n.p.m.
Historia.
Stara stacja Cabanyal została otwarta w dniu 12 marca 1865 wraz z otwarciem linii Benicasim-Uldecona, linii która miała połączyć Walencję z Tarragoną. Prace zostały przeprowadzone przez Sociedad de los Ferrocarriles de Almansa a Valencia y Tarragona (AVT), który wcześniej i pod inną nazwą zdołał połączyć Walencję z Almansą. W 1889 śmierć José Campo Péreza, głównego zarządcy firmy, doprowadziła do fuzji z Norte. W 1941, po nacjonalizacji kolei w Hiszpanii, stacją zarządzał nowo utworzony RENFE.

</doc>
<doc id="4221860" url="https://pl.wikipedia.org/wiki?curid=4221860" title="Forum Flaminii">
Forum Flaminii

Forum Flaminii (łac. "Dioecesis Foroflaminiensis") – stolica historycznej diecezji w Italii erygowanej w V wieku, a włączonej w VIII wieku w skład diecezji Foligno.
Współczesne miasto San Giovanni Profiamma w prowincji Perugia we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4221862" url="https://pl.wikipedia.org/wiki?curid=4221862" title="Lino Panizza Richero">
Lino Panizza Richero

Lino Panizza Richero (ur. 14 stycznia 1944 w Balestrino) – włoski duchowny rzymskokatolicki posługujący w Peru, od 1997 do 2022 biskup Carabayllo.

</doc>
<doc id="4221865" url="https://pl.wikipedia.org/wiki?curid=4221865" title="Ángel Francisco Simón Piorno">
Ángel Francisco Simón Piorno

Ángel Francisco Simón Piorno (ur. 3 grudnia 1945 w Corbellino di Sayago) – hiszpański duchowny rzymskokatolicki posługujący w Peru, w latach 2004-2022 biskup Chimbote, od 2022 biskup senior tejże diecezji.
Życiorys.
Święcenia kapłańskie przyjął 22 kwietnia 1973. Po święceniach wyjechał do Peru i rozpoczął pracę w wikariacie apostolskim Jaén en Peru o San Francisco Javier. Był m.in. kanclerzem kurii, wikariuszem generalnym oraz rektorem miejscowego instytutu pedagogicznego.
18 maja 1991 został prekonizowany biskupem diecezji Chachapoyas. Sakry biskupiej udzielił mu 5 lipca 1991 abp Luigi Dossena.
18 marca 1995 papież Jan Paweł II przeniósł go na stolicę biskupią w Cajamarca, zaś 4 lutego 2004 mianował go biskupem Chimbote.
18 maja 2022 papież Franciszek przyjął jego rezygnację ze stanowiska biskupa diecezjalnego.
Bibliografia.
 

</doc>
<doc id="4221868" url="https://pl.wikipedia.org/wiki?curid=4221868" title="Schwäbisch Hall-Hessental">
Schwäbisch Hall-Hessental

Schwäbisch Hall-Hessental (niem: "Bahnhof Schwäbisch Hall-Hessental") – stacja kolejowa w Schwäbisch Hall, w kraju związkowym Badenia-Wirtembergia, w Niemczech. Według DB Station&amp;Service ma kategorię 4. Jest to stacja węzłowa między liniami Waiblingen – Schwäbisch Hall-Hessental i Crailsheim – Heilbronn.
Położenie.
Stacja Schwäbisch Hall-Hessental znajduje się około czterech kilometrów od centrum Schwäbisch Hall w dzielnicy Hessental. W bezpośrednim sąsiedztwie stacji znajduje się "dzielnica handlowa Breitloh/Karl-Kurz-Areal" na terenie dawnej fabryki beczek Kurz, która była jedną z największych firm w mieście Schwäbisch Hall aż do bankructwa w 1998.

</doc>
<doc id="4221875" url="https://pl.wikipedia.org/wiki?curid=4221875" title="Dorota Piekarska">
Dorota Piekarska

Dorota Piekarska (ur. 6 marca 1972) – polska lekkoatletka, sprinterka, wicemistrzyni Polski.
Kariera sportowa.
Była zawodniczką Startu Lublin.
Na mistrzostwach Polski seniorek wywalczyła jeden medal − srebrny w biegu na 400 metrów w 1993, jeszcze dwukrotnie biegła na tym dystansie w finale mistrzostw Polski. 
Rekordy życiowe:

</doc>
<doc id="4221877" url="https://pl.wikipedia.org/wiki?curid=4221877" title="Gare de Luttenbach-près-Munster">
Gare de Luttenbach-près-Munster

Gare de Luttenbach-près-Munster – przystanek kolejowy w miejscowości Luttenbach-près-Munster, w departamencie Górny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est. 
Położenie.
Znajduje się na linii Colmar – Metzeral, na km 19,686 między stacjami Munster i Breitenbach, na wysokości 403 m n.p.m. 

</doc>
<doc id="4221882" url="https://pl.wikipedia.org/wiki?curid=4221882" title="Cardi B">
Cardi B

Cardi B, właściwie Belcalis Marlenis Almanzar (ur. 11 października 1992 w Nowym Jorku) – amerykańska raperka, autorka tekstów piosenek i gwiazda reality show, dawniej striptizerka. Urodzona i wychowana w Bronx, w Nowym Jorku. Karierę rozpoczęła jako striptizerka, po czym stała się znana w Internecie dzięki swemu profilowi na Instagramie.
Od 2015 do 2017 roku występowała w reality show "Love &amp; Hip Hop: New York" telewizji VH1. W lutym 2017 r. podpisała swój pierwszy kontrakt z wytwórnią Atlantic Records. Jej debiutancki singiel dla tej wytwórni "Bodak Yellow" wdrapał się na 1. miejsce amerykańskiej listy "Billboard" Hot 100, a jej płyta Invasion of Privacy zadebiutowała na szczycie listy Billboard 200. Kolejny singiel z tej płyty pt. I like it także zdobył 1. miejsce listy Billboard Hot 100, czyniąc Cardi B jedyną raperką na świecie z dwoma singlami, które zdobyły szczyt tej listy. Cardi B jest jedną ze 100 najbardziej wpływowych ludzi na świecie w 2018 roku według magazynu Time.
Jest laureatką nagrody Grammy. Wygrała także trzy statuetki American Music Awards, dwie statuetki BET Awards, trzy statuetki MTV Video Music Awards i siedem statuetek Billboard Music Award.
Współpracowała z artystami takimi jak: Migos, Nicki Minaj, Jennifer Lopez, Selena Gomez, Madonna oraz Bruno Mars.
Życiorys.
Belcalis Almanzar, znana pod pseudonimem Cardi B, urodziła się 11 października 1992 r. w Bronx, w Nowym Jorku. Jej ojciec pochodzi z Dominikany, a matka z Trynidadu. Cardi B wychowała się w sąsiedztwie Highbridge w południowym Bronksie. Większość czasu spędzała u babci w Washington Heights na Manhattanie, dzięki czemu charakteryzuje się „silnym akcentem”. Należała do gangu Bloods. Uczęszczała do Renaissance High School For Musical Theater &amp; Technology w Nowym Jorku. Cardi B w wieku 19 lat została striptizerką. Ujawniła, że striptiz uwolnił ją od agresywnego chłopaka oraz trudnej sytuacji materialnej. W 2013 r. Cardi B zaczęła zyskiwać popularność dzięki filmom, które dodawała na swój profil na Instagramie.
Kariera.
Telewizja &amp; Film.
W 2015 r. Cardi B zadebiutowała w szóstym sezonie reality show Love &amp; Hip Hop: New York telewizji VH1, tym samym stała się gwiazdą tego programu. 30 grudnia 2016 po dwóch sezonach ogłosiła, iż odchodzi od show, gdyż chce się skupić na karierze muzycznej. 6 kwietnia 2016 r. wystąpiła w talk-show Khloe Kardashian Kocktails with Khloe, w którym to opowiedziała, jak wyjawiła matce, że pracowała jako striptizerka. W 2017 r. wystąpiła w dwóch odcinkach panel show Hip Hop Squares. 18 lipca 2017 r. Cardi B wystąpiła w amerykańskim talk-show The Wendy Williams Show. Promowała swoją muzykę także w The Tonight Show Starring Jimmy Fallon, Saturday Night Live oraz Jimmy Kimmel Live!. 19 kwietnia 2018 r. udzieliła wywiadu w Ellen Degeneres Show.
Cardi B wraz z Chance the Rapper oraz T.I. była jurorką w programie "Rhythm + Flow platformy Netflix w 2019 r.""."
Zadebiutowała na wielkim ekranie w filmie Hustlers u boku Jennifer Lopez.
W czerwcu 2021 miała miejsce premiera filmu Szybcy i wściekli 9, w którym w gościnnie wystąpiła Cardi B.
Muzyka.
2015–2017: Początki kariery i debiutancki mixtape..
W listopadzie 2015 r. Cardi B zadebiutowała w remiksie piosenki "Boom boom" jamajskiego piosenkarza Shaggiego. W grudniu 2015 r. nagrała swój pierwszy teledysk do piosenki "Cheap Ass Weave". 7 marca 2016 r. wydała swój pierwszy pełnoprawny mixtape zatytułowany "Gangsta Bitch Music, Vol. 1". 20 stycznia 2017 ukazał się jej drugi mixtape "Gangsta Bitch Music, Vol. 2".
W lutym 2017 r. podpisała swój pierwszy duży kontrakt z wytwórnią Atlantic Records. 25 lutego 2017 wystąpiła jako support hip-hopowej grupy The Lox obok m.in. Lil Kim i Remy Ma.
W maju 2017 ukazały się nominacje do 2017 BET Awards, Cardi B została nominowana w kategoriach Best New Artist i Best Female Hip-Hop Artist. 11 czerwca 2017 Cardi B wystąpiła na festiwalu Summer Jam wśród gwiazd takich jak: Remy Ma, Lil Kim i Queen Latifah.
2017–2018: "Invasion of Privacy".
16 czerwca 2017 r. Atlantic Records wypuścił debiutancki singiel Cardi B – "Bodak Yellow". 18 lipca 2017 r. Cardi B wystąpiła z piosenką "Bodak Yellow" w amerykańskim talk-show The Wendy Williams Show. W sierpniu 2017 r. "Bodak Yellow" zadebiutował na miejscu 3. amerykańskiej listy "Billboard" Hot 100, a następnie 25 września zdobył szczyt tej listy. Tym samym Cardi B stała się pierwszą raperką solową, która tego dokonała od 1998 r., w którym to pierwsze miejsce zajęła Lauryn Hill z piosenką "Doo Wop (That Thing)".
RIAA potwierdziło, iż "Bodak Yellow" pokrył się potrójną platyną. We wrześniu 2017 wypuściła swój drugi singiel "Bartier Cardi". 28 listopada została dwukrotnie nominowana do nagród Grammy w kategoriach Best Rap Performance i Best Rap Song.3 stycznia 2018 r. Bruno Mars wraz z Cardi B wydał remiks piosenki "Finesse", a także razem wystąpili w teledysku do tej piosenki w klimacie lat 90. 18 stycznia Cardi B stała się pierwszą kobietą, która posiadała jednocześnie pięć piosenek w top 10 listy Billboard Hot R&amp;B/Hip-Hop. 28 stycznia 2018 r. wystąpiła razem z Bruno Marsem na 60. ceremonii wręczenia nagród Grammy z piosenką "Finesse". 12 lutego 2018 r. Bruno Mars zapowiedział ostatnią amerykańską część swojej trasy koncertowej "24K Magic tour", na którą wybiera się wraz z Cardi B. 28 lutego 2018 r. RIAA potwierdziło, iż Bartier Cardi pokrył się złotem.
4 marca 2018 Cardi B wystąpiła na afterparty zorganizowanym przez Madonnę z okazji rozdania Nagród Akademii Filmowej. 11 marca otworzyła galę iHeartRadio Music Awards. Zaśpiewała swoje największe hity, m.in. Bartier Cardi i Bodak Yellow. Zdobyła także dwie nagrody w kategoriach Best New Artist oraz Best New Hip-Hop Artist. Po odebraniu nagrody ogłosiła, iż premiera jej debiutanckiej płyty zaplanowana jest na kwiecień. 26 marca Cardi B zaprezentowała okładkę swojej debiutanckiej płyty Invasion of Privacy. 30 marca wydała swój trzeci singiel Be Careful.
6 kwietnia miała miejsce premiera jej debiutanckiej płyty "Invasion of Privacy", która tego samego dnia pokryła się złotem. 7 kwietnia Cardi B wystąpiła w popularnym amerykańskim show Saturday Night Live, w którym to wykonała swoje największe hity. Płyta Invasion of Privacy zadebiutowała na 1. miejscu amerykańskiej listy Billboard 200. Raperka zdobyła także szczyt listy Billboard Artist 100. 15 kwietnia wystąpiła na amerykańskim festiwalu Coachella. Podczas jej występu gościnnie pojawili się m.in. G-Eazy, Kehlani, Chance the Rapper oraz 21 Savage.
17 maja Jennifer Lopez wydała swój nowy singiel "Dinero", na którym gościnnie ukazali się DJ Khaled oraz Cardi B. 24 maja ukazał się teledysk do tej piosenki, w którym Cardi B także wystąpiła. 21 maja raperka wypuściła teledysk do piosenki "Be Careful". Wystąpiła w teledysku do piosenki "Girls Like You" zespołu Maroon 5. Na gali Billboard Music Awards 2018, spośród ośmiu nominacji zdobyła jedną nagrodę w kategorii Top Rap Female Artist. 29 maja wypuściła teledysk do piosenki "I Like It", w którym pojawili się także Bad Bunny i J Balvin.
2 lipca Billboard poinformował, iż utwór "I Like It" zdobył szczyt listy Hot 100, czyniąc tym samym Cardi B jedyną raperkę na świecie, która posiada dwa hity numer jeden tej listy. A także jest pierwszą solową artystką od 2009 roku, której dwa single z debiutanckiej płyty zdobyły szczyt tej listy. Wcześniej dokonała tego Lady Gaga, z jej debiutancką płytą The Fame. 16 lipca ogłoszono nominacje do nagród MTV Video Music Awards 2018. Najwięcej zdobyła Cardi B, otrzymując nominacje w 10 kategoriach. Ostatecznie zdobyła 3 statuetki w kategoriach Best New Artist, Best Collaboration oraz Song of Summer.
20 sierpnia Cardi B wypuściła teledysk do piosenki Ring, w którym wystąpiła z Kehlani.
9 października wystąpiła na gali American Music Awards oraz zdobyła trzy statuetki. Tego samego dnia premierę miał teledysk DJ Snake do piosenki Taki Taki, w którym także pojawili się Cardi B, Selena Gomez oraz Ozuna.
Cardi B zdobyła 5 nominacji do nagród Grammy, w tym w najważniejszych kategoriach, m.in. Album of the Year i Record of the Year.
2019-obecnie: WAP i drugi album studyjny.
23 października Cardi B wypuściła utwór Money, który ma zapowiadać nową płytę. 21 grudnia w serwisie YouTube został upubliczniony teledysk.
10 lutego Cardi B wystąpiła podczas 61. ceremonii wręczenia nagród Grammy z piosenką Money. Spośród 5 nominacji zdobyła 1 nagrodę, w kategorii Best Rap Album, tym samym stała się jedyną raperką w historii, która wygrała tę nagrodę. 15 lutego wydała kolejny singiel – Please Me, który nagrała razem z Bruno Marsem.
1 marca wystąpiła na festiwalu Houston Livestock Show and Rodeo. Jej show zobaczyło 75 580 fanów, tym samym bijąc rekord popularności tego festiwalu.
30 maja 2019 Cardi B wypuściła utwór Press, który jest drugim singlem z zapowiadającego się nowego albumu. 30 maja w serwisie YouTube został upubliczniony teledysk audio.
7 sierpnia 2020 raperka po prawie rocznej przerwie wypuściła kolejny nowy singiel "WAP" nagrany wspólnie z Raperką Megan Thee Stallion, 7 sierpnia czyli w dniu premiery samego singla. Został także opublikowany kontrowersyjny wideoklip do tej piosenki. "WAP" zadebiutował na pierwszym miejscu amerykańskiej listy Billboard Hot 100 i tym samym stał się czwartą piosenką Cardi B, która zdobyła szczyt tej listy. Cardi B stała się również jedyną raperką w historii, której singiel zdobył pierwsze miejsce w dwóch dekadach.
5 lutego 2021 raperka wypuściła nowy solowy singiel "UP". Singiel "UP" jest pierwszym singlem raperki wydanym w 2021 roku.
Inspiracje muzyczne.
Cardi B w wywiadzie dla Billboard wyjawiła, iż pierwsze albumy, które kupiła, to płyty Missy Elliott. Ujawniła także, że jej ulubionymi artystkami są Madonna i Lady Gaga. Do jej inspiracji muzycznych zalicza także takich artystów jak Ivy Queen, Beyoncé czy Spice. Była również wielką fanką raperki Nicki Minaj, lecz po podpisaniu kontraktu z Atlantic Records, stała się jej "rywalką".
Życie prywatne.
Cardi B jest katoliczką. W wielu wywiadach podkreśla, że jest feministką.
Jest żoną Offseta, członka zespołu Migos. Podczas występu z piosenką Be Careful w amerykańskim show Saturday Night Live miała na sobie sukienkę, która podkreślała ciążowy brzuch. Tym samym potwierdziła, iż spodziewa się dziecka. 10 lipca 2018 roku na świat przyszła córka pary, Kulture Kiari Cephus. 27 czerwca 2021 podczas występu na gali BET poinformowała, iż jest po raz drugi w ciąży. Urodziła swojego pierwszego syna 4 września 2021.
Kontrowersje.
Cardi B wywołała skandal, gdy podczas jednej z imprez Harper’s Bazaar w trakcie trwania New York Fashion Week rzuciła butem w raperkę Nicki Minaj oraz próbowała ją zaatakować. W udzielonym później wywiadzie tłumaczyła swoje zachowanie, twierdząc, iż Nicki Minaj kpiła z jej umiejętności macierzyńskich.
Po wydaniu piosenki "Girls" Rity Ory, gdzie Cardi B użyczyła zwrotki, odpowiedziała ona na zarzuty o seksualizacji związów LGBT przez utwór. Na Twitterze napisała: "Nigdy nie miałyśmy zamiaru kogoś zranić albo mieć złe intencje z tym utworem." Później dodała, że sama w przeszłości związywała się z kobietami.
1 października 2018 Cardi B została aresztowana pod zarzutem napaści na dwie kobiety. Do incydentu miało dojść 29 sierpnia 2018 w klubie ze striptizem w Nowym Jorku.
Często też jest krytykowana za epatujące seksualnością teksty i teledyski.

</doc>
<doc id="4221886" url="https://pl.wikipedia.org/wiki?curid=4221886" title="Joutseno (stacja kolejowa)">
Joutseno (stacja kolejowa)

Joutseno (fin "Joutsenon rautatieasema") – stacja kolejowa w Joutseno, w regionie Karelia Południowa, w Finlandii. Znajduje się na linii Kouvola – Joensuu.
Stacja została otwarta wraz z odcinkiem Lappeenranta-Imatra w październiku 1934 i została zaprojektowana przez Thure Hellströma. 
Obecnie wszystkie pociągi kursujące pomiędzy Helsinkami i Joensuu, z wyjątkiem kilku kursów Pendolino zatrzymują się w Joutseno. Kasa biletowa została zamknięta w 2003. Dwa wieczorne pociągi InterCity do Helsinek zatrzymują się na torze nr 2, wszystkie pozostałe na torze nr 1. 

</doc>
<doc id="4221887" url="https://pl.wikipedia.org/wiki?curid=4221887" title="Danuta Lejman">
Danuta Lejman

Danuta Lejman, po mężu Perkowska (ur. 23 marca 1953) – polska lekkoatletka (sprinterka), mistrzyni Polski.
Życiorys.
Była zawodniczką Gwardii Olsztyn i MKS-AZS Warszawa.
Na mistrzostwach Polski seniorów na otwartym stadionie zdobyła pięć medali, w tym dwa złote w sztafecie 4 x 400 metrów (1971, 1973), srebrny w sztafecie 4 x 400 metrów (1977), brązowy w sztafecie 4 x 400 metrów (1974) oraz brązowy w biegu na 400 metrów w 1974. 
Rekordy życiowe:

</doc>
<doc id="4221895" url="https://pl.wikipedia.org/wiki?curid=4221895" title="Stenobothrus">
Stenobothrus



</doc>
<doc id="4221899" url="https://pl.wikipedia.org/wiki?curid=4221899" title="Kościół św. Józefa w Siecieniu">
Kościół św. Józefa w Siecieniu

Kościół św. Józefa w Siecieniu – rzymskokatolicki kościół parafialny w Siecieniu, w powiecie płockim, w województwie mazowieckim. Funkcjonuje przy nim parafia św. Józefa.
Historia.
Kościół we wsi (wówczas pod wezwaniem Zwiastowania Najświętszej Maryi Pannie) powstał w drugiej połowie XIV lub w początku XV wieku. Był wzmiankowany w 1442 jako drewniany. W wiekach XVI i XVII miejscowość była własnością Stanisława Siecińskiego, biskupa przemyskiego. Obecną świątynię rozpoczęto wznosić w 1584 z inicjatywy tego właśnie biskupa. Budowę ukończono w 1611, a obiekt konsekrował fundator w 1619 (portret biskupa pozostaje do dziś na wyposażeniu kościoła). W 1880 w kościele miano umieścić popiersie-epitafium biskupa Ignacego Krasickiego, jako znak jego rodowych więzi ze wsią, jednak ostatecznie rzeźbę autorstwa Andrzeja Pruszyńskiego posadowiono w katedrze płockiej. Obiekt był restaurowany w latach: 1725, 1779 i 1840.
Architektura.
Jednonawowa świątynia jest gotycko-renesansowa, ceglana, orientowana, położona na wzgórku.
Wyposażenie.
Wyposażenie wnętrza, w tym ambona, jest głównie barokowe, choć część pochodzi z pierwszego drewnianego kościoła i jest wcześniejsze. W ołtarzu głównym (początek XVIII wieku) znajduje się obraz Matki Boskiej Siecieńskiej, który obdarzany jest kultem począwszy od XVIII wieku. Namalował go nieznany artysta temperą na desce w XIV wieku. Ołtarze boczne noszą wezwania św. Tekli i św. Józefa (XVIII wiek). drewniana chrzcielnica reprezentuje styl rokokowy.
Wewnątrz kościoła wmurowano dwie tablice pamiątkowe:
Otoczenie.
Przy kościele stoi pomnik 23 polskich mieszkańców wsi i okolic zamordowanych przez niemieckich nazistów w latach 1939-1945, w tym księdza Arendzikowskiego.

</doc>
<doc id="4221904" url="https://pl.wikipedia.org/wiki?curid=4221904" title="Meridiana Fly">
Meridiana Fly



</doc>
<doc id="4221905" url="https://pl.wikipedia.org/wiki?curid=4221905" title="San Mamés (stacja metra)">
San Mamés (stacja metra)



</doc>
<doc id="4221913" url="https://pl.wikipedia.org/wiki?curid=4221913" title="Piętka (część pługa)">
Piętka (część pługa)

Piętka – w pługu element znajdujący się na końcu płozu, zabezpieczający go przed ścieraniem.
Piętka ma formę stalowej płytki. W celu zapewnienia odporności na ścieranie piętka jest utwardzana na głębokość 2–4 mm.

</doc>
<doc id="4221914" url="https://pl.wikipedia.org/wiki?curid=4221914" title="Joanna Kuś">
Joanna Kuś

Joanna Kuś (ur. 4 stycznia 1984) – polska lekkoatletka, specjalizująca się w biegach średniodystansowych, medalistka mistrzostw Polski, reprezentantka Polski.
Kariera sportowa.
Była zawodniczką AZS-AWF Katowice.
Na mistrzostwach Polski seniorek na otwartym stadionie zdobyła trzy medale - srebrny w biegu na 800 metrów w 2007, srebrny w sztafecie 4 x 400 metrów w 2009 i brązowy w sztafecie 4 x 400 metrów w 2010. W halowych mistrzostwach Polski seniorek zdobyła cztery medale - srebrny w biegu na 800 metrów w 2007, brązowy w biegu na 800 metrów w 2006 i dwa brązowe medale w biegu na 1500 metrów (2005, 2007). 
Reprezentowała Polskę na młodzieżowych mistrzostwach Europy w 2005 (odpadła w eliminacjach biegu na 800 metrów, z wynikiem 2:07,32).
Rekordy życiowe:

</doc>
<doc id="4221935" url="https://pl.wikipedia.org/wiki?curid=4221935" title="Mikołaj Krzysztofowicz">
Mikołaj Krzysztofowicz

Mikołaj Krzysztofowicz (ur. 1846, zm. 2 sierpnia 1935 w Załuczu) – ziemianin, doktor praw, poseł do Rady Państwa w Wiedniu i Sejmu Krajowego Galicji, właściciel majątków Kniaże i Załucze.
Życiorys.
Pochodził z ormiańskiej rodziny, był synem Kajetana (1808–1875) i Emilii z Romaszkanów (ur. 1822). W latach 1879–1885 był posłem do Rady Państwa w Wiedniu reprezentując kurię wielkiej własności. 20 grudnia 1893 uzyskał mandat poselski do Sejmu Krajowego Galicji z kurii wielkiej własności obwodu kołomyjskiego w wyborach uzupełniających po rezygnacji Jana Karpiego i pozostawał w sejmie do jego rozwiązania w 1914. Pracował w komisjach administracyjnej, budżetowej, gospodarstwa krajowego, podatkowej, sanitarnej, szkolnej, a od 1910 także w sejmowej komisji reformy wyborczej. W 1908 wspólnie z innymi ziemianami z rejonów wschodniej Galicji złożył namiestnikowi Michałowi Bobrzyńskiemu memoriał domagający się stanowczej polityki rządu w obronie polskiego stanu posiadania we wschodniej Galicji. Członek i działacz Galicyjskiego Towarzystwa Gospodarskiego, członek jego Komitetu (od 18 czerwca 1903 do 24 czerwca 1910). Należał do konserwatywnego stronnictwa Podolaków, był marszałkiem powiatu śniatyńskiego, prezesem Wydziału Okręgowego Towarzystwa Kredytowego Ziemskiego. 
Z małżeństwa z Eweliną Siemianowską (zm. 1916) miał jedyną córkę Izabelę (1878–1943), zamężną z Józefem Wincentym Jaruzelskim. Wnuczką Mikołaja była Ewa Maria, matka Zbyszka Cybulskiego.
Mikołaja pochowano w krypcie kościoła św. Mikołaja w Załuczu.

</doc>
<doc id="4221938" url="https://pl.wikipedia.org/wiki?curid=4221938" title="Ośrodek Pracy Twórczej Wietrznia w Kielcach">
Ośrodek Pracy Twórczej Wietrznia w Kielcach

Ośrodek Pracy Twórczej „Wietrznia” – placówka prowadząca działalność kulturalną i edukacyjną, upowszechniająca twórczość artystów rzeźbiarzy, oraz udostępniająca infrastrukturę potrzebną do uprawiania artystycznej dziedziny jaką jest rzeźba.
Ośrodek powstał w 1976, w miejscu dawnego kamieniołomu w Kielcach (wydobycie zakończono w 1974). Od 2003 Ośrodek Pracy Twórczej „Wietrznia” wchodzi w skład GEOPARK Kielce. Dziś na terenie OPT „Wietrznia” znajdują się indywidualne pracownie rzeźbiarskie m.in. Kornela Arciszewskiego, Arkadiusza Latosa, Waldemara Musika, Wacława Staweckiego i Piotra Suligi.

</doc>
<doc id="4221939" url="https://pl.wikipedia.org/wiki?curid=4221939" title="Mauser M1924">
Mauser M1924

Mauser M1924 (serb. "Mаузер М1924") – jugosłowiański karabinek powtarzalny kalibru 7,92 milimetra produkowany w latach 1928–1941 przez Fabrykę Broni Kragujevac. Podstawowa broń długa armii jugosłowiańskiej przed i w czasie II wojny światowej.
Opis konstrukcji.
Karabinek Mauser M1924 swoją konstrukcją i parametrami odpowiadał czechosłowackiemu karabinkowi vz. 24. Różnice między nimi to:
Oznaczenie.
Na grzbiecie komory zamkowej wyryty herb Królestwa Jugosławii, poniżej oznaczenie wzoru – napis cyrylicą serbską MODEL 1924, z prawej strony komory zamkowej wybity numer fabryczny, z lewej napis cyrylicą KRALJEVINA JUGOSLAVIJA oraz dalej nazwa wytwórni i miejscowości WOJ. TECH. ZAWOD-KRAGUJEWAC.

</doc>
<doc id="4221941" url="https://pl.wikipedia.org/wiki?curid=4221941" title="Piotr Bakariew">
Piotr Bakariew

Piotr Iwanowicz Bakariew (ros. Пётр Иванович Бакарев, ur. w Kustanaju, zm. 11 listopada 1970 w Moskwie) – radziecki generał porucznik wojsk technicznych.
Życiorys.
Mieszkał w Sewastopolu, gdzie ukończył rabfak (fakultet robotniczy), 1929–1930 odbywał służbę w wojskach kolejowych Armii Czerwonej, później studiował w Leningradzkim Instytucie Politechnicznym. W 1932 został przyjęty do WKP(b), od 1933 ponownie służył w armii, dowodził plutonem i kompanią w pułku kolejowym, w 1938 ukończył Akademię Wojskowo-Transportową, w momencie ataku Niemiec na ZSRR był komisarzem 5 Brygady Kolejowej, później został szefem wydziału politycznego i zastępcą dowódcy brygady. W styczniu 1942 objął dowództwo brygady, od lutego 1944 do końca wojny był szefem Zarządu Prac Wojskowo-Odbudowujących nr 9 i dowódcą wojsk kolejowych 2 Frontu Białoruskiego. Dowodzona przez niego brygada prowadziła prace odbudowy na odcinkach kolejowych Woroneż–Kastornaja, Kastronaja–Stary Oskoł, Kastornaja–Kursk i wielu innych. Później jego podkomendni ubezpieczali kierunki kolei: Działdowo–Toruń–Bydgoszcz–Szczecinek–Stargard–Pyrzyce i Nasielsk–Toruń–Bydgoszcz–Piła-Starogard. Po wojnie dowodził 4 i 2 Korpusami Kolejowymi, 1954–1955 był komenderowany służbowo do Chin, potem został głównym inżynierem i zastępcą szefa Głównego Zarządu Wojsk Kolejowych (8 sierpnia 1955 otrzymał stopień generała porucznika wojsk technicznych), 1961–1969 był głównym inżynierem wojsk kolejowych i zastępcą szefa wojsk kolejowych ds. technicznych.

</doc>
<doc id="4221943" url="https://pl.wikipedia.org/wiki?curid=4221943" title="Wstążka gwardyjska">
Wstążka gwardyjska



</doc>
<doc id="4221946" url="https://pl.wikipedia.org/wiki?curid=4221946" title="Ścinacz listwowy">
Ścinacz listwowy

Ścinacz listwowy – element pługa ścinający górną warstwę gleby i zrzucający ją na dno bruzdy w celu lepszego przyorania.
Ścinacz listwowy jest częścią korpusu płużnego. Przykręcany jest przed odkładnicą w jej górnej części. Zbudowany jest z odpowiednio wygiętej listwy, dostosowanej kształtem do odkładnicy tak, by ściśle do niej przylegał. Działanie ścinacza podobne jest do działania przedpłużka.

</doc>
<doc id="4221950" url="https://pl.wikipedia.org/wiki?curid=4221950" title="Łężyn">
Łężyn

Łężyn – dzielnica Konina, mylona niekiedy z osiedlem Cukrownia Gosławice, które to jest jego częścią. Położona jest w północnej części Konina. Dzielnica położona jest ok. 10 km od centrum miasta, nad brzegiem jeziora Pątnowskiego.
Znajduje się tam kościół świętej Teresy od Dzieciątka Jezus, zbudowany w latach 1982–1989 według projektu Aleksandra Holasa. Przy ulicy Łężyńskiej znajduje się pomnik z 1979 roku, upamiętniający pracowników cukrowni poległych w czasie II wojny światowej.
Od 1936 r. działa tutaj klub piłkarski Sparta Konin.
Historia.
Osada Łężyn powstała na początku XIX w. W latach 1910–1912 w południowej części osady powstała cukrownia. W okresie międzywojennym Cukrownia i związana z nią Rafineria „Gosławice” były jednym z największych zakładów w rejonie konińskim. Teren osady znajdował się w granicach parafii Gosławice. Teren Łężyna przyłączono do Konina w 1976.

</doc>
<doc id="4221952" url="https://pl.wikipedia.org/wiki?curid=4221952" title="Pawieł Kabanow">
Pawieł Kabanow

Pawieł Aleksiejewicz Kabanow (ros. Павел Алексеевич Кабанов, ur. w Petersburgu, zm. 27 lutego 1987 w Moskwie) – radziecki wojskowy, generał pułkownik wojsk technicznych, Bohater Pracy Socjalistycznej.
Życiorys.
Skończył szkołę podstawową, w 1916 został powołany do rosyjskiej armii, w 1917 uczestniczył w rewolucji lutowej i w rewolucji październikowej. W 1918 jako jeden z pierwszych wstąpił do Armii Czerwonej i w tym samym roku do RKP(b), służył w kompanii kolejowej, brał udział w ubezpieczaniu działań bojowych na froncie wojny z Polską 1920, był partorgiem (partyjnym organizatorem) kompanii i pomocnikiem komisarza dywizjonu kolejowego. W 1936 ukończył Akademię Wojskowo-Transportową Armii Czerwonej i został pomocnikiem dowódcy pułku kolejowego ds. technicznych, a w 1937 dowódcą pułku kolejowego, od 1939 dowodził 5 Brygadą Kolejową Specjalnego Korpusu Wojsk Kolejowych na Dalekim Wschodzie. W marcu 1941 jego brygada została przeniesiona na zachód, w rejon Lwów–Tarnopol–Przemyśl dla budowania połączeń kolejowych w obszarze przygranicznym. Uczestniczył wraz z brygadą w wojnie z Niemcami, w styczniu 1942 został szefem Zarządu Prac Wojskowo-Odbudowujących i Odgradzających, który odpowiadał za wszelkie prace nad budową i odbudową magistrali kolejowych w obszarze działań Frontu Południowego i Południowo-Radzieckiego. Wraz z brygadą brał udział w wyzwoleniu Prawobrzeżnej Ukrainy, operacji lwowsko-sandomierskiej, wiślańsko-odrzańskiej i berlińskiej. 4 sierpnia 1942 otrzymał stopień generała majora wojsk technicznych, 13 sierpnia 1944 generała porucznika wojsk technicznych, a 7 maja 1960 generała pułkownika wojsk technicznych. Na początku 1945 został szefem Głównego Zarządu Prac Wojskowo-Odbudowujących Ludowego Komisariatu Komunikacji Drogowej ZSRR i jednocześnie szefem Głównego Zarządu Wojsk Kolejowych Ministerstwa Obrony ZSRR, zajmował te stanowiska do zakończenia służby wojskowej w 1968. Przewodniczył Związkowi Weteranów Wojsk Kolejowych ZSRR. Napisał wiele prac o taktyce i historii wojsk kolejowych.

</doc>
<doc id="4221955" url="https://pl.wikipedia.org/wiki?curid=4221955" title="Kościół Świętej Trójcy w Sikorzu">
Kościół Świętej Trójcy w Sikorzu

Kościół Świętej Trójcy w Sikorzu – rzymskokatolicki kościół parafialny w Sikorzu, w powiecie płockim, w województwie mazowieckim. Funkcjonuje przy nim parafia św. Barbary.
Historia.
Parafia we wsi powstała już w 1386 lub w XV wieku. W 1684 powstał tu kościół drewniany. Fundatorem świątyni był Jan Karnkowski (wojewoda płocki). Obiekt ten spalił się w 1697. W 1767 konsekrowano kolejną drewnianą świątynię. Tym razem fundatorem był Gabriel Karnkowski (kasztelan raciąski). 
Obecna świątynia została ufundowana przez warszawskiego mistrza murarskiego - Wacława Wędrowskiego. Zaprojektował ją Władysław Czechowski. Budowę rozpoczęto w 1911. Kamień węgielny poświęcił ks. Ludwik Wilkoński, dziekan płocki w dniu 7 czerwca 1914. Kościół konsekrował biskup płocki bł. Antoni Julian Nowowiejski dnia 22 czerwca 1920. Ostatecznie budowę ukończono w 1921. Wnętrze zostało wkrótce wzbogacone o dekoracje umieszczone z inicjatywy ks. Feliksa Godlewskiego, lokalnego proboszcza. Kolejny proboszcz, Józef Sobociński (zarządzał parafią w latach 1932-1941), został zamordowany przez Niemców w ich obozie koncentracyjnym w Działdowie (27 sierpnia 1941). Upamiętnia go tablica pamiątkowa wewnątrz kościoła. W 1945, w wyniku działań wojennych obiekt uszkodzono (Niemcy urządzili we wnętrzu magazyn). Wyremontowano go w 1948. W latach 1948-1952 wnętrza pokryto malowidłami ściennymi (al fresco i sgraffito), których autorką była Edwarda Kasperska-Przeorska. Obiekt remontowano również w 1984.
Wyposażenie.
Ołtarz główny wyrzeźbiono z białego marmuru. Pod amboną umieszczono zegar będący pamiątką po rodzinie Piwnickich - ostatnich właścicielach lokalnego majątku. W wieży kościelnej znajdują się dwa dzwony.
Otoczenie.
Przy świątyni znajduje się cmentarz rodowy właścicieli Sikorza z marmurowym nagrobkiem Jadwigi z Hofmanów Piwnickiej (zm. 1874), właścicielki pobliskiej Srebrnej. Nagrobek z rzeźbą siedzącej kobiety pochodzi z warszawskiego warsztatu Jana Józefa Manzela.

</doc>
<doc id="4221956" url="https://pl.wikipedia.org/wiki?curid=4221956" title="Ośrodek Badawczo-Rozwojowy Centrum Techniki Morskiej">
Ośrodek Badawczo-Rozwojowy Centrum Techniki Morskiej

Ośrodek Badawczo-Rozwojowy Centrum Techniki Morskiej S.A. (OBR CTM S.A.) – posiada szerokie kompetencje oraz doświadczenie w projektowaniu, budowie, dostawie i utrzymaniu zintegrowanych systemów z obszaru techniki wojskowej i cywilnej. W tym w szczególności systemów: dowodzenia, analizy i przetwarzania danych, łączności, okrętowych oraz podwodnych. W oparciu o nowoczesne zaplecze badawczo-techniczne (w tym akredytowane laboratoria) oraz wytwórcze, Ośrodek dostarcza i rozwija swoje rozwiązania dzięki prowadzonym w trybie ciągłym badaniom naukowym, pracom rozwojowym i wdrożeniowym.
Historia.
Ośrodek Badawczo-Rozwojowy Centrum Techniki Morskiej S.A. został powołany w 1982 do prowadzenia prac badawczo-rozwojowych, projektowych, konstrukcyjno-technologicznych i doświadczalnych, w celu przygotowania produkcji nowych wyrobów w dziedzinie wojskowej techniki morskiej. Od 2014 OBR CTM S.A. wchodzi w skład Polskiej Grupy Zbrojeniowej.
Zarząd.
W dniu 31 lipca 2020 Rada Nadzorcza OBR CTM S.A powołała pana Marcina Wiśniewskiego na stanowisko Prezesa Zarządu OBR CTM S.A.
Zakres działalności.
Kluczowa działalność OBR CTM S.A. wpisuje się przede wszystkim w obszar Obronności i Bezpieczeństwa Państwa. Istotnym elementem działalności Spółki jest uczestnictwo w krajowych i zagranicznych programach i projektach badawczo-rozwojowych na rzecz Narodowego Centrum Badań i Rozwoju oraz Europejskiej Agencji Obrony (EDA) i NATO.
Od września 2013 OBR CTM S.A. aktywnie uczestniczy w programie operacyjnym „Zwalczanie zagrożeń na morzu”, dostarczając na okręty kluczowe z punktu widzenia realizowanych przez nie zadań systemy (Zintegrowane Systemy Walki dla okrętów typu „Kormoran” czy też Zintegrowany System Misji dla okrętu „Ratownik”, których fundamentem technologicznym jest opracowany w CTM pierwszy polski Okrętowy System Zarządzania Walką SCOT) oraz wyposażenie (pionierski system obrony biernej, stacje hydrolokacyjne SHL-101/TM, SHL-300, ładunki wybuchowe do niszczenia min morskich „Toczek”).
Ośrodek oferuje swoim odbiorcom usługi projektowania, testowania, wdrażania i rozwoju prototypowych rozwiązań oraz technologii, zapewniając jednocześnie ich integrację z systemami informatycznymi tworzącymi ich otoczenie.
Wybrane rozwiązania.
Systemy Obrony Biernej opracowane w Ośrodku Badawczo-Rozwojowym Centrum Techniki Morskiej S.A. przeznaczone są do monitorowania i minimalizacji pól fizycznych okrętu: magnetycznego, elektrycznego i cieplnego. Minimalizacja pól fizycznych redukuje prawdopodobieństwo pobudzenia niekontaktowych urządzeń inicjujących min morskich oraz środków uzbrojenia naprowadzanych na podczerwień. Wchodzące w skład systemu okrętowe urządzenie demagnetyzacyjne oraz wielosektorowa stacja ochrony katodowej pozwala na osiągnięcie poziomów sygnatur, spełniając aktualne wymagania North Atlantic Treaty Organization (NATO) dla okrętów przeciwminowych. System monitorowania pól fizycznych okrętu m.in. sygnatur magnetycznych, elektrycznych, cieplnych i hydroakustycznych stanowi element wspomagający system dowodzenia okrętu, poprzez zobrazowanie stref bezpieczeństwa okrętu w procesie detekcji, klasyfikacji i identyfikacji min morskich.
System Ochrony Katodowej (SOK) opracowany w Ośrodku Badawczo-Rozwojowym Centrum Techniki Morskiej S.A. zapewnia elektrochemiczną ochronę metali zanurzonych w elektrolicie (np. kadłubów jednostek pływających, rurociągów) przed korozją. System składa się ze stacji wielosektorowej ochrony katodowej (MSOK), elektrod kontrolno-sterujących oraz anod polaryzacyjnych. System w czasie rzeczywistym mierzy wartości potencjału elektrochemicznego chronionej konstrukcji i steruje prądem ochrony katodowej tak, aby spełnione były normatywne wartości potencjałów ochrony. Stacja ma możliwość komunikacji i udostępniania danych do sieci teleinformatycznej. Dodatkową lokalną ochronę katodową zapewnia się poprzez miejscowe zastosowanie anod galwanicznych. System SOK może pracować w trybie automatycznym z możliwością sterowania ręcznego i serwisowego (bezpośrednio na MSOK), przekazując i odbierając dane z systemu informatycznego okrętu. SOK może być sterowany zarówno z poziomu MSOK, jak i z poziomu nadrzędnego systemu jednostek pływających (np. z konsoli). System jest zaprojektowany jako modułowy i w pełni zautomatyzowany. Istnieje możliwość rozszerzenia funkcjonalności systemu o minimalizację pola elektrycznego okrętu. Funkcja ta jest realizowana w ramach Systemu Obrony Biernej z wykorzystaniem elementów Systemu Ochrony Katodowej.
Wzbudnikowy system trałowy typu WTAM (Promienica) opracowany w Ośrodku Badawczo-Rozwojowym Centrum Techniki Morskiej S.A. jest przeznaczony do trałowania min dennych, wyposażonych w niekontaktowe zapalniki akustyczno-magnetyczne. Trał składa się z 5 elementarnych wzbudników pola magnetycznego (EWP) i generatora pola akustycznego typu AAG, który jest holowany za ostatnim EWP. System planowania misji trałowych umożliwia trałowanie min metodą parametrów zapalników min (MSM) lub pól fizycznych ochranianych jednostek (TSM). WTAM może być holowany przez trałowiec lub dowolną jednostkę dysponującą zapasem mocy elektrycznej 50 kVA prądu przemiennego 3 × 400 V oraz zapasem mocy holowania z siłą 40 kN przy V=8 w.
Modułowy Lekki Trał Niekontaktowy (MLM) opracowany w Ośrodku Badawczo-Rozwojowym Centrum Techniki Morskiej S.A. służy do zwalczania min morskich z zapalnikami niekontaktowymi, których działanie jest uzależnione od identyfikacji określonego typu okrętu na podstawie charakterystycznych dla niego sygnatur pól fizycznych. Trał składa się z zespołu elementarnych wzbudników pola magnetycznego i elektrycznego, połączonych kablolinami między sobą i pokładowym urządzeniem zasilającym i kontrolno-sterującym oraz generatora akustycznego. Proces wypracowywania optymalnych parametrów pracy (Program modelowania pól fizycznych okrętów „OPTYMA Mod.”) oraz sterowania i kontroli pracy trału, został zautomatyzowany w stopniu, który pozwala na jego pełną i łatwą obsługę z poziomu interfejsu pokładowego urządzenia kontrolno-sterującego. Oprogramowanie interfejsu zawiera wszystkie opcje wprowadzania, wyznaczania i kontroli charakterystycznych parametrów działań przeciwminowych, w tym – automatyczne wyznaczanie szerokości stref trałowych na różnych głębokościach.
System zdalnie i bezprzewodowo odpalanych ładunków wybuchowych (TOCZEK) został opracowany przez Ośrodek Badawczo-Rozwojowy Centrum Techniki Morskiej S.A. dla niszczenia min morskich. Ładunki typu A i B są przenoszone przez zdalnie sterowane i autonomiczne pojazdy podwodne (ROV i AUV). Ładunek typu C jest przenoszony i umiejscawiany przez nurków. Wszystkie typy ładunków są wyposażone w uniwersalny zapalnik akustyczny. Zapalnik jest wyposażony w wielopoziomowy system zabezpieczeń. System posiada urządzenie, które pozwala testować wszystkie parametry zapalnika.
SHL-101/TM Trójczęstotliwościowa, szerokopasmowa, podkadłubowa stacja hydrolokacyjna o wysokiej rozdzielczości. Przeznaczona jest do detekcji i klasyfikacji min dennych i kotwicznych, w tym trudno wykrywalnych. Może operować w wodach płytkich w warunkach silnego uwarstwienia toni oraz w obecności zakłóceń. Stacja hydrolokacyjna SHL-101/TM wyróżnia się znakomitymi osiągami w wyniku zastosowania zaawansowanych technologii sprzętowych i programowych. Zastosowanie sygnałów FM umożliwiło wprowadzenie kompresji impulsu prowadzącej do znacznego wzrostu stosunku sygnału do szumu oraz uzyskania kilkucentymetrowej rozdzielczości wgłębnej. Ta cecha znacząco zwiększa osiągi w zakresie detekcji i klasyfikacji min wykonanych w technologii stealth w akwenach o wysokim poziomie szumów. Stacja posiada budowę modułową i może być łatwo dostosowana do różnych typów okrętów.
System Ochrony Morskiej Infrastruktury Krytycznej opracowany w Ośrodku Badawczo-Rozwojowym Centrum Techniki Morskiej S.A. integruje sensory obserwacji nawodnej i podwodnej wraz z efektorami w celu zapewnienia spójnego, kompletnego zobrazowania sytuacyjnego zabezpieczanego akwenu wraz z możliwością przeciwdziałania zagrożeniom przychodzącym z morza, powietrza i lądu. W zależności od chronionego obiektu (portu, bazy morskiej, kotwicowiska, farmy wiatrowej, terminalu, platformy, statku czy okrętu) oraz charakterystyki jego otoczenia dobierane i integrowane są odpowiednie systemy monitoringu celem zapewnienia maksymalnego poziomu ochrony. W obszarze nawodnym wykorzystywane są dedykowane radary, głowice optoelektroniczne wyposażone w kamery światła dziennego i termowizyjne oraz systemy antydronowe. Detekcja podwodna bazuje na sonarach do wykrywania płetwonurków oraz barierach magnetycznych. Przeciwdziałanie oparte jest na środkach nie-śmiercionośnych – efektorach pneumatycznych, pirotechnicznych i akustycznych oraz laserach oślepiających.
Przenośna Bariera Magnetyczna (PMB) opracowane w Ośrodku Badawczo-Rozwojowym Centrum Techniki Morskiej S.A. przeznaczona jest do ciągłego, automatycznego monitorowania sytuacji podwodnej w rejonach baz morskich i portów w aspekcie ochrony przed zagrożeniami terrorystycznymi takimi jak: płetwonurkowie, małe pojazdy podwodne itp. Podsystem wyposażony w układ wysokiej czułości przetworników magnetycznych instalowanych na dnie morskim, wykrywa lokalne anomalie magnetyczne powodowane przez wymienione obiekty.
Efektor pirotechniczny opracowane w Ośrodku Badawczo-Rozwojowym Centrum Techniki Morskiej S.A. przeznaczony jest do przeciwdziałania zagrożeniom terrorystycznym w akwenach podejść do portów i baz morskich oraz na kotwicowiskach okrętów. Do przeciwdziałania podwodnym zagrożeniom terrorystycznym generowana jest ciśnieniowa fala wodna. Efektory zintegrowane są z systemami detekcji celów podwodnych, takimi jak: bariery magnetyczne, hydroakustyczne i sonary. W zależności od wartości ciśnienia fali ciśnieniowej (masy mikroładunku) może ona mieć oddziaływanie odstraszające lub obezwładniające (non lethal), aż do niszczącego (lethal). Efektor pirotechniczny posiada dodatnią pływalność, stawiany jest z łodzi lub śmigłowca poprzez wrzucanie do wody na zaplanowanych pozycjach. Stosowanie efektorów pirotechnicznych nie wymaga żadnych instalacji, doprowadzających energię z zewnątrz lub prac hydrotechnicznych. Wybór rodzaju efektora (wielkości masy ładunku) jest zdeterminowany uwarunkowaniami taktycznymi, w konkretnym chronionym akwenie.
Radiostacja typu RKP-8100 opracowana w Ośrodku Badawczo-Rozwojowym Centrum Techniki Morskiej S.A. jest wąskopasmową radiostacją taktyczną przeznaczoną do pracy w zakresie częstotliwości od 1.5MHz do 512 MHz. Zapewnia łączność głosową oraz transmisję danych przesyłanych poprzez standardowe protokoły i interfejsy (IP, SMTP, POP3, Ethernet, RS232). Radiostacja jest systemem typu SDR (ang. Software Defined Radio). RKP-8100 ma zaimplementowane waveformy określone przez normy North Atlantic Treaty Organization (NATO), wymagane do pracy w pasmach HF i VHF oraz waveformy wąskopasmowe do pracy w pasmie UHF. Radiostacja należy do nowej generacji cyfrowych urządzeń nadawczo-odbiorczych, spełniających wymagania STANAG 4203, STANAG 4204 oraz STANAG 4205. Uniwersalna radiostacja RKP-8100 może być wykorzystana jako radiostacja plecakowa lub element mobilnych systemów radiokomunikacyjnych, instalowanych na podwoziach kołowych i gąsienicowych. Cyfrowa transmisja mowy jest realizowana zgodnie ze STANAG 4198 oraz normą MIL-STD-188-110B App. B. Radiostacja udostępnia funkcje ALE (ang. "Automatic Link Establishment") zgodnie z normą MIL-STD-188-141B App. A. oraz STANAG 4538. Solidne wykonanie i konstrukcja gwarantuje wysoką jakość i niezawodność eksploatacji radiostacji RKP-8100.
Adapter mobilny typu RKP-8100AM-B został zaprojektowany w Ośrodku Badawczo-Rozwojowym Centrum Techniki Morskiej S.A. celu rozszerzenia możliwości radiostacji plecakowej typu RKP-8100 o zastosowania przewoźne. Zintegrowano całość systemu łączności w jednym urządzeniu i zwiększono maksymalną moc do 150W w zakresie łączności HF i 50W w zakresie łączności UHF. Budowa adaptera umożliwia szybki montaż radiostacji na pojeździe oraz intuicyjną obsługę. Dodatkowo urządzenie zwiększa niezawodność łączności w warunkach silnej kolokacji poprzez zastosowanie dodatkowych układów filtracji wąskopasmowej. Filtry pokrywają całe pasmo HF oraz w wybrane zakresy pasma UHF (30MHz – 88MHz oraz 225MHz – 400MHz), gdzie mogą pracować w trybie skaczącej częstotliwości ("frequency hopping").

</doc>
<doc id="4221958" url="https://pl.wikipedia.org/wiki?curid=4221958" title="Miękka siła">
Miękka siła



</doc>
<doc id="4221961" url="https://pl.wikipedia.org/wiki?curid=4221961" title="Kamienica Jana Płatnerza w Krakowie">
Kamienica Jana Płatnerza w Krakowie

Kamienica Jana Płatnerza – zabytkowa kamienica, zlokalizowana na rogu ulic: Grodzkiej i Senackiej na krakowskim Starym Mieście.
Historia.
Kamienica została wzniesiona około 1532 przez Jana Płatnerza. W 1657 została nabyta przez starostę nowomiejskiego Dębowskiego, a w 1660 przez starostę trembowelskiego Rafała Makowieckiego. W 1680 przeszła na własność nieznanego z nazwiska kasztelana sanockiego. W latach 1710-1735 była w posiadaniu jezuitów. W XIX wieku budynek przeszedł dwie gruntowne przebudowy. Pierwsza miała miejsce w 1865 na podstawie projektu architekta Jacka Matusińskiego. Druga odbyła się w 1873 pod kierunkiem Pawła Barańskiego. Pod koniec XIX wieku kamienica była własnością żydowskiej rodziny Silbersteinów.
20 kwietnia 1968 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4221963" url="https://pl.wikipedia.org/wiki?curid=4221963" title="Frequentium">
Frequentium

Frequentium (łac. "Dioecesis Frequentinus") – stolica historycznej diecezji w Italii erygowanej w roku 441, a włączonej w roku 1818 w skład diecezji Avellino.
Współczesne miasto Frigento w prowincji Avellino we Włoszech. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4221965" url="https://pl.wikipedia.org/wiki?curid=4221965" title="Mitrofan Zaikin">
Mitrofan Zaikin

Mitrofan Moisiejewicz Zaikin (ros. Митрофан Моисеевич Заикин, ur. we wsi Borki w obwodzie lipieckim, zm. 6 lutego 1979 w Charkowie) – radziecki generał major, Bohater Związku Radzieckiego (1945).
Życiorys.
Miał wykształcenie podstawowe. Pracował w kopalni w Donbasie, od 1918 służył w Armii Czerwonej, uczestniczył w wojnie domowej, w 1923 skończył kursy dowódcze. W 1929 ukończył wojskową szkołę piechoty, w 1931 kursy "Wystrieł", a w 1936 Akademię Wojskową im. Frunzego, od 1925 należał do WKP(b). Służył w dywizjach kawalerii, 1939-1940 brał udział w wojnie z Finlandią, był szefem wydziału wywiadowczego sztabu 16 Armii Zakaukaskiego Okręgu Wojskowego w stopniu podpułkownika. Od lipca 1941 uczestniczył w wojnie z Niemcami jako szef sztabu dywizji piechoty, szef sztabu tyłów korpusu kawalerii i dowódca 143 Dywizji Piechoty 47 Armii w stopniu pułkownika i następnie generała majora, walczył na Froncie Zachodnim, Centralnym, 1 Ukraińskim i 1 Białoruskim, był dwukrotnie ranny. Brał udział w bitwie pod Smoleńskiem, obronie Moskwy i kontruderzeniu spod Moskwy, operacji wiaziemskiej, bitwie pod Kurskiem, wyzwoleniu Lewobrzeżnej Ukrainy, forsowaniu Desny, Dniepru, Prypeci i walkach o Korosteń, później operacji równieńsko-łuckiej, m.in. walkach o Sarny i Kowel, w operacji brzesko-lubelskiej i forsowaniu zachodniego Bugu, zajęciu Siedlec i Wołomina, operacji wiślańsko-odrzańskiej, m.in. forsowaniu Wisły i zajęciu Warszawy, Gniezna, Pyrzyc i operacji berlińskiej. Po wojnie dowodził brygadami piechoty w Grupie Wojsk Radzieckich w Niemczech, później 64 Dywizją Zmechanizowaną Gwardii w Charkowskim Okręgu Wojskowym, w 1954 został zwolniony do rezerwy w stopniu generała majora.

</doc>
<doc id="4221969" url="https://pl.wikipedia.org/wiki?curid=4221969" title="Akane (jabłoń)">
Akane (jabłoń)

Jabłoń domowa ‘Akane’ – odmiana uprawna (kultywar) jabłoni domowej ("Malus domestica" ‘Akane’), należąca do grupy odmian jesiennych. Otrzymana w Japonii w 1937 lub 1939 roku jako krzyżówka odmiany Jonathan z Worcester Pearmain w rolniczej stacji doświadczalnej Morioka Experimental Station. Wprowadzona do uprawy w 1970 roku. Do Polski, do badań sprowadzona w 1963 roku pod nazwą 'Tohoku 3'. Innymi spotykanymi synonimami tej odmiany są: Primrouge, Prime Red, Tokyo Rose.
Rozwój.
Wejście w okres owocowania jest uzależnione od warunków uprawy i zastosowanej podkładki. Może zaczynać owocowanie wcześnie lub średniowcześnie, na ogół w 3-4 roku po posadzeniu. Jest odmianą plonującą regularnie i umiarkowanie obficie. Kwitnie średnio-wcześnie i pyłek jest przydatny do zapylania innych odmian. Jest dobrym zapylaczem dla wielu odmian. Dobrymi zapylaczami dla Akane są: Ozark Gold, Elstar, Gala, Idared, Gloster, Golden Delicious i inne.
Zdrowotność.
Akane jest odmianą o średniej wytrzymałości na mróz. Na parcha jabłoni jest mało wrażliwa, natomiast jest średnio-wrażliwa na mączniaka jabłoni. Małe uleganie chorobom grzybowy sprawia, że niektóre źródła zaliczają ją do odpornych jabłoni. Ponadto uważa się, że jest odmianą odporną na zarazę ogniową.
Zastosowanie.
Odmiana ma małe zastosowanie do nasadzeń towarowych ze względu na trudności z uzyskaniem owoców o średnicy większej niż 7 cm. Jednak ze względu na małą podatność na choroby, i co za tym idzie brak konieczności częstej ochrony chemicznej, jest bardzo dobrą odmianą do uprawy amatorskiej w ogródkach przydomowych i działkowych.

</doc>
<doc id="4221971" url="https://pl.wikipedia.org/wiki?curid=4221971" title="Guardialfiera (stolica tytularna)">
Guardialfiera (stolica tytularna)

Guardialfiera (łac. "Dioecesis Guardiensis") – stolica historycznej diecezji w Italii erygowanej w roku 1059, a włączonej w roku 1818 w skład diecezji Termoli.
Współczesne miasto Guardialfiera w prowincji Campobasso we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4221977" url="https://pl.wikipedia.org/wiki?curid=4221977" title="Mieczysławów (Konin)">
Mieczysławów (Konin)

Mieczysławów – najbardziej na północ wysunięta dzielnica Konina. Składa się z dwóch małych, oddalonych nieco od siebie osiedli: Janowa i Beniowa, które łącznie zamieszkuje 263 osoby.

</doc>
<doc id="4221981" url="https://pl.wikipedia.org/wiki?curid=4221981" title="Marija Szczerbaczenko">
Marija Szczerbaczenko

Marija Szczerbaczenko (ukr. Марія Захарівна Щербаченко, ur. 14 lutego 1922 we wsi Jefriemowka w obwodzie charkowskim, zm. 23 listopada 2016 w Kijowie) – radziecka sanitariuszka narodowości ukraińskiej, Bohater Związku Radzieckiego (1943).
Życiorys.
Urodziła się w rodzinie chłopskiej. W dzieciństwie straciła rodziców, była wychowywana przez starszego brata. Skończyła 7 klas i kursy rachmistrzów, pracowała jako pomocnica księgowego w kołchozie. Od marca 1943 służyła w Armii Czerwonej, ukończyła kursy sanitariuszek przy szkole medycznej w Samarkandzie, w czerwcu 1943 została skierowana na front. Podczas bitwy o Dniepr w ciągu 10 dni udzieliła pierwszej pomocy medycznej 112 rannym żołnierzom. Po wojnie została zdemobilizowana, ukończyła szkołę prawniczą w Taszkencie, pracowała jako prawnik.
Odznaczenia.
I inne.

</doc>
<doc id="4221982" url="https://pl.wikipedia.org/wiki?curid=4221982" title="Winodań">
Winodań

Winodań, borazus, palma winna ("Borassus" L.) – rodzaj roślin z rodziny arekowatych ("Arecaceae"). Zalicza się do niego 5 gatunków. Występują one na obszarze od tropikalnej Afryki, poprzez Madagaskar, Azję Południową i Południowo-Wschodnią po Nową Gwineę. Uprawiana i wszechstronnie wykorzystywana jest winodań wachlarzowata (jeden z tamilskich poematów wymienia jej 801 zastosowań). Użyteczne są wszystkie części rośliny, przy czym za najważniejszy produkt uznaje się słodki sok, z którego sporządza się wino palmowe (ang. "toddy"). Spożywa się także jako tzw. „palmową kapustę” pąk liściowy winodani abisyńskiej.
Systematyka.
Rodzaj z podplemienia "Lataniinae", plemienia "Borasseae" i podrodziny "Coryphoideae" Burnett w obrębie rodziny arekowatych ("Arecaceae"). Uznawany jest za takson monofiletyczny.

</doc>
<doc id="4221983" url="https://pl.wikipedia.org/wiki?curid=4221983" title="Borassus">
Borassus



</doc>
<doc id="4221985" url="https://pl.wikipedia.org/wiki?curid=4221985" title="Pałkowiak">
Pałkowiak

Pałkowiak ("Myrmeleotettix") – rodzaj owadów prostoskrzydłych z rodziny szarańczowatych.
Głowę tych szarańczaków cechują czułki u samca o buławkowato, a u samicy o buławkowato lub maczugowato zgrubiałych wierzchołkach. Przedplecze ma tylko jedną bruzdę na dysku wyraźnie zaznaczoną. U samca wierzch przedplecza jest cechują listewki boczne słabo zagięte ku środkowi tak, że odległość między nimi jest 1,5–2 razy większa z tyłu niż z przodu. Narząd bębenkowy nakryty jest fałdem oskórka. Zewnętrzne krawędzie płatów pokładełka pozbawione są ząbkowania.
Przedstawiciele występują w krainie palearktycznej od zachodniej Europy po Daleki Wschód Rosji. W Polsce rodzaj ten jest reprezentowany tylko przez pałkowiaka plamistego.
Takson ten wprowadzony został w 1914 roku przez I. Bolívara. Należy tu 11 opisanych gatunki:

</doc>
<doc id="4221986" url="https://pl.wikipedia.org/wiki?curid=4221986" title="Myrmeleotettix">
Myrmeleotettix



</doc>
<doc id="4221994" url="https://pl.wikipedia.org/wiki?curid=4221994" title="Beniów">
Beniów

Beniów – dawna wieś, a obecnie część miasta Konina, należąca do dzielnicy Mieczysławów. Składa się głównie z oddalonych od siebie domów jednorodzinnych. Znajduje się w bliskim sąsiedztwie, na północ od Elektrowni "Pątnów".

</doc>
<doc id="4222001" url="https://pl.wikipedia.org/wiki?curid=4222001" title="Jan Góra">
Jan Góra



</doc>
<doc id="4222003" url="https://pl.wikipedia.org/wiki?curid=4222003" title="Janów (Konin)">
Janów (Konin)

Janów – część miasta Konina, należąca do dzielnicy Mieczysławów. Składa się głównie z kilku bloków PGR oraz kilku domków jednorodzinnych. Jest to najbardziej na północ wysunięte osiedle Konina.

</doc>
<doc id="4222005" url="https://pl.wikipedia.org/wiki?curid=4222005" title="Włodzimierz Dzieduszycki (1885-1971)">
Włodzimierz Dzieduszycki (1885-1971)



</doc>
<doc id="4222006" url="https://pl.wikipedia.org/wiki?curid=4222006" title="Włodzimierz Dzieduszycki (1825-1899)">
Włodzimierz Dzieduszycki (1825-1899)



</doc>
<doc id="4222011" url="https://pl.wikipedia.org/wiki?curid=4222011" title="Wybory parlamentarne w Monako w 2018 roku">
Wybory parlamentarne w Monako w 2018 roku

Wybory parlamentarne w Monako w 2018 roku odbyły się 11 lutego. W ich wyniku wybranych zostało 24 członków Rady Narodowej.
System wyborczy.
Członkowie Rady Narodowej wybierani są na pięcioletnią kadencję w mieszanym systemie głosowania w jednym okręgu wyborczym. Szesnaście mandatów przydzielanych jest z uwzględnieniem systemu wielokrotnego głosowania (zwanego również systemem blokowym) spośród kandydatów, którzy uzyskali największą liczbę głosów. Pozostałe osiem mandatów obsadzane jest z zastosowaniem ordynacji proporcjonalnej z mieszanych list wyborczych, które przekroczyły próg 5% poparcia.
Wyniki wyborów.
Wybory parlamentarne do Rady Narodowej wygrała założona we wrześniu 2017 partia „Priorytet Monako” na którą oddano 57,71% ważnych głosów. Frekwencja wyborcza wyniosła 70,35%.

</doc>
<doc id="4222015" url="https://pl.wikipedia.org/wiki?curid=4222015" title="Krzysztof Gonerski">
Krzysztof Gonerski

Krzysztof Gonerski (ur. 11 czerwca 1971 w Gdańsku, zm. 15 stycznia 2016 tamże) – polski bloger oraz znawca i popularyzator kina grozy. Z zawodu prawnik.
Życiorys.
Urodził się 11 czerwca 1971 roku w Gdańsku. Ukończył prawo na Uniwersytecie Gdańskim (1996). Jako wielbiciel kina grozy, współpracował z magazynami, takimi jak "Czachopismo", "Lśnienie", "Torii", "Grabarz Polski", "Science Fiction, Fantasy i Horror", "Nowa Fantastyka" oraz licznymi serwisami filmowymi, w których publikował recenzje i teksty publicystyczne. Od 2005 roku był redaktorem portalu Horror Online. Był także autorem blogu strachmaskosneoczy.blogspot.com.
Najbardziej znany jako autor pierwszej w Polsce książkowej monografii azjatyckiego kina grozy "Strach ma skośne oczy: Azjatyckie kino grozy", opublikowanej w 2011 roku nakładem wydawnictwa Kwiaty Orientu.
Był też autorem dwóch opowiadań grozy "Prezent" i "Potwór", opublikowanych w antologiach "Trupojad" oraz "Pokój do wynajęcia".

</doc>
<doc id="4222017" url="https://pl.wikipedia.org/wiki?curid=4222017" title="Euthystira">
Euthystira

Złotawiec ("Euthystira") – rodzaj owadów prostoskrzydłych z rodziny szarańczowatych.
Są to owady średnich rozmiarów o, w zwłaszcza u samców metalicznym ciele. Ich głowę cechuje brak dołków ciemieniowych. Przedplecze ma wyraźnie zaznaczone listewki boczne i środkową. Typowe formy samców mają pokrywy sięgające nieco za środek odwłoka i zwieńczone wcięciem, a samic krótkie i tępe na wierzchołku. U form długośkrzydłych obie pary skrzydeł wystają poza koniec odwłoka. U samca długość płytki subgenitalnej nie sięga dwukrotności jej szerokości. U samicy pokładełko ma długie płaty.
Przedstawiciele występują w krainie palearktycznej od zachodniej Europy po Daleki Wschód Rosji i Półwysep Koreański. W Polsce rodzaj ten jest reprezentowany tylko przez złotawca krótkoskrzydłego.
Takson ten wprowadzony został w 1852 roku przez F. Fiebera jako "Euthyteirae". Należy tu 5 opisanych gatunki:

</doc>
<doc id="4222018" url="https://pl.wikipedia.org/wiki?curid=4222018" title="Stubła (dopływ Styru)">
Stubła (dopływ Styru)

Stubła ( "Stubła" lub "Stubł", "Stubło") — rzeka na Ukrainie, na Polesiu Zachodnim, przepływająca przez rejeon włodzimierzecki, dąbrowicki i zarzeczniański obwodu rówieńskiego. Prawy dopływ Styru w dorzeczu Prypeci. 
Opis.
Długość 64 km, powierzchnia dorzecza 722 km². Dolina słabo wykształcona, o szerokości do 3 km. Terasy zalewowe położone na obu brzegach, o szerokości od 0,3 do 2,5 km. Koryto ma szerokość 20-24 m, głębokość 1,2—1,7 m. Spadek rzeki wynosi 0,3 m/km. 
Położenie.
Stubła bierze początek na południe od wsi Połowli. Płynie głównie na północny wschód, niedaleko od ujścia skręcając na północny zachód. Wpada w Styr pomiędzy Zarzecznem a wsią Iwanczyci. 
Główne dopływy: Moroczna, Bezimenka (prawe).

</doc>
<doc id="4222021" url="https://pl.wikipedia.org/wiki?curid=4222021" title="Złotawiec">
Złotawiec



</doc>
<doc id="4222022" url="https://pl.wikipedia.org/wiki?curid=4222022" title="Diecezja Manchesteru (anglikańska)">
Diecezja Manchesteru (anglikańska)

Diecezja Manchesteru () – diecezja Kościoła Anglii w metropolii Yorku, obejmująca większość obszaru hrabstwa Wielki Manchester, a także małe fragmenty hrabstw Lancashire i Cheshire. Powstała 1 września 1847 roku na terytorium należącym wcześniej do diecezji Chester. 
Biskupi.
"stan na 19 lutego 2018:"

</doc>
<doc id="4222025" url="https://pl.wikipedia.org/wiki?curid=4222025" title="Międzylesie (Konin)">
Międzylesie (Konin)

Międzylesie – dzielnica Konina, położona w północno-zachodniej części miasta. W jej skład wchodzi głównie osiedle Międzylesie oraz okoliczne tereny. Znajduje się przy drodze wojewódzkiej nr 264. Międzylesie jest osiedlem domów jednorodzinnych, zbudowanych w latach 70. XX wieku.
Wieś królewska starostwa konińskiego, pod koniec XVI wieku leżał w powiecie konińskim województwa kaliskiego.

</doc>
<doc id="4222031" url="https://pl.wikipedia.org/wiki?curid=4222031" title="Leon Penner">
Leon Penner

Leon Penner (ur. 28 marca 1907 w Lutowiskach) – prawnik, adwokat, prokurator.
Życiorys.
Urodził się 28 marca 1907 w Lutowiskach. Był pochodzenia żydowskiego, synem Eliasza. Pochodził z Przemyśla. Kształcił się w Państwowym Gimnazjum w Jarosławiu, gdzie w 1921 ukończył III klasę. Został adwokatem. W połowie 1937 otworzył kancelarię adwokacką w Jarosławiu przy ulicy Kraszewskiego 4. Miał też kancelarię w Ustrzykach Dolnych.
Podczas II wojny światowej został zatrzymany przez Niemców, wywieziony z Jarosławia, i pod koniec 1942 osadzony w Zwangsarbeitslager Zaslaw. Za radą pochodzącego z pobliskiego Zagórza Alojzego Bełzy ps. „Alik” uciekł z obozu w styczniu 1943 i trafił do braci Karola i Władysława Szelków w Niebieszczanach. Drugi z nich był komendantem tamtejszej placówki ZWZ–AK. Wraz z żoną i córką został umieszczony u ich sąsiadów, tj. Wiktorii Rolnik. Miejscem ukrywania był wykonany uprzednio podkop w stajni, strych, a w czasie zagrożenia również las. 
Został zaprzysiężony do Armii Krajowej i posługiwał się pseudonim „Leo” (względnie „Leon”) oraz „Jan”. Decyzją dowódcy obwodu AK Sanok, kpt. Adama Winogrodzkiego, otrzymał zadanie prowadzenia wywiadu radiowego. Prowadził nasłuch radiowy sowieckiej agencji TASS i rozgłośni niemieckich. Pozostając w Niebieszczanach w 1943 był członkiem patrolu dywersyjnego. Przez okres kilku tygodni był uczestnikiem walk polskiej partyzantki. Brał udział w akcji AK pod Wolicą. Z oddziału odszedł na własną prośbę. Fałszywe dokumenty dla Leona Pennera miał przygotować Mieczysław Przystasz. Po aresztowaniu Władysława Szelki (19 czerwca 1944) ukrywaniem Pennera zajmowali się Karol Szelka z żoną Stefanią. Penner przebywał we wsi Niebieszczany 21 miesięcy. Stamtąd, w trakcie akcji „Burza” 6 sierpnia 1944 został przyprowadzony przez Stanisława Osękowskiego ps. „Żbik” do stacjonującego w Zawadce Morochowskiej oddziału partyzanckiego „Południe” i tego dnia na własną prośbę został przyjęty do jego szeregów przez dowódcę, kapitana „Korwina”, oraz przydzielony przez tegoż do V plutonu pod komendą Piotra Dudycza ps. „Cezar”. W 1989 Władysław, Karol i Stefania Szelkowie zostali uhonorowani izraelskim odznaczeniem Sprawiedliwy wśród Narodów Świata za ukrywanie Leona Pennera.
Po zakończeniu wojny Penner trafił do Austrii. Później jako prokurator oskarżał niemieckich zbrodniarzy wojennych w Katowicach i Warszawie. W marcu 1946 był oskarżycielem w procesie byłych członków SA przed Sądem Specjalnym w Chorzowie. W tym roku był działaczem Związku Pracowników Sądowych w Katowicach. W połowie 1946 był wiceprokuratorem Specjalnego Sądu Karnego w Katowicach. Jesienią 1946 i w 1947 był wiceprokuratorem Prokuratury Sądu Apelacyjnego w Katowicach. Pracując w tym charakterze w 1947 był członkiem koła lektorów przy Komitecie Wojewódzkim Polskiej Partii Robotniczej w Katowicach. W październiku 1947 został wybrany wiceprezesem zarządu Śląsko-Dąbrowskiego Oddziału Zrzeszenia Prawników Demokratów w Katowicach. Z ramienia Prokuratury Generalnej występował jako oskarżyciel w procesie Jürgena Stroopa i Franza Konrada, zakończonym wydaniem przez Sąd Wojewódzki w Warszawie wyroków śmierci w lipcu 1951. Sprawował stanowisko dyrektora Departamentu III Sądowego Prokuratury Generalnej PRL. Pełniąc tę funkcję występował jako prokurator w procesie gen. bryg. Augusta Emila Fieldorfa. Pracując w Prokuraturze Generalnej nie ujawnił swojej przeszłości w AK, co miało skutkować przykrościami ze strony współpracowników. Sam zaś oficjalnie podkreślił międzynarodowy charakter działalności AK.
Publikował w „Życiu Warszawy”, w „Nowinach Rzeszowskich”. Jako prokurator Prokuratury Generalnej w drugiej połowie grudnia 1957 był w składzie rządowej delegacji PRL w rokowaniach w Warszawie ze stroną ZSRR w sprawie podpisania umowy o pomocy prawnej i stosunkach prawnych w sprawach rodzinnych, cywilnych i karnych.
Miał syna Juliusza.

</doc>
<doc id="4222035" url="https://pl.wikipedia.org/wiki?curid=4222035" title="Zdzisław Trzaska">
Zdzisław Trzaska

Zdzisław Trzaska (ur. 10 sierpnia 1939 w Nagnajowie) – profesor nauk technicznych inżynier, profesor zwyczajny Politechniki Warszawskiej i Wyższej Szkoły Ekologii i Zarządzania w Warszawie, specjalista w zakresie automatyki i inżynierii komputerowej, elektrotechniki teoretycznej, metod numerycznych, modelowania układów dynamicznych, optymalizacji, robotyki, teorii obwodów i pól elektromagnetycznych.
Życiorys.
W 1962 ukończył studia na Politechnice Warszawskiej. Tam też na Wydziale Elektrycznym otrzymał w 1970 stopień naukowy doktora nauk technicznych, zaś w 1989 stopień doktora habilitowanego nauk technicznych w dyscyplinie elektrotechnika. W 1994 prezydent RP nadał mu tytuł naukowy profesora nauk technicznych.
Został profesorem zwyczajnym w Wydziale Elektrycznym Politechniki Warszawskiej oraz w Wyższej Szkole Ekologii i Zarządzania w Warszawie (Wydział Inżynierii i Zarządzania).

</doc>
<doc id="4222039" url="https://pl.wikipedia.org/wiki?curid=4222039" title="Zgarniacz (część pługa)">
Zgarniacz (część pługa)

Zgarniacz – mocno wygięty do przodu element pługa umieszczany nad odkładnicą. Zadaniem tego elementu jest zgarnianie z powierzchni pola do bruzdy resztek pożniwnych i innych materiałów, co zmniejsza możliwość zapychania się pługa.

</doc>
<doc id="4222043" url="https://pl.wikipedia.org/wiki?curid=4222043" title="Fiedora Puszyna">
Fiedora Puszyna

Fiedora Andriejewna Puszyna (, ur. 13 listopada 1923 we wsi Tukmaczi w Udmurcji, zm. 6 listopada 1943 we wsi Swiatoszyno, obecnie część Kijowa) – radziecka felczerka wojskowa, Bohater Związku Radzieckiego (1944).
Życiorys.
Urodziła się w ukraińskiej rodzinie robotniczej. Skończyła 7 klas i szkołę felczerską w Iżewsku, pracowała w szpitalu.
Od 1942 służyła w Armii Czerwonej, od sierpnia 1942 była na froncie wojny z Niemcami, była felczerką 520. pułku piechoty 167 Dywizji Strzeleckiej w składzie 38 Armii i 1 Frontu Ukraińskiego w stopniu lejtnanta służby medycznej. Udzieliła pomocy wielu rannym żołnierzom. 6 listopada 1943 po bombardowaniu przez Niemców wsi Swiatoszyno (nalot wywołał pożar), gdzie znajdowało się wielu rannych, wraz z innym lejtnantem służby medycznej Nikołajem Kopytionkowem wynosiła rannych z płonącego domu, jednak sama doznała ciężkich poparzeń i zmarła tego samego dnia. Była odznaczona Orderem Czerwonej Gwiazdy. 10 stycznia 1944 została pośmiertnie uhonorowana tytułem Bohatera Związku Radzieckiego i Orderem Lenina.

</doc>
<doc id="4222046" url="https://pl.wikipedia.org/wiki?curid=4222046" title="Przydziałki (Konin)">
Przydziałki (Konin)

Przydziałki – dzielnica Konina, znajdująca się na południowym zachodzie miasta. 
Przydziałki składają się z osiedli: Przydziałki, Dmowskiego, Sikorskiego, Zemełki oraz Krykawka.

</doc>
<doc id="4222050" url="https://pl.wikipedia.org/wiki?curid=4222050" title="Zygmunt Opuszyński">
Zygmunt Opuszyński

Zygmunt Jerzy Opuszyński (ur. 1903, zm. 20 sierpnia 1975) – prawnik, sędzia.
Życiorys.
Urodził się 1903 jako syn Karola i Wandy z domu Romańskiej. Wstąpił do służby sądowniczej II Rzeczypospolitej. Jako sędzia grodzki w Poznaniu otrzymał przedłużenie delegacji do zastępczego pełnienia sędziego w Sądzie Okręgowym w Poznaniu do 31 marca 1932.
Po wojnie pracował w sądownictwie PRL. W latach 50 XX w. był dyrektorem Departamentu Ustawodawczego Ministerstwa Sprawiedliwości. W PRL był sędzią Sądu Najwyższego, pełniąc stanowisko Prezesa Izby Karnej od 5 sierpnia 1958 do 22 maja 1962 oraz Prezesa Izby Pracy, Ubezpieczeń Społecznych i Spraw Publicznych od 22 maja 1962 do 22 maja 1972.
Zmarł 20 sierpnia 1975 i został pochowany na Cmentarzu Wojskowym na Powązkach w Warszawie (kwatera A37-5-4).

</doc>
<doc id="4222051" url="https://pl.wikipedia.org/wiki?curid=4222051" title="Don Rendell (misjonarz)">
Don Rendell (misjonarz)

Don Rendell (ur. 1922 w West Coker) – brytyjski działacz religijny, misjonarz Świadków Jehowy, w latach 1948–1957 sługa Biura Oddziału na Cyprze. Koordynator Komitetu Oddziału na Cyprze w latach 1981–1984 oraz Komitetu Oddziału w Grecji w latach 1984–1988. Absolwent ósmej klasy Biblijnej Szkoły Strażnicy – Gilead.
Życiorys.
Jego ojciec był zawodowym żołnierzem. Matka, wychowana jako anglikanka, w roku 1917 pod wpływem „Fotodramy stworzenia” przyjęła wierzenia Badaczy Pisma Świętego. Należała do zboru w mieście Yeovil. Don Rendell miał starszą o dwa lata siostrę Joan. Po śmierci matki w roku 1927 byli wychowywani przez ciotkę.
W wieku 14 lat ukończył szkołę i podjął czteroletnią naukę zawodu w miejscowej wytwórni serów. W czerwcu 1940 roku w mieście Bristol przyjął chrzest, a miesiąc później został pionierem stałym, usługując wspólnie z Johnem Wynnem w Cinderford w hrabstwie Gloucestershire, a później w Haverfordwest i Carmarthen w Walii. W roku 1941 otrzymał powołanie do wojska. Ponieważ ze względu na sumienie odmówił pełnienia służby wojskowej, został postawiony najpierw przed sądem w Bristolu, a następnie w Carmarthen. Skazano go na trzy miesiące więzienia w Swansea oraz grzywnę w wysokości 25 funtów. Ponieważ nie był w stanie zapłacić grzywny, otrzymał kolejny trzymiesięczny wyrok więzienia.
Na początku roku 1945 został zaproszony do pracy w londyńskim Biurze Oddziału. Rok później, po wizycie w Wielkiej Brytanii trzeciego prezesa Towarzystwa Strażnica Nathana H. Knorra oraz jego sekretarza Miltona G. Henschela, wraz z siedmioma innymi brytyjskimi głosicielami został zaproszony do ósmej klasy Biblijnej Szkoła Strażnicy – Gilead. Po ukończeniu szkolenia dla misjonarzy w roku 1947 wraz z Billem Copsonem został skierowany do Egiptu. Przed wyjazdem został przeszkolony w Biurze Głównym przez Richarda E. Abrahamsona w zakresie pracy biur oddziałów.
Służba misjonarska i służba w Betel.
W trakcie pobytu w Egipcie wraz z Billem Copsonem, uzyskał w Kairze zdjęcia osiemnastu fragmentów papirusu Fouad 266, a także zgodę na ich opublikowanie. Zdjęcia te zostały po raz pierwszy opublikowane w dodatkach do "New World Translation of the Christian Greek Scriptures" w wydaniu z roku 1950. Stały się one ważnym argumentem w dyskusji nad obecnością tetragramu w Septuagincie. Ponieważ nie przedłużono mu wizy po rocznej służbie misjonarskiej w Egipcie, został skierowany na Cypr. W roku 1948, gdy Anthony Sideris został przeniesiony do Grecji, Don Rendell został do 1957 roku sługą Biura Oddziału na Cyprze.
W ramach swoich obowiązków sprawował również nadzór nad działalnością Świadków Jehowy w Izraelu. W trakcie wizyt w tym kraju uczestniczył w zgromadzeniach, wyświetlał film Towarzystwa Strażnica „Społeczeństwo nowego świata w działaniu” oraz wygłaszał powiązany z nim wykład publiczny. Przewodził również działalności na Cyprze, która czasem spotykała się z agresywnymi reakcjami tłumu inspirowanego przez duchownych prawosławnych.
Pod koniec roku 1957 zachorował i powrócił do Anglii. Pełnił tam służbę pionierską do roku 1960. W roku 1972 powrócił na Cypr, by pełnić w tym kraju służbę pionierską. W 1973 roku został mianowany przez Nathana H. Knorra nadzorcą obwodu obejmującego całą wyspę, usługując w tym charakterze przez cztery lata.
W trakcie inwazji tureckiej na Cypr jako obywatel brytyjski został zatrzymany przez wojska tureckie i wypuszczony po przesłuchaniu prowadzonym przez pracowników ONZ. Ze względu na zmiany polityczne Biuro Oddziału zostało przeniesione z Nikozji do Limassol. W okresie tym Rendell usługiwał w komitecie utworzonym w celu zatroszczenia się o 300 głosicieli, którzy utracili dobytek w trakcie walk.
W styczniu 1981 roku Ciało Kierownicze skierowało Dona Rendella do pracy w rodzinie Betel w Grecji. Pod koniec tego roku został ponownie wysłany na Cypr oraz mianowany koordynatorem cypryjskiego Komitetu Oddziału. W roku 1984, po wizycie na Cyprze Teodora Jaracza jako nadzorcy strefy udał się do Grecji, gdzie został mianowany koordynatorem greckiego Komitetu Oddziału. W Grecji usługiwał do 1988 roku, gdy powrócił na Cypr. Od roku 1990 do kwietnia 1991, gdy uroczyście otwarto nową siedzibę Biura Oddziału, był tłumaczem międzynarodowej brygady budującej na północ od Aten nowy Dom Betel w Grecji. Rok później powrócił do Anglii ze względów rodzinnych. Został starszym w zborze Pen Mill, jednym z dwóch zborów w Yeovil.

</doc>
<doc id="4222052" url="https://pl.wikipedia.org/wiki?curid=4222052" title="Don Rendell">
Don Rendell



</doc>
<doc id="4222053" url="https://pl.wikipedia.org/wiki?curid=4222053" title="Złotawek">
Złotawek

Złotawek ("Chrysochraon") – rodzaj owadów prostoskrzydłych z rodziny szarańczowatych.
Są to owady średnich rozmiarów o, w zwłaszcza u samców metalicznym ciele. Ich głowę cechuje brak dołków ciemieniowych. Przedplecze ma wyraźnie zaznaczone listewki boczne i środkową. U samców oraz długoskrzydłych form samic pokrywy sięgać mogą za odwłok, ale zwykle są one u samic krótkie i ostro zwieńczone, a u samców nieco krótsze od odwłoka. U samca płytka subgenitalna jest dwukrotnie dłuższa niż szeroka. U samicy pokładełko jest szersze niż dłuższe.
Przedstawiciele występują w krainie palearktycznej od zachodniej Europy po Chiny, Daleki Wschód Rosji i Półwysep Koreański. W Polsce rodzaj ten jest reprezentowany tylko przez złotawka nieparka.
Takson ten wprowadzony został w 1853 roku przez H.L. Fischera. W 1910 roku W.F. Kirby wyznaczył jego gatunkiem typowym "Gryllus lineatus". Należą tu 3 opisane gatunki:

</doc>
<doc id="4222054" url="https://pl.wikipedia.org/wiki?curid=4222054" title="Chrysochraon">
Chrysochraon



</doc>
<doc id="4222056" url="https://pl.wikipedia.org/wiki?curid=4222056" title="Osiedle Przydziałki">
Osiedle Przydziałki

Osiedle Przydziałki – osiedle miasta Konina, należące do dzielnicy Przydziałki. Osiedle to składa się z domów jednorodzinnych i jest ulicówką. Nieopodal przepływa rzeka Powa.

</doc>
<doc id="4222057" url="https://pl.wikipedia.org/wiki?curid=4222057" title="Małgorzata Jamróz">
Małgorzata Jamróz

Małgorzata Jamróz (ur. 16 października 1973, zm. 3 marca 2022 w Otwocku) – polska lekkoatletka, specjalizująca się w biegach średniodystansowych i długodystansowych, mistrzyni i reprezentantka Polski.
Kariera sportowa.
Była zawodniczką klubów Żak Kielce, Eris Piaseczno i Warszawianka.
Na mistrzostwach Polski seniorek zdobyła piętnaście medali – złoty w biegu na 3000 metrów z przeszkodami w 2000 oraz w sztafecie 4 x 400 metrów w 2003, srebrne w biegu na 800 metrów w 2000 i 2001, srebrny w biegu na 1500 metrów w 2001, srebrne w biegach przełajowych w 2004 i 2006, brązowe w biegu na 1500 metrów w 2000, 2002, 2003 i 2005, brązowy w biegu na 10 000 m w 2003, brązowy w maratonie w 2004, brązowy w biegu na 3000 metrów z przeszkodami w 1999 i brązowy w biegu przełajowym w 1998. W halowych mistrzostwach Polski seniorek zdobyła jedenaście medali – złoty w biegu na 1500 metrów w 2001, złoty w biegu na 3000 metrów w 2002, srebrne medale w biegu na 800 metrów w 2001, biegu na 1500 metrów w 1998, 2002 i 2003, brązowe medale w biegu na 800 metrów w 1998 i w biegu na 1500 metrów w 1994 i 2000. 
Reprezentowała Polskę na mistrzostwach Europy w biegach przełajowych w 2001 (76. miejsce) i 2004 (54. miejsce).
Pracowała jako nauczyciel wychowania fizycznego w Zespole Szkół nr 2 im. Marii Skłodowskiej-Curie w Otwocku.
Rekordy życiowe:

</doc>
<doc id="4222059" url="https://pl.wikipedia.org/wiki?curid=4222059" title="Hungarian Ladies Open 2018">
Hungarian Ladies Open 2018

Hungarian Ladies Open 2018 – tenisowy turniej WTA kategorii WTA International Series w sezonie 2018 z cyklu Hungarian Ladies Open rozgrywany w dniach 19–25 lutego 2018 roku w Budapeszcie na kortach twardych o puli nagród wynoszącej 250 000 dolarów amerykańskich.

</doc>
<doc id="4222060" url="https://pl.wikipedia.org/wiki?curid=4222060" title="Marija Szkarletowa">
Marija Szkarletowa

Marija Sawieljewna Szkarletowa (, ur. 3 lutego 1925 we wsi Kisłowka w rejonie kupiańskim w obwodzie charkowskim, zm. 2 listopada 2003 w Kupiańsku) – radziecka sanitariuszka, Bohater Związku Radzieckiego (1945).
Życiorys.
Urodziła się w ukraińskiej rodzinie robotniczej. Miała wykształcenie średnie, od lipca 1943 służyła w Armii Czerwonej, ukończyła kursy instruktorów sanitarnych, w październiku 1943 została skierowana na front wojny z Niemcami, brała udziału w walkach na Ukrainie, w Mołdawii i Polsce, forsowała m.in. Dniepr, Ingulec, Dniestr, Południowy Bug i Wisłę. Jako instruktorka sanitarna 170 pułku piechoty gwardii 57 Dywizji Piechoty Gwardii 8 Armii Gwardii 1 Frontu Białoruskiego wyróżniła się podczas forsowania Zachodniego Bugu na zachód od miasta Luboml 20 lipca 1944 i podczas forsowania Wisły w rejonie Magnuszewa 1 sierpnia 1944, wynosząc z pola walki dziesiątki rannych żołnierzy i oficerów i udzielając im pierwszej pomocy medycznej oraz ubezpieczając ich ewakuację na tyły. W 1946 została przyjęta do WKP(b), w 1949 ukończyła kupiańską szkołę medyczną.
Odznaczenia.
I inne.

</doc>
<doc id="4222066" url="https://pl.wikipedia.org/wiki?curid=4222066" title="Halina Łapińska">
Halina Łapińska

Halina Łapińska – polska architekt, doktor habilitowany nauk technicznych inżynier, nauczyciel akademicki Wydziału Architektury Politechniki Białostockiej, specjalistka w zakresie architektury i urbanistyki obiektów wypoczynkowych, planowania przestrzennego i urbanistyki.
Życiorys.
14 października 1980 uzyskała dyplom magistra inżyniera architekta w Instytucie Architektury Politechniki Białostockiej na podstawie pracy dyplomowej „Stadnina koni z krytą ujeżdżalnią w Grabówce”, napisaną pod kierunkiem dra inż. arch. Janusza Szablowskiego. Jej praca dyplomowa uzyskała I nagrodę SARP-u w konkursie prac dyplomowych „O nową myśl architektoniczną”. W 1997 na podstawie napisanej pod kierunkiem Macieja Nowakowskiego rozprawy pt. "Znaczenie walorów przyrodniczych i krajobrazowych w tworzeniu obiektów wypoczynkowych Pojezierza Suwalsko-Augustowskiego" uzyskała na Wydziale Architektury Politechniki Warszawskiej stopień naukowy doktora nauk technicznych dyscyplina architektura i urbanistyka specjalność architektura i urbanistyka. Tam też w 2017 otrzymała stopień doktora habilitowanego nauk technicznych dyscyplina architektura i urbanistyka. Została adiunktem na Wydziale Architektury Politechniki Białostockiej.

</doc>
<doc id="4222071" url="https://pl.wikipedia.org/wiki?curid=4222071" title="Anna Łopaciuch">
Anna Łopaciuch

Anna Łopaciuch, po mężu Wasim (ur. 16 stycznia 1977) – polska lekkoatletka, specjalizująca się w biegach średniodystansowych, medalistka mistrzostw Polski, reprezentantka Polski.
Kariera sportowa.
Była zawodniczką ZKS Stal Stalowa Wola, KKS Victoria Stal Stalowa Wola i AZS-AWF Katowice.
Na mistrzostwach Polski seniorek na otwartym stadionie zdobyła jeden medal - brązowy w biegu na 800 metrów w 1998. 
Reprezentowała Polskę na mistrzostwach Europy juniorów w 1995 (odpadła w eliminacjach biegu na 1500 metrów, z wynikiem 4:46,15), mistrzostwach świata juniorów w 1996 (odpadła w eliminacjach biegu na 1500 metrów, z wynikiem 4:27,27) oraz młodzieżowych mistrzostwach Europy w 1997, gdzie w biegu na 1500 metrów zajęła 11 miejsce, z wynikiem 4:19,85.
Na stałe zamieszkała w USA.
Rekordy życiowe:

</doc>
<doc id="4222073" url="https://pl.wikipedia.org/wiki?curid=4222073" title="Ludmiła Krawiec">
Ludmiła Krawiec

Ludmiła Stepaniwna Krawiec (, ur. 7 lutego 1923 w Kuszuhumie, zm. 23 maja 2015 w Kijowie) – radziecka sanitariuszka, Bohater Związku Radzieckiego (1945).
Życiorys.
Urodziła się w rodzinie ukraińskiej. Skończyła 7 klas, a w 1941 szkołę pielęgniarek w Zaporożu. Po ataku Niemiec na ZSRR pracowała w ewakuowanych szpitalach, od lipca 1941 służyła w Armii Czerwonej, w 1942 jednostka wojskowa, w której służyła, została skierowana na Front Północno-Zachodni. W jednej z walk została ciężko ranna. Po wyleczeniu wróciła do swojej jednostki, w kwietniu 1945 jako instruktorka sanitarna batalionu piechoty 63 pułku piechoty gwardii 23 Dywizji Piechoty Gwardii 3 Armii Uderzeniowej 1 Frontu Białoruskiego brała udział w operacji berlińskiej, ewakuując pod ogniem wroga rannych z pola walki m.in. podczas walk ulicznych o Berlin. Mieszkała w Zaporożu i Kijowie, gdzie angażowała się w adresowane do młodzieży kampanie wojskowo-patriotyczne.
Odznaczenia.
I medale.

</doc>
<doc id="4222074" url="https://pl.wikipedia.org/wiki?curid=4222074" title="Michaił Gierasimow (generał)">
Michaił Gierasimow (generał)

Michaił Nikanorowicz Gierasimow , ros. Михаил Никанорович Герасимов (ur. w Moskwie, zm. 3 czerwca 1962 w Moskwie) – radziecki wojskowy, generał porucznik.
Życiorys.
Po wybuchu I wojny światowej w lutym 1915 roku powołany do armii rosyjskiej, został skierowany do jednostki artylerii w Twierdzy Modlin, gdzie był kanonierem. Jednak już w sierpniu 1915 roku został skierowany do 3 Moskiewskiej Szkoły Chorążych, którą ukończył w listopadzie otrzymując stopień chorążego. W grudniu 1915 został skierowany na front jako młodszy oficer w 4 pułku piechoty walczącym na Froncie Zachodnim. W marcu 1917 roku zostaje dowódcą kompanii w 708 pułku piechoty walczącym na tym froncie. W październiku 1917 roku zostaje dowódcą kompanii, a następnie dowódcą batalionu w 80 pułku piechoty walczącym na Froncie Północno-Zachodnim do lutego 1918 roku. Służbę zakończył w stopniu porucznika.
We wrześniu 1918 roku wstępuje do Armii Czerwonej i zostaje dowódcą zapasowego batalionu. Od października 1918 roku bierze udział w walkach przeciwko Białej Armii Północno-Zachodniej gen. Judenicza początkowo jako dowódca kompanii w 158 pułku piechoty, potem jako pomocnik dowódcy tego pułku. W listopadzie 1919 roku zostaje dowódcą 13 pułku piechoty. W marcu 1920 roku został dowódca 4 Brygady Strzeleckiej 2 Dywizji Strzeleckiej i jako jej dowódca bierze udział w walkach z wojskami polskimi, uczestniczył w zajęciu twierdzy w Brześciu Litewskiem oraz bitwie warszawskiej.
Po zakończeniu działań bojowych w czasie wojny domowej, został skierowany na wyższy akademicki dowódców w Akademii Wojskowej im. Frunzego, który kończy w 1922 roku. Po ukończeniu kursu zostaje pomocnikiem dowódcy 5 Dywizji Strzeleckiej, a w październiku 1923 roku dowódcą 3 Dywizji Strzeleckiej. W 1928 roku kończy Wyższy Akademicki Kurs Doskonalący Dowódców w Akademii im. Frunzego.
W styczniu 1930 roku został pomocnikiem, a następnie zastępca inspektora ds. przygotowania fizycznego Inspekcji Armii Czerwonej, po czym w styczniu 1934 roku został zastępcą Inspektora Piechoty Armii Czerwonej, a w listopadzie 1935 roku zastępcą Szefa 2 Wydziału Sztabu Generalnego Armii Czerwonej. W kwietniu 1934 roku został pomocnikiem szefa Wydziału Wyszkolenia Bojowego Armii Czerwonej.
W czerwcu 1940 roku został dowódcą 15 Korpusu Strzeleckiego w Lenigradzkim Okręgu Wojskowym., a następnie od maja 1941 jest dowódcą 23 Armii w tym okręgu.
Po ataku Niemiec na ZSRR, nadal dowodzi 23 Armią, która zajmowała stanowiska obronne na granicy radziecko-fińskiej na przesmyku Karelskim. Dowodził ta armia do września 1941 roku, a następnie do czerwca 1942 roku był w dyspozycji dowództwa Frontu Leningradzkiego.
Od czerwca do sierpnia 1942 roku był szefem grupy kontrolerów ds. mobilizacji i formowania wojsk w okręgach wojskowych. Po czym w sierpniu 1942 roku został zastępca dowódcy Frontu Kalinińskiego a po jego rozwiązaniu był w dyspozycji kadr Armii Czerwonej. Po czym w styczniu 1944 został zastępcą dowódcy 2 Frontu Nadbałtyckiego. W okresie od 16 sierpnia do października 1944 roku był dowódcą 3 Armii Uderzeniowej, po czym ponownie został zastępcą dowódcy 2 Frontu Nadbałtyckiego.
W listopadzie 1944 roku został głównym inspektorem piechoty Armii Czerwonej, funkcję tę pełnił także po zakończeniu II wojny światowej, do czerwca 1946 roku, kiedy został zastępcą generalnego inspektora, a od czerwca 1948 roku generalnym inspektorem wojsk strzeleckich Głównej Inspekcji Sił Zbrojnych ZSRR.
W sierpniu 1950 roku ukończył wyższy kurs akademicki w Akademii Sztabu Generalnego im. Woroszyłowa, po czym został wyznaczony na stanowisko pomocnika dowódcy Taurydzkiego Okręgu Wojskowego, jednak ze względu na stan zdrowia funkcji tej nie objął. W związku ze stanem zdrowia w okresie od lutego 1951 do czerwca 1953 roku był w dyspozycji Wydziału Kadr Armii Czerwonej, po czym został przeniesiony do rezerwy.
Mieszkał w Moskwie, gdzie zmarł, został pochowany na cmentarzu Dońskim.

</doc>
<doc id="4222077" url="https://pl.wikipedia.org/wiki?curid=4222077" title="Marica Hase">
Marica Hase

 – japońska aktorka filmów pornograficznych. Znana również jako Marica, Hase, Marika, Mirika, Marianne, Hasemari. Była pierwszą japońską gwiazdą, która została ulubienicą miesiąca magazynu „Penthouse”.
Wczesne lata.
Urodziła się i dorastała w Tokio w Japonii. Uczęszczała do liceum dla dziewcząt. Marica po raz pierwszy uprawiała seks, gdy miała 17 lat. 
Kariera.
W 2007 zadebiutowała jako fotomodelka pozująca w bikini. Po wydaniu kilku płyt DVD, w 2008 opublikowano fotoksiążkę z jej nagimi zdjęciami. 
W grudniu 2009 jak zagrała w filmie "Actual Gravure Idol x AV Debut" dla SOD create Studio. We wrześniu 2010 Hase była finalistą konkursu dla dorosłych wideo "Soft on Demand" i "SOD Star Cinderella Audition". Od tego czasu wystąpiła w ponad dwustu filmach pornograficznych, w tym "All Night Long 6" (2009).
31 marca 2012 Hase ogłosiła, że zamierza kontynuować karierę pornograficzną za granicą. Związała się z agencją Marka Spieglera. Pracowała dla firm Puba, Brazzers, Twistys, Kink.com, Sex-Art, Adam &amp; Eve, Babes Network, Evil Angel, Digital Sin, Deviant Hardcore, Girlfriends Films, Reality Kings, Harmony Vision, Overboard Video, New Sensations, West Coast Productions i Wicked Pictures. 
17 listopada 2012 w Budapeszcie wzięła udział w serii Casting X Pierre’a Woodmana. W styczniu 2013 została wybrana dziewczyną miesiąca przez magazyn „Penthouse”. W lipcu 2017 była na okładce magazynu „Cheri”. 
W filmie Kink.com "Everything Butt 43580" (2018) była młodą macochą Dany DeArmond. W realizacji VRHush "Geisha House" (2018) wystąpiła w scenie solo. W październiku 2019 trafiła na okładkę miesięcznika „Hustler”.
Życie prywatne.
W lutym 2019 ujawniła, że pod koniec 2018 zdiagnozowano u niej raka piersi. Założyła kampanię GoFundMe w celu zebrania 50 tys. dolarów na poddanie się obustronnej mastektomii i rekonstrukcji w Narodowym Centrum Medycznym Miasta Nadziei. Na swoim oficjalnym kanale YouTube publikowała informacje o swoim stanie zdrowia. 

</doc>
<doc id="4222079" url="https://pl.wikipedia.org/wiki?curid=4222079" title="Helga Haller von Hallerstein">
Helga Haller von Hallerstein

Helga Haller von Hallerstein z domu Kaulich (ur. 31 marca 1927 w Šahach, zm. 11 maja 2017 we Frankfurcie nad Menem) – niemiecka polityk, posłanka do Parlamentu Europejskiego III kadencji.
Życiorys.
Poprzez małżeństwo członkini szlacheckiej rodziny Haller von Hallerstein. W 1950 uzyskała dyplom z kostiumografii. Była działaczką Unii Chrześcijańsko-Demokratycznej w Hesji. Od 1975 do 1993 zasiadała w radzie miejskiej Frankfurtu nad Menem.
W 1989 kandydowała do Europarlamentu, mandat objęła w grudniu 1993 po śmierci Bernharda Sälzera. Wykonywała go do końca kadencji w lipcu 1994. Zasiadała we frakcji chadeckiej oraz w Komisji ds. Energii, Badań Naukowych i Technologii.

</doc>
<doc id="4222082" url="https://pl.wikipedia.org/wiki?curid=4222082" title="Ludger Mintrop">
Ludger Mintrop

Ludger Mintrop (ur. 18 lipca 1880 w Werden/Heidhausen, zm. 1 stycznia 1956 w Essen) – niemiecki geofizyk.
Życiorys.
Urodzony 18 lipca 1880 r. w Werden/Heidhausen koło Essen jako syn rolnika. Po ukończeniu szkoły w Werden i gimnazjum w Essen podjął w latach 1902–1903 studia na Bergakademie Berlin, a następnie do 1905 r. na Technische Hochschule Aachen. Na tej ostatniej uczelni pracował również jako asystent geofizyka prof. Karla Haußmanna. Od 1907 r. pracował w Instytucie Geofizyki na Uniwersytecie w Getyndze pod kierunkiem jego twórcy Emila Wiecherta, znanego z badań antropogenicznych trzęsień ziemi i budowy sejsmografu. Mintrop eksperymentował ze sztucznie wzbudzanymi trzęsieniami ziemi, w tym celu wykonywał eksperymenty polegające na zrzucaniu czterotonowej żelaznej kuli z wieży o wysokości 14 metrów, a następnie rejestrował powstałe fale P i S za pomocą opracowanego przez siebie wysokoczułego sejsmografu.
W 1908 r. Mintrop otrzymał posadę profesora na Bergschule Bochum i jednego z dyrektorów w nowo powstałym obserwatorium trzęsień ziemi i geomagnetyki. W 1911 r. Mintrop uzyskał doktorat na podstawie pracy nt. wibracji gruntu wywołanych przez silnik gazowy na Uniwersytecie w Getyndze. W czasie I wojny światowej opracował metody sejsmicznego wyznaczania pozycji alianckiej artylerii. Po wojnie odwrócił proces i mierząc dystans od eksplozji do sejsmografu odkrył możliwość szacowania głębinowych formacji geologicznych.
W 1921 r. Mintrop założył w Hanowerze Seismos GmbH, pierwszą firmę stosującą antropogeniczne trzęsienia ziemi wywoływane za pomocą ładunków wybuchowych do eksploatacji złóż surowców, w tym ropy naftowej i węgla. Wraz z firmą "Seismos" jest uważany za jednego z pionierów poszukiwania w latach 20. złóż ropy naftowej w USA, a jego firma do 1933 r. utrzymywała pozycję lidera branży. Od 1928 do 1945 r. wykładał geofizykę na Uniwersytecie Wrocławskim, a po zakończeniu II wojny światowej uciekł do Niemiec Zachodnich, gdzie wykładał geofizykę na Technische Hochschule Aachen.
Członek-założyciel Niemieckiego Towarzystwa Sejsmologicznego (1922 r.), członek honorowy Niemieckiego Towarzystwa Geofizycznego (1950 r.).
Zmarł 1 stycznia 1956 roku w Essen.

</doc>
<doc id="4222084" url="https://pl.wikipedia.org/wiki?curid=4222084" title="Osiedle Romana Dmowskiego (Konin)">
Osiedle Romana Dmowskiego (Konin)

Osiedle Romana Dmowskiego – osiedle miasta Konina, należące do dzielnicy Przydziałki. Jest to osiedle domów jednorodzinnych. W pobliżu osiedla znajduje się stadion, oraz dwa parki miejskie: Park Leśny i Park im. Fryderyka Chopina, a także komenda policji. Osiedle leży w sąsiedztwie drogi krajowej nr 25.

</doc>
<doc id="4222088" url="https://pl.wikipedia.org/wiki?curid=4222088" title="Marija Bryncewa">
Marija Bryncewa

Marija Aleksandrowna Bryncewa (ros. Мария Александровна Брынцева, ur. 19 grudnia 1906 we wsi Otuzy w powiecie teodozyjskim w guberni taurydzkiej (obecnie miejscowość Szczebietowka na Krymie), zm. 28 czerwca 1985 w Teodozji) – radziecka brygadzistka sowchozu i polityk, dwukrotny Bohater Pracy Socjalistycznej (1949 i 1958).
Życiorys.
Miała wykształcenie podstawowe. W wieku 11 lat zaczęła pracować w winnicach, od 1925 pracowała w kołchozie, później w sowchozie "Sudak", od 1931 pracowała w kołchozie winogronowym „Koktebel”. Podczas wojny z Niemcami przebywała na okupowanym terytorium, jej mąż (łącznik oddziału partyzanckiego) został rozstrzelany przez Niemców, po czym sama wychowywała sześcioro dzieci. Po wyzwoleniu Krymu w 1944 zaczęła pracować w kołchozie winogronowym jako drużynowa, a od 1959 brygadzistka, w 1957 została przyjęta do KPZR. Była deputowaną do Rady Najwyższej ZSRR od 4 do 8 kadencji i delegatem na XXIII Zjazd KPZR. W 1966 otrzymała honorowe obywatelstwo Teodozji.
Odznaczenia.
I medale.

</doc>
<doc id="4222091" url="https://pl.wikipedia.org/wiki?curid=4222091" title="Osiedle Sikorskiego (Konin)">
Osiedle Sikorskiego (Konin)

Osiedle gen. Władysława Sikorskiego – osiedle miasta Konina, należące do dzielnicy Przydziałki. Jest nowym osiedlem bloków wybudowanych w XXI wieku. Osiedle jest cały czas rozbudowywane.

</doc>
<doc id="4222093" url="https://pl.wikipedia.org/wiki?curid=4222093" title="Michał Mayer">
Michał Mayer



</doc>
<doc id="4222097" url="https://pl.wikipedia.org/wiki?curid=4222097" title="Linia kolejowa Frose – Quedlinburg">
Linia kolejowa Frose – Quedlinburg

Linia kolejowa Frose – Quedlinburg – jednotorowa i niezelektryfikowana linia kolejowa w kraju związkowym Saksonia-Anhalt, w Niemczech. Łączy miejscowości Frose z Quedlinburgiem. Linia została wycofana z eksploatacji w 2004, a następnie przebudowana na odcinku Gernrode - Quedlinburg na kolej wąskotorową. Od 26 czerwca 2006 część wąskotorowa jest ponownie w użyciu jako Selketalbahn.

</doc>
<doc id="4222098" url="https://pl.wikipedia.org/wiki?curid=4222098" title="Aiolopus">
Aiolopus

Sinica ("Aiolopus") – rodzaj owadów prostoskrzydłych z rodziny szarańczowatych.
Owady te osiągają do 30 mm długości. Głowę cechują trapezowate dołki ciemieniowe oraz wierzchołek ciemienia ustawiony pod kątem prostym w stosunku do środka czoła. Przedplecze charakteryzują słabo zaznaczone listewki boczne i niska, przecięta pojedynczą bruzdą poprzeczną listewka środkowa. Obie pary skrzydeł sięgają poza tylne uda. Na pokrywach obecna jest wyraźna żyłka wtrącona w polu środkowym. Tylne skrzydła są co najwyżej u nasady lekko zabarwione i co najwyżej na wierzchołkach słabo przydymione.
Przedstawiciele występują w większej części Afryki, Europy i Azji oraz na niektórych wyspach Oceanii. W Polsce rodzaj ten jest reprezentowany tylko przez sinicę nadbrzeżną.
Takson ten wprowadzony został w 1853 roku przez F. Fiebera. Należy tu 14 opisanych gatunki:

</doc>
<doc id="4222099" url="https://pl.wikipedia.org/wiki?curid=4222099" title="Pols Armāns">
Pols Armāns

Pols Armāns (ros. Поль Арман, fr. Paul Arman), właśc. Pēteris Pauls Tiltiņš (ros. Пауль Тылтынь, ur. 4 kwietnia 1903 w miejscowości Mittelhof na Łotwie, zm. 7 sierpnia 1943 w rejonie kirowskim w obwodzie leningradzkim) – radziecki pułkownik narodowości łotewskiej, Bohater Związku Radzieckiego (1936).
Życiorys.
Urodził się w rodzinie chłopskiej. W młodości mieszkał przez pewien czas we Francji, gdzie przyjął nazwisko Paul Arman. Był jednym z organizatorów Związku Młodzieży w Jelgavie, ukończył szkołę realną i Instytut Radiowy, 1924-1925 odbywał służbę w armii łotewskiej. W 1926 wyemigrował do ZSRR i wstąpił do Armii Czerwonej, w 1927 został przyjęty do WKP(b), w 1928 ukończył Moskiewską Wojskową Szkołę Piechoty, a w 1935 kursy doskonalenia kadry technicznej przy Wojskowej Akademii Mechanizacji i Motoryzacji Armii Czerwonej im. Stalina. W 1928 został dowódcą plutonu w Leningradzkim Okręgu Wojskowym, od października 1930 do maja 1931 dowodził plutonem radiotelegraficznym w Moskiewskim Okręgu Wojskowym, później dywizjonem w Zakaukaskim Okręgu Wojskowym. W grudniu 1932 objął dowództwo batalionu czołgów w 5 Brygadzie Zmechanizowanej w Samodzielnej Dalekowschodniej Armii Czerwonego Sztandaru w Kraju Nadmorskim, w 1936 brał udział w wojnie domowej w Hiszpanii, pod koniec października 1936 walczył w rejonie 30 km na południe od Madrytu, niszcząc 3 czołgi armii frankistowskiej. Po powrocie z Hiszpanii w 1937 został dowódcą 5 Brygady Zmechanizowanej, jednak już 2 lutego 1937 został aresztowany pod zarzutem szpiegostwa i uwięziony bez wyroku, 21 czerwca 1939 wypuszczony. We wrześniu 1939 został słuchaczem Akademii Wojskowej im. Frunzego, którą ukończył w maju 1941 w stopniu pułkownika i został zastępcą dowódcy 51 Dywizji Pancernej w Moskiewskim Okręgu Wojskowym. Podczas wojny z Niemcami dowodził 11 Brygadą Pancerną, od marca do sierpnia 1943 dowodził wojskami pancernymi i zmechanizowanymi 4 Armii Frontu Wołchowskiego, później 122 Brygadą Pancerną na Froncie Wołchowskim. Zginął w walce. Został pochowany w Wołchowie.

</doc>
<doc id="4222103" url="https://pl.wikipedia.org/wiki?curid=4222103" title="Karabinek vz. 24">
Karabinek vz. 24

Karabinek vz. 24 (czes. "Puška vz. 24") – czechosłowacki karabinek produkowany w zakładach Zbrojovka Brno w latach 1924–1942. Przepisowa długa broń palna Wojska Czechosłowacji, wykorzystywana także przez Wehrmacht na frontach II wojny światowej pod oznaczeniem "Gewehr 24(t)".
W oparciu o karabinek vz. 24 stworzono czechosłowacki karabinek vz. 33 i jugosłowiański Mauser M1924. Wygląd polskiego karabinka wz. 29 podobny był do czechosłowackiego vz. 24.
Historia konstrukcji.
Do początku lat dwudziestych XX wieku na wyposażeniu armii czechosłowackiej znajdował się austro-węgierski karabin Mannlicher M1895. W 1922 zdecydowano ostatecznie, że armia używać będzie karabinu systemu Mausera. Po testach z krótkim niemieckim karabinem Gewehr model 98/23, oznaczonym później jako model 1923, który w seryjnej produkcji oznaczano jako vz. 24 (wzór 1924), zadecydowano o wyborze właśnie tego modelu jako indywidualnej broni długiej Wojska Czechosłowacji.
Opis konstrukcji.
Karabinek vz. 24 konstrukcyjnie oparty był na rozwiązaniach Mausera. Lufa gwintowana (cztery bruzdy prawoskrętne) o długości 590 milimetrów wkręcona w komorę zamkową posiadała muszkę pryzmatyczną na wylocie i celownik ramieniowo-krzywkowy skalowany co 100 metrów (od 300 do 2000) na części tylnej. Zamek czterotaktowy tłokowy, ślizgowo-obrotowy konstrukcji Mausera, z prostą rączką zakończoną gałką. Pod zamkiem w bukowym łożu znajdował się magazynek typu Mausera i urządzenie spustowe. Łoże przymocowane do lufy za pomocą bączków z chwytowymi żłobkami i kanałem do wyciora, z przodu zakończone było obsadą dla bagnetu. Tylny bączek ze strzemiączkiem dolnym i bocznym do pasa nośnego. Kolba bukowa z szyjką z chwytem pół pistoletowym, z dolnym strzemiączkiem do pasa nośnego oraz boczny zaczep. Stopa kolby okuta trzewikiem-stopką. Nakładka na lufie długa, od bączka przedniego do komory zamkowej.

</doc>
<doc id="4222104" url="https://pl.wikipedia.org/wiki?curid=4222104" title="Məmməd Məmmədov">
Məmməd Məmmədov

Məmməd Cəbrayıl oğlu Məmmədov (ur. 1920 we wsi Baydarlı w Azerbejdżanie, zm. 24 stycznia 1945 w Ratowicach) – radziecki żołnierz i sanitariusz narodowości azerskiej, Bohater Związku Radzieckiego (1945).
Życiorys.
Urodził się w rodzinie chłopskiej. Skończył 7-letnią szkołę i w 1939 szkołę pedagogiczną w mieście Nucha (obecnie Şəki), pracował jako nauczyciel w szkole średniej. Od 10 października 1940 służył w Armii Czerwonej, po ataku Niemiec na ZSRR został skierowany na front, był instruktorem sanitarnym 1235 pułku 373 Dywizji Strzeleckiej w składzie 52 Armii 1 Frontu Ukraińskiego w stopniu starszego sierżanta. Podczas forsowania Odry w rejonie Ratowic k. Wrocławia 24 stycznia 1945 wyniósł z pola walki 16 rannych żołnierzy i dowódców. Podczas kontrataku wroga został wraz z rannymi okrążony w domu i zginął w momencie udzielania pomocy rannym. 10 kwietnia 1945 został pośmiertnie uhonorowany tytułem Bohatera Związku Radzieckiego i Orderem Lenina. Jego imieniem nazwano ulicę i kołchoz.

</doc>
<doc id="4222108" url="https://pl.wikipedia.org/wiki?curid=4222108" title="Babasik">
Babasik

Babasik (babaskik) – zwyczaj ludowy związany z obrządkami wielkanocnymi, żeński śmigus-dyngus, występujący na ziemi krakowskiej, głównie w okolicach Wieliczki i Bochni.
W poniedziałek wielkanocny mężczyźni oblewali wodą kobiety na znak oczyszczenia, co również miało sprzyjać płodności. W odwecie za lany poniedziałek, w kolejny dzień kobiety oblewały mężczyzn, stąd wzięła się też nazwa zabawy – babasik. Wzajemne gonitwy i chlustanie się wodą często przedłużało się na następne dni, dlatego powstało znane przysłowie „aż do Zielonych Świątek, można lać się w każdy piątek”.
Według Oskara Kolberga, zamiast wody można też było używać wina. Osoba, która mogła sobie na to pozwolić, polewała trunkiem tych, do których czuła sympatię, pokazując przy tym swoją pozycję społeczną.
Mężczyźni najchętniej przyłapywali kobiety w łóżkach, w których można było je przytrzymać i oblać wodą, one same niestety nie mogły się odwzajemnić podobnym, ponieważ nie były tak silne, żeby stawić opór.
Lokaje i hajducy musieli donosić wody w cebrach, a podłoga i meble w domach były całe schlustane, gdyż obrządek polewania wodą przeradzał się w zabawę, gonitwy, oblewanie od stóp do głowy, gdzie woda lała się strumieniami.

</doc>
<doc id="4222113" url="https://pl.wikipedia.org/wiki?curid=4222113" title="Epibiont">
Epibiont

Epibiont – organizm żyjący na powierzchni innych organizmów. Przykładami epibiontów w świecie zwierzęcym są na przykład pąkle, podnawki, czy glony osiedlające się na skórze wielorybów, rekinów, żółwi morskich. W świecie roślin przykładami epibiontów są na przykład porosty osiedlające się na korze drzew. Epibiont jest zasadniczo nieszkodliwy dla gospodarza i w tym sensie związek między dwoma organizmami można uznać za neutralny lub komensalizm. Wykorzystuje bowiem gospodarza tylko go jako podłoże. W praktyce jednak epibionty wykazują różnego rodzaju szkodliwy wpływ na swoich gospodarzy. Zwiększają opór podczas pływania, co wymaga od nich większego zużycia energii, pochłaniają promieniowanie słoneczne, co ma istotne znaczenie dla roślin, pobierają część pożywienia zdobytego przez gospodarza (np. podnawki). Czasami są wręcz pasożytami – na przykład grzyby skoczkowce żyją na powierzchni komórek rośliny, ale ssawkami wnikają do wnętrza komórek, pobierając z nich substancje pokarmowe (w tym przypadku są zarówno epibiontami, jak i endobiontami).
Wśród epibiontów wyróżnia się 2 grupy organizmów:
Organizmy żyjące wewnątrz innych organizmów to endobionty. 

</doc>
<doc id="4222114" url="https://pl.wikipedia.org/wiki?curid=4222114" title="Osiedle Jana Zemełki">
Osiedle Jana Zemełki

Osiedle Jana Zemełki – osiedle miasta Konina, należące do dzielnicy Przydziałki. Jest to osiedle domów jednorodzinnych. Na osiedlu znajdują się świątynie aż trzech wyznań: kościół rzymskokatolicki Miłosierdzia Bożego, zbór Chrześcijan Baptystów oraz Sala Królestwa Świadków Jehowy. 

</doc>
<doc id="4222131" url="https://pl.wikipedia.org/wiki?curid=4222131" title="One Shot (singel B.A.P)">
One Shot (singel B.A.P)

One Shot – koreański singel południowokoreańskiej grupy B.A.P, wydany cyfrowo 12 lutego 2013 roku. Piosenka promowała minialbum o tym samym tytule. Singel sprzedał się w Korei Południowej w liczbie kopii w Korei Południowej (stan na grudzień 2013 r.).
Singel japoński.
Utwór „ONE SHOT” został nagrany ponownie w języku japońskim i wydany 13 listopada 2013 roku przez King Records jako drugi japoński singel. Ukazał się w trzech wersjach: Type-A (CD+DVD), Type-B (CD Only) oraz „ultimate edition” z kalendarzem na 2014 rok. Teledysk do japońskiej wersji piosenki ukazał się w serwisie YouTube 10 października. Osiągnął 10 pozycję w rankingu singli Oricon i pozostał na liście przez 4 tygodnie, sprzedał się w nakładzie egzemplarzy.
 i „RAIN SOUND” to japońskie wersje wcześniej wydanych koreańskich utworów.

</doc>
<doc id="4222132" url="https://pl.wikipedia.org/wiki?curid=4222132" title="Luis Sáinz Hinojosa">
Luis Sáinz Hinojosa

Luis Sáinz Hinojosa OFM (ur. 21 czerwca 1936 w Tiquipaya, zm. 8 października 2022 w Cochabambie) – boliwijski duchowny katolicki, arcybiskup ad personam, arcybiskup La Paz w latach 1987–1996, biskup pomocniczy Cochabamby w latach 1982–1987 oraz 2001–2012.
Życiorys.
Święcenia kapłańskie przyjął 26 sierpnia 1962 w zakonie franciszkanów.
Episkopat.
8 maja 1982 został mianowany przez papieża Jana Pawła II biskupem pomocniczym Cochabamby ze stolicą tytularną "Thucca Terebenthina". Sakry biskupiej udzielił mu 31 lipca tegoż roku abp Alfio Rapisarda.
24 lutego 1987 został mianowany arcybiskupem metropolitą La Paz.
31 lipca 1996 Jan Paweł II przyjął jego rezygnację z urzędu. Po odejściu abp Sáinz Hinojosa powrócił do Cochabamby i jako rezydent wspomagał tamtejszego arcybiskupa. 12 września 2001 papież ponownie mianował go biskupem pomocniczym Cochabamby i przydzielił mu stolicę tytularną "Iunca in Mauretania".
29 sierpnia 2012 przeszedł na emeryturę.

</doc>
<doc id="4222138" url="https://pl.wikipedia.org/wiki?curid=4222138" title="Sicario (film)">
Sicario (film)



</doc>
<doc id="4222139" url="https://pl.wikipedia.org/wiki?curid=4222139" title="Léon Schwartzenberg">
Léon Schwartzenberg

Léon Schwartzenberg (ur. 2 grudnia 1923 w Paryżu, zm. 14 października 2003 w Villejuif) – francuski lekarz, specjalista w zakresie onkologii, a także polityk, eurodeputowany III kadencji.
Życiorys.
Urodził się w rodzinie zamieszkujących Paryż Żydów. W trakcie II wojny światowej rodzina wyjechała do Tuluzy. Podjął tam studia medyczne, z których został usunięty z uwagi na pochodzenie. Zaangażował się w działalność ruchu oporu. Dwóch jego braci zostało zatrzymanych i deportowanych do KL Mauthausen, gdzie obaj zginęli. Po wojnie Léon Schwartzenberg dokończył studia medyczne w Paryżu. Specjalizował się w onkologii. Pracował w paryskim szpitalu Hôpital Saint-Louis, następnie w instytucie onkologicznym Institut Gustave-Roussy w Villejuif, gdzie objął stanowisko profesorskie.
Zyskał rozpoznawalność swoimi działaniami społecznymi i publicznymi wypowiedziami. Opowiadał się za dostarczaniem narkomanom strzykawek i wykonywaniem ciężarnym kobietom badań na obecność wirusa HIV. Zajmował się także organizowaniem akcji na rzecz osób bezdomnych. W 1991 został zawieszony na okres roku przez samorząd lekarski, gdy ujawnił w prasie, że w 1987 pomógł przy eutanazji nieuleczalnie chorego pacjenta. W 1993 decyzję tę unieważniła Rada Stanu. Był autorem publikacji książkowych, m.in. "Changer la mort" (1977) i "Requiem pour la vie" (1985).
29 czerwca 1988 został ministrem delegowanym (wiceministrem) do spraw zdrowia w rządzie Michela Rocarda. Ustąpił już 8 lipca tegoż roku po kontrowersyjnych wypowiedziach dotyczących m.in. narkomanii. W 1989 jako niezależny kandydat z ramienia Partii Socjalistycznej uzyskał mandat posła do Parlamentu Europejskiego III kadencji, wykonując go do 1994. W 1992 z ramienia listy Bernarda Tapie wszedł w skład rady regionu Prowansja-Alpy-Lazurowe Wybrzeże; jego wybór został wkrótce jednak unieważniony na skutek nieprawidłowości finansowych kampanii wyborczej. W wyborach europejskich w 1994 był głównym kandydatem listy Europa zaczyna się w Sarajewie, zorganizowanej dla zwrócenia uwagi na sytuację w Bośni i Hercegowinie.
Był mężem aktorki Mariny Vlady.

</doc>
<doc id="4222140" url="https://pl.wikipedia.org/wiki?curid=4222140" title="Igor Zubeldia">
Igor Zubeldia

Igor Zubeldia Elorza (ur. 30 marca 1997 w Azkoitia) – hiszpański piłkarz występujący na pozycji pomocnika w Realu Sociedad.

</doc>
<doc id="4222141" url="https://pl.wikipedia.org/wiki?curid=4222141" title="Theodor Stelzer">
Theodor Stelzer

Theodor Hans Steltzer (ur. 17 grudnia 1885 w Trittau, zm. 27 października 1967 w Monachium) – niemiecki urzędnik i oficer; opozycjonista antyhitlerowski związany z Kręgiem z Krzyżowej; po wojnie premier brytyjskiego rządu okupacyjnego w Szlezwiku-Holsztynie.
Życiorys.
Pochodził z mieszczańskiej rodziny ze Szlezwika-Holsztynu. Studiując w Monachium nauki polityczne i ekonomiczne angażował się równocześnie w ruchu na rzecz dokształcania robotników. W czasie I wojny światowej służył jako żołnierz, potem od 1920 roku był landratem powiatu Rendsburg. W czasach Republiki Weimarskiej dał się poznać jako przeciwnik narodowego socjalizmu, stąd wiosną 1933 utracił piastowany urząd. Z powodu rzekomych zaniedbań finansowych nowe władze z nadania NSDAP próbowały go zdyskredytować. Oskarżono go także o zdradę stanu, gdyż w jednym ze swoich pism skierowanych do rządu austriackiego otwarcie skrytykował politykę narodowo-socjalistycznego reżimu. Z tego powodu był przez kilka miesięcy więziony, potem jednak ułaskawiono go.
W 1936 objął kierownictwo sekretariatu protestanckiego bractwa Michaelsbruderschaft z Marburga. W 1939, po ataku Niemiec hitlerowskich na Polskę, powołano go do służby w Wehrmachcie. Od września 1939 był szefem sztabu transportu kolejowego w okupowanej Polsce. Od 1940 służył jako pułkownik w Sztabie Generalnym Komendantury Wehrmachtu ("niem. Generalstab des Wehrmachtbefehlshabers") w norweskim Oslo. W tym czasie utrzymywał stały kontakt z norweskim ruchem oporu.
W 1940 za pośrednictwem Otto Heinricha von der Gablentza poznał hrabiego Helmutha Jamesa von Moltke i przyłączył się do Kręgu z Krzyżowej. W 1942 wziął udział w obu zjazdach w Krzyżowej. Po nieudanym zamachu z 20 lipca 1944 roku został wezwany służbowo do Berlina (według spiskowców miał zostać rządowym administratorem Szlezwiku-Holsztynu). Tam aresztowało go gestapo. 15 stycznia 1945 Trybunał Ludowy (Volksgerichtshof) skazał go na karę śmierci. Uratowali go norwescy opozycjoniści, którzy znaleźli dojście do Heinricha Himmlera, który nakazał wstrzymanie egzekucji. 25 kwietnia 1945 tuż przed wkroczeniem wojsk sowieckich został zwolniony z berlińskiego więzienia przy ulicy Lehrter. Po wojnie był członkiem założycielem CDU w Berlinie. W latach 1945–1947 pełnił funkcję najpierw nadprezydenta, a potem premiera landu Szlezwik-Holsztyn.
W 1966 ukazały się jego wspomnienia pt. „Sechzig Jahre Zeitgenosse”.

</doc>
<doc id="4222143" url="https://pl.wikipedia.org/wiki?curid=4222143" title="Trzy billboardy za Ebbing, Missouri">
Trzy billboardy za Ebbing, Missouri

Trzy billboardy za Ebbing, Missouri – amerykańsko-brytyjski film kryminalny z 2017 roku, w reżyserii Martina McDonagha.
Fabuła.
Mildred Hayes mimo upływu czasu nie może pogodzić się z gwałtem na swojej nastoletniej córce Angeli i jej śmiercią. Jest wściekła z powodu braku postępów w dochodzeniu prowadzonym przez policję. Mildred wynajmuje opuszczone trzy billboardy w pobliżu swojego domu, na których w kolejności umieszcza zdania: "Raped while dying, And still no arrests?, How come, chief Willoughby?" Tablice reklamowe wywołują ferment wśród mieszkańców, w tym irytację szeryfa Billa Willoughby’ego i oficera Jasona Dixona.
Nagrody i nominacje.
W 2018 roku film "Trzy billboardy za Ebbing, Missouri" zdobył cztery Złote Globy (w tym dla najlepszego filmu dramatycznego) oraz pięć nagród BAFTA. Otrzymał także siedem nominacji do Oscara w kategoriach: za „najlepszy film”, „najlepszy scenariusz oryginalny”, „najlepszą aktorkę pierwszoplanową” (Frances McDormand), „najlepszego aktora drugoplanowego” (Sam Rockwell i Woody Harrelson), „najlepszą muzykę” i „najlepszy montaż”. Statuetki otrzymali: Frances McDormand (najlepsza aktorka pierwszoplanowa) oraz Sam Rockwell (najlepszy aktor drugoplanowy)..

</doc>
<doc id="4222144" url="https://pl.wikipedia.org/wiki?curid=4222144" title="Black Lightning">
Black Lightning

Black Lightning – amerykański serial science fiction wyprodukowany przez Warner Bros. Television Akil Productions oraz DC Entertainment. Television, stworzony przez Tony’ego Isabellę i Trevora Von Eedena na podstawie na komiksów wydawnictwa DC Comics.
Emisja.
Serial jest emitowany od 16 stycznia 2018 r. przez The CW. W Polsce serial jest udostępniany od 23 stycznia 2018 roku na platformie Netflix.
Fabuła.
Serial opowiada o Jeffersonie Piersie, który przed laty porzucił kostium superbohatera, Black Lightninga, aby prowadzić spokojne życie rodzinne. Wszystko się zmienia, kiedy jego córka staje się celem gangu, z którym wcześniej walczył. Nie mając wyboru, musi znowu założyć kostium superbohatera i walczyć z przestępcami.
Obsada.
Role drugoplanowe.
Zestawienie obejmuje aktorów, którzy wystąpili w co najmniej 6 odcinkach serialu.
Produkcja.
Na początku września 2016 roku poinformowano, że Greg Berlanti, Mara Brock Akil i Salim Akil rozpoczęli prace na serialem – na podstawie komiksu Black Lightning – którego pilot zamówiła stacja FOX.
Pod koniec lutego 2017 roku poinformowano, że w tytułową rolę wcieli się Cress Williams, a w kolejnym miesiącu ogłoszono, że do obsady dołączyli: Nafessa Williams, China Anne McClain i Christine Adams.
11 maja 2017 roku stacja The CW zamówiła serial na sezon telewizyjny na sezon 2017/18, którego emisja została zaplanowana na midseason 2018 roku.
W sierpniu 2017 roku ogłoszono, że w rolę Tobiasa Whale'a wcieli się Marvin "Krondon" Jones III, oraz że Damon Gupton i James Remar dołączyli do obsady.
We wrześniu 2017 roku oznajmiono, że Kyanna Simone Simpson wcieli się w rolę Kiesha Henderson. W październiku ogłoszono, że Jill Scott oraz Edwina Findley dołączyli do obsady, a także że rolę Grace Choi zagra Chantal Thuy.
W styczniu 2018 roku ogłoszono, że Skye P. Marshall będzie powracać jako Kara Fowdy, a 9 marca 2018, stacja poinformowała o zamówieniu drugiego sezonu.
Dnia 31 stycznia 2019 roku potwierdzono produkcję trzeciej serii, natomiast na początku stycznia 2020 roku stacja The CW ogłosiła zamówienie czwartego sezonu.
Anulowany spin-off.
W listopadzie 2020 roku do wiadomości publicznej dotarła wiadomość, że stacja The CW pracuje nad odcinkiem, który jednocześnie będzie odcinkiem pilotażowym potencjalnego nowego serialu ze świata "Arrowverse". Zarówno nowy serial jak i odcinek zostały zatytułowane "Painkiller". Serial byłby spin-offem serialu "Black Ligtning", a główną rolę powierzono odtwórcy roli Khalila Payne – Jordanowi Calloway. Dnia 24 maja 2021 produkcja ogłosiła, że prace nad nowym serialem zostały wstrzymane i nie będą dalej prowadzone.

</doc>
<doc id="4222147" url="https://pl.wikipedia.org/wiki?curid=4222147" title="Mniszek blady">
Mniszek blady



</doc>
<doc id="4222149" url="https://pl.wikipedia.org/wiki?curid=4222149" title="Gaj (Konin)">
Gaj (Konin)

Gaj – osiedle miasta Konina, należące do dzielnicy Gosławice. Osiedle to składa się mniejszych domków jednorodzinnych i jest ulicówką. Osiedle znajduje się nad brzegiem jeziora Pątnowskiego, w pobliżu przesmyku między jeziorem Pątnowskim, a Gosławskim. Osiedle znajduje się też w sąsiedztwie drogi krajowej nr 25.

</doc>
<doc id="4222154" url="https://pl.wikipedia.org/wiki?curid=4222154" title="Fahad Al-Muwallad">
Fahad Al-Muwallad

Fahad mosaed Al-Mowallad (ur. 14 września 1994 roku w Dżuddzie) – saudyjski piłkarz występujący na pozycji pomocnika. Od 2022 roku występuje w drużynie Al-Shabab.

</doc>
<doc id="4222158" url="https://pl.wikipedia.org/wiki?curid=4222158" title="Stanisław Pałkin">
Stanisław Pałkin

Stanisław Aleksandrowicz Pałkin (ros. Станислав Александрович Палкин; ur. 4 sierpnia 1996) – kazachski łyżwiarz szybki. Uczestnik igrzysk olimpijskich w 2018.
Rozpoczął jazdę na łyżwach w wieku 9 lat w Karagandzie. Studiuje wychowanie fizyczne na uniwersytecie w Karagandzie. Wziął udział w igrzyskach olimpijskich w Pjongczangu.

</doc>
<doc id="4222162" url="https://pl.wikipedia.org/wiki?curid=4222162" title="Federacja (kompleks)">
Federacja (kompleks)



</doc>
<doc id="4222164" url="https://pl.wikipedia.org/wiki?curid=4222164" title="Lam Tin (stacja metra)">
Lam Tin (stacja metra)

Lam Tin (chiński: 藍田) – jedna ze stacji MTR, systemu szybkiej kolei w Hongkongu, na Kwun Tong Line. Stacja jest połączona z górzystymi obszarami Lam Tin szeregiem schodów ruchomych.
Stacja została otwarta 1 października 1989.

</doc>
<doc id="4222165" url="https://pl.wikipedia.org/wiki?curid=4222165" title="Lam Tin (MTR)">
Lam Tin (MTR)



</doc>
<doc id="4222179" url="https://pl.wikipedia.org/wiki?curid=4222179" title="Gąsawy (województwo wielkopolskie)">
Gąsawy (województwo wielkopolskie)



</doc>
<doc id="4222181" url="https://pl.wikipedia.org/wiki?curid=4222181" title="Kwun Tong (stacja metra)">
Kwun Tong (stacja metra)

Kwun Tong (chiński: 觀塘) – jedna ze stacji MTR, systemu szybkiej kolei w Hongkongu, na Kwun Tong Line. Położona jest w obszarze Kwun Tong.
Stacja została otwarta 1 października 1979.

</doc>
<doc id="4222185" url="https://pl.wikipedia.org/wiki?curid=4222185" title="Gromada Staniszcze Wielkie">
Gromada Staniszcze Wielkie



</doc>
<doc id="4222186" url="https://pl.wikipedia.org/wiki?curid=4222186" title="Ngau Tau Kok (stacja metra)">
Ngau Tau Kok (stacja metra)

Ngau Tau Kok (chiński: 牛頭角) – jedna ze stacji MTR, systemu szybkiej kolei w Hongkongu, na Kwun Tong Line. Położona jest w obszarze Ngau Tau Kok. Była to jedna z najwcześniejszych stacji w sieci, która została otwarta 1 października 1979 roku.

</doc>
<doc id="4222187" url="https://pl.wikipedia.org/wiki?curid=4222187" title="Zima 1946">
Zima 1946

Zima 1946 (ang. "Winter 1946") – obraz temperowy amerykańskiego malarza Andrew Wyetha, namalowany zimą 1946 roku i przedstawiający młodego mężczyznę biegnącego szybko i beztrosko w dół zbocza. Rzeczywistym powodem namalowania tego obrazu stała się tragiczna śmierć ojca artysty, która miała miejsce po drugiej stronie wzgórza ukazanego na obrazie.
Obraz znajduje się w zbiorach North Carolina Museum of Art w Raleigh.
Opis i interpretacja.
Obraz przedstawia młodego mężczyznę biegnącego szybko i beztrosko w dół zbocza. Stonowane kolory w połączeniu z resztką niestopionego śniegu, widoczną w lewej, górnej części obrazu, ewokują surową, zimową scenerię. Melancholijny i metaforyczny obraz łączy się z pewnym tragicznym wydarzeniem w życiu artysty, jakim była śmierć jego ojca, ilustratora N.C. Wyetha. Rankiem 19 października 1945 roku ojciec jechał samochodem razem ze swoim wnukiem, 3-letnim Newellem Conversem Wyethem (dzieckiem swojego najstarszego syna, Nathaniela). Na przejeździe, położonym na terenie farmy sąsiada, Karla Kuernera, samochód N.C. Wyetha z niewiadomych powodów utknął na torach. W tym momencie uderzył w niego pociąg towarowy nadjeżdżający z Filadelfii, który zmiażdżył pojazd. N.C. Wyeth zginął na miejscu, a jego wnuk został wyrzucony na nasyp żużlowy. Zmarł w wyniku złamania kręgosłupa. Według jednej z relacji martwe ciała ofiar wypadku odkrył Allan Lynch, chłopiec z sąsiedztwa i przyjaciel Wyetha z lat dziecinnych, który zabezpieczył je przed psami.
Pewnego dnia Wyeth, zbliżając się do torów, na których zginął jego ojciec, zauważył Lyncha, który zbiegał ze wzgórza naprzeciw farmy Kuernerów. Wyeth dołączył do niego. Obaj znaleźli stary wózek, wspięli się na wzgórze i zjechali na dół śmiejąc się histerycznie. Wydarzenie to stało się inspiracją obrazu Wyetha, "Zima 1946". W wywiadzie udzielonym po latach Richardowi Merymanowi, dziennikarzowi czasopisma „Life”, Wyeth stwierdził, iż w rzeczywistości w osobie Lyncha zbiegającego ze wzgórza i ściganego przez własny cień przedstawił siebie samego. Jak wyjaśniał z niezadowoleniem, nigdy przedtem nie namalował ojca. Ponieważ zginął on po przeciwnej stronie wzgórza, więc wzgórze to stało się jego portretem. Malowanie obrazu zajęło Wyethowi całą zimę, stając się sposobem na rozładowanie wewnętrznego napięcia. Potęga i wyniosłość wzgórza oraz biegnąca postać chłopca stanowią swego rodzaju komentarz Wyetha na temat niezmienności pensylwańskiej prowincji, którą był zafascynowany, oraz ojca i jego śmierci. Po namalowaniu tego obrazu twórczość Wyetha stała się bardziej pogłębiona, poważniejsza i bardziej intensywna. Samo wzgórze, namalowane cienkimi, drobiazgowymi i nieprzewidywalnymi ruchami pędzla, stało się antycypacją wzgórza, które artysta przedstawił dwa lata później na obrazie "Świat Christiny".

</doc>
<doc id="4222189" url="https://pl.wikipedia.org/wiki?curid=4222189" title="Staniszcze Małe (gromada)">
Staniszcze Małe (gromada)

Staniszcze Małe (do 9 V 1957 "Staniszcze Wielkie"; od 1966/69 "Staniszcze Wielkie") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Staniszcze Małe z siedzibą GRN w Staniszczach Małych utworzono 10 maja 1957 w powiecie strzeleckim w woj. opolskim, przenosząc siedzibę GRN gromady Staniszcze Wielkie ze Staniszcz Wielkich do Staniszcz Małych i zmieniając nazwę jednostki na "gromada Staniszcze Małe". Dla gromady ustalono 27 członków gromadzkiej rady narodowej.
Gromadę zniesiono między 1966 a 1968, przenosząc siedzibę ze Staniszcz Małych do Staniszcz Małych do Staniszcz Wielkich i zmieniając nazwę jednostki na "Staniszcze Wielkie".

</doc>
<doc id="4222190" url="https://pl.wikipedia.org/wiki?curid=4222190" title="Gąsawy (Konin)">
Gąsawy (Konin)

Gąsawy – część miasta Konina, należące do dzielnicy Grójec. Gąsawy znajdują się w sąsiedztwie Woli Podłężnej i obejmują kilka domów jednorodzinnych przy wjeździe do Konina w stronę Grójca. W pobliżu, w dolinie płynie rzeka Warta.

</doc>
<doc id="4222195" url="https://pl.wikipedia.org/wiki?curid=4222195" title="Stanisław Palkin">
Stanisław Palkin



</doc>
<doc id="4222196" url="https://pl.wikipedia.org/wiki?curid=4222196" title="Harry Styles (album)">
Harry Styles (album)

Harry Styles – debiutancki album brytyjskiego piosenkarza Harry'ego Stylesa. Został wydany 12 maja 2017 roku przez wytwórnię Columbia.
Pierwszym utworem promującym płytę został utwór „Sign of the Times”. Album osiągnął szczyty notowań w większości krajów na świecie. W ramach promocji albumu odbyła się trasa koncertowa "Harry Styles: Live on Tour".

</doc>
<doc id="4222205" url="https://pl.wikipedia.org/wiki?curid=4222205" title="Krycha">
Krycha

Krycha – część miasta Sompolna. Znajduje się w północnej części miasta nad brzegiem Noteci. Osiedle jest ulicówką będącą w obrębie ulic: Krycha i Nadnoteckiej. W centrum Krychy przebiega droga wojewódzka nr 266.

</doc>
<doc id="4222206" url="https://pl.wikipedia.org/wiki?curid=4222206" title="Łubowice (gromada)">
Łubowice (gromada)

Łubowice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łubowice z siedzibą GRN w Łubowicach utworzono 1 stycznia 1958 w powiecie raciborskim w woj. opolskim z obszarów zniesionych gromad Grzegorzowice i Ligota Książęca w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Łubowice

</doc>
<doc id="4222207" url="https://pl.wikipedia.org/wiki?curid=4222207" title="Siwoszek">
Siwoszek

Siwoszek ("Oedipoda") – rodzaj owadów prostoskrzydłych z rodziny szarańczowatych.
Owady o głowie wyposażonej w nitkowate czułki i okrągławe lub lekko wydłużone dołki ciemieniowe. Przedplecze ma środkową listewkę przeciętą pojedynczą, głęboką bruzdą poprzeczną, a po bokach listewki pozbawione jest dołków. Krawędź górna ud tylnej pary odnóży jest za środkiem gwałtownie obniżona. Pokrywy sięgają wierzchołków tylnych ud.
Rodzaj głównie palearktyczny. W Polsce pewne jest występowanie tylko siwoszka błękitnego.
Takson ten wprowadził w 1853 roku Pierre André Latreille. Należy tu 30 opisanych gatunków:

</doc>
<doc id="4222209" url="https://pl.wikipedia.org/wiki?curid=4222209" title="Oneillornis">
Oneillornis

Oneillornis – rodzaj ptaka z podrodziny chronek (Thamnophilinae) w rodzinie chronkowatych (Thamnophilidae). 
Zasięg występowania.
Rodzaj obejmuje gatunki występujące w Ameryce Południowej.
Morfologia.
Długość ciała 13–13,5 cm; masa ciała 22–28 g.
Systematyka.
Etymologia.
"Oneillornis": John Patton O’Neill (ur. 1942), amerykański ornitolog, pracownik terenowy, ilustrator ptaków; "ornis", ορνιθος "ornithos" – ptak.
Podział systematyczny.
Do rodzaju należą wyodrębnione z "Gymnopithys" gatunki:

</doc>
<doc id="4222210" url="https://pl.wikipedia.org/wiki?curid=4222210" title="Oedipoda">
Oedipoda



</doc>
<doc id="4222212" url="https://pl.wikipedia.org/wiki?curid=4222212" title="Waleri Meladze">
Waleri Meladze

Waleri Szotajewicz Meladze (, ; ur. 23 czerwca 1965 roku w Batumi) – rosyjski piosenkarz, aktor i producent muzyczny gruzińskiego pochodzenia, Zasłużony Artysta Rosji (2006).
Życiorys.
Wczesne lata.
Jest synem inżynierów, Szoty i Nelly Meladzów. Ma dwoje rodzeństwa: brata Konstantina (ur. 1963) i siostrę Lianę (ur. 1968).
Studiował w ikołajewskim Instytucie Budowy Okrętów im. Stiepana Makarowa na Ukrainie.
Kariera.
W czasach studenckich, wraz z bratem Konstantinem, udzielał się w uniwersyteckim zespole muzycznym Aprel (ros. Апрель). W 1989 roku, po udanym przesłuchaniu wokalnym, producent Kim Brejtburg zaprosił braci do współpracy ze swoim zespołem Dialog (ros. Диалог). W 1991 wydali pierwszy album studyjny, zatytułowany "Posieredinie Mira".
W 1993 roku bracia opuścili zespół i zajęli się twórczością solową. Niedługo później stworzyli własny program telewizyjny, w którym Waleri śpiewał kompozycje napisane przez brata. Podczas trasy koncertowej po Rosji poznali Jewgenija Friedlanda, który wyprodukował jeden z pierwszych utworów piosenkarza, „Nie trewoż mnie duszu, skripka”. W 1995 roku jego demo zostało dostrzeżone przez Ałłę Pugaczową, która zaprosiła go na swój świąteczny koncert, organizowany w Moskwie. Niedługo później wydał swój debiutancki, solowy album studyjny, zatytułowany "Siera".
W październiku 1996 roku wydał swój drugi album, zatytułowany "Poslednij romantik". Na początku 1997 roku odbył trasę koncertową po Rosji. 7 i 8 marca zagrał koncerty na moskiewskim stadionie „Olimpijskij”, który został zarejestrowany i wydany w formie albumu koncertowego pod koniec roku. W 1998 roku zakończył współpracę z Friendlandem i wytwórnią Souz. W styczniu wydał trzeci album studyjny, zatytułowany "Samba biełogo motylka". W 1999 roku przeprowadził się do Kijowa, by nawiązać współpracę z krajową telewizją Inter. W międzyczasie wydał swój pierwszy album kompilacyjny, zawierający największe przeboje w jego dotychczasowym dorobku. Pod koniec roku wydał czwarty album studyjny, zatytułowany "Wsio tak i było".
W 2000 roku, wraz z Konstantinem, stworzył girls band Via Gra (ros. ВИА Гра). Niedługo później zdecydował się na kilkuletnią przerwę w karierze. Na przełomie 2003 i 2004 roku wydał dwa single z zespołem Via Gra: „Pritiażenija bolsze niej” i „Okan i tri reki”. W międzyczasie wydał swój drugi album kompilacyjny, zatytułowany "Nastojaszczeje", a także piątą płytę studyjną, zatytułowaną "Niega". W 2005 roku wydał składankę przebojów pt. "Okean". W 2006 roku został utytułowany mianem Zasłużonego Artysty Rosji. W 2008 roku wydał swój szósty album studyjny, zatytułowany "Wopreki".
25 lipca 2014 roku wydał nowy album kompilacyjny, zatytułowany "The Best", na którym znalazły się największe przeboje w jego karierze. W 2015 roku ukazał się album, zatytułowany "Moj brat. Singli 2010–2015", zawierający single wydane przez piosenkarza w latach 2010–2015. 4 maja 2016 roku premierę miał album kompilacyjny, zatytułowany "Połsta", który wydał wraz z Konstantinem Meladzem.
Życie prywatne.
W 1989 roku poślubił Irinę, którą poznał na trzecim roku studiów. Ma z nią trzy córki: Ingę (ur. 1991), Sofiję (ur. 1999) i Arinę (ur. 2002), miał też syna, który zmarł dziesięć dni po narodzinach w 1990 roku. W 2012 roku rozwiedli się. W 2014 roku ożenił się z Albiną Dżanabajewą, którą ma dwóch synów, Konstantina i Łukę.

</doc>
<doc id="4222213" url="https://pl.wikipedia.org/wiki?curid=4222213" title="Biathlon na Zimowych Igrzyskach Olimpijskich 2018 – bieg masowy mężczyzn">
Biathlon na Zimowych Igrzyskach Olimpijskich 2018 – bieg masowy mężczyzn

Biathlonowy bieg masowy mężczyzn na Zimowych Igrzyskach Olimpijskich 2018 odbył się 18 lutego w Alpensia Biathlon Centre w Daegwallyeong-myeon.
Mistrzem olimpijskim został Francuz Martin Fourcade. Drugie miejsce zajął Niemiec Simon Schempp, a na trzecim stopniu podium uplasował się Emil Hegle Svendsen reprezentujący Norwegię.
W zawodach nie brali udziału Polacy.

</doc>
<doc id="4222214" url="https://pl.wikipedia.org/wiki?curid=4222214" title="Nok hualon">
Nok hualon



</doc>
<doc id="4222215" url="https://pl.wikipedia.org/wiki?curid=4222215" title="Monaster Zamfira">
Monaster Zamfira

Monaster Zamfira (rum: "Mănăstirea Zamfira") – żeński rumuński klasztor prawosławny położony w Lipănești, na północ od Ploeszti, w okręgu Prahova, w Rumunii..
Klasztor jest wpisany na listę obiektów zabytkowych pod numerem PH-II-a-A-16860.

</doc>
<doc id="4222219" url="https://pl.wikipedia.org/wiki?curid=4222219" title="Rio Open 2018">
Rio Open 2018

Rio Open 2018, właśc. Rio Open presented by Claro 2018 – tenisowy turniej ATP kategorii ATP World Tour 500 w sezonie 2018 z cyklu Rio Open rozgrywany w dniach 19–25 lutego 2018 roku w Rio de Janeiro na kortach ceglanych o puli nagród wynoszącej 1 842 475 dolarów amerykańskich.

</doc>
<doc id="4222220" url="https://pl.wikipedia.org/wiki?curid=4222220" title="Barbara Panek-Sarnowska">
Barbara Panek-Sarnowska

Barbara Panek-Sarnowska (ur. 26 września 1973 w Zielonej Górze) – polska artystka fotograf. Prezes Zarządu Lubuskiego Towarzystwa Fotograficznego.
Życiorys.
Barbara Panek-Sarnowska jest absolwentką Uniwersytetu Zielonogórskiego związaną z zielonogórskim środowiskiem fotograficznym, mieszka w Zielonej Górze i pracuje w Biurze Dokumentacji Artystycznej Instytutu Sztuki i Kultury Plastycznej Wyższej Szkoły Pedagogicznej w Zielonej Górze. Fotografuje od 1989 roku. Od tego czasu była związana z Młodzieżowym Laboratorium Fotograficznym w Zielonej Górze - do roku 1994. W 1991 roku została członkinią Lubuskiego Towarzystwa Fotograficznego. W latach 1991–2000 była skarbnikiem LTF, w 2000 roku została prezesem Zarządu LTF. Od 1989 roku jest uczestniczką i współorganizatorką cyklicznych "Warsztatów Fotograficznych w Broniszowie". Od 1993 roku jest jedną z opiekunek galerii fotograficznej "Pod Kaczką". Od 1995 roku do 1997 była członkinią grupy "Ruch Alternatywnej Fotografii", której była współzałożycielką. Od 1997 roku do 1998 była kuratorem galerii fotograficznej "Ostatni Seans". W 1998 roku została przyjęta do Grupy Inicjatyw Fotograficznych. W 1999 roku została jedną z opiekunek galerii fotograficznej "Projekt", działającej przy Muzeum Ziemi Lubuskiej w Zielonej Górze. 
Barbara Panek-Sarnowska jest autorką i współautorką wielu wystaw fotograficznych; indywidualnych, zbiorowych, poplenerowych oraz pokonkursowych - w Polsce i za granicą, na których otrzymała wiele nagród, wyróżnień, dyplomów, listów gratulacyjnych. Szczególne miejsce w jej twórczości zajmuje fotografia otworkowa. Współuczestniczy w prowadzeniu "Warsztatów Fotowidzenia" oraz "Warsztatów" "Fotografii Otworkowej". Uczestniczy w posiedzeniach jury w konkursach fotograficznych. 
W 1999 roku Barbara Panek-Sarnowska została przyjęta w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymała dyplom potwierdzający kwalifikacje do wykonywania zawodu artysty fotografa, fotografika (legitymacja nr 118). W działalności Fotoklubu RP uczestniczyła do 2021.
Wystawy indywidualne.
Źródło.
Publikacje (książki).
Źródło.
Publikacje (albumy).
Źródło.

</doc>
<doc id="4222222" url="https://pl.wikipedia.org/wiki?curid=4222222" title="Krystyna Grochowska-Iwańska">
Krystyna Grochowska-Iwańska

Krystyna Grochowska-Iwańska (ur. 1940 w Zgierzu) – językoznawca, filolożka polska i rosyjska, archiwistka
Życiorys.
W 1966 roku ukończyła filologię polską na Uniwersytecie Łódzkim i pracowała w miejscowości Lipsko na Kielecczyźnie. W 1971 roku skończyła filologię rosyjską na Uniwersytecie Jagiellońskim. W 1979 roku doktoryzowała się na Uniwersytecie Łódzkim z językoznawstwa polsko-rosyjskiego pisząc pracę "Użycie przyimka „na” w języku polskim i rosyjskim". Jej promotorem był Kazimierz Bajor. W latach 1971–1980 pracowała w Wyższej Szkole Pedagogicznej w Siedlcach, od 1982 do 1995 roku na Uniwersytecie Łódzkim w Instytucie Filologii Rosyjskiej, a w latach 2001–2015 w Archiwum Państwowym w Płocku. W 1980 roku przeniosła się do Płocka, gdzie mieszkał i pracował jej mąż. W Płocku przez długi czas nie mogła znaleźć zatrudnienia.
Wygrała czterokrotnie teleturniej "Wielka gra", w 1994 (temat Tycjan), w 1998 (temat Mark Twain), w 1999 (temat Picasso), w 2001 (temat Sztuka Młodej Polski). W edycji Wielkiej gry na temat Józefa Mehoffera przegrała w przedostatnim pytaniu.
Ma dwoje dzieci. Mąż był redaktorem w „Tygodniku Płockim”. Interesuje się sztuką, literaturą i archiwistyką. Pasjonuje się ogrodnictwem. Dostała Złoty Krzyż Zasługi za osiągnięcia pedagogiczne i naukowe.

</doc>
<doc id="4222232" url="https://pl.wikipedia.org/wiki?curid=4222232" title="Wybory parlamentarne w Monako w 2013 roku">
Wybory parlamentarne w Monako w 2013 roku

Wybory parlamentarne w Monako w 2013 roku odbyły się 10 lutego. W ich wyniku wybranych zostało 24 członków Rady Narodowej.
System wyborczy.
Członkowie Rady Narodowej wybierani są na pięcioletnią kadencję w mieszanym systemie głosowania w jednym okręgu wyborczym. Szesnaście mandatów przydzielanych jest z uwzględnieniem systemu wielokrotnego głosowania (zwanego również systemem blokowym) spośród kandydatów, którzy uzyskali największą liczbę głosów. Pozostałe osiem mandatów obsadzane jest z zastosowaniem ordynacji proporcjonalnej z mieszanych list wyborczych, które przekroczyły próg 5% poparcia.
Obserwatorzy.
Organizacja Bezpieczeństwa i Współpracy w Europie została zaproszona przez ambasadora Monako przy OBWE i wysłała zespół czterech obserwatorów z czterech krajów pod przewodnictwen polaka Konrada Olszewskiego. Delegacja przebywała w księstwie od 30 stycznia do 13 lutego
Wyniki wyborów.
Wybory parlamentarne do Rady Narodowej wygrała prawicowa partia "Horyzont Monako" na którą oddano 50,34% ważnych głosów. Frekwencja wyborcza wyniosła 74,55%.

</doc>
<doc id="4222235" url="https://pl.wikipedia.org/wiki?curid=4222235" title="Monaster Glavacioc">
Monaster Glavacioc

Monaster Glavacioc (rum: "Mănăstirea Glavacioc") – żeński rumuński klasztor prawosławny położony w Glavacioc, w okręgu Ardżesz, w Rumunii..
Klasztor jest wpisany na listę obiektów zabytkowych pod numerem AG-II-a-A-13695.

</doc>
<doc id="4222236" url="https://pl.wikipedia.org/wiki?curid=4222236" title="Katastrofa lotu Somali Airlines 40">
Katastrofa lotu Somali Airlines 40

Katastrofa lotu Somali Airlines 40 – katastrofa lotnicza, która wydarzyła się 20 lipca 1981 roku w mieście Balad w Somalii. Podczas silnej burzy, Fokker F27 linii Somali Airlines rozpadł się w powietrzu i rozbił. Zginęli wszyscy obecni na pokładzie – 44 pasażerów i 6 członków załogi.
Samolot.
Samolotem, który rozbił się w Somalii był 4-letni Fokker F27 (nr rej. 6O-SAY) somalijskich linii lotniczych Somali Airlines.
Przebieg wypadku.
Samolot wystartował z Mogadiszu, ale podczas lotu do Hargejsy wystąpiła awaria mechaniczna, z powodu której samolot musiał wrócić na lotnisko. Po wykonaniu niezbędnych napraw, maszyna znów wyruszyła do Hargejsy. Kilka minut po starcie Fokker wleciał w obszar burzowy – wystąpiły silne opady atmosferyczne oraz turbulencje. Dwie minuty później kontroler ostatni raz nawiązał kontakt z załogą lotu 40. Samolot zaczął nurkować i rozbił się w mieście Balad. Zginęło 50 osób znajdujących się na pokładzie.
Przyczyny.
W oficjalnym raporcie podano, że główną przyczyną katastrofy był gwałtowny prąd zstępujący, który był na tyle silny, że spowodował oderwanie się prawego skrzydła od reszty samolotu. Oderwanie skrzydła było prawdopodobnie spowodowane zmęczeniem materiału.

</doc>
<doc id="4222241" url="https://pl.wikipedia.org/wiki?curid=4222241" title="Boyd Holbrook">
Boyd Holbrook

Robert Boyd Holbrook (ur. 1 września 1981 w Prestonsburgu) – amerykański aktor i model. Wystąpił w takich produkcjach jak "Obywatel Milk" (2008), "Hatfields &amp; McCoys" (2012), "Krocząc wśród cieni" (2014), "Zaginiona dziewczyna" (2014), "Narcos" (2015–2016) i "" (2017).
Życiorys.
Urodził się w Prestonsburgu w stanie Kentucky jako syn Ellen i Dona Holbrooków. 
Został odkryty podczas pracy jako stolarz w Jenny Wiley Theatre w Kentucky. W 2001 podpisał kontrakt z Elite Models Management. Pracował dla innych agencji, takich jak Wilhelmina Models. Gucci, Jean-Paul Gaultier, Versace, Hugo Boss AG, Calvin Klein, Moschino, Marc Jacobs i DSquared. Jego kariera modela pozwoliła mu sfinansować studia na wydziale filmowym na Uniwersytecie Nowojorskim. Uczył się aktorstwa w nowojorskim William Esper Studio z Amy Schumer.
Od 19 kwietnia do 17 maja 2008 w nowojorskiej galerii sztuki The Rare Gallery jako zapalony fotograf miał swoją wystawę "Iscariot".
Życie prywatne.
Od marca 2014 do stycznia 2015 był zaręczony z aktorką Elizabeth Olsen. Spotykał się z Maiką Monroe. W 2018 ożenił się z Tatianą Pajkovic, z którą ma syna.

</doc>
<doc id="4222242" url="https://pl.wikipedia.org/wiki?curid=4222242" title="Monaster Cotmeana">
Monaster Cotmeana

Monaster Cotmeana (rum: "Mănăstirea Cotmeana") – żeński rumuński klasztor prawosławny położony w Cotmeana, 30 km od Pitești i 32 km od Râmnicu Vâlcea, w okręgu Ardżesz, w Rumunii..
Klasztor jest wpisany na listę obiektów zabytkowych pod numerem AG-II-a-A-13622.

</doc>
<doc id="4222243" url="https://pl.wikipedia.org/wiki?curid=4222243" title="Kasper Cieński">
Kasper Cieński

Kasper Cieński herbu Pomian (zm. 7 lipca 1703 roku) – administrator biskupstwa krakowskiego po śmierci biskupa Andrzeja Trzebickiego, dziekan kapituły katedralnej krakowskiej w latach 1678-1703, kanonik kapituły katedralnej gnieźnieńskiej "fundi" Węglewo w 1660 roku, proboszcz piotrowiński, kilkakrotny delegat kapituły krakowskiej na Trybunał Koronny.
Syn Wojciecha i Jadwigi Trzebickiej, siostry biskupa krakowskiego Andrzeja.
Swojemu wujowi biskupowi Andrzejowi Trzebickiemu wystawił pomnik w kościele Świętych Apostołów Piotra i Pawła w Krakowie oraz ufundował i uposażył kościół w miejscu urodzenia biskupa. Pochowany w katedrze wawelskiej.

</doc>
<doc id="4222244" url="https://pl.wikipedia.org/wiki?curid=4222244" title="Monaster Sinaia">
Monaster Sinaia

Monaster Sinaia (rum: "Mănăstirea Sinaia") – rumuński klasztor prawosławny położony w Sinaia, w okręgu Prahova, w Rumunii. Został ufundowany przez księcia Michała Cantacuzino i nazwany na cześć Klasztoru Świętej Katarzyny na górze Synaj, w Egipcie.
Klasztor jest wpisany na listę obiektów zabytkowych pod numerem PH-II-a-A-16691.

</doc>
<doc id="4222247" url="https://pl.wikipedia.org/wiki?curid=4222247" title="Zbój Madej">
Zbój Madej



</doc>
<doc id="4222250" url="https://pl.wikipedia.org/wiki?curid=4222250" title="Provinz Oberschlesien">
Provinz Oberschlesien



</doc>
<doc id="4222252" url="https://pl.wikipedia.org/wiki?curid=4222252" title="Krysa">
Krysa

Osoby noszące nazwisko Krysa:

</doc>
<doc id="4222255" url="https://pl.wikipedia.org/wiki?curid=4222255" title="Atamyrat">
Atamyrat



</doc>
<doc id="4222258" url="https://pl.wikipedia.org/wiki?curid=4222258" title="Carl-Dietrich von Trotha">
Carl-Dietrich von Trotha

Carl Dietrich von Trotha (ur. 25 czerwca 1907 w Krzyżowej, zm. 28 czerwca 1952 w Fox Lake, Illinois USA) – niemiecki prawnik i ekonomista śląskiego pochodzenia; opozycjonista antyhitlerowski związany z Kręgiem z Krzyżowej; po wojnie nauczyciel akademicki.
Życiorys.
Był synem oficera i kuzynem hrabiego Helmutha Jamesa von Moltke. Dzieciństwo spędził w majątku Krzyżowa koło Świdnicy na Dolnym Śląsku. Wcześnie zafascynował go ruch skautowski, a odbyte podróże zagraniczne pomogły zrozumieć konieczność porozumienia europejskiego. W 1925 rozpoczął studia prawnicze, ekonomiczne i społeczne. Po obronie pracy doktorskiej w 1933 i zdaniu egzaminu asesorskiego został zatrudniony w Ministerstwie Gospodarki Rzeszy. Zajmował się tam problemami planowania produkcji i zaopatrzenia. W pracy spotkał osoby podobnie do niego myślące, jak na przykład Arvida Harnacka. Podtrzymywał także kontakt z kolegą ze studiów Harro Schulze-Boysenem. W Kręgu z Krzyżowej wywarł wraz z żoną Margarete Bartelt znaczący wpływ na dyskusje dotyczące spraw gospodarczo-politycznych. 
Wspólnie z Horstem von Einsiedelem opracował pismo pamiątkowe „Die Gestaltungsaufgaben der Wirtschaft". Wiele spotkań członków Kręgu odpowiedzialnych za sprawy gospodarcze odbyło się w mieszkaniu Trothów w Berlinie-Lichterfelde. Ponieważ nie brał udziału w zjazdach w Krzyżowej, jego zaangażowanie w prace Kręgu, po nieudanym zamachu z 20 lipca 1944, nie zostało przez gestapo wykryte. Udało mu się dożyć końca wojny. Od 1948 do nagłej śmierci w wyniku wypadku pracował jako wykładowca na Niemieckiej Wyższej Szkole Polityki w Berlinie. 

</doc>
<doc id="4222259" url="https://pl.wikipedia.org/wiki?curid=4222259" title="Etrap Galkynyş">
Etrap Galkynyş



</doc>
<doc id="4222266" url="https://pl.wikipedia.org/wiki?curid=4222266" title="Dyfi">
Dyfi

Dyfi, Dovey (ang. "River Dovey", wal. "Afon Dyfi") – rzeka w zachodniej Walii, w hrabstwach Ceredigion, Gwynedd i Powys. Długość rzeki wynosi 48 km.
Rzeka wypływa z jeziora Creiglyn Dyfi, 575 m n.p.m, u podnóża góry Aran Fawddwy, na terenie parku narodowego Snowdonia. Niemal na całej swej długości biegnie w kierunku południowo-zachodnim, miejscami wyznaczając granicę między hrabstwami Gwynedd i Powys. W końcowym biegu tworzy estuarium, którym przebiega granica między Gwynedd a Ceredigion. Uchodzi do zatoki Cardigan. Główne miejscowości nad rzeką to Machynlleth oraz, położone nad jej ujściem, Aberdyfi (Aberdovey).

</doc>
<doc id="4222267" url="https://pl.wikipedia.org/wiki?curid=4222267" title="Dovey">
Dovey



</doc>
<doc id="4222270" url="https://pl.wikipedia.org/wiki?curid=4222270" title="North Carolina Museum of Art">
North Carolina Museum of Art

North Carolina Museum of Art ("Muzeum Sztuki w Karolinie Północnej") – muzeum sztuki w Raleigh, otwarte w 1956 roku. Kolekcja muzeum obejmuje dzieła sztuki starożytnej, amerykańskiej, europejskiej, współczesnej, afrykańskiej i zbiór judaików.
Historia.
Początek zbiorów.
Starania o utworzenie stanowego muzeum sztuki w Karolinie Północnej rozpoczęły się w 1924 roku wraz z utworzeniem State Art Society (Stanowego Towarzystwa Sztuki). Wśród najważniejszych postaci w tej organizacji byli John Blair (jego pierwszy prezes), Katherine Harrington, Robert Burton House i Clarence Poe. W 1928 roku Towarzystwo otrzymało darowiznę pieniężną i 75 obrazów z majątku pochodzącego z Północnej Karoliny Roberta F. Phifera, który przeprowadził się do Nowego Jorku. W następnym roku grupa objęła mecenat i kontrolę stanową. W budynku rolniczym w Raleigh powstało tymczasowe muzeum, które w 1939 roku przeniesiono do byłego budynku Sądu Najwyższego. W 1947 roku Robert Lee Humber lobbował na posiedzeniu rady zarządu na rzecz przyjęcia ustawy mającej na celu zebranie 1 miliona dolarów na zakup dzieł sztuki dla stanu. Ustawę uchwalono, a wyasygnowanie sumy uczyniło z Północnej Karoliny pierwszy stan, który zainaugurował zbiórkę dzieł sztuki ze środków publicznych. Za sumę tę zakupiono 139 europejskich i amerykańskich obrazów i rzeźb.
Początek muzeum.
W 1953 roku na posiedzeniu zarządu wyasygnowano środki na adaptację na muzeum istniejącego budynku przy Morgan Street w Raleigh. Muzeum zostało otwarte 6 kwietnia 1956 roku, a jego pierwszym dyrektorem został W. R. Valentiner. W 1960 roku "Samuel H. Kress Foundation" przekazała w darze muzeum 75 dzieł sztuki, włączając tym samym muzeum do swego programu wyposażania muzeów regionalnych w całych Stanach Zjednoczonych w dzieła sztuki ze swej kolekcji. Dar fundacji Kressa dla muzeum stał się największym i najważniejszym z wyjątkiem tego, który otrzymała National Gallery of Art w Waszyngtonie. W 1961 roku ustawodawca oddzielił muzeum od Stanowego Towarzystwa Sztuki, czyniąc z niego agencję stanową zarządzaną wspólnie przez stan i radę zarządu. Dziesięć lat później Muzeum Sztuki stało się jednostką North Carolina Department of Cultural Resources (Departamentu Zasobów Kulturalnych w Północnej Karolinie).
5 kwietnia 1983 muzeum przeprowadziło się do West Raleigh na Blue Ridge Road, gdzie otwarto nowy budynek o powierzchni około 16 300 m², zaprojektowany przez Edwarda Durella Stone’a. W ostatniej dekadzie XX wieku i w nowym stuleciu muzealna kolekcja dzieł sztuki została znacząco rozbudowana. W 2005 r. Muzeum otrzymało darowiznę 29 rzeźb Auguste’a Rodina z fundacji Iris and B. Gerald Cantor Foundation. Dzieła tej kolekcji zostały rozmieszczone w nowym budynku galerii i okolicznych dziedzińcach. Dzięki tej darowiźnie muzeum ma największy zbiór rzeźb Rodina na amerykańskim Południu. W maju 2008 roku muzeum obiecano przekazanie zbioru ponad 100 dzieł z kolekcji Jima i Mary Patton. W skład tego zbioru wchodzą znaczące dzieła twórców współczesnych, takich jak: Milton Avery, Richard Diebenkorn, Jackie Ferrara, Adolph Gottlieb, Ellsworth Kelly, Robert Motherwell, Sean Scully i wielu innych. W lutym 2010 roku muzeum otrzymało w formie prezentu 4 obrazy: Pabla Picassa, Alfreda Sisleya, Maurice’a de Vlamincka i Emila Nolde ze zbioru Juliana i Josie Robertson. 24 kwietnia 2010 roku muzeum wzbogaciło się o kolejny obiekt – świetlistą galerię o powierzchni około 11 400 m², przeznaczoną na potrzeby kolekcji stałej. Parterową konstrukcję otaczają krajobrazowe ogrody rzeźby, odbijające światło stawy i dziedzińce, zaprojektowane przez nowojorskie biuro architektoniczne Thomas Phifer and Partners. Oprócz wystaw rotacyjnych muzeum oferuje programy edukacyjne dla studentów, nauczycieli oraz ogółu społeczeństwa.
Zbiory.
Kolekcja sztuki w North Carolina Museum of Art obejmuje ponad 5000 lat historii, począwszy od starożytnego Egiptu po dzień dzisiejszy czyniąc muzeum jednym z najważniejszych muzeów sztuki na południowym wschodzie Stanów Zjednoczonych. W dziale starożytności znajduje się egipska sztuka pogrzebowa oraz rzeźby i ceramika z czasów greckich i rzymskich. Na kolekcję europejskich obrazów i rzeźb, począwszy od renesansu poprzez impresjonizm składają się ważne dzieła takich artystów jak: Giotto di Bondone, Sandro Botticelli, Rafael Santi, Antoon van Dyck, Peter Paul Rubens, Antonio Canova i Claude Monet. Amerykańską sztukę XVIII i XIX wieku reprezentują obrazy Johna Singletona Copleya, Thomasa Cole’a, Winslowa Homera, Thomasa Eakinsa i Williama Merritta Chase’a. Sztuka współczesna obejmuje główne dzieła takich amerykańskich artystów jak: Marsden Hartley, Georgia O’Keeffe, Franz Kline, Frank Stella, Jacob Lawrence, Elizabeth Murray i Joel Shapiro. XX wiek w sztuce europejskiej reprezentują: Ernst Ludwig Kirchner, Paul Delvaux, Henry Moore, Anselm Kiefer i Gerhard Richter. W zbiorach znajduje się również sztuka obrzędowa Afryki, sztuka prekolumbijska i judaika.
Muzeum Park.
Muzeum Park (Park Muzealny) stanowi połączenie sztuki i natury. Obejmujący 65,6 ha pofałdowanych terenów, obszarów leśnych i wijących się potoków park jest wypełniony kilkunastoma tymczasowymi i stałymi dziełami sztuki, zamówionymi przez muzeum. Park Muzealny, który łączy się z systemem Greenway Capital Area, jest jednym z największych tego typu w Stanach Zjednoczonych. Jego początki sięgają końca 1999 roku, kiedy muzeum otworzyło Museum Park Trail (Szlak Parku Muzealnego), opracowany wspólnie z Departamentem Transportu Karoliny Północnej. Park powstał z przekształcenia dawnego gospodarstwa rolnego, które było częścią więzienia stanowego, obecnie przeniesionego. Teren został przyznany muzeum latem 2000 roku. Zajęcia na świeżym powietrzu obejmują koncerty, pokazy filmowe i festiwale. Program artystyczny Parku Muzealnego umożliwia współpracę artystów, projektantów i naukowców zajmujących się środowiskiem w celu tworzeniem dzieł inspirowanych światem przyrody. Park jest także miejscem do eksperymentowania ze sztuką środowiskową i restytucją ekologiczną. Planowanie i polityka w tej dziedzinie są realizowane we współpracy muzeum z College of Natural Resources w ramach North Carolina State University.

</doc>
<doc id="4222276" url="https://pl.wikipedia.org/wiki?curid=4222276" title="Rezerwat przyrody Kępina">
Rezerwat przyrody Kępina

Rezerwat przyrody „Kępina” – rezerwat leśny położony na terenie powiatu zawierciańskiego, w gminie Irządze (województwo śląskie). Obejmuje naturalne obniżenie terenu, przez który przepływa niewielki potok Rajecznica.
Obszar chroniony utworzony został w 2005 r. w celu „zachowania ze względów naukowych, przyrodniczych i dydaktycznych naturalnych zbiorowisk roślinnych w postaci niżowego lasu łęgowego, olsu porzeczkowego i ziołorośli wraz z całym bogactwem gatunkowym flory i fauny oraz źródlisk i wywierzysk”. Rezerwat położony jest w granicach niewielkiego obszaru siedliskowego Natura 2000 „Źródła Rajecznicy” PLH240033 i posiada otulinę o powierzchni 73,37 ha. Rezerwat obejmuje 89,58 ha fragmentu lasu zlokalizowanego w południowo-wschodniej części gminy Irządze. Poza wymienionymi w celach ochrony siedliskami hydrogenicznymi w rezerwacie występują, na wyżej położonych piaszczystych terenach, sosnowy bór wilgotny i świeży.
Największą osobliwością florystyczną rezerwatu jest występowanie endemicznej warzuchy polskiej. Występują tu również inne chronione gatunki roślin: widłak goździsty, wawrzynek wilczełyko, ciemiężyca zielona i kukułka Fuchsa.
Rezerwat znajduje się na gruntach w zarządzie Nadleśnictwa Koniecpol. Nadzór sprawuje Regionalny Konserwator Przyrody w Katowicach. Rezerwat nie posiada planu ochrony; na mocy ustanowionych we wrześniu 2014 roku na okres 5 lat zadań ochronnych jego obszar podlega ochronie ścisłej i czynnej.

</doc>
<doc id="4222283" url="https://pl.wikipedia.org/wiki?curid=4222283" title="Klinika Transplantacji Szpiku, Onkologii i Hematologii Dziecięcej „Przylądek Nadziei”">
Klinika Transplantacji Szpiku, Onkologii i Hematologii Dziecięcej „Przylądek Nadziei”



</doc>
<doc id="4222289" url="https://pl.wikipedia.org/wiki?curid=4222289" title="Lustro weneckie">
Lustro weneckie



</doc>
<doc id="4222291" url="https://pl.wikipedia.org/wiki?curid=4222291" title="Kürtőskalács">
Kürtőskalács



</doc>
<doc id="4222298" url="https://pl.wikipedia.org/wiki?curid=4222298" title="Séamus Pattison">
Séamus Pattison

Séamus Pattison, (ur. 19 kwietnia 1936 w Kilkenny, zm. 4 lutego 2018 tamże) – irlandzki polityk, działacz Partii Pracy, wieloletni deputowany. Ceann Comhairle w latach 1997–2002.
Życiorys.
Syn polityka Jamesa Pattisona. Kształcił się w St Kieran's College w Kilkenny, po czym pracował jako urzędnik samorządowy. Następnie studiował na University College Dublin. Był też etatowym działaczem związków zawodowych. Zaangażował się w działalność polityczną w ramach Partii Pracy. W 1960 bez powodzenia kandydował do Dáil Éireann w wyborach uzupełniających.
Mandat poselski uzyskał po raz pierwszy w wyborach generalnych w 1961 w okręgu Carlow-Kilkenny. Z powodzeniem ubiegał się o reelekcję w dwunastu kolejnych wyborach. W niższej izbie irlandzkiego parlamentu zasiadał przez trzynaście kadencji do 2007, gdy nie zdecydował się na ponowne kandydowanie.
Dwukrotnie był burmistrzem swojej rodzinnej miejscowości (1976, 1992). W latach 1981–1983 zasiadał w Parlamencie Europejskim I kadencji, pełniąc funkcję wiceprzewodniczącego Komisji ds. Socjalnych i Zatrudnienia. W latach 1983–1987 zajmował stanowisko ministra stanu (niewchodzącego w skład gabinetu) w departamencie zabezpieczenia społecznego. Od czerwca 1997 do czerwca 2007 był przewodniczącym Dáil Éireann, następnie do kwietnia 2007 wykonywał obowiązki wiceprzewodniczącego tej izby.

</doc>
<doc id="4222301" url="https://pl.wikipedia.org/wiki?curid=4222301" title="OG Anunoby">
OG Anunoby

Ogugua „OG” Anunoby Jr (ur. 17 lipca 1997 w Londynie) – brytyjski koszykarz, występujący na pozycji niskiego skrzydłowego, aktualnie zawodnik Toronto Raptors.
W 2015 wystąpił w meczu gwiazd amerykańskich szkół średnich – Derby Classic.

</doc>
<doc id="4222307" url="https://pl.wikipedia.org/wiki?curid=4222307" title="Wybuch magazynu prochu w Birgu (1806)">
Wybuch magazynu prochu w Birgu (1806)

Wybuch magazynu prochu w Birgu – przypadkowa detonacja amunicji w magazynie prochu ("polverista") w Birgu w brytyjskim protektoracie Malty 18 lipca 1806 roku. Wybuch nastąpił w wyniku niedbalstwa podczas transportowania pocisków z magazynu, czego skutkiem była detonacja 18 000 kg prochu strzelniczego. Eksplozja zabiła około 200 osób, w tym członków brytyjskiego i maltańskiego personelu wojskowego, oraz osoby cywilne w Birgu. Zniszczone zostały elementy miejskich fortyfikacji, kilka magazynów okrętowych oraz duża liczba budynków. Teren dotknięty katastrofą zaczął być znany pod maltańską nazwą "l-Imġarraf" („zburzone”).
Podłoże historyczne.
W wieku XVIII i na początku XIX główny magazyn prochu w Birgu mieścił się w kazamatach wewnątrz murów miasta, w pobliżu "Porta Marina". Było to działanie improwizowane, gdyż kazamaty nie były przeznaczone do składowania materiałów wybuchowych, lecz praktyka ta była powszechna w tym czasie i proch strzelniczy był przechowywany w kazamatach również w innych miejscach, jak np. fort St. Angelo, fort Ricasoli czy Mdina.
Magazyn w Birgu ulokowany był blisko terenów zamieszkałych przez ludność cywilną, toteż mieszkańcy skarżyli się na niebezpieczeństwo z tego wynikające. Mimo rozpoczęcia przygotowań do znalezienia alternatywnych miejsc, nic nie zrobiono, ponieważ magazyny przeznaczone do przechowywania prochu były wykorzystywane jako koszary lub szpitale wojskowe.
Wybuch w roku 1806 nie był pierwszą tego typu katastrofą, która wydarzyła się na Malcie. 12 września 1634 roku w Valletcie przypadkowo wybuchła fabryka prochu, zabijając 22 osoby i powodując rozległe zniszczenia kościoła Jezuitów i pobliskiego kolegium. W roku 1662 eksplodował, po trafieniu piorunem, proch składowany w bartyzanie na jednej z przeciwstraż Valletty. Nikt wtedy nie zginął.
Eksplozja, zniszczenia i ofiary.
W lipcu 1806 roku wojsko brytyjskie na Malcie przygotowywało amunicję do wysłania na Sycylię, gdzie jej zapasy uległy znacznemu uszczupleniu w związku z zaopatrywaniem . 18 lipca artylerzysta garnizonowy bombardier Anderson, wraz z grupą roboczą złożoną z 13 mężczyzn, przygotowywał transport amunicji artyleryjskiej z magazynu w Birgu, wypełnionego do końca 18 000 kg prochu składowanego w 370 beczkach, gotowymi granatami, oraz ich skorupami w ilości 1 600 sztuk.
Anderson używał dłuta do usuwania zapalników granatów, co było niezgodne z instrukcjami, i co o godzinie 6:15 wywołało iskrę, która doprowadziła do olbrzymiej eksplozji. Anderson i pracujący z nim mężczyźni zginęli natychmiast, jak również trzej brytyjscy żołnierze z 39 pułku piechoty oraz 23 żołnierzy maltańskich z 2. Maltese Provincial Battalion. Śmierć dosięgła też od 150 do 200 mieszkańców Birgu, a około 100 innych zostało ranionych przez spadający gruz.
Eksplozja przeraziła mieszkańców Birgu, była też słyszalna w sąsiednich miastach Senglea i Cospicua, jak też w pobliskich wioskach.
Ponieważ magazyn ulokowany był wewnątrz fortyfikacji miasta, część murów „wyleciała w powietrze”, zostawiając olbrzymi wyłom. "Porta Marina", jedna z czterech bram miasta, a także mały bastion oraz część muru osłonowego ("kurtyny") zostały zniszczone i nie zostały nigdy odbudowane. W wyniku eksplozji uszkodzeniu lub zburzeniu uległy też niektóre części Navy Store Houses (magazynów Royal Navy).
Wygląd Birgu również uległ zmianie w wyniku eksplozji, ponieważ wiele budynków zostało zniszczonych lub zburzonych, tak przez sam wybuch, jak również przez kamienie spadające z bastionów. 493 osoby zgłosiły utratę swojego domu przez eksplozję. Teren, który najbardziej ucierpiał od wybuchu, powoli zaczął być znany jako "l-Imġarraf" (w języku maltańskim znaczy to "zburzone").
Następstwa.
Zaniedbanie personelu wojskowego, które spowodowało śmierć wielu niewinnych osób, wywołało gniew wielu Maltańczyków. Cywilny Komisarz Alexander Ball raportował:
Ofiary i ich rodziny otrzymały częściową rekompensatę, a Ball powołał komitet nadzorujący rozdzielanie pomocy. Zobowiązał też rząd do wypłaty pełnej rekompensaty. Początkowo odmawiano tego, ale ostatecznie biedniejsze klasy otrzymywały odszkodowanie odpowiadające dwóm trzecim ich zniszczonej własności, podczas gdy bogatsze klasy otrzymywały połowę wartości swojej własności. W roku 1811 suma 18 066 funtów 5 szylingów 10 pensów została równomiernie rozprowadzona pomiędzy tych, którzy wystąpili o odszkodowanie.
Pewien handlarz winem, nazwiskiem Woodhouse, stracił olbrzymią ilość towaru i, jako rekompensatę, otrzymał rozległe magazyny w byłym więzieniu niewolników w Valletcie.
Ulica w Birgu, w pobliżu miejsca eksplozji, nosi nazwę "Telgħet il-Vittmi tal-Polverista" (). W roku 2006, w 200. rocznicę katastrofy, Vittoriosa Historical &amp; Cultural Society umieściło płytę pamiątkową na cmentarzu św. Wawrzyńca (St. Lawrence Cemetery), gdzie pochowana jest większość ofiar.

</doc>
<doc id="4222310" url="https://pl.wikipedia.org/wiki?curid=4222310" title="Alfonzo McKinnie">
Alfonzo McKinnie

Alfonzo McKinnie (ur. 17 września 1992 w Chicago) – amerykański koszykarz, występujący na pozycji niskiego skrzydłowego.
17 lipca 2018 został zwolniony przez Toronto Raptors.
5 września 2018 podpisał umowę z Golden State Warriors. 19 października 2019 opuścił klub. 21 października dołączył do Cleveland Cavaliers. 6 stycznia 2020 opuścił klub. 2 dni później podpisał nową 10-dniowa umowę z Cavaliers.
22 listopada 2020 został wytransferowany do Los Angeles Lakers. 4 sierpnia 2021 opuścił klub. 10 grudnia 2021 zawarł 10-dniowy kontrakt z Chicago Bulls. 26 grudnia 2021 podpisał umowę do końca sezonu z Bulls. 20 lutego 2022 został zwolniony.

</doc>
<doc id="4222311" url="https://pl.wikipedia.org/wiki?curid=4222311" title="Keiko Komuro">
Keiko Komuro

 (ur. jako 18 sierpnia 1972 w Usuki) – japońska piosenkarka. W zespole globe znana była szerzej pod pseudonimem Keiko.
Życie prywatne.
W 2002 roku zawarła związek małżeński z producentem muzycznym, Tetsuyą Komuro. W listopadzie 2019 była w okresie mediacji rozwodowej po ujawnieniu romansu z pielęgniarką, która opiekowała się Keiko podczas powrotu do zdrowia po operacji. Ujawnienie sprawy spowodowało, że Tetsuya Komuro nagle ogłosił odejście na muzyczną emeryturę. 26 lutego 2021 roku ogłoszono, że Keiko i Komuro wzięli rozwód.
24 października 2011 u Keiko zdiagnozowano krwotok podpajęczynówkowy. Poddała się operacji, która trwała 5 godzin. Po wypisaniu ze szpitala, które nastąpiło 8 grudnia, rozpoczęła terapię rehabilitacyjną, zaś rokowania wydają się być dobre.

</doc>
<doc id="4222312" url="https://pl.wikipedia.org/wiki?curid=4222312" title="Rataje (gromada w powiecie brzeskim)">
Rataje (gromada w powiecie brzeskim)

Rataje – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rataje z siedzibą GRN w Ratajach (obecnie w granicach Brzegu) utworzono 31 grudnia 1959 w powiecie brzeskim w woj. opolskim z obszarów zniesionych gromad Brzezina i Żłobizna w tymże powiecie; równocześnie do nowo utworzonej gromady Rataje przyłączono wieś Małujowice ze zniesionej gromady Łukowice Brzeskie. Dla gromady ustalono 24 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="4222314" url="https://pl.wikipedia.org/wiki?curid=4222314" title="Kościerzyce (gromada)">
Kościerzyce (gromada)

Kościerzyce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Rataje z siedzibą GRN w Kościerzycach utworzono 31 grudnia 1959 w powiecie brzeskim w woj. opolskim z obszarów zniesionych gromad Czepielowice i Pisarzowice (oprócz wsi Myśliborzyce) w tymże powiecie. Dla gromady ustalono 22 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Kościerzyce

</doc>
<doc id="4222321" url="https://pl.wikipedia.org/wiki?curid=4222321" title="Aleksander Rypiński">
Aleksander Rypiński

Aleksander Radwan Rypiński (ur. 10 września 1809 w majątku Stajki k. Witebska, zm. 8 listopada 1886 w Strohanach w gub. witebskiej) – powstaniec listopadowy, działacz emigracyjny, pamiętnikarz, wolnomularz, dwujęzyczny poeta polsko-białoruski, tłumacz, etnograf, towiańczyk. 
Młodość i powstanie listopadowe.
Urodził się w majątku Stajki k. Witebska, jako syn Feliksa Rypińskiego i Elżbiety Zbrożek. Nauki pobierał w Witebsku. 
29 grudnia 1828 wstąpił w szeregi armii rosyjskiej, w której służył jako podchorąży 7 Rewelskiego Pułku Piechoty. Od 15 stycznia 1829 był uczniem szkoły w podchorążych w Dyneburgu. Brał udział w powstaniu listopadowym, w którym służył w 7 Pułku Piechoty Liniowej w stopniu podporucznika (od 15 VI). Wspólnie z Emilią Plater, Lucjanem Platerem i innymi podchorążymi z Dyneburga opracowywał (niezrealizowane) plany ataku na tamtejszą twierdzę. 13 lipca przeszedł wraz z gen. Antonim Giełgudem do Prus, gdzie został internowany. 
Na emigracji.
Po upadku powstania listopadowego udał się wraz z tysiącami rodaków na emigrację do Europy zachodniej, m.in. do Francji i Anglii. W Paryżu pracował m.in. jako rysownik. Tu też spisał pamiętniki, wydane częściowo przez F. Wrotnowskiego. W roku 1838 przekazał nowo powstałej Bibliotece Polskiej w Paryżu 28 portretów ze swojej prywatnej kolekcji. 
Organ Towarzystwa Demokratycznego Polskiego – „Demokrata Polski” – w wydaniu z 9 VI 1842 wymienia Rypińskiego jako jednego z „celniejszych uczniów” Andrzeja Towiańskiego. Podpis Rypińskiego figuruje pod listem otwartym towiańczyków do ministra spraw wewnętrznych Francji - Tanneguya Duchâtela. W piśmie tym członkowie Koła Sprawy Bożej wyrażali ubolewanie z powodu wydalenia z Francji ich przywódcy – Andrzeja Towiańskiego. 
W 1846 przeniósł się do Londynu, gdzie pracował jako nauczyciel rysunku, języków obcych i matematyki. Uprawiał także fotografię (Robert Bielecki zalicza Rypińskiego do grona jednego z pierwszych polskich fotografów). Był jednym ze współzałożycieli organizacji wolnomularskiej działającej w Londynie - Polish National Lodge. W 1850 wstąpił do Grona Historycznego Polskiego. W dzielnicy Tottenham, przy 5 Grove Place, Rypiński założył drukarnię, w której drukował m.in. własne utwory ("Poezje Aleksandra Rypińskiego pisane na pielgrzymstwie" - jeden z egzemplarzy Rypiński ofiarował, z dedykacją, Adamowi Mickiewiczowi), a także 6 wydań „Demokraty Polskiego” (październik-grudzień 1852). Zerwał współpracę z TDP na skutek zabiegów Towarzystwa Literackiego Przyjaciół Polski w Londynie. W 1857 sprzedał drukarnię Zenonowi Świętosławskiemu. Pod koniec życia skorzystał z amnestii carskiej, powrócił w rodzinne strony; zamieszkał i zmarł w Strohanach, w powiecie witebskim. 
Twórczość.
Był autorem etnograficznego dziełka "Białoruś" (Paryż, 1940), ballady białoruskiej "Naczyścik" i wielu innych utworów poetyckich. Jako pierwszy poświęcił się badaniom całokształtu białoruskiej poezji ludowej. Badał także folklor ukraiński. Ponadto pozostawił po sobie "Krótki Rys Historyi Powstania Powiatu Dziśnieńskiego w Litwie, w Gubernii Mińskiej".
Poniższy wybór dzieł literackich Rypińskiego sporządzony został w oparciu o listę prof. Mikołaja Chaustowicza z Katedry Białorutenistyki Uniwersytetu Warszawskiego:

</doc>
<doc id="4222324" url="https://pl.wikipedia.org/wiki?curid=4222324" title="Moja szczęśliwa rodzina">
Moja szczęśliwa rodzina

Moja szczęśliwa rodzina (tytuł oryg. "Chemi Bednieri Ojakhi") – film z 2017 w reżyserii gruzińskiego duetu reżyserskiego Nany Ekvtimishvili i Simona Gross. Dramat o kobiecie, która po 30 latach małżeństwa, postanawia opuścić patriarchalną rodzinę.
Fabuła.
Nauczycielka literatury gruzińskiej Manana mieszka w trzypokojowym mieszkaniu w Tbilisi razem ze swoją trzypokoleniową rodziną: mężem Soso, rodzicami, synem siedzącym nieustannie przy komputerze, córką oraz jej mężem. W mieszkaniu panuje wieczny gwar, w którym trudno o odrobinę spokoju i prywatności. Kiedy nadchodzą jej 52. urodziny, Manana zapowiada, że nie jest w nastroju, by je świętować. W odpowiedzi słyszy od męża: ludzie i tak przyjdą. Faktycznie goście przychodzą, a kobieta zmuszona jest obsługiwać całą imprezę. Nazajutrz wyprowadza się z domu do wynajętego małego mieszkanka. 

</doc>
<doc id="4222326" url="https://pl.wikipedia.org/wiki?curid=4222326" title="In the Heat of the Night">
In the Heat of the Night



</doc>
<doc id="4222338" url="https://pl.wikipedia.org/wiki?curid=4222338" title="John Shaffer">
John Shaffer

John Wilson Shaffer (ur. 5 lipca 1827 w Lewisburg, zm. w 31 października 1870 w Salt Lake City) – amerykański przedsiębiorca i polityk, gubernator Terytorium Utah od 1 lutego 1870 do śmierci.
Życiorys.
Urodził się w Pensylwanii, ale w 1849 osiadł we Freeport w Illinois i zaangażował się w politykę z ramienia Partii Republikańskiej. Był kupcem, w 1856 roku wybrano go także szeryfem hrabstwa Stephenson. Pracował jako urzędnik i lokalny sędzia w tymże hrabstwie. Podczas wojny secesyjnej walczył po stronie północnej w 15 Ochotniczym Regimencie w Illinois; za ofiarną walkę otrzymał brevet na generała brygady
W lutym 1870 mianowany gubernatorem Terytorium Utah przez prezydenta Ulyssesa Granta. Był zaciekłym przeciwnikiem jakichkolwiek wystąpień i powstań przeciwko rządowi na swoim terenie, zwłaszcza ze strony mormonów i Nauvoo League. Zmarł nagle w trakcie kadencji, którą dokończył Vernon H. Vaughan.
Był metodystą, należał do masonerii. Zgodnie z wolnomularskim obyczajem pochowano go w Illinois.

</doc>
<doc id="4222340" url="https://pl.wikipedia.org/wiki?curid=4222340" title="Komenda Wojewódzka Policji w Olsztynie">
Komenda Wojewódzka Policji w Olsztynie

Komenda Wojewódzka Policji w Olsztynie im. nadkom. Heliodora Gruszczyńskiego – jednostka organizacyjna Policji obejmująca swoim zasięgiem terytorium województwa warmińsko-mazurskiego, podlegająca bezpośrednio Komendzie Głównej Policji, znajdująca się przy ul. Partyzantów 6/8 w Olsztynie. Od 27 stycznia 2016 roku funkcję Komendanta Wojewódzkiego pełni nadinsp. Tomasz Klimek.
Struktura organizacyjna Komendy.
Według danych ze strony WWW instytucji.
Służba Prewencyjna.
Nadzorowana przez I Zastępcę KWP w Olsztynie insp. Arkadiusza Sylwestrzaka:
Służba Kryminalna.
Nadzorowana przez Zastępcę KWP w Olsztynie insp. Edwarda Szydłowskiego:
Służba Wspomagająca.
Nadzorowana przez Zastępcę KWP w Olsztynie insp. Jana Markowskiego:
Inne wydziały i stanowiska.
Podlegają Komendantowi Wojewódzkiemu Policji w Olsztynie nadinsp. Tomaszowi Klimkowi:
Jednostki podległe.
Według danych ze strony WWW instytucji.

</doc>
<doc id="4222349" url="https://pl.wikipedia.org/wiki?curid=4222349" title="Dom na Kotielniczeskoj nabierieżnoj">
Dom na Kotielniczeskoj nabierieżnoj



</doc>
<doc id="4222350" url="https://pl.wikipedia.org/wiki?curid=4222350" title="Międzynarodowy Festiwal Filmowy Transilvania">
Międzynarodowy Festiwal Filmowy Transilvania

Międzynarodowy Festiwal Filmowy Transilvania (TIFF) (rum. "Festivalul Internațional de Film Transilvania") – pierwszy międzynarodowy festiwal branży filmowej organizowany przez Rumuńskie Stowarzyszenie Promocji Filmów ("Asociația pentru Promovarea Filmului Românesc - APFR"). 
Historia.
TIFF pierwszy raz odbył się w 2002 roku, w mieście Kluż-Napoka historycznej stolicy Transylwanii. Szybko stał się najważniejszym wydarzeniem związanym z filmem w Rumunii i jedną z najbardziej spektakularnych corocznych imprez w regionie. Jest członkiem Sojuszu Festiwali Filmowych Europy Środkowo-Wschodniej (CENTEAST) i jest wspierany przez Creative Europe - MEDIA Programme. W 2011 Transilvania IFF został akredytowany przez FIAPF, co stawia go w gronie najważniejszych festiwali na świecie.
Głównym celem Transilvania IFF jest promocja sztuki filmowej poprzez zaprezentowanie najbardziej innowacyjnych i spektakularnych filmów, które charakteryzują się zarówno oryginalnością, jak i niezależnością wypowiedzi oraz odzwierciedlają niezwykłe formy filmowe lub koncentrują się na aktualnych trendach w kulturze młodzieżowej.
W festiwalu wzięło udział wiele ważnych osobistości kina europejskiego i światowego, m.in.: Sophia Loren, Nastassja Kinski, Jiří Menzel, Debra Winger, Claude Lelouch, Geraldine Chaplin, Wim Wenders, Marin Karmitz, Jacqueline Bisset, Michael York, Catherine Deneuve, Claudia Cardinale, Annie Girardot, Udo Kier, Vanessa Redgrave, Nicolas Roeg i Franco Nero.
TIFF organizuje serię kursów mistrzowskich, składających się z ekspertów w dziedzinie rozwoju publiczności, pisania scenariuszy, reżyserów filmowych, dokumentalistów i osobistości. Organizuje pokazy zamknięte dla przedstawicieli branży i pokazy specjalne najnowszych filmów rumuńskich z udziałem ich twórców.
Przypisy.
 

</doc>
<doc id="4222356" url="https://pl.wikipedia.org/wiki?curid=4222356" title="Parents (utwór Budgie)">
Parents (utwór Budgie)



</doc>
<doc id="4222358" url="https://pl.wikipedia.org/wiki?curid=4222358" title="Parents (piosenka Budgie)">
Parents (piosenka Budgie)



</doc>
<doc id="4222371" url="https://pl.wikipedia.org/wiki?curid=4222371" title="Johann Balthasar Christian Freißlich">
Johann Balthasar Christian Freißlich



</doc>
<doc id="4222374" url="https://pl.wikipedia.org/wiki?curid=4222374" title="Ogólnopolski Konkurs Poetycki im. Georga Trakla">
Ogólnopolski Konkurs Poetycki im. Georga Trakla

Ogólnopolski Konkurs Poetycki im. Georga Trakla, wcześniej Nagroda Literacka im. Georga Trakla – nagroda literacka przyznawana za twórczość poetycką w języku polskim.
Fundatorzy i pomysłodawcy.
Nagroda Literacka im. Georga Trakla została ufundowana, w latach 90. XX w., z inicjatywy dr. Emila Brixa, ówczesnego Konsula Generalnego Austrii w Krakowie. Po 20 latach została reaktywowana przez Fundację Promocji Kultury Urwany Film oraz Konsulat Generalny Republiki Austrii w Krakowie. Od 2015 funkcjonuje jako coroczny Ogólnopolski Konkurs Poetycki im. George Trakla. Patronem honorowym jest dr. Emil Brix, obecnie Ambasador Austrii w Moskwie.
Zasady przyznawania nagrody.
Konkurs skierowany jest do poetów, którzy znajdują inspiracje w twórczości austriackiego poety Georga Trakla, w celu promowania twórczości debiutujących poetów. Nadesłane prace konkursowe powinny nawiązywać do klimatu twórczości zmarłego w Krakowie literata. Trakl jest jednym z najsłynniejszych przedstawicieli austriackiego ekspresjonizmu. Tematyka wierszy poety skupiona jest wokół takich tematów jak sens istnienia, śmierć, zniszczenie, przemijanie. Ważnym motywem jego poezji jest wybuch I wojny światowej. Niezwykła wrażliwość twórcza i pełna dramatycznych wydarzeń biografia Trakla stały się inspiracją dla wielu twórców. Rozstrzygnięcie konkursu i oficjalne ogłoszenie wyników jest jednym z wydarzeń trwających, w listopadzie w Krakowie, Dni Austrii.
Laureaci konkursu otrzymają nagrody pieniężne:

</doc>
<doc id="4222386" url="https://pl.wikipedia.org/wiki?curid=4222386" title="Maximilian Dietrich Freißlich">
Maximilian Dietrich Freißlich



</doc>
<doc id="4222391" url="https://pl.wikipedia.org/wiki?curid=4222391" title="Franciszek Krempa">
Franciszek Krempa

Franciszek Krempa (ur. 4 października 1853 w Baranowie Sandomierskim, zm. 5 grudnia 1935 w Padwii) – działacz ludowy, organizator Republiki Tarnobrzeskiej, poseł do galicyjskiego Sejmu Krajowego, austriackiej Rady Państwa, oraz Sejmu Ustawodawczego i Sejmu RP 
Życiorys.
Ukończył szkołę ludową w Padwi i dwie klasy gimnazjum w Tarnowie. Z zawodu był rolnikiem-młynarzem. Od 1891 był korespondentem prasy ludowej m.in. "Przyjaciela Ludu" potem pisał do "Wieńca i Pszczółki" i organu niezależnych socjalistów "Monitora". Kolporter broszur ks. Stanisława Stojałowskiego, za co został ukarany grzywną w wysokości 200 koron (poddany także dwukrotnie dochodzeniu sądowemu za obrazę (portretu) cesarza Franciszka Józefa). Przez pewien czas był wójtem w swojej gminie. Członek Rady Powiatowej (1896-1914) i Wydziału Powiatowego w Mielcu (1909-1914) Zaangażowany w sprawę utworzenia gimnazjum w Mielcu 1898/9, budowę pomnika grunwaldzkiego w Padwi (1910). Od 1895 był członkiem i działaczem Stronnictwa Ludowego, a w latach 1898-1903 członkiem jego Rady Naczelnej. Podczas rozłamu w PSL w 1913 opowiedział się po stronie Jana Stapińskiego, którego był przyjacielem i przystąpił do PSL-Lewicy. 
Poseł do Sejmu Krajowego Galicji VII kadencji (28 grudnia 1895 - 9 lipca 1901) i VIII kadencji (28 grudnia 1901 - 12 października 1907), wybieranym w kurii IV (gmin wiejskich) z okręgu wyborczego nr 70 (Mielec). Był także posłem do austriackiej Rady Państwa IX kadencji (27 marca 1897 - 7 września 1900), X kadencji (31 stycznia 1901 - 30 stycznia 1907) wybieranym w kurii IV (gmin wiejskich) z okręgu wyborczego nr 7 (Ropczyce-Mielec-Radomyśl-Tarnobrzeg-Rozwadów). Po zmianach w prawie wyborczym był posłem XI kadencji (17 czerwca 1907 - 30 marca 1911) wybranym w dwu-mandatowym galicyjskim okręgu nr 45 (Nisko-Ulanów-Sokołów-Tarnobrzeg-Rozwadów). W parlamencie należał od 1897 do Klubu Polskiego Stronnictwa Ludowego, wraz z nim tworzył w latach 1908-1911 frakcję posłów ludowych Koła Polskiego. W Radzie Państwa zasłynął głównie z ogromnej liczby interpelacji, głównie dotyczących jego okręgu wyborczego - powstało nawet osobne określenie jego interpelacji jako 'kremplacji'. 
W latach 1914-1916 był członkiem Wydziału Wykonawczego Rady Naczelnej PSL-Lewicy. Działał również w strukturach Naczelnego Komitetu Narodowego, był członkiem Powiatowego Komitetu Narodowego w Mielcu. W listopadzie 1918 był jednym z organizatorów Republiki Tarnobrzeskiej. 
W wolnej Polsce był najpierw działaczem i członkiem Wydziału Naczelnej Rady Chłopskiej Polskiego Stronnictwa Ludowego-Lewicy. Następnie wraz ze swoim autorytetem politycznym Janem Stapińskim przeszedł do Stronnictwa Chłopskiego, gdzie był członkiem Zarządu Głównego (1925) i członkiem Rady Naczelnej (1926). W 1927 przystąpił do sanacyjnego Związku Chłopskiego. 
Poseł na Sejmu Ustawodawczego(1919-1922) i na Sejm I kadencji (1922-1927) wybierany z listy PSL-Lewicy oraz na Sejm II kadencji (1928-1930) z listy Związku Chłopskiego w okręgu wyborczym nr 44 Tarnobrzeg-Mielec. W Sejmie Ustawodawczym pracował w komisjach: petycyjnej i robót publicznych. W Sejmie I kadencji złożył ponad 400 interpelacji w sprawach lokalnych obejmujących powiaty Mielec, Tarnobrzeg i Kolbuszowa oraz kilka wniosków dotyczących założenia w Padwi zespołu szkół rzemieślniczo-rękodzielniczych z kursami wieczorowymi, warsztatami i przędzalnią. 
W 1930 wycofał się z życia politycznego, między innymi w związku ze sprawą brzeską. Założył w swojej gminie kółko rolnicze, Kasę Stefczyka, szkołę tkacką, organizował wieczorowe kursy nauki zawodu ślusarza, stolarza, kołodzieja, kowala, w 1927 założył spółdzielnię mleczarską w 1932
z jego inicjatywy wybudowano w Padwi Dom Ludowy. 28 października 1932 został Obywatelem Honorowym Padwi Narodowej, pochowany na miejscowym cmentarzu parafialnym.
Rodzina.
Pochodził z chłopskiej rodziny, był synem Jana Krempy młynarza i wójta Padwi oraz Kunegundy z Janczurów. Miał dwóch braci: nauczyciela i dyrektora szkoły w Radomyślu nad Sanem i chłopa Ludwika. W 1887 ożenił się z Katarzyną z domu Milli, mieli ośmioro dzieci: synów: Józefa - wieloletniego wójta Padwi, Franciszka, Tadeusza, Jana, Bolesława oraz córki: Katarzynę, Annę, Joannę. 

</doc>
<doc id="4222392" url="https://pl.wikipedia.org/wiki?curid=4222392" title="Agnieszka Gołębiowska">
Agnieszka Gołębiowska

Agnieszka Gołębiowska (ur. 20 kwietnia 1974) – polska lekkoatletka, specjalizująca się w biegach średniodystansowych, medalistka mistrzostw Polski
Kariera sportowa.
Była zawodniczką AZS Lublin.
Na mistrzostwach Polski seniorek na otwartym stadionie zdobyła trzy medale w biegu na 800 metrów: srebrny w 1996, brązowe w 1994 i 1995. 
Rekordy życiowe:

</doc>
<doc id="4222394" url="https://pl.wikipedia.org/wiki?curid=4222394" title="Iwona Stasiak">
Iwona Stasiak

Iwona Stasiak (ur. 25 stycznia 1972) – polska lekkoatletka, specjalizująca się w biegach średniodystansowych, medalistka mistrzostw Polski, reprezentantka Polski.
Kariera sportowa.
Była zawodniczką Żegliny Sieradz.
Na mistrzostwach Polski seniorek na otwartym stadionie zdobyła jeden medal - brązowy w biegu na 800 metrów w 1996, łącznie siedmiokrotnie startowała w finale mistrzostw Polski na tym dystansie, dwukrotnie znalazła się także w najlepszej ósemce w finale biegu na 1500 metrów. 
Rekord życiowy:

</doc>
<doc id="4222396" url="https://pl.wikipedia.org/wiki?curid=4222396" title="Przewężek">
Przewężek

Przewężek ("Sphingonotus") – rodzaj owadów prostoskrzydłych z rodziny szarańczowatych.
Są to średnich lub dużych rozmiarów owady o smukłym, nieowłosionym ciele. Głowę ich cechuje wklęsły wierzchołek ciemienia o szerokości mniejszej niż u brodawnicy i kształcie innym niż trójkątny. Dołki ciemieniowe są niewyraźnie zaznaczone albo w ogóle nie występują. Czułki są nitkowate. Wydłużone, siodlaste, z tyłu stosunkowo płaskie przedplecze ma trójkątny tylny brzeg i niską, miejscami niewyraźną listewkę środkową podzieloną trzema bruzdami poprzecznymi. Pokrywy (tegminy) są dobrze wykształcone. Tylna para skrzydeł może mieć ciemne plamy lub przepaski.
Rodzaj znany ze wszystkich krain zoogeograficznych, z wyjątkiem nearktycznej. W Polsce reprezentowany tylko przez przewężka błękitnego.
Takson ten wprowadzony został w 1852 roku przez F. Fiebera. W 1910 roku W.F. Kirby wyznaczył jego gatunkiem typowym "Gryllus caerulans". Należy tu 136 opisanych gatunków, zgrupowanych w 3 podrodzajach:

</doc>
<doc id="4222397" url="https://pl.wikipedia.org/wiki?curid=4222397" title="Sphingonotus">
Sphingonotus



</doc>
<doc id="4222398" url="https://pl.wikipedia.org/wiki?curid=4222398" title="Pitjantjatjara">
Pitjantjatjara



</doc>
<doc id="4222400" url="https://pl.wikipedia.org/wiki?curid=4222400" title="Kyôka Suzuki">
Kyôka Suzuki



</doc>
<doc id="4222401" url="https://pl.wikipedia.org/wiki?curid=4222401" title="Pieskowa Skała (Sułoszowa)">
Pieskowa Skała (Sułoszowa)

Pieskowa Skała – część wsi Sułoszowa w Polsce, położona w województwie małopolskim, w powiecie krakowskim, w gminie Sułoszowa, na Wyżynie Olkuskiej.
W latach 1975–1998 Pieskowa Skała administracyjnie należała do województwa krakowskiego.

</doc>
<doc id="4222404" url="https://pl.wikipedia.org/wiki?curid=4222404" title="Manuel Camilo Vial Risopatrón">
Manuel Camilo Vial Risopatrón

Manuel Camilo Vial Risopatrón (ur. 20 maja 1935 w Santiago) – chilijski duchowny katolicki, biskup diecezji Temuco w latach 2001-2013.
Życiorys.
Święcenia kapłańskie przyjął 16 lipca 1961. Od początku związany z Ruchem Szensztackim, był asystentem kościelnym tegoż stowarzyszenia, a w 1965 założył Instytut Ojców Szensztackich.
Episkopat.
21 marca 1980 został mianowany przez papieża Jana Pawła II biskupem pomocniczym archidiecezji Santiago de Chile ze stolicą tytularną "Pauzera". Sakry biskupiej udzielił mu 18 maja tegoż roku ówczesny ordynariusz tejże diecezji, kard. Raúl Silva Henríquez.
20 grudnia 1983 został mianowany biskupem diecezji San Felipe.
21 września 2001 został prekonizowany biskupem Temuco. Urząd objął 4 listopada tegoż roku.
14 maja 2013 przeszedł na emeryturę.

</doc>
<doc id="4222407" url="https://pl.wikipedia.org/wiki?curid=4222407" title="Polska Opera Królewska">
Polska Opera Królewska

Polska Opera Królewska (POK) – teatr operowy z siedzibą w Warszawie, powołany do istnienia 1 sierpnia 2017 roku przez Ministra Kultury i Dziedzictwa Narodowego. Siedzibą Polskiej Opery Królewskiej jest Teatr Stanisławowski w Starej Oranżerii na terenie Łazienek Królewskich.
Jest to najmłodsza, trzynasta scena operowa w Polsce.
Działalność Polskiej Opery Królewskiej.
Poprzez nazwę, godło i profil działalności Polska Opera Królewska nawiązuje do początków opery w Polsce. Główną siedzibą teatru jest Teatr Królewski (Teatr Stanisławowski) w Łazienkach, oryginalny XVIII-wieczny teatr dworski, zbudowany z inicjatywy Stanisława Augusta Poniatowskiego.
Działalność Polskiej Opery Królewskiej to przede wszystkim nowe realizacje oper dawnych (głównie epoki baroku i klasycyzmu), a także przywracanie na scenie repertuaru muzyki polskiej: dzieł operowych utworów wokalnych i instrumentalnych. Polska Opera Królewska prowadzi aktywną działalność koncertową, prezentując kompozycje dawne i współczesne, kameralne i symfoniczne.
Polska Opera Królewska wystawia sceniczne i półsceniczne spektakle widowiskowe (oratoria, kantaty sceniczne, balety, melodramy, misteria i traktaty poetyckie), a także dzieła współczesne i prapremiery. Teatr organizuje również festiwale operowe.
Pierwsza premiera pierwszego sezonu artystycznego (2017/2018) odbyła się 3 listopada 2017 ("Dziady – Widma," kantata sceniczna Stanisława Moniuszki do II części "Dziadów" Adama Mickiewicza, w reżyserii Ryszarda Peryta i kierownictwem muzycznym Tadeusza Karolaka.
Dyrekcja Polskiej Opery Królewskiej.
Na pierwszego dyrektora Polskiej Opery Królewskiej powołano profesora Ryszarda Peryta, który sprawował tę funkcję w latach 2017-2019 (aż do śmierci, po długiej chorobie). Zaangażowany w organizację i rozwój instytucji od początku jej istnienia Andrzej Klimczak w latach 2017-2019 był zastępcą dyrektora.
Od 2019 r. dyrektorem naczelnym jest Andrzej Klimczak, zastępcą dyrektora jest Magdalena Kaczorowska, od początku istnienia instytucji do momentu objęcia tego stanowiska sprawująca funkcję kierownika działu organizacji pracy artystycznej. Zastępcą dyrektora ds. finansów i administracji jest Iwona Pastwa-Zarychta.
Dawid Runtz od 2017 roku jest pierwszym dyrygentem Polskiej Opery Królewskiej.
Struktura i zespoły Polskiej Opery Królewskiej.
Zespoły artystyczne Polskiej Opery Królewskiej:
Inscenizacje w Polskiej Operze Królewskiej.
Muzyka polska
Opera barokowa
Klasyka opery
Opera XX-wieczna i współczesna
Spektakle baletowe
Cykl "Opera w drodze".
Program polegający na prezentacji koncertów z udziałem zespołów artystycznych Polskiej Opery Królewskiej w różnych miejscowościach Polski, mający na celu dotarcie do publiczności, która na co dzień nie ma dostępu do teatru operowego.
W ramach cyklu zaprezentowano m.in. :
2019:
2020:
2021:

</doc>
<doc id="4222409" url="https://pl.wikipedia.org/wiki?curid=4222409" title="Lesina (stolica tytularna)">
Lesina (stolica tytularna)

Lesina (łac. "Dioecesis Lesinensis") – stolica historycznej diecezji w Italii erygowanej ok. roku 1250, a włączonej w roku 1567 w skład diecezji Larino.
Współczesne miasto Lesina w prowincji Foggia we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222418" url="https://pl.wikipedia.org/wiki?curid=4222418" title="Lilybaeum (stolica tytularna)">
Lilybaeum (stolica tytularna)

Lilybaeum (łac. "Dioecesis Lilybaetanus") – stolica historycznej diecezji w Italii erygowanej w IV wieku, a skasowanej ok. roku 910.
Starożytne miasto Lilibeum na Sycylii, dzisiejsza Marsala w prowincji Trapani we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4222420" url="https://pl.wikipedia.org/wiki?curid=4222420" title="Malezja na Zimowych Igrzyskach Olimpijskich 2018">
Malezja na Zimowych Igrzyskach Olimpijskich 2018

Malezja na Zimowych Igrzyskach Olimpijskich 2018 – występ kadry sportowców reprezentujących Malezję na igrzyskach olimpijskich w Pjongczangu w 2018 roku.
W kadrze znalazło się dwóch zawodników, którzy wystąpili w trzech konkurencjach w dwóch dyscyplinach sportowych – łyżwiarstwie figurowym i narciarstwie alpejskim. 
Funkcję chorążego reprezentacji Malezji podczas ceremonii otwarcia i zamknięcia igrzysk pełnił łyżwiarz figurowy Julian Zhi Jie Yee. Reprezentacja Malezji weszła na stadion jako 18. w kolejności, pomiędzy ekipami z Madagaskaru i Meksyku.
Był to debiut reprezentacji Malezji na zimowych igrzyskach olimpijskich i 14. start olimpijski, wliczając w to letnie występy.

</doc>
<doc id="4222423" url="https://pl.wikipedia.org/wiki?curid=4222423" title="Celes">
Celes

Kraśnik ("Celes") – rodzaj owadów prostoskrzydłych z rodziny szarańczowatych.
Owady o krępym ciele długości około 30 mm. Ich chropowaty oskórek jest nieowłosiony. Głowę mają wyposażoną w nitkowate czułki i trójkątne dołki ciemieniowe. Przedplecze ma wyraźną, prostą środkową listewkę przeciętą pojedynczą bruzdą poprzeczną, a po bokach listewki pozbawione jest dołków. Krawędź górna ud tylnej pary odnóży jest regularnie łukowata. Pokrywy sięgają nieco za koniec odwłoka.
Rodzaj palearktyczny, rozsiedlony od Półwyspu Iberyjskiego przez południową część Europy, Azję Mniejszą i Środkową po Półwysep Koreański, Japonię i Tajwan. W Polsce "C. variabilis" został jednokrotnie wykazany z doliny Popradu.
Takson ten wprowadził w 1884 roku Henri de Saussure. Należą tu 2 opisane gatunki:

</doc>
<doc id="4222426" url="https://pl.wikipedia.org/wiki?curid=4222426" title="Pierre Loti">
Pierre Loti

Pierre Loti, wł. Louis-Marie-Julien Viaud (ur. 14 stycznia 1850 w Rochefort, zm. 10 czerwca 1923 w Hendaye) – francuski pisarz, oficer marynarki, członek Akademii Francuskiej.
Zarys biografii.
Pochodził z rodziny kalwińskich protestantów. Wychowany w głębokiej religijności, w młodości odszedł od wiary. Kształcił się w prestiżowym liceum Henryka IV w Paryżu. W 1867 wstąpił do elitarnej szkoły morskiej w Breście, gdzie odbył praktykę na szkolnym żaglowcu "Borda", uzyskał stopień aspiranta i odtąd związał się z morzem jako oficer marynarki. W 1881 zyskał awans na porucznika. 
Żeglował do krajów Bliskiego i Dalekiego Wschodu; m.in. w latach 1885–1891 pływał na wodach chińskich, w 1900 uczestnicząc w dalekowschodniej ekspedycji związanej z tłumieniem powstania bokserów w Chinach. W Turcji zaprzyjaźnił się z polskim prawnikiem i rządowym doradcą, Leonem Ostrorogiem. Był uczestnikiem wypraw do wysp Oceanii, Japonii, do Senegalu i Indochin. W 1906 awansowany na kapitana, przeszedł na emeryturę w 1910, powrócił jednak do służby jako ochotnik podczas I wojny światowej. 
Twórczość.
Równoległe zajmował się twórczością literacką, do której tematy czerpał z obserwacji i impresji z życia na morzu, a także z bogatych doświadczeń podróżniczych. Debiutował w 1879 powieścią "Azjadea" (Aziyadé), która nie spotkała się z istotnym oddźwiękiem ze strony krytyki. Znaczne powodzenie odniosła dopiero następna powieść "Rarahu" (1880; znana też pod zmienionym tytułem "Le Mariage de Loti"), co stało się zachętą do dalszego tworzenia. W kolejnych latach powstały poczytne: "Romans spahisa" (Le Roman d'un spahi, 1881), "Mój brat Yves" (Mon frère Yves, 1883), "Rybak islandzki" (Pêcheur d’Islande, 1886), "Pani Chryzantem" (Madame Chrysanthème, 1887) czy też będąca kontynuacją debiutanckiego utworu powieść "Zjawa Wschodu" (Fantôme d'Orient, 1892).
Jego utwory spotkały się z życzliwą krytyką m.in. Ferdinanda Brunetière’a, Anatole’a France’a, Paula Bourgeta i Julesa Lemaître’a. Przychylny odbiór jego prozy i poczytność zapewniał mu prosty i bezpośredni styl, sugestywność obrazów oraz egzotyka tła opisywanych zdarzeń. W 1891 został wybrany do Académie Française przy silnej kontrkandydaturze Emila Zoli.
Pierwsze dwudziestolecie ХΧ wieku było okresem największego powodzenia i sławy pisarza, choć zrezygnował on z tworzenia powieści na rzecz wydawania zapisków z licznych podróży, poczynając od "Wspomnień z Pekinu" (Les Derniers jours de Pekin) w 1902 (także z Indii, Kambodży, Turcji, Persji, Palestyny, Egiptu, Maroka). W zakresie dramaturgii był współautorem przekładu szekspirowskiego "Króla Leara" (1904) oraz autorem 5-aktowego dramatu "Judith Renaudin" (1898), wystawionego w 1904 w paryskim teatrze A. Antoine'a. Do twórczego dorobku pisarza należy też nie wydany dziennik ("Journal") oraz niekompletnie opublikowane listy ("Correspodance", 1929). 
Cechą impresjonistycznej twórczości Lotiego było ukazywanie egzotyki świata w nader osobistej wizji, odległej od rzeczywistości, a nacechowanej melancholizmem i poczuciem przemijania. Przenikał ją liryzm będący wyrazem przeświadczenia o nietrwałości i przemijaniu wszystkiego co ludzkie, połączonego z przekonaniem o niższości człowieka wobec bezmiaru żywotnej i nieustannie odradzającej się przyrody. Liczne z jego utworów nacechowane były poczuciem tragizmu istnienia ludzkiego wraz z towarzyszącym mu lękiem przed śmiercią i przemijaniem .

</doc>
<doc id="4222429" url="https://pl.wikipedia.org/wiki?curid=4222429" title="Halina Grzymała-Moszczyńska">
Halina Grzymała-Moszczyńska

Halina Julianna Grzymała-Moszczyńska (ur. 22 maja 1948 w Chorzowie) – polska psycholożka i religioznawczyni, profesor nauk humanistycznych, profesor nadzwyczajna Uniwersytetu Jagiellońskiego w Krakowie i SWPS Uniwersytetu Humanistycznospołecznego w Warszawie, specjalistka w zakresie psychologii klinicznej, psychologii kulturowej, psychologii międzykulturowej, psychologii migracji, psychologii religii i religioznawstwa.
Życiorys.
W 1971 ukończyła studia psychologiczne na Uniwersytecie Jagiellońskim, od 1975 pracowała na macierzystej uczelni, w Zakładzie Socjologii i Psychologii Religii Instytutu Religioznawstwa Uniwersytetu Jagiellońskiego, którym kierowała od 1994. W 1975 uzyskała stopień naukowy doktora nauk humanistycznych, na podstawie pracy z zakresu psychologii społecznej, w 1985 stopień naukowy doktora habilitowanego. W latach 1990–1993 była wicedyrektorem, a w latach 1993–1996 dyrektorem Instytutu Religioznastwa UJ. W 2004 prezydent RP nadał jej tytuł naukowy profesora nauk humanistycznych. Została profesor nadzwyczajną Uniwersytetu Jagiellońskiego. Była także nauczycielką akademicką Wydziału Psychologii SWPS Uniwersytetu Humanistycznospołecznego w Warszawie.
Pod jej kierunkiem w 1996 stopień naukowy doktora uzyskała Małgorzata Sacha, a w 2004 o. Leszek Gęsiak SJ.
Weszła w skład Komisji do Badań Diaspory Polskiej w Polskiej Akademii Umiejętności oraz Komitetu Badań nad Migracjami Polskiej Akademii Nauk.

</doc>
<doc id="4222430" url="https://pl.wikipedia.org/wiki?curid=4222430" title="Umeå universitet">
Umeå universitet



</doc>
<doc id="4222431" url="https://pl.wikipedia.org/wiki?curid=4222431" title="Joensuun yliopisto">
Joensuun yliopisto



</doc>
<doc id="4222432" url="https://pl.wikipedia.org/wiki?curid=4222432" title="Oulun yliopisto">
Oulun yliopisto



</doc>
<doc id="4222433" url="https://pl.wikipedia.org/wiki?curid=4222433" title="Car i poeta (film 1927)">
Car i poeta (film 1927)



</doc>
<doc id="4222435" url="https://pl.wikipedia.org/wiki?curid=4222435" title="Pani Chryzantem">
Pani Chryzantem

Pani Chryzantem – powieść francuskiego kapitana żeglugi wielkiej i pisarza Pierre’a Loti, opublikowana w 1887. Powieść ma charakter autobiograficzny. Odwołuje się do czasowego kontraktowego małżeństwa zawartego z japońską dziewczyną w Nagasaki. W 1897 powieść ukazała się po angielsku w przekładzie Laury Ensor. W 1923 utwór przetłumaczył na język polski Kazimierz Bukowski.
W 1893 André Messager na podstawie książki napisał operę. Stała się ona inspiracją dla "Madame Butterfly" Giacoma Pucciniego.

</doc>
<doc id="4222436" url="https://pl.wikipedia.org/wiki?curid=4222436" title="Keiko Yamada">
Keiko Yamada



</doc>
<doc id="4222439" url="https://pl.wikipedia.org/wiki?curid=4222439" title="Halina Zięba-Załucka">
Halina Zięba-Załucka

Halina Zięba-Załucka (ur. 1952 r. w Nowym Żmigrodzie) – polska prawniczka, konstytucjonalistka, nauczyciel akademicki, profesor nauk prawnych, w latach 1993–1999 dziekan Wydziału Prawa i Administracji Filii UMCS w Rzeszowie, a w okresie 2001–2002 prorektor ds. studenckich i toku studiów.
Przebieg kariery naukowej.
Studia prawnicze ukończyła na UMCS w Lublinie w 1975 r. Od 1 października 1975 r. została zatrudniona na stanowisku asystenta w Zakładzie Nauk Prawno – Ustrojowych Filii UMCS w Rzeszowie, gdzie do 1980 była asystentem, w latach 1980–1988 adiunktem, a w latach 1988–1996 zajmowała stanowisko docenta w Zakładzie Prawa Konstytucyjnego filii UMCS w Rzeszowie. W okresie 1995–2001 kierowała Zakładem Prawa Konstytucyjnego Filii UMCS w Rzeszowie. Po powstaniu Uniwersytetu Rzeszowskiego z dniem 1 września 2001 objęła stanowisko profesora nadzwyczajnego na tymże uniwersytecie i kierownika Zakładu Prawa Konstytucyjnego. Obecnie kieruje Katedrą Instytucji Prawnych i Praw Człowieka Uniwersytetu Rzeszowskiego.
W 1980 r. obroniła pracę doktorską pt. "Instytucja Najwyższej Izby Kontroli", a niedługo po tym w 1985 r. uzyskała stopień doktora habilitowanego na podstawie rozprawy pt. "Organizacja i funkcje Prokuratury PRL". W międzyczasie, tj. w latach 1975-1977, ukończyła także aplikację sędziowską. Od 2000 r. jest adwokatem w Izbie Okręgowej w Rzeszowie. Ukoronowaniem jej kariery naukowej był tytuł profesora nauk prawnych otrzymany z rąk prezydenta RP Lecha Kaczyńskiego w 2009 r.

</doc>
<doc id="4222440" url="https://pl.wikipedia.org/wiki?curid=4222440" title="Lorium">
Lorium

Lorium (łac. "Dioecesis Loriensis") – stolica historycznej diecezji w Italii erygowanej ok. roku 480, a włączonej w roku 501 w skład diecezji Santa Rufina.
Starożytne miasto Lorium znajduje się obecnie w granicach administracyjnych Rzymu. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4222442" url="https://pl.wikipedia.org/wiki?curid=4222442" title="Francis J. Dunn">
Francis J. Dunn

Francis J. Dunn – amerykański polityk, w 1841 sekretarz (gubernator) Terytorium Wisconsin.
Pochodził z Wisconsin. 25 stycznia 1841 roku mianowany przez prezydenta Martina Van Burena gubernatorem Terytorium Wisconsin. 23 kwietnia tego samego roku zastąpił go Alexander Pope Field. W 1841 został wybrany do Izby Reprezentantów Wisconsin z hrabstwa Lafayette. Brak bliższych danych o dacie narodzin i śmierci albo dalszych losach.

</doc>
<doc id="4222443" url="https://pl.wikipedia.org/wiki?curid=4222443" title="Salzgitter-Bad (stacja kolejowa)">
Salzgitter-Bad (stacja kolejowa)

Salzgitter-Bad () – stacja kolejowa w Salzgitter, w kraju związkowym Dolna Saksonia, w Niemczech, w dzielnicy Salzgitter-Bad. Według DB Station&amp;Service ma kategorię 6.

</doc>
<doc id="4222446" url="https://pl.wikipedia.org/wiki?curid=4222446" title="Michał Sołtyk">
Michał Sołtyk



</doc>
<doc id="4222448" url="https://pl.wikipedia.org/wiki?curid=4222448" title="Gare de Breitenbach">
Gare de Breitenbach

Gare de Breitenbach – przystanek kolejowy w miejscowości Breitenbach-Haut-Rhin, w departamencie Górny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est. 
Położenie.
Znajduje się na linii Colmar – Metzeral, na km 21,097 między stacjami Luttenbach-près-Munster i Muhlbach-sur-Munster, na wysokości 430 m n.p.m. 

</doc>
<doc id="4222450" url="https://pl.wikipedia.org/wiki?curid=4222450" title="Baszta rycerska">
Baszta rycerska



</doc>
<doc id="4222451" url="https://pl.wikipedia.org/wiki?curid=4222451" title="Baszta Rycerska w Wodzisławiu Śląskim">
Baszta Rycerska w Wodzisławiu Śląskim



</doc>
<doc id="4222452" url="https://pl.wikipedia.org/wiki?curid=4222452" title="Martanae Tudertinorum">
Martanae Tudertinorum

Martanae Tudertinorum (łac. "Dioecesis Martanaënsis") – stolica historycznej diecezji w Italii istniejącej w pierwszych wiekach. 
Współczesne miasto Massa Martana w prowincji Perugia we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4222453" url="https://pl.wikipedia.org/wiki?curid=4222453" title="Piatro Hlebka">
Piatro Hlebka

Piatro Fiodarawicz Hlebka (biał. Пятро Фёдаравіч Глебка, ur. 6 lipca 1905 we wsi Wialikaja Usa w obwodzie mińskim, zm. 18 grudnia 1969) – białoruski poeta, tłumacz i językoznawca.
Życiorys.
W 1930 ukończył Białoruski Uniwersytet Państwowy. W latach 30. pracował w pismach "Uzwyszsza", "Połymia rewalucyi" i gazecie "Kałhasnik Biełarusi" oraz jako konsultant literacki przy Związku Pisarzy Białoruskiej SRR. Publikować zaczął w 1924, w 1927 opublikował zbiór liryki "Szypszyna". Tworzył liryki społeczne i patriotyczne oraz poematy dramatyczne (Nad Białorozaj — rakoj, wyst. 1940). Tłumaczył również literaturę rosyjską (Puszkina, Lermontowa, Gorkiego, Majakowskiego, Prokofjewa, Surkowa) i ukraińską (Szewczenkę, Rylskiego, Bażana). Podczas wojny ZSRR z Niemcami pracował w gazetach frontowych, a po wojnie w Akademii Nauk Białoruskiej SRR - w Instytucie Literatury, Języka i Sztuki (w którym kierował grupą mającą ułożyć słownik rosyjsko-białoruski), 1952-1956 kierował tam sektorem leksykografii, w 1957 został dyrektorem Instytutu Językoznawstwa, 1958-1967 był dyrektorem Instytutu Historii Sztuki, Etnografii i Folkloru Akademii Nauk Białoruskiej SRR, następnie 1967-1969 akademikiem-sekretarzem Wydziału Nauk Społecznych Akademii Nauk Białoruskiej SRR. W latach 1955-1967 był deputowanym do Rady Najwyższej Białoruskiej SRR. Polski przekład jego wierszy ukazał się w 1978 w "Antologii poezji białoruskiej".
Odznaczenia.
I medale.

</doc>
<doc id="4222454" url="https://pl.wikipedia.org/wiki?curid=4222454" title="Olabeaga (stacja kolejowa)">
Olabeaga (stacja kolejowa)

Olabeaga (hiszp. "Estación de Olabeaga", bas: "Olabeagako geltokia") – stacja kolejowa w Bilbao, w prowincji Vizcaya we wspólnocie autonomicznej Kraj Basków, w Hiszpanii. 
Jest częścią Cercanías Bilbao i obsługuje pociągi linii C-1, C-2.
Położenie stacji.
Znajduje się na linii kolejowej Bilbao – Santurce w km 3,2 na wysokości 12 m n.p.m.
Historia.
Została otwarta w dniu 19 marca 1888 wraz z odcinkiem linii Bilbao-Barakaldo, która miała połączyć Bilbao z Portugalete. Prace zostały przeprowadzone przez Compañía del Ferrocarril de Bilbao a Portugalete. W 1924 wchłonięta została przez Norte, która utrzymywała zarządzanie stacją do czasu nacjonalizacji linii kolejowych w Hiszpanii w 1941, wraz z utworzeniem RENFE. 
Od 31 grudnia 2004 Adif jest właścicielem obiektów kolejowych.

</doc>
<doc id="4222455" url="https://pl.wikipedia.org/wiki?curid=4222455" title="Martirano (stolica tytularna)">
Martirano (stolica tytularna)

Martirano (łac. "Dioecesis Marturanensis") – stolica historycznej diecezji w Italii erygowanej w roku 1099, a włączonej w roku 1818 w skład diecezji Nicastro.
Współczesne miasto Martirano w prowincji Catanzaro we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222459" url="https://pl.wikipedia.org/wiki?curid=4222459" title="Zamach bombowy na dworcu kolejowym Friedrichstraße w Berlinie">
Zamach bombowy na dworcu kolejowym Friedrichstraße w Berlinie

Zamach bombowy na dworcu kolejowym Friedrichstraße w Berlinie – zamach dokonany 10 kwietnia 1943 roku przez Armię Krajową w Berlinie na dworcu kolejowym Friedrichstraße.
Historia.
Akcję przeprowadziła Organizacja Specjalnych Akcji Bojowych, oddział Armii Krajowej do zadań specjalnych, istniejący od maja 1942 roku do lipca 1943 roku. Bomba podłożona przez żołnierzy „Zagra-Linu” wybuchła w momencie, gdy przy peronie zatrzymały się dwa pociągi z urlopowanymi żołnierzami Wehrmachtu. Zginęło 14 osób, a 60 osób odniosło rany.

</doc>
<doc id="4222460" url="https://pl.wikipedia.org/wiki?curid=4222460" title="Youssef Enas Mostafa">
Youssef Enas Mostafa



</doc>
<doc id="4222462" url="https://pl.wikipedia.org/wiki?curid=4222462" title="Mezőberény (stacja kolejowa)">
Mezőberény (stacja kolejowa)

Mezőberény (węg. "Mezőberény vasútállomás") – stacja kolejowa w Mezőberény, w komitacie Békés, na Węgrzech. 
Stacja znajduje się na ważnej linii 120 Budapest – Újszász – Szolnok – Lőkösháza i obsługuje pociągi wszystkich kategorii. 

</doc>
<doc id="4222463" url="https://pl.wikipedia.org/wiki?curid=4222463" title="Stauroderus">
Stauroderus

Kózka ("Stauroderus") – rodzaj owadów prostoskrzydłych z rodziny szarańczowatych.
Głowę tych szarańczaków cechują nitkowate, niezgrubiałe czułki. Przedplecze ma tylko jedną bruzdę na dysku wyraźnie zaznaczoną, a jego bruzda tylna biegnie przed jego środkiem. Narząd bębenkowy nakryty jest fałdem oskórka. Obie płcie mają aparat strydulacyjny, przy czym samce mogą grać również w locie. Pokrywy mają pole marginalne rozszerzone nasadowo i zwężone ku szczytowi, a pole medialne szersze niż kostalne. Tylną parę skrzydeł cechują wygięte w ⅓ od wierzchołka żyłki kostalna i subkostalna oraz zgrubiała środkowa część żyłki radialnej.
Przedstawiciele występują głównie w krainie palearktycznej. W Polsce rodzaj ten jest reprezentowany tylko przez kózkę ciemnoskrzydłą.
Takson ten wprowadzony został w 1897 roku przez I. Bolívara. Należą tu 3 opisane gatunki:

</doc>
<doc id="4222464" url="https://pl.wikipedia.org/wiki?curid=4222464" title="Habiba Tarek Fathi Attia">
Habiba Tarek Fathi Attia



</doc>
<doc id="4222465" url="https://pl.wikipedia.org/wiki?curid=4222465" title="Amira Badr Mahmoud">
Amira Badr Mahmoud



</doc>
<doc id="4222466" url="https://pl.wikipedia.org/wiki?curid=4222466" title="Farranfore (stacja kolejowa)">
Farranfore (stacja kolejowa)

Farranfore (ang: "Farranfore railway station") – stacja kolejowa w miejscowości Farranfore, w hrabstwie Kerry, w Irlandii. Znajduje się na Mallow – Tralee. Jest to jedyna stacja kolejowa w Irlandii, która połączona jest z lotniskiem – port lotniczy Kerry znajduje się 1,3 km na północ od stacji.
Stacja jest zarządzana i obsługiwana przez Iarnród Éireann.
Historia.
Została otwarta w 1859 roku. 
Farranfore był dawniej punktem węzłowym linii do Valentia Harbour - niegdyś najbardziej wysuniętej na zachód stacji w Irlandii. Linia ta została zamknięta w 1960 roku.

</doc>
<doc id="4222467" url="https://pl.wikipedia.org/wiki?curid=4222467" title="Nadija Antar">
Nadija Antar



</doc>
<doc id="4222468" url="https://pl.wikipedia.org/wiki?curid=4222468" title="Massa Lubrense (stolica tytularna)">
Massa Lubrense (stolica tytularna)

Massa Lubrense (łac. "Dioecesis Massalubrensis") – stolica historycznej diecezji w Italii erygowanej w roku 1050, a włączonej w roku 1818 w skład diecezji Sorrento.
Współczesne miasto Massa Lubrense w prowincji Neapol we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222469" url="https://pl.wikipedia.org/wiki?curid=4222469" title="Maiada Tarek Mohamed">
Maiada Tarek Mohamed



</doc>
<doc id="4222470" url="https://pl.wikipedia.org/wiki?curid=4222470" title="Eman Essam Guda">
Eman Essam Guda



</doc>
<doc id="4222471" url="https://pl.wikipedia.org/wiki?curid=4222471" title="Funo Centergross">
Funo Centergross

Funo Centergross (wł. "Stazione di Funo Centergross") – stacja kolejowa w Funo (część gminy Argelato), w prowincji Bolonia, w regionie Emilia-Romania, we Włoszech. Znajduje się na linii Bolonia – Ankona. 
Według klasyfikacji Rete Ferroviaria Italiana ma kategorią "brązową".
Historia.
Stacja została otwarta 23 września 2003.

</doc>
<doc id="4222473" url="https://pl.wikipedia.org/wiki?curid=4222473" title="Narciarstwo dowolne na Zimowych Igrzyskach Olimpijskich 2018 – skoki akrobatyczne mężczyzn">
Narciarstwo dowolne na Zimowych Igrzyskach Olimpijskich 2018 – skoki akrobatyczne mężczyzn

Skoki akrobatyczne mężczyzn – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodniczki rywalizowały w dniach 17 - 18 lutego w Bogwang Phoenix Park.
Mistrzem olimpijskim został Ukrainiec Ołeksandr Abramenko. Drugie miejsce zająła Chinczyk Zhang Xin. Na trzecim stopniu podium uplasował się Rosjanin Ilja Burow.
Wyniki.
Kwalifikacje.
1. runda kwalifikacyjna.
6 zawodników którzy uzyskali najlepszy rezultat zakwalifikowało się do finału. Natomiast pozostali zawodnicy o występ w finale walczyli w 2. 
rundzie kwalifikacyjnej, w której przepustkę do finału uzyskało 6 najlepszych zawodników.
2. runda kwalifikacyjna.
Do finału awansowało 6 najlepszych zawodników.Do ustalenia kolejności brano lepszy wynik z dwóch przejazdów kwalifikacyjnych.

</doc>
<doc id="4222475" url="https://pl.wikipedia.org/wiki?curid=4222475" title="Minturnae">
Minturnae

Minturnae (łac. "Dioecesis Marturanensis") – stolica historycznej diecezji w Italii erygowanej w roku 490, a włączonej w roku 960 w skład diecezji Gaeta.
Współczesne miasto Minturno w prowincji Latina we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222480" url="https://pl.wikipedia.org/wiki?curid=4222480" title="Mistrzostwa Azji w Zapasach 2018">
Mistrzostwa Azji w Zapasach 2018

Mistrzostwa Azji w zapasach w 2018 roku zostały rozegrane w hali Kozhomkul Sport Palace w Biszkeku w dniach 27 lutego – 4 marca.

</doc>
<doc id="4222481" url="https://pl.wikipedia.org/wiki?curid=4222481" title="Gomphocerus">
Gomphocerus

Kobyłka ("Gomphocerus") – rodzaj owadów prostoskrzydłych z rodziny szarańczowatych.
Głowę tych szarańczaków cechują buławkowato pogrubione wierzchołki czułków o ciemnych końcówkach. Przedplecze ma tylko jedną bruzdę na dysku wyraźnie zaznaczoną, a jego bruzda tylna biegnie za jego środkiem. Boczne listewki przedplecza mogą być u samców słabiej zaznaczone na przedzie. Pokrywy mają pole marginalne rozszerzone nasadowo i zwężone ku szczytowi. Narząd bębenkowy nakryty jest fałdem oskórka. Obie płcie mają aparat strydulacyjny. U samców golenie przedniej pary odnóży odznaczają się gruszkowatym wydęciem.
Przedstawiciele występują głównie w krainie palearktycznej. W Polsce rodzaj ten jest reprezentowany tylko przez kobyłkę syberyjską.
Takson ten wprowadzony został w 1815 roku przez C.P. Thunberga. Należy tu 9 opisanych gatunków:

</doc>
<doc id="4222484" url="https://pl.wikipedia.org/wiki?curid=4222484" title="Budynek poczty w Bytomiu">
Budynek poczty w Bytomiu

Budynek poczty w Bytomiu – murowany budynek urzędu pocztowego z 1931 roku w Bytomiu, wpisany do rejestru zabytków nieruchomych województwa śląskiego.
Historia.
Decyzja o budowie nowego budynku pocztowego wiązała się z oddaleniem budynku Poczty Głównej w Bytomiu od dworca kolejowego, co utrudniało transport przesyłek. Wzniesienie nowego budynku poczty było planowane od 1923 roku, rozważano wzniesienie nowego gmachu poczty jako części nowego dworca kolejowego.
Gmach wzniesiono ostatecznie w latach 1930–1931 około 200 metrów na wschód od stacji kolejowej Beuthen (obecnie Bytom), przy kolejowym peronie pocztowym, według projektu Theodora Ehla. Jest to obecnie siedziba placówki pocztowej Poczty Polskiej Bytom 2.
Budynek został wpisany do rejestru zabytków nieruchomych województwa śląskiego 22 stycznia 2018 roku.
Architektura.
W oszczędnej, modernistycznej, prostej, zgeometryzowanej bryle gmachu wyróżnia się wertykalny akcent w postaci narożnika budynku, gdzie znajduje się przeszklona klatka schodowa.
Fasada została pokryta cegłą klinkierową, pasy okien zostały podkreślone gzymsami.
Załamana bryła budynku sprawia, że północna fasada jest równoległa do osi ulicy, a południowa elewacja – do linii kolejowej. Budynek sąsiaduje z dwoma kolejowymi peronami pocztowymi, które wykorzystywano do transportu przesyłek. W związku ze zmianą środka transportu na samochody, Polskie Linie Kolejowe planują rozbiórkę tychże peronów i towarzyszącej im bocznicy pocztowej.
W głównym holu zachowały się oryginalne elementy wykończenia i wyposażenia: kamienna posadzka, okładziny ścienne, marmurowe kontuary oraz skrytki pocztowe, które zostały wmurowane w ścianę przy wejściu.

</doc>
<doc id="4222486" url="https://pl.wikipedia.org/wiki?curid=4222486" title="Misenum">
Misenum

Misenum (łac. "Dioecesis Misenensis") – stolica historycznej diecezji w Italii erygowanej w V wieku, a włączonej w VII wieku w skład diecezji Cumae.
Współczesne miasto Bacoli w prowincji Neapol we Włoszech. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4222487" url="https://pl.wikipedia.org/wiki?curid=4222487" title="Narciarstwo dowolne na Zimowych Igrzyskach Olimpijskich 2018 – skoki akrobatyczne kobiet">
Narciarstwo dowolne na Zimowych Igrzyskach Olimpijskich 2018 – skoki akrobatyczne kobiet

Skoki akrobatyczne kobiet – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodniczki rywalizowały w dniach 15 - 16 lutego w Bogwang Phoenix Park.
Mistrzem olimpijskim została Białorusinka Hanna Huśkowa. Drugie miejsce zajęła Chinka Zhang Xin. Na trzecim stopniu podium uplasowała się również Chinka Kong Fanyu.
Wyniki.
Kwalifikacje.
1. runda kwalifikacyjna.
6 zawodniczek które uzyskały najlepszy rezultat zakwalifikowały się do finału. Natomiast pozostałe zawodniczki o występ w finale walczyły w 2. 
rundzie kwalifikacyjnej, w której przepustkę do finału uzyskało 6 najlepszych zawodniczek.
2. runda kwalifikacyjna.
Do finału awansowało 6 najlepszych zawodniczek.Do ustalenia kolejności brano lepszy wynik z dwóch przejazdów kwalifikacyjnych.

</doc>
<doc id="4222489" url="https://pl.wikipedia.org/wiki?curid=4222489" title="Dyslokacja Batalionów Celnych w czerwcu 1921 roku">
Dyslokacja Batalionów Celnych w czerwcu 1921 roku

Dyslokacja Batalionów Celnych w czerwcu 1921 roku – tabela zawiera spis jednostek organizacyjnych Batalionów Celnych i rozmieszczenie w pierwszej fazie ich formowania.
28 stycznia 1921 roku Ministerstwo Spraw Wojskowych przekazało do dyspozycji Ministerstwa Skarbu 21 batalionów wartowniczych pełniących dotychczas służbę graniczną. Z dniem 1 kwietnia 1921 roku na ich bazie utworzono bataliony celne nr 1 do 21. W czerwcu 1921 roku bataliony meldowały swoje położenie z dokładnością do placówki. Poszczególne pododdziały nie używały nazw miejscowości jako nazw własnych. Było to określenie miejsca pobytu jednostki granicznej.

</doc>
<doc id="4222490" url="https://pl.wikipedia.org/wiki?curid=4222490" title="Imperialna Ziemia">
Imperialna Ziemia

Imperialna Ziemia – powieść science fiction autorstwa Arthura C. Clarke'a wydana w 1975.
Książka porusza tematykę klonowania ludzi, społecznych aspektów kolonii ludzkiej na Tytanie, księżycu Saturna i napędów kosmicznych wykorzystujących czarne dziury. Duncan Makenzie, głowa rodziny rządzącej Tytanem, będącej jednocześnie klonami, leci na Ziemię na obchody pięćsetlecia powstania Stanów Zjednoczonych, oraz po to, by stworzyć swojego klona i następcę. 

</doc>
<doc id="4222491" url="https://pl.wikipedia.org/wiki?curid=4222491" title="Montecorvino">
Montecorvino

Montecorvino (łac. "Dioecesis Montis Corbini") – stolica historycznej diecezji w Italii erygowanej w roku 1059, a włączonej w roku 1818 w skład diecezji Lucera.
Współczesne miasto Motta Montecorvino w prowincji Foggia we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222493" url="https://pl.wikipedia.org/wiki?curid=4222493" title="Walerian Krzeczunowicz (1869–1946)">
Walerian Krzeczunowicz (1869–1946)

Walerian Kalikst Krzeczunowicz h. własnego (ur. 16 kwietnia 1868 we Lwowie, zm. 22 stycznia 1946 w Krakowie) – ziemianin, poseł do Sejmu Krajowego Galicji X kadencji.
Życiorys.
Pochodził z ormiańskiej rodziny. Był wnukiem Waleriana, synem Kornela i Izabeli Sabiny Suchodolskiej h. Janina (1841–1916), bratem Aleksandra, Heleny Aleksandry (1866–1932) i Leona (1872–1888). Ożeniony z Iloną de Fricke, mieli pięcioro dzieci: Marię, Izabelę (1899–1957), Leona (1901–1945), Helenę (1905–1984) i Jerzego.
Posiadał majątek ziemski Jaryczów Nowy. W 1913 został posłem Sejmu Krajowego Galicji wygrywając wybory w IV kurii okręgu Lwów. W sejmie reprezentował konserwatywne ugrupowanie podolaków.
Po wybuchu I wojny światowej wyjechał z rodziną do Wiednia, wrócił w 1918 do Lwowa.
Podczas II wojny światowej opuścił majątek przyjeżdżając do rodziny do Krakowa. Pochowany został na cmentarzu Rakowickim (kwatera XLIX-wsch-12).

</doc>
<doc id="4222494" url="https://pl.wikipedia.org/wiki?curid=4222494" title="Sporting San Miguelito">
Sporting San Miguelito

Academia de Fútbol Sporting San Miguelito – panamski klub piłkarski z siedzibą w mieście San Miguelito, w prowincji Panama.
Obecnie (od 1997) występuje na pierwszym szczeblu rozgrywek – Liga Panameña. Swoje domowe mecze rozgrywa na obiekcie Estadio Luis Ernesto „Cascarita” Tapia.
Historia.
Podwaliny pod założenie drużyny powstały podczas amatorskich letnich turniejów piłkarskich, organizowanych przez trenera Diogénesa Cabala na boisku Cancha de Calle H, sąsiadującego z budynkiem szkoły Escuela República de Colombia w San Miguelito. Klub oficjalnie powstał 14 lutego 1989 z inicjatywy szkoleniowca Césara „Chino” Moralesa pod nazwą Sporting 89'. Na koniec sezonu 1996/1997 awansował do najwyższej klasy rozgrywkowej, bezpośrednio po promocji został przejęty przez hiszpańskich inwestorów. Od początku działalności skupiał się bardziej na szkoleniu młodzieży, niż osiąganiu wyników sportowych. W pierwszej lidze zadebiutował 19 lipca 1997, wygrywając 2:1 z Chiriquí po golach Omar Tejady i Luciano Paza. Początkowo występował na obiekcie Estadio Bernardo „Candela” Gil.
W latach 2002–2005 klub miał siedzibę w mieście Antón w prowincji Coclé, występując pod nazwą Sporting Coclé. Po tym czasie powrócił do San Miguelito i nazwy Sporting '89, zaś w 2007 roku zmienił nazwę na obowiązującą do dzisiaj Sporting San Miguelito. W listopadzie 2011 utworzono pierwszą zarejestrowaną grupę kibicowską klubu ("barra"), nazywaną „Los AKD” lub „Los Desamparados”.
Pierwsze i jak dotąd jedyne mistrzostwo Panamy klub zdobył w wiosennym sezonie Clausura 2013. Wygrał wówczas w finale ligi z San Francisco (4:1). Trenerem zespołu był wówczas José Anthony Torres, a do czołowych postaci drużyny należeli m.in. Ricardo Clarke, Darwin Pinzón, Juan Ramón Solís, Alex Rodríguez, Aramis Haywood i Rolando Algandona.
Piłkarze.
Klub jest znany ze swojej akademii młodzieżowej, której wychowankami jest wielu reprezentantów Panamy, m.in. Gabriel Gómez, Luis Henríquez, Nicolás Muñoz, Luis Ovalle, Ricardo Clarke, Alex Rodríguez, Cecilio Waterman, Darwin Pinzón i Carlos Small.

</doc>
<doc id="4222495" url="https://pl.wikipedia.org/wiki?curid=4222495" title="Fatych Szaripow">
Fatych Szaripow

Fatych Zaripowicz Szaripow, , (ur. 20 stycznia 1921 we wsi Bajriaki-Tamak w rejonie jutazińskim w Tatarstanie, zm. 29 czerwca 1995 w Petersburgu) – radziecki podpułkownik narodowości tatarskiej, Bohater Związku Radzieckiego (1944).
Życiorys.
Urodził się w rodzinie chłopskiej. Uczył się w szkole pedagogicznej w Bugulmie, pracował jako nauczyciel, w 1940 został powołany do Armii Czerwonej, w 1942 ukończył szkołę wojskową w Kazaniu. Od maja 1942 uczestniczył w wojnie z Niemcami kolejno na Froncie Zachodnim, Południowo-Zachodnim, Woroneskim i 1 Ukraińskim, dwukrotnie był ciężko ranny. Jako dowódca kompanii czołgów 398 batalionu czołgów 183 Brygady Pancernej 10 Korpusu Pancernego 40 Armii Frontu Woroneskiego wyróżnił się podczas bitwy o Dniepr i walkach na przyczółku bukrińskim, w nocy na 23 września 1943 zajmując wieś Bałyko-Szczuczinka w rejonie kaharłyckim, odpierając kontrataki wroga i niszcząc osobiście 3 czołgi przeciwnika. W 1946 ukończył Leningradzką Wyższą Oficerską Szkołę Wojsk Pancernych i Zmechanizowanych, później wykładała w szkołach wojskowych, w 1951 został zwolniony do rezerwy w stopniu podpułkownika.
Odznaczenia.
I medale.

</doc>
<doc id="4222497" url="https://pl.wikipedia.org/wiki?curid=4222497" title="Gomphocerippus">
Gomphocerippus

Mułek ("Gomphocerippus") – rodzaj owadów prostoskrzydłych z rodziny szarańczowatych.
Są to owady średnich rozmiarów. Głowę tych szarańczaków cechują buławkowato pogrubione wierzchołki czułków o białych końcówkach. Przedplecze ma tylko jedną poprzeczną bruzdę na dysku wyraźnie zaznaczoną, biegnącą przez jego środek. Boczne listewki przedplecza mogą być u samców słabiej zaznaczone na przedzie. Pokrywy mają pole marginalne rozszerzone nasadowo i zwężone ku szczytowi, a przednią krawędź wciętą. Narząd bębenkowy nakryty jest fałdem oskórka. Obie płcie mają aparat strydulacyjny. U samców golenie przedniej pary odnóży nie są nabrzmiałe.
Przedstawiciele występują głównie w krainie palearktycznej, od Półwyspu Iberyjskiego po Daleki Wschód Rosji. W Polsce rodzaj ten jest reprezentowany tylko przez mułka buławkowatego.
Takson ten wprowadzony został w 1815 roku przez H. Radclyffe'a Robertsa. Należą tu 2 opisane gatunki:

</doc>
<doc id="4222500" url="https://pl.wikipedia.org/wiki?curid=4222500" title="Nepeta (stolica tytularna)">
Nepeta (stolica tytularna)

Nepeta (łac. "Diocesis Nepesinus") – stolica historycznej diecezji w Italii erygowanej w I wieku, a włączonej w 1986 w skład diecezji Civita Castellana. 
Współczesne miasto Nepi w prowincji Viterbo we Włoszech. Obecnie katolickie biskupstwo tytularne ustanowione w 1991 przez papieża Jana Pawła II.

</doc>
<doc id="4222501" url="https://pl.wikipedia.org/wiki?curid=4222501" title="Sporting '89">
Sporting '89



</doc>
<doc id="4222502" url="https://pl.wikipedia.org/wiki?curid=4222502" title="Sporting Coclé">
Sporting Coclé



</doc>
<doc id="4222503" url="https://pl.wikipedia.org/wiki?curid=4222503" title="D.J. Wilson">
D.J. Wilson

DeVante Jaylen „D.J.” Wilson (ur. 19 lutego 1996 w Mount Shasta) – amerykański koszykarz, występujący na pozycjach niskiego lub silnego skrzydłowego, obecnie zawodnik Oklahoma City Blue.
19 marca 2021 trafił w wyniku wymiany do Houston Rockets. 1 sierpnia 2021 został wolnym agentem. 27 września 2021 dołączył do Oklahoma City Thunder. 15 października 2021 opuścił klub. 22 grudnia 2021 zawarł 10-dniową umowę z Toronto Raptors. 1 stycznia 2022 trafił ponownie do Oklahoma City Blue. 3 stycznia 2021 opuścił klub. 7 stycznia 2021 podpisał 10-dniowy kontrakt z Toronto Raptors. 17 stycznia 2022 powrócił do składu Oklahoma City Blue. 28 lutego 2022 zawarł 10-dniową umowę z Toronto Raptors. 7 marca 2022 trafił ponownie do Oklahoma City Blue.

</doc>
<doc id="4222507" url="https://pl.wikipedia.org/wiki?curid=4222507" title="Linia kolejowa Magdeburg – Thale">
Linia kolejowa Magdeburg – Thale

Linia kolejowa Magdeburg – Thale – jednotorowa i niezelektryfikowana linia kolejowa w kraju związkowym Saksonia-Anhalt, w Niemczech. Łączy miejscowości Magdeburg z Thale w północnym Harzu.

</doc>
<doc id="4222508" url="https://pl.wikipedia.org/wiki?curid=4222508" title="Euro 2008">
Euro 2008



</doc>
<doc id="4222510" url="https://pl.wikipedia.org/wiki?curid=4222510" title="Numana (stolica tytularna)">
Numana (stolica tytularna)

Numana (łac. "Dioecesis Numanensis") – stolica historycznej diecezji w Italii erygowanej w roku 465, a włączonej w roku 1422 w skład diecezji Ankony.
Współczesne miasto Numana w prowincji Ankona we Włoszech. Obecnie katolickie biskupstwo tytularne ustanowione w 1975 przez papieża Pawła VI.

</doc>
<doc id="4222511" url="https://pl.wikipedia.org/wiki?curid=4222511" title="Zamach bombowy na kolej S-Bahn w Berlinie">
Zamach bombowy na kolej S-Bahn w Berlinie

Zamach bombowy na kolejkę S-Bahn w Berlinie – zamach dokonany 24 lutego 1943 roku przez Armię Krajową na kolejkę S-Bahn w Berlinie.
Historia.
Akcję przeprowadziła Organizacja Specjalnych Akcji Bojowych, oddział Armii Krajowej do zadań specjalnych, istniejący od maja 1942 roku do lipca 1943 roku. Atak bombowy przygotowali: Józef Artur Lewandowski „Jur” – pochodzący z Bydgoszczy, Jan Lewandowski „Jan”, Janusz Łuczkowski „Mały” i Leon Hartwig „Mały”. Dowódca akcji – „Jur”, posiadał obywatelstwo niemieckie, co ułatwiało przewóz do Niemiec materiałów wybuchowych. Ładunek wybuchł na peronie dworca Friedrichstrasse. Według raportu wykonawców w zamachu zginęło „36 gestapowców i SS-manów oraz innych Niemców”, a 78 osób zostało rannych.

</doc>
<doc id="4222513" url="https://pl.wikipedia.org/wiki?curid=4222513" title="Opitergium">
Opitergium

Opitergium (łac. "Dioecesis Opiterginus") – stolica historycznej diecezji w Italii erygowanej w roku 550, a włączonej w roku 635 w skład diecezji Heraclea.
Współczesne miasto Oderzo w prowincji Treviso we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222517" url="https://pl.wikipedia.org/wiki?curid=4222517" title="Tadeusz Kępka">
Tadeusz Kępka

Tadeusz Kępka (ur. 27 marca 1932 w Nowym Mieście, zm. 18 lutego 2018 w Meksyku) – polski trener lekkiej atletyki, pracujący m.in. z reprezentacją Polski – tzw. Wunderteamem, a od 1966 w Meksyku.
Życiorys.
Trenerem został w wieku dwudziestu lat, prowadził najpierw zawodniczki w biegu na 800 metrów, od 1956 średnio- i długodystansowców, jego zawodnikiem był m.in. Witold Baran. Od 1966 pracował w Meksyku, gdzie pracował z długodystansowcami. Jego zawodnikami byli m.in. olimpijczycy Juan Máximo Martínez, Rodolfo Gómez, Arturo Barrios, Juan Luis Barrios, Dionicio Cerón i Germán Silva.
W 2004 został odznaczony Krzyżem Kawalerskim Orderu Zasługi Rzeczypospolitej Polskiej (M.P. z 2005, nr 9, poz. 159)

</doc>
<doc id="4222519" url="https://pl.wikipedia.org/wiki?curid=4222519" title="Fatyjh Shәripov">
Fatyjh Shәripov



</doc>
<doc id="4222521" url="https://pl.wikipedia.org/wiki?curid=4222521" title="Alexander Pope Field">
Alexander Pope Field

Alexander Pope Field (ur. 30 listopada 1800 w Louisville, zm. 19 sierpnia 1876) – amerykański prawnik i polityk, w latach 1829–1840 sekretarz stanu Illinois, w latach 1841–1843 sekretarz (gubernator) Terytorium Wisconsin, od 1873 do śmierci prokurator generalny Luizjany.
Życiorys.
Pochodził z Louisville w Kentucky, lecz przeniósł się do Jonesboro w Illinois. Ukończył studia prawnicze i został adwokatem. Od 1822 do 1828 zasiadał w Izbie Reprezentantów Illinois z ramienia Partii Demokratycznej, do 1826 reprezentując hrabstwo Union, a następnie hrabstwo Johnson. W 1824 został elektorem prezydenta Andrew Jacksona. Przeszedł w roku 1838 do Partii Wigów, pomagając w jednej z lokalnych kampanii wyborczych Abrahama Lincolna, którego poznał praktykując jako adwokat w tym samym okręgu. Od kwietnia do sierpnia 1832 roku walczył w stopniu inspektora brygady w wojnie z Saukami pod wodzą Czarnego Jastrzębia.
Od 1829 do 1840 pełnił funkcję sekretarza stanu w Illinois. W tym czasie bezskutecznie ubiegał się o miejsce w Izbie Reprezentantów w 1831 i 1836 roku. Następnie od 23 kwietnia 1841 do 1843 roku piastował stanowisko sekretarza Terytorium Wisconsin.
W roku 1845 przeniósł się do Saint Louis, a cztery lata później do Nowego Orleanu, gdzie rozpoczął praktykę. Podczas wojny secesyjnej zajmował ostrożne stanowisko. W 1863 wybrano go do Izby Reprezentantów w nieautoryzowanych wyborach na południu; nie objął jednak mandatu. W 1864 ponownie wybrany w wyborach zaakceptowanych przez prezydenta po raz drugi nie objął mandatu ze względu na konflikt na linii prezydent–Kongres. Z nieznanych przyczyn zaatakował przeciwnego objęciu przezeń stanowiska senatora Williama D. Kelleya z Pensylwanii, raniąc go w ramię. Został potępiony przez Kongres, ale nie skazany.
W 1865 został szefem stanowej egzekutywy Narodowej Unii Konserwatywnej w Luizjanie. Po porażce w wyborach do Kongresu z jej ramienia w lutym 1866 dołączył do radykałów, domagając się powtórzenia konwencji konstytucyjnej z 1864 roku. Później sprzymierzył się z jednym ze skrzydeł Partii Republikańskiej i dzięki temu wybrano go luizjańskim prokuratorem stanowym w roku 1873. Pełnił funkcję aż do śmierci w 1876.

</doc>
<doc id="4222524" url="https://pl.wikipedia.org/wiki?curid=4222524" title="Lnica mała">
Lnica mała



</doc>
<doc id="4222525" url="https://pl.wikipedia.org/wiki?curid=4222525" title="Kamienica Clermentisa Stellemachera w Krakowie">
Kamienica Clermentisa Stellemachera w Krakowie

Kamienica Clermentisa Stellemachera – zabytkowa kamienica, zlokalizowana na rogu ulic: Grodzkiej i Senackiej na krakowskim Starym Mieście.
Historia kamienicy.
Kamienica została wzniesiona około 1412 przez Clermentisa Stellemachera. W latach 1632-1680 była własnością rodu Michałowskich. W 1710 została nabyta przez jezuitów, w których posiadaniu znajdowała się do 1775. W 1861 budynek został zakupiony przez Maryna Strzelbickiego. Na jego polecenie kamienica została gruntownie przebudowana w 1876, według projektu architekta i budowniczego Józefa Kwiatkowskiego. Ostatnia przebudowa miała miejsce w 1913. Kierował nią architekt Artur Romanowski. 
20 marca 1968 i ponownie 1 kwietnia 1975 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4222526" url="https://pl.wikipedia.org/wiki?curid=4222526" title="Chenorinum małe">
Chenorinum małe



</doc>
<doc id="4222527" url="https://pl.wikipedia.org/wiki?curid=4222527" title="Chaenorhinum minus">
Chaenorhinum minus



</doc>
<doc id="4222529" url="https://pl.wikipedia.org/wiki?curid=4222529" title="Club Deportivo Universitario (Panama)">
Club Deportivo Universitario (Panama)

Club Deportivo Universitario (daw. Chorrillo FC) – panamski klub piłkarski z siedzibą w stołecznym mieście Panama, w prowincji Panama. W latach 1974–2018 funkcjonował pod nazwą Chorrillo FC. 
Historia.
Początki klubu sięgają 1953 roku, kiedy to zaczęto rozgrywać pierwsze lokalne mecze na boiskach w dzielnicy ("barrio") El Chorrillo stołecznego miasta Panama. Oficjalnie został założony w 1974 roku; jednym z jego celów było propagowanie sportu wśród młodzieży, w ramach alternatywy dla zachowań przestępczych. Feniks w herbie klubu nawiązuje do działań mających na celu odbudowę dzielnicy El Chorrillo, zbombardowanej podczas inwazji Stanów Zjednoczonych na Panamę.
W latach 70. i 80. zespół wyróżniał się na arenie krajowej, występując w ligach regionalnych oraz w amatorskiej ogólnokrajowej lidze panamskiej. W 1984 roku wywalczył amatorskie wicemistrzostwo Panamy i zakwalifikował się do Pucharu Mistrzów CONCACAF. Ostatecznie nie wziął jednak udziału w tym turnieju ze względów finansowych. W latach 1994–1995 występował w rozgrywkach Liga Nacional de Fútbol No Aficionado (LINAFA), które podczas dwuletniego rozłamu ligi panamskiej były konkurencyjne dla bardziej popularnej ANAPROF. 
Zespół "de facto" awansował do najwyższej klasy rozgrywkowej dopiero w 2001 roku, po zwycięstwie w finale drugiej ligi z Pan de Azúcar (3:2). W Liga Panameña zadebiutował porażką z Plazą Amador (0:2). Rywal ten, mający siedzibę w pobliskiej dzielnicy, jest derbowym przeciwnikiem Chorrillo, a spotkania między nimi są określane jako Clásico del Pueblo. Historycznego gola w pierwszej lidze zdobył dla Chorrillo dwie kolejki później José Luis Herrera, w meczu ze Sportingiem 89' (1:0). W sezonie 2006 klub występował pod nazwą Municipal Chorrillo, lecz już po roku powrócił do poprzedniego nazewnictwa.
Pierwsze mistrzostwo Panamy zespół zdobył w jesiennym sezonie Apertura 2011, pokonując w finale ligowym Plazę Amador (4:1). Czołowymi graczami drużyny prowadzonej wówczas przez trenera Miguela Mansillę byli m.in. Alberto Quintero czy Rolando Blackburn. Kolejne tytuły mistrzowskie wywalczył w sezonach Clausura 2014 (trener Julio Medina III) i Apertura 2017 (trener Richard Parra). W kwietniu 2018 klub zakończył swoje funkcjonowanie – wszedł w fuzję się z drugoligowym CD Centenario, tworząc nowy zespół CD Universitario.
W 2018 przez ogromne problemy finansowe klub połączył się z zespołem CD Centenario i drużyną uniwersytecką z Universidad Latina de Panamá, tworząc klub o nazwie Club Deportivo Universitario.

</doc>
<doc id="4222532" url="https://pl.wikipedia.org/wiki?curid=4222532" title="IV Państwowe Liceum i Gimnazjum im. Henryka Sienkiewicza w Krakowie">
IV Państwowe Liceum i Gimnazjum im. Henryka Sienkiewicza w Krakowie



</doc>
<doc id="4222536" url="https://pl.wikipedia.org/wiki?curid=4222536" title="Norbert Strotmann">
Norbert Strotmann

Norbert Strotmann (ur. 14 sierpnia 1946 w Riesenbeck) – niemiecki duchowny rzymskokatolicki posługujący w Peru, od 1997 biskup Chosica.

</doc>
<doc id="4222537" url="https://pl.wikipedia.org/wiki?curid=4222537" title="Wiesław Stanisław Ptak">
Wiesław Stanisław Ptak



</doc>
<doc id="4222538" url="https://pl.wikipedia.org/wiki?curid=4222538" title="Edyta Maksymowicz">
Edyta Maksymowicz

Edyta Maksymowicz – litewska dziennikarka narodowości polskiej, autorka reportaży telewizyjnych i filmów dokumentalnych, producentka telewizyjna, działaczka społeczności polskiej na Litwie.
Życiorys.
Ukończyła filologię polską na Uniwersytecie Gdańskim. Po powrocie do Wilna przez jakiś czas wykładała na Uniwersytecie Wileńskim, po czym podjęła współpracę z redakcją programu „Rozmowy Wileńskie” w Telewizji Litewskiej. Po odbyciu w 1997 stażu dziennikarskiego w Warszawie rozpoczęła współpracę z Telewizją Polską. Wspólnie z Walentym Wojniłłą i Janem Wierbielem współtworzyła Polski Ośrodek Informacji w Wilnie „InfoRum” (pierwsze na Litwie polskie studio filmowo-telewizyjne).
Od 1998 jest korespondentką Telewizji Polskiej na Litwie i w krajach bałtyckich, współpracuje z programami informacyjnymi TVP. Od 2002 jest autorką magazynu polskiego „Album Wileńskie” w Telewizji Litewskiej. W 2007 została współautorką, reżyserem i prowadzącą program informacyjno-publicystyczny Wilnoteka w TVP Polonia. W 2010 powołała polski portal multimedialny Wilnoteka, informujący o życiu społeczno-kulturalnym, gospodarczym i oświatowym Polaków na Litwie. Jest również producentką produkowanych w Wilnie programów Biełsat TV. W 2019 została kierownikiem Redakcji Zamiejscowej TVP Wilno.

</doc>
<doc id="4222539" url="https://pl.wikipedia.org/wiki?curid=4222539" title="Nəcəfqulu Rəfiyev">
Nəcəfqulu Rəfiyev

Nəcəfqulu Rəcəbəli oğlu Rəfiyev (ur. 22 marca 1912 w Ordubadzie, zm. 24 grudnia 1970 w Baku) – radziecki major narodowości azerskiej, Bohater Związku Radzieckiego (1944).
Życiorys.
Urodził się w rodzinie robotniczej. Po ukończeniu 9 klas szkoły uczył się na kursach jedwabnictwa w Tbilisi, pracował jako starszy inspektor stacji oprzędowo-nasiennej, w 1931 przeniósł się do Baku, gdzie skończył szkołę fabryczno-zawodową i następnie technikum kolejowe. W 1935 został powołany do Armii Czerwonej i skierowany do wojsk pancernych, ukończył Leningradzką Wyższą Szkołę Wojsk Pancernych. Od czerwca 1941 walczył w wojnie z Niemcami, 26 czerwca 1941 podczas walk o Krzemieniec został ranny w głowę, później uczestniczył w walkach o Żytomierz, Połtawę i Charków, był jeszcze dwukrotnie ranny. Jako dowódca plutonu czołgów 3 pułku czołgów 37 Brygady Zmechanizowanej 1 Korpusu Zmechanizowanego 1 Frontu Białoruskiego w stopniu młodszego porucznika w czerwcu 1944 wyróżnił się podczas operacji białoruskiej, m.in. walk w rejonie Bobrujska 26 czerwca i Lenino 27 czerwca, potem 8 lipca jako pierwszy wraz ze swoimi czołgistami wjechał na ulice Baranowicz. W 1945 ukończył Wyższą Oficerską Szkołę Wojsk Pancernych, a w 1951 Wyższą oficerską Szkołę Artylerii Samochodowej, był komisarzem wojskowym rejonu Culfa, w 1956 został zwolniony do rezerwy w stopniu majora. Jego imieniem nazwano ulice w Mińsku, Baku i Ordubadzie.
Odznaczenia.
I medale.

</doc>
<doc id="4222540" url="https://pl.wikipedia.org/wiki?curid=4222540" title="Kamienica Stellemachera w Krakowie">
Kamienica Stellemachera w Krakowie



</doc>
<doc id="4222542" url="https://pl.wikipedia.org/wiki?curid=4222542" title="Henri-Osvald de la Tour d’Auvergne de Bouillon">
Henri-Osvald de la Tour d’Auvergne de Bouillon

Henri-Osvald de la Tour d’Auvergne de Bouillon (ur. 5 listopada 1671 w Barcy, zm. 23 kwietnia 1747 w Paryżu) – francuski duchowny katolicki, arcybiskup Vienne, kardynał, bratanek Emanuela Théodose’a de la Tour d’Auvergne de Bouillon.
Życiorys.
Pochodził z arystokratycznego rodu. Od 1715 do śmierci był opatem komendatoryjnym Cluny.
23 marca 1722 został wybrany arcybiskupem Vienne. 10 maja 1722 w Paryżu przyjął sakrę z rąk kardynała Armanda Gastona Maximiliena de Rohana (współkonsekratorami byli biskupi Louis de La Vergne de Tressan i Léonor Goyon de Matignon). W 1733 został komandorem Orderu Ducha Świętego. 20 grudnia 1737 Klemens XII wyniósł go do godności kardynalskiej. Wziął udział w Konklawe 1740 (wybierającym Benedykta XIV). 3 lipca 1745 zrezygnował z kierowania archidiecezją.

</doc>
<doc id="4222546" url="https://pl.wikipedia.org/wiki?curid=4222546" title="Grant Babajan">
Grant Babajan

Grant Geworkowicz Babajan (ros. Грант Геворкович Бабаян, ur. 7 czerwca 1921 we wsi Taza Giuch (obecnie Nor Giuch) w rejonie kotajkskim w Armenii, zm. 17 lutego 1995 w Erywaniu) – radziecki podpułkownik narodowości ormiańskiej, Bohater Związku Radzieckiego (1946).
Życiorys.
Urodził się w rodzinie robotniczej. W 1939 skończył szkołę średnią, pracował w organach łączności specjalnej w Erywaniu, w grudniu 1939 został powołany do Armii Czerwonej. W lipcu 1941 ukończył wojskową szkołę piechoty i został skierowany na front wojny z Niemcami, walczył kolejno na Froncie Rezerwowym, Briańskim, Zachodnim, Zakaukaskim, Północno-Kaukaskim, w składzie Samodzielnej Armii Nadmorskiej, na 4 Froncie Ukraińskim, ponownie w składzie Samodzielnej Armii Nadmorskiej i na 1 Froncie Białoruskim, był trzykrotnie ranny (w kwietniu 1943, w kwietniu 1945 i w maju 1945). W dniach od 16 do 23 kwietnia 1945 jako dowódca batalionu 400 pułku piechoty 89 Dywizji Piechoty 33 Armii 1 Frontu Białoruskiego w stopniu majora brał udział w walkach o Frankfurt nad Odrą, dzięki umiejętnemu dowodzeniu wypierając siły wroga. Został wówczas ranny, jednak nie opuścił pola walki. Kontynuował służbę w armii do 1947, gdy został zdemobilizowany w stopniu podpułkownika.

</doc>
<doc id="4222550" url="https://pl.wikipedia.org/wiki?curid=4222550" title="Utwór urbanistyczny">
Utwór urbanistyczny

Utwór urbanistyczny – twórczy przejaw projektowania urbanistycznego, materiał oddający autorską wizję urbanistyczną. To pojęcie jest związane z utworem architektonicznym.
Urbanistyka, tak jak kształtowanie krajobrazu i wnętrz, wchodzi w zakres szeroko pojętej architektury. W związku z tym funkcjonuje wąska i szeroka definicja utworu architektonicznego. Przyjmuje się, że o szeroko pojęty utwór architektoniczny chodzi w konwencji berneńskiej. Co do państw systemu "copyright", można mieć wątpliwości, czy istnieją tam utwory urbanistyczne, ponieważ ich ustawy zawierają wąskie definicje utworu architektonicznego. Z kolei wiele ustaw państw systemu "droit d’auteur" nie wymienia utworu urbanistycznego.
Tymczasem polska ustawa z 1994 w art. 1 ust. 2 wymienia utwory architektoniczne, architektoniczno-urbanistyczne i urbanistyczne. Kilka innych przepisów tej ustawy zawiera szczegółowe uregulowania dla dwóch pierwszych kategorii utworów, a pomija trzecią (wśród nich jest przepis o dozwolonym użytku prywatnym). Nie ma pewności, czy ta „częściowa” regulacja jest najlepszym rozwiązaniem. Zakłada się, że wszystkie takie przepisy dotyczą także utworów urbanistycznych.
Niektóre materiały urbanistyczne stanowią integralną część planów zagospodarowywania przestrzennego województw i gmin oraz studiów uwarunkowań i kierunków zagospodarowania przestrzennego. Te zaś mogą być (w całości) zaliczane do materiałów wyłączonych z ochrony prawa autorskiego.

</doc>
<doc id="4222552" url="https://pl.wikipedia.org/wiki?curid=4222552" title="Aufinium">
Aufinium

Aufinium (łac. "Dioecesis Aufenensis") – stolica historycznej diecezji w Italii istniejącej w pierwszych wiekach. 
Współczesne miasto Ofena w prowincji L’Aquila we Włoszech. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4222554" url="https://pl.wikipedia.org/wiki?curid=4222554" title="Chepo FC">
Chepo FC

Chepo Fútbol Club – nieistniejący już panamski klub piłkarski z siedzibą w mieście Chepo, w prowincji Panama.
Historia.
Klub został założony w 1999 roku pod nazwą Proyecto 2000. Od samego początku był nastawiony na pracę z młodzieżą. Kilka miesięcy później przystąpił do regionalnych rozgrywek Liga Distritorial, już jako Chepo FC. W latach 2003–2006 występował w drugiej lidze panamskiej, zaś w 2006 roku wywalczył historyczny awans do najwyższej klasy rozgrywkowej, pokonując w finale Pan de Azúcar (2:1). W Liga Panameña klub zadebiutował 25 lutego 2007, przegrywając z Tauro (0:2).
Największe sukcesy klub osiągnął kilka lat po awansie, kiedy w sezonach Clausura 2012 i Apertura 2012 dwa razy z rzędu wywalczył wicemistrzostwo Panamy. Podstawowymi graczami drużyny trenera Mike'a Stumpa byli wówczas m.in. Aníbal Godoy i José Calderón. W maju 2016 właściciel klubu Peter Johnson zadecydował o wycofaniu klubu z rozgrywek ligowych ze względu na problemy ekonomiczne. Został zastąpiony w lidze panamskiej przez Atlético Veragüense.
Piłkarze.
Klub słynął ze świetnej pracy z młodzieżą. Jego wychowankami jest wielu reprezentantów Panamy, m.in. Román Torres, Gabriel Torres, Aníbal Godoy i Carlos Rodríguez. 

</doc>
<doc id="4222555" url="https://pl.wikipedia.org/wiki?curid=4222555" title="Mansur Abdullin">
Mansur Abdullin

Mansur Idijatowicz Abdullin (; ur. 15 września 1919 we wsi Kirgiz-Mijaki w Baszkirii, zm. 8 czerwca 1996 w Ufie) – radziecki żołnierz, porucznik narodowości tatarskiej, Bohater Związku Radzieckiego (1943).
Życiorys.
Urodził się w rodzinie chłopskiej. Miał wykształcenie średnie, pracował w kołchozie, później jako kontroler rejonowego oddziału banku państwowego w Lenińsku w Uzbekistanie. 
W maju 1939 został powołany do Armii Czerwonej. Od 1941 walczył z Niemcami, w listopadzie 1941 został ranny i odesłany do szpitala, w lipcu 1942 wrócił na front, 10 lipca 1943 jako dowódca działonu 167 gwardyjskiego pułku artylerii lekkiej 3 Gwardyjskiej Brygady Artylerii Lekkiej, 1 Gwardyjskiej Dywizji Artylerii Przełamania () w składzie 70 Armii i Frontu Centralnego w stopniu starszego sierżanta wyróżnił się w walkach w obwodzie kurskim, odpierając trzy ataki przeciwnika i niszcząc osiem czołgów. Został wówczas ciężko ranny, po wyleczeniu w październiku 1944 zwolniono go do rezerwy. 
W 1945 został przyjęty do WKP(b), uczył się na kursach partyjnych przy Baszkirskim Komitecie Obwodowym WKP(b) w Ufie i później w Baszkirskim Państwowym Instytucie Pedagogicznym, pracował w szkole, m.in. jako dyrektor.
Odznaczenia.
I medale.

</doc>
<doc id="4222564" url="https://pl.wikipedia.org/wiki?curid=4222564" title="Məmməd Arif">
Məmməd Arif

Məmməd Arif Məhərrəm oğlu Dadaşzadə (ur. 10 czerwca 1904 w Baku, zm. 27 grudnia 1975 tamże) – azerbejdżański radziecki literaturoznawca i filolog, przewodniczący Rady Najwyższej Azerbejdżańskiej SRR (1963–1967).
Życiorys.
Od 1920 pracował jako nauczyciel w Azerbejdżańskiej SRR, w 1930 ukończył studia na Wydziale Wschodnim Azerbejdżańskiego Uniwersytetu Państwowego, 1930-1931 był aspirantem Instytutu Narodów Radzieckiego Wschodu. W latach 1932–1941 był kierownikiem katedry Azerbejdżańskiego Państwowego Instytutu Pedagogicznego, jednocześnie 1938–1939 kierownikiem Wydziału Literatury i zastępcą dyrektora Instytutu Literatury i Języka im. Nizami Akademii Nauk Azerbejdżańskiej SRR, a 1939–1950 dyrektorem tego Instytutu. W 1941 przyjęto go do WKP(b), od 1941 był adiunktem i kierownikiem katedry Azerbejdżańskiego Uniwersytetu Państwowego, 1955-1961 akademikiem-sekretarzem Wydziału Nauk Społecznych Akademii Nauk Azerbejdżańskiej SRR i 1957–1959 ponownie dyrektorem Instytutu Literatury i Języka im. Nizami Akademii Nauk Azerbejdżańskiej SRR i od 1957 przewodniczącym Komitetu Terminologicznego Akademii Nauk Azerbejdżańskiej SRR. Od 1955 był doktorem nauk filologicznych i profesorem oraz członkiem korespondentem Akademii Nauk ZSRR, a od 1958 akademikiem Akademii Nauk Azerbejdżańskiej SRR, w 1961 został wiceprezesem Akademii Nauk Azerbejdżańskiej SRR. Od 29 marca 1963 do 5 kwietnia 1967 był przewodniczącym Rady Najwyższej Azerbejdżańskiej SRR, od 10 stycznia 1964 członkiem KC Komunistycznej Partii Azerbejdżanu, później wiceministrem oświaty Azerbejdżańskiej SRR i kierownikiem katedry literatury Azerbejdżańskiego Uniwersytetu Państwowego.
Odznaczenia i nagrody.
I inne ordery.

</doc>
<doc id="4222565" url="https://pl.wikipedia.org/wiki?curid=4222565" title="Uromyces geranii">
Uromyces geranii

Uromyces geranii (DC.) G.H. Otth &amp; Wartm. – gatunek grzybów z rodziny rdzowatych ("Pucciniaceae"). Pasożyt roślin z rodzaju bodziszek ("Geranium"). Wywołuje u nich chorobę zwaną rdzą.
Systematyka i nazewnictwo.
Pozycja w klasyfikacji według Index Fungorum: "Uromyces, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Po raz pierwszy zdiagnozował go w 1806 r. Casimir Pyrame de Candolle nadając mu nazwę "Uredo geranii". Obecną, uznaną przez Index Fungorum nazwę nadali mu G.H. Otth i Wartm. w 1883 r.
Synonimy:
Morfologia i rozwój.
Pyknidia występują na obydwu stronach blaszki liściowej i na ogonkach liściowych porażonych roślin. Mają średnicę 135-150 μm i związane są z ecjami. Początkowo są pomarańczowe, potem ciemniejsze. Ecja również są pomarańczowe, występują w gęstych skupiskach, głównie na nerwach liści. Skupiska te osiągają długość do 2 cm i często powodują zniekształcenie liści. Początkowo są zamknięte i półkoliste, potem otwierają się okrągłymi ostiolami o naciętych brzegach. Wewnętrzne ściany ich perydium nie są ściśle połączone i zachodzą na siebie. Mają grubość 3–4 μm, taką samą, jak ściany zewnętrzne. Na wewnętrznych ścianach występują brodawki, często łączące się z sobą i tworzące rzędy. Ecjospory jajowate do elipsoidalnych, o wymiarach 24–33 × 18–26 μm. Mają żółtą ścianę o grubości 2 μm, gęsto i delikatnie brodawkowaną. Ich wnętrze jest pomarańczowe. Grudkowate uredinia powstają na obydwu stronach liści, zazwyczaj są brązowe lub czerwonawo-żółte i występują w rozproszeniu lub w skupiskach. Urediniospory kuliste do owalnych, o średnicy średnica 24–28,8 μm, o barwie od cynamonowej do czarnej. Mają ścianę żółto-brązowo o równomiernej grubości 1,4 μm, pokrytą kolcami, z wyjątkiem nagiego obszaru poniżej znajdującej się mniej więcej w równikowym obszarze pory rostkowej. Telia podobne, ale mniej grudkowate i o barwie brązowoczarnej. Teliospory elipsoidalne do owalnych, o wymiarach 28–38,4 × 19,2–25.6 μm. Mają ciemnożółtobrązową, gładką ścianę o równomiernej grubości 0,7-1,7 μm, z wyjątkiem wierzchołka, gdzie grubość wynosi 4,9–7,7 μm. Pora rostkowa pojedyncza, przykryta hialinową brodawką.
Jest to rdza pełnocyklowa, wytwarzająca wszystkie typowe dla rdzowatych rodzaje zarodników. Jest to rdza jednodomowa, czyli taka, która pełny cykl rozwojowy odbywa na jednym żywicielu.
Występowanie.
Występuje w Europie, Azji (Chiny, Japonia, Pakistan), Ameryce Północnej (Kanada, USA), a także na Wyspie Księcia Edwarda. W Polsce jest gatunkiem dość pospolitym.
W Polsce opisano jego występowanie na następujących gatunkach bodziszków: "Geranium affine", bodziszek gołębi ("G. columbinum"), bodziszek porozcinany ("G. dissectum"), bodziszek kosmaty ("G. molle"), bodziszek błotny ("G.palustre"), bodziszek łąkowy ("G. pratense"), bodziszek pirenejski ("G.pyrenaicum"), bodziszek czerwony ("G. sanguineum"), bodziszek leśny ("G. sylvaticum").

</doc>
<doc id="4222567" url="https://pl.wikipedia.org/wiki?curid=4222567" title="Łyżwiarstwo szybkie na Zimowych Igrzyskach Olimpijskich 2018 – 500 m mężczyzn">
Łyżwiarstwo szybkie na Zimowych Igrzyskach Olimpijskich 2018 – 500 m mężczyzn

Bieg na 500 metrów mężczyzn rozgrywany w ramach łyżwiarstwa szybkiego na Zimowych Igrzyskach Olimpijskich 2018 odbył się 19 lutego w hali Gangneung Oval w Gangneung.
Złoty wywalczył Norweg Håvard Holmefjord Lorentzen, która ustanowił nowy rekord olimpijski. Drugi był Koreańczyk Cha Min-kyu, a na najniższym stopniu podium stanął Gao Tingyu z Chin.
W zawodach wzięło udział 3 Polaków. Najlepszy był Artur Waś, który zajął 13 miejsce, Piotr Michalski był 33, a Artur Nogal 36.
Rekordy.
"Rekordy obowiązujące przed rozpoczęciem igrzysk."

</doc>
<doc id="4222569" url="https://pl.wikipedia.org/wiki?curid=4222569" title="Narciarstwo dowolne na Zimowych Igrzyskach Olimpijskich 2018 – slopestyle kobiet">
Narciarstwo dowolne na Zimowych Igrzyskach Olimpijskich 2018 – slopestyle kobiet

Slopestyle kobiet – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodniczki rywalizowały w dniu 17 lutego w Bogwang Phoenix Park.
Mistrzynią olimpijską została Szwajcarka Sarah Höfflin. Drugie miejsce zajęła jej rodaczka Mathilde Gremaud. Na trzecim stopniu podium uplasowała się Brytyjka Isabel Atkin.

</doc>
<doc id="4222571" url="https://pl.wikipedia.org/wiki?curid=4222571" title="Narciarstwo dowolne na Zimowych Igrzyskach Olimpijskich 2018 – slopestyle mężczyzn">
Narciarstwo dowolne na Zimowych Igrzyskach Olimpijskich 2018 – slopestyle mężczyzn

Slopestyle mężczyzn – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodnicy rywalizowali w dniu 18 lutego w Bogwang Phoenix Park.
Mistrzem olimpijskim został Norweg Øystein Bråten. Drugie miejsce zajął Amerykanin Nicholas Goepper. Na trzecim stopniu podium uplasował się Kanadyjczyk Alex Beaulieu-Marchand.

</doc>
<doc id="4222572" url="https://pl.wikipedia.org/wiki?curid=4222572" title="Pieskowa Skała">
Pieskowa Skała



</doc>
<doc id="4222576" url="https://pl.wikipedia.org/wiki?curid=4222576" title="Pieskowa Skała (zamek)">
Pieskowa Skała (zamek)



</doc>
<doc id="4222578" url="https://pl.wikipedia.org/wiki?curid=4222578" title="Əziz Əliyev">
Əziz Əliyev

Əziz Məmmədkərim oğlu Əliyev (ur. 1 stycznia 1897 w Erywaniu, zm. 27 lipca 1962 w Baku) – polityk Azerbejdżańskiej SRR, przewodniczący Rady Najwyższej Azerbejdżańskiej SRR (1941-1944).
Życiorys.
Od 1926 należał do WKP(b), w 1929 został dyrektorem Azerbejdżańskiego Instytutu Klinicznego, później do 1937 był rektorem Azerbejdżańskiego Państwowego Instytutu Medycznego, a w 1937 rektorem Azerbejdżańskiego Uniwersytetu Państwowego. W 1938 otrzymał tytuł doktora nauk medycznych, od 21 lipca 1938 do 17 maja 1940 był sekretarzem Prezydium Rady Najwyższej Azerbejdżańskiej SRR, od 1939 ludowym komisarzem ochrony zdrowia Azerbejdżańskiej SRR, a 1941-1942 III sekretarzem Komunistycznej Partii (bolszewików) Azerbejdżanu. Od 7 kwietnia 1941 do 6 marca 1944 był przewodniczącym Rady Najwyższej Azerbejdżańskiej SRR, jednocześnie od 27 września 1942 do 3 grudnia 1948 I sekretarzem Dagestańskiego Komitetu Obwodowego WKP(b), w 1942 został przewodniczącym Miejskiego Komitetu Obrony w Machaczkale, 1948-1949 uczył się na kursach przy KC WKP(b). W latach 1949-1950 był inspektorem KC WKP(b), 1950-1951 I zastępcą przewodniczącego Rady Ministrów Azerbejdżańskiej SRR, 1952-1956 dyrektorem Naukowo-Badawczego Instytutu Ortopedii i Chirurgii Odtwórczej Akademii Nauk Azerbejdżańskiej SRR, w 1956 został profesorem, 1956-1962 był dyrektorem Azerbejdżańskiego Instytutu Doskonalenia Lekarzy. Jego córka była zamężna z Heydərem Əliyevem.

</doc>
<doc id="4222579" url="https://pl.wikipedia.org/wiki?curid=4222579" title="White Roothing">
White Roothing



</doc>
<doc id="4222581" url="https://pl.wikipedia.org/wiki?curid=4222581" title="Biathlon na Zimowych Igrzyskach Olimpijskich 2018 – bieg masowy kobiet">
Biathlon na Zimowych Igrzyskach Olimpijskich 2018 – bieg masowy kobiet

Biathlonowy bieg masowy kobiet na Zimowych Igrzyskach Olimpijskich 2018 odbył się 17 lutego w Alpensia Biathlon Centre w Daegwallyeong-myeon.
Mistrzynią olimpijską została Słowaczka Anastasija Kuźmina. Drugie miejsce zajęła Białorusinka Darja Domraczewa, a na trzecim stopniu podium uplasowała się Tiril Eckhoff reprezentująca Norwegię.
Jedyna startująca Polka – Monika Hojnisz – była 15.

</doc>
<doc id="4222582" url="https://pl.wikipedia.org/wiki?curid=4222582" title="Alianza FC (Panama)">
Alianza FC (Panama)

Alianza Fútbol Club – panamski klub piłkarski z siedzibą w stołecznym mieście Panama, w prowincji Panama.
Obecnie (od 2000) występuje na pierwszym szczeblu rozgrywek – Liga Panameña. Swoje domowe mecze rozgrywa na obiekcie Estadio Luis Ernesto „Cascarita” Tapia.
Historia.
Klub został założony dnia 2 marca 1963 przez Justiniano Cárdenasa. Jest jednym z najstarszych profesjonalnych klubów w Panamie. Pierwszą drużynę Alianzy stanowili głównie młodzieżowi reprezentanci Panamy, którzy w 1962 roku występowali na Młodzieżowych Mistrzostwach CONCACAF. Przez kolejne 40 lat klub z sukcesami grał w prestiżowych, regionalnych rozgrywkach Liga Distritorial – zarówno na poziomie futbolu seniorskiego, jak i juniorskiego. W 1973 roku wziął udział w tournée po Kolumbii, podczas którego rozegrał mecz z reprezentacją departamentu Antioquia. W 1978 roku wyjechał natomiast do Kostaryki, gdzie pokonał w meczu pokazowym młodzieżową reprezentację Kostaryki (3:0). W 1980 roku jako jeden z ośmiu klubów wziął udział w rozgrywkach Liga Superior de Panamá – pierwszej próbie stworzenia profesjonalnej ligi piłkarskiej w Panamie.
W latach 1989–1993 klub rywalizował w ANAPROF – rozgrywkach pierwszej ligi panamskiej. W wyniku podziału organizacyjnego i rozłamu ligi przeniósł się do konkurencyjnych, mniej prestiżowych rozgrywek Liga Nacional de Fútbol No Aficionado (LINAFA), w których występował w latach 1994–1995. Po unifikacji ligi panamskiej dołączył natomiast do drugiego poziomu rozgrywkowego i w 1999 roku awansował do pierwszej ligi, po pokonaniu w finale Atlético Guadalupe (1:0). W międzyczasie w czerwcu 1993 rozpoczęła działalność zorganizowana akademia juniorska Alianzy, nosząca nazwę Escuelita de Fútbol „Don Justiniano Cárdenas”. Na początku XXI wieku należała do wyróżniających się w skali kraju, biorąc udział w różnych turniejach młodzieżowych m.in. w Boliwii, Kostaryce czy Hiszpanii (jej członkowie regularnie byli powoływani do młodzieżowych reprezentacji Panamy).
Jedyny poważniejszy sukces w futbolu profesjonalnym Alianza odniosła w jesiennym sezonie Clausura 2003, zdobywając wicemistrzostwo Panamy.

</doc>
<doc id="4222585" url="https://pl.wikipedia.org/wiki?curid=4222585" title="Alianza FC Panama">
Alianza FC Panama



</doc>
<doc id="4222586" url="https://pl.wikipedia.org/wiki?curid=4222586" title="Yusif Yusifov">
Yusif Yusifov

Yusif Niftalı ağa oğlu Yusifov (ur. 20 października 1906, zm. 14 czerwca 1995 w Baku) – przewodniczący Rady Najwyższej Azerbejdżańskiej SRR (1947-1951).
Życiorys.
W 1926 ukończył Kazachską Szkołę Pedagogiczną, w 1927 uczył się na kursach, pracował jako nauczyciel w szkole, od października 1927 do września 1931 był dyrektorem szkoły. Od września 1931 do września 1932 kierował rejonowym oddziałem edukacji narodowej, w 1932 przyjęto go do WKP(b), od września 1932 do lutego 1933 był aspirantem Azerbejdżańskiego Instytutu Naukowo-Badawczego, następnie kierownikiem wydziału propagandy partyjnej rejonowego komitetu Komunistycznej Partii (bolszewików) Azerbejdżanu w Ağdamie. W 1934 był instruktorem i kierownikiem wydziału komitetu rejonowego KP(b)A w Şəmkirze, 1934-1939 redagował lokalną gazetę w Ağdamie, 1938-1940 studiował w Instytucie Marksizmu-Leninizmu przy KC KP(b)A, od 1939 do stycznia 1941 był zastępcą kierownika Wydziału Propagandy i Agitacji Komitetu Miejskiego KP(b)A w Baku. W 1942 ukończył studia na Wydziale Historycznym Azerbejdżańskiego Państwowego Instytutu Pedagogicznego, w 1954 otrzymał tytuł kandydata nauk historycznych, w 1956 adiunkta, a w 1972 doktora nauk historycznych i profesora. Od stycznia 1941 do stycznia 1948 był I sekretarzem kolejno dwóch komitetów rejonowych KP(b)A, od 22 marca 1947 do 26 marca 1951 przewodniczącym Rady Najwyższej Azerbejdżańskiej SRR, jednocześnie od stycznia 1948 do maja 1951 I sekretarzem Komitetu Obwodowego KP(b)A w Nachiczewanie, a od lutego 1952 do 1977 wykładowcą i dziekanem Wydziału Historii KPZR Azerbejdżańskiego Uniwersytetu Państwowego im. Kirowa. Był odznaczony dwoma Orderami Lenina (1943 i 1949) i Orderem Wojny Ojczyźnianej I klasy (1945).

</doc>
<doc id="4222593" url="https://pl.wikipedia.org/wiki?curid=4222593" title="Ostra (stolica tytularna)">
Ostra (stolica tytularna)

Ostra (łac. "Dioecesis Ostrensis") – stolica historycznej diecezji w Italii, erygowanej ok. V wieku, a skasowanej ok. roku 550.
Współczesne miasto Ostra znajduje się w prowincji Ankona we Włoszech. Obecnie katolickie biskupstwo tytularne ustanowione w 2004 przez papieża Jana Pawła II.

</doc>
<doc id="4222598" url="https://pl.wikipedia.org/wiki?curid=4222598" title="Mistrzostwa Świata w Hokeju na Lodzie 2018 (I Dywizja)">
Mistrzostwa Świata w Hokeju na Lodzie 2018 (I Dywizja)

Mistrzostwa Świata w Hokeju na Lodzie I Dywizji 2018 rozegrane zostały w dniach 22–28 kwietnia (Grupa A) i (Grupa B).
Do mistrzostw I Dywizji przystąpiło 12 zespołów, które zostały podzielone na dwie grupy po 6 zespołów. Zgodnie z formatem zawody I Dywizji odbyły się w dwóch grupach: Grupa A na Węgrzech (Budapeszt), zaś grupa B na Litwie (Kowno). Reprezentacje rywalizowały systemem każdy z każdym.
Hale, w których zorganizowano zawody:
Grupa A.
Do mistrzostw świata elity w 2019 z Grupy A awansowały dwie pierwsze drużyny. Ostatni zespół Grupy A został zdegradowany i w 2019 roku zagra w Grupie B. Jego miejsce za rok zajmie zwycięzca turnieju w Grupie B. Najsłabsza drużyna Grupy B spadła do Dywizji II.
Tabela
    = awans do elity     = utrzymanie w I dywizji grupy A     = spadek do I dywizji grupy B
Dyrektoriat turnieju wybrał trójkę najlepszych zawodników, po jednym na każdej pozycji:
Dziennikarze wybrali szóstkę zawodników składu gwiazd turnieju:
Szkoleniowcy reprezentacji wybrali najlepszych zawodników swoich zespołów:
Grupa B.
Tabela
    = awans do I dywizji grupy A     = utrzymanie w I dywizji grupy B     = spadek do II dywizji grupy A
Dyrektoriat turnieju wybrał trójkę najlepszych zawodników, po jednym na każdej pozycji:

</doc>
<doc id="4222606" url="https://pl.wikipedia.org/wiki?curid=4222606" title="Süleyman Rüstəm">
Süleyman Rüstəm

Süleyman Əliabbas oğlu Rüstəmzadə (ur. 12 marca 1906 (w encyklopediach radzieckich podawano datę 27 listopada 1906) w Novxanı, zm. 10 czerwca 1989 w Baku) – azerbejdżański poeta, dramaturg i tłumacz.
Życiorys.
Urodził się jako syn kurdyjskiego kowala. Uczył się w szkole w Baku, pracował w kuźni ojca, w 1922 został członkiem Komsomołu, później uczył się w szkole industrialnej i 1924-1925 w technikum pedagogicznym. W latach 20. zaczął publikować wiersze, w 1927, 1934, 1936 i 1938 wydał zbiory wierszy. Od 1925 kierował działem literatury w centralnym organie prasowym KC Komsomołu Azerbejdżanu, jednocześnie był związany z satyrycznym teatrem agitacyjnym w Baku i 1925-1928 studiował na Wydziale Wschodnim Azerbejdżańskiego Uniwersytetu Państwowego, później na Wydziale Literatury i Sztuki Pierwszego Moskiewskiego Uniwersytetu Państwowego, po powrocie do Baku został dziennikarzem lokalnej gazety i pracował w Wydziale Literatury i Sztuki KC Komunistycznej Partii Azerbejdżanu, a 1937-1938 był dyrektorem Azerbejdżańskiego Państwowego Teatru Dramatycznego im. Azizbekowa. Później redagował kolejno dwie gazety literackie. Od 1940 należał do WKP(b). W sierpniu 1941 uczestniczył w operacji wkroczenia wojsk radzieckich do Iranu jako politruk. Po wojnie tworzył wiersze na temat walki narodów o pokój, budownictwa powojennego, Stalina i roli partii komunistycznej. Tłumaczył na azerbejdżański twórczość Kryłowa, Gribojedowa, Puszkina, Lermontowa, Niekrasowa, Isakowskiego, Smielakowa i innych. W latach 1935-1938 był członkiem CIK Azerbejdżańskiej SRR, 1938-1989 był deputowanym do Rady Najwyższej Azerbejdżańskiej SRR od 1 do 11 kadencji. W lipcu 1971 został przewodniczącym Rady Najwyższej Azerbejdżańskiej SRR, którym pozostał do końca życia.

</doc>
<doc id="4222608" url="https://pl.wikipedia.org/wiki?curid=4222608" title="Pausulae">
Pausulae

Pausulae (łac. "Dioecesis Pausulensis") – stolica historycznej diecezji w Italii istniejącej w pierwszych wiekach. 
Współczesne miasto Corridonia w prowincji Macerata we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4222617" url="https://pl.wikipedia.org/wiki?curid=4222617" title="Independiente La Chorrera">
Independiente La Chorrera

Club Atlético Independiente de La Chorrera – panamski klub piłkarski z siedzibą w mieście La Chorrera, stolicy prowincji Panama Zachodnia. Często określany jako CAI.
Obecnie (od 2017) występuje na pierwszym szczeblu rozgrywek – Liga Panameña. Swoje domowe mecze rozgrywa na obiekcie Estadio Agustín „Muquita” Sánchez.
Historia.
Klub powstał w 1982 roku, dołączając do regionalnych rozgrywek w mieście La Chorrera. Przez kilkadziesiąt kolejnych lat występował w rozgrywkach trzeciej i drugiej ligi panamskiej. W 2008 roku prezydentem klubu został Ricardo Escobar, pod którego przewodnictwem zespół rozpoczął najbardziej obfity w sukcesy okres. W ciągu kolejnych pięciu lat drużyna pięć razy dotarła do finału drugiej ligi panamskiej, zaś w 2013 roku po raz pierwszy w historii klub awansował do najwyższej klasy rozgrywkowej, po pokonaniu w finale Millennium UP (4:3). W Liga Panameña zadebiutował 20 lipca 2013, wygrywając z Río Abajo (2:0) po golach Ernesto Sinclaira i Daniela Morána.
W wiosennym sezonie Clausura 2015 klub wywalczył tytuł wicemistrza Panamy, równocześnie spadł jednak do drugiej ligi panamskiej. W 2017, po dwóch latach nieobecności, drużyna Independiente powróciła do pierwszej ligi. Premierowe mistrzostwo Panamy klub wywalczył w sezonie Clausura 2018, kiedy to pokonał w finale Tauro (1:0). Trenerem ekipy był wówczas Donaldo González, zaś czołowymi graczami ekipy byli m.in. Kevin Melgar, Omar Browne (autor zwycięskiego gola), Manuel Torres czy José Fajardo (król strzelców ligi).
28 kwietnia 2018 w ligowym meczu z Plazą Amador (0:0) w barwach CAI wystąpił gościnnie Míchel Salgado – legenda Realu Madryt.

</doc>
<doc id="4222622" url="https://pl.wikipedia.org/wiki?curid=4222622" title="Chorrillo Balboa">
Chorrillo Balboa



</doc>
<doc id="4222624" url="https://pl.wikipedia.org/wiki?curid=4222624" title="Plaza Amador">
Plaza Amador



</doc>
<doc id="4222627" url="https://pl.wikipedia.org/wiki?curid=4222627" title="Potentia in Piceno">
Potentia in Piceno

Potentia in Piceno (łac. "Dioecesis Potentinus in Piceno") – stolica historycznej diecezji w Italii istniejącej w pierwszych wiekach. 
Współczesne miasto Porto Recanati w prowincji Macerata we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4222630" url="https://pl.wikipedia.org/wiki?curid=4222630" title="Pałac w Lisewie">
Pałac w Lisewie

Pałac w Lisewie – pałac znajdujący się w Lisewie w powiecie konińskim.
Historia.
Pierwszym właścicielem dóbr Lisewskich był Oswald z Lisewa herbu Pomian (ok. 1414). Od 1515 właścicielami stali się Tomiccy (herbu Łodzia). Przy majątku działała parafia Świętej Marii Magdaleny wraz z kościołem. W okresie reformacji kościół i pałac były ośrodkiem protestanckim. Od 1611 majątek powrócił do właścicieli katolickich. W 1812 grunty kościelne dawnej parafii złączono z dworskimi. Około połowy XIX wieku dobra lisewskie kupili Władysław (herbu Poraj, sędzia pokoju) oraz Celina Cecylia z Wenserskich Przyłubscy i zbudowali obecny pałac. W 1912, po śmierci Celiny Przyłubskiej, majątek nabyła poetka i pisarka Maria Leszczyńska (herbu Belina, krewna). W 1915 wyszła za mąż za Zygmunta Mittelstaedta (właściciela Radwańczewa). W 1937 majątek miał 582 morgi w obrębach wsi: Gawrony, Przyłubie, Celinowo, Kolonia Lisewska, Kijowiec, Mielnica Duża i Kobylanki. Po II wojnie światowej Leszczyńska zamieszkała w Wojniczu, gdzie zmarła w 1974, a jej jedyny syn (Karol, ur. 1916) wyemigrował tuż po wojnie do Wenezueli. Majątek rozparcelowano w 1945. Pałac mieścił najpierw szkołę podstawową, potem średnią (rolniczą), a w końcu mieszkania. Spłonął w 1988, ale już wcześniej był zdewastowany. W 2002 obiekt zakupili Ewa i Grzegorz Cieślarscy, którzy zaadaptowali go wraz z otoczeniem na kompleks restauracyjno-hotelowy (część pozostała w rękach Skarbu Państwa).
Otoczenie.
Pałac otacza park, którego cennym elementem jest aleja grabowa.

</doc>
<doc id="4222631" url="https://pl.wikipedia.org/wiki?curid=4222631" title="Narciarstwo alpejskie na Zimowych Igrzyskach Olimpijskich 2018 – supergigant kobiet">
Narciarstwo alpejskie na Zimowych Igrzyskach Olimpijskich 2018 – supergigant kobiet

Supergigant kobiet – jedna z konkurencji rozgrywana w ramach narciarstwa alpejskiego na Zimowych Igrzyskach Olimpijskich 2018.
Zawody zostały przeprowadzone 17 lutego 2018 w ośrodku narciarskim Jeongseon Alpine Centre, umiejscowionym w Jeongseon.
Do startu zgłoszonych zostało czterdzieści pięć zawodniczek, zawody ukończyły czterdzieści trzy, a spośród nich najlepsza niespodziewanie okazała się specjalizująca się w snowboardzie Czeszka Ester Ledecká.

</doc>
<doc id="4222632" url="https://pl.wikipedia.org/wiki?curid=4222632" title="Dr. Bombay">
Dr. Bombay



</doc>
<doc id="4222634" url="https://pl.wikipedia.org/wiki?curid=4222634" title="Muxtar Hacıyev">
Muxtar Hacıyev

Muxtar Hacıyev (ur. 1876 w rejonie kazachskim w guberni jelizawietpolskiej, zm. 21 kwietnia 1938 w Kommunarce) – azerbejdżański polityk.
Życiorys.
Należał do RKP(b), 12 lutego 1920 został członkiem KC Komunistycznej Partii (bolszewików) Azerbejdżanu. Od 21 maja 1921 do 28 kwietnia 1922 był przewodniczącym CIK Azerbejdżańskiej SRR, później do czerwca 1937 arbitrem Ludowego Komisariatu Rolnictwa. Mieszkał w Baku. 30 czerwca 1937 został aresztowany, 21 kwietnia 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i rozstrzelany. 4 kwietnia 1956 pośmiertnie go zrehabilitowano.

</doc>
<doc id="4222635" url="https://pl.wikipedia.org/wiki?curid=4222635" title="Dr. MacDoo">
Dr. MacDoo



</doc>
<doc id="4222637" url="https://pl.wikipedia.org/wiki?curid=4222637" title="Automatyczny model wyceny">
Automatyczny model wyceny

Automatyczny model wyceny (ang. "Automated valuation model", AVM) – usługa umożliwiająca wycenę nieruchomości przy użyciu modelowania matematycznego i bazy danych transakcji na rynku nieruchomości. Większość automatycznych modeli wyceny korzysta z cen transakcyjnych okolicznych nieruchomości, często bierze też pod uwagę zmiany cen w czasie oraz informacje wprowadzone przez użytkowników – dotyczące np. budynku czy liczby pokoi.
Z AVM często korzystają banki, firmy windykacyjne i inne instytucje zajmujące się obrotem nieruchomościami. W ten sposób mogą szybko i tanio oszacować wartość nieruchomości. Automatyczny model wyceny pozwala też obiektywnie wycenić nieruchomość, zmniejszając ryzyko manipulacji danymi przez osoby trzecie.
Z drugiej strony, automatyczne modele wyceny posiadają pewne ograniczenia – bez osobistej wizyty w lokalu trudno określić standard lokalu. Wycena przeprowadzona przez AVM nie może też zostać wykorzystana jako operat szacunkowy, na przykład przy przyznawaniu kredytu. W tym obszarze, wyłączność mają rzeczoznawcy majątkowi. Wiele automatycznych modeli wyceny korzysta z publicznych danych transakcyjnych – a te są często wprowadzane z kilkumiesięcznym opóźnieniem, co może wpływać na wysokość wyceny.
AVM jest usługą którą oferują portale z ogłoszeniami o nieruchomościach (np. Zillow.com, działający w Stanach Zjednoczonych), biura nieruchomości (Redfin.com – USA), ale też wyspecjalizowane w tym obszarze portale, dla których jest to główna działalność (Hometrack.com – Wielka Brytania, Calcasa.nl – Holandia). W Polsce opatentowany algorytm AVM wykorzystuje m.in. serwis urban.one (bazujący na cenach transakcyjnych) czy Szybko.pl (wykorzystujący ceny ofertowe).

</doc>
<doc id="4222647" url="https://pl.wikipedia.org/wiki?curid=4222647" title="Colón C-3">
Colón C-3

Colón C-3 Fútbol Club – panamski klub piłkarski z siedzibą w mieście Colón, stolicy prowincji Colón. Nazwa zapisywana również jako Colón C-Tres.
Obecnie (od 2012) występuje na drugim szczeblu rozgrywek – Liga Nacional de Ascenso. Swoje domowe mecze rozgrywa na obiekcie Estadio Armando Dely Valdés.
Historia.
Klub został założony w marcu 2010, rozpoczynając występy w rozgrywkach drugiej ligi panamskiej. W 2011 roku awansował do najwyższej klasy rozgrywkowej, pokonując w finale SUNTRACS (2:0). W Liga Panameña zadebiutował 17 lipca 2011, przegrywając z Chepo (0:1). Siedem dni później odniósł pierwsze zwycięstwo, w konfrontacji z Atlético Chiriquí (2:1), po golach Joela Thomasa i Aníbala Collymore'a. Już po roku zespół spadł jednak z powrotem do drugiej ligi.

</doc>
<doc id="4222652" url="https://pl.wikipedia.org/wiki?curid=4222652" title="Sultanməcid Əfəndiyev">
Sultanməcid Əfəndiyev

Sultanməcid Məcid oğlu Əfəndiyev (ur. 26 maja 1887 w Şamaxı, zm. 21 kwietnia 1938) – azerbejdżański rewolucjonista i polityk.
Życiorys.
Od 1902 był związany z ruchem rewolucyjnym, w 1904 wstąpił do SDPRR i był współzałożycielem socjaldemokratycznej partii Hümmət, uczestniczył w rewolucji 1905-1907. Pracował jako lekarz, w 1915 ukończył studia na Wydziale Medycznym Uniwersytetu Kazańskiego, po rewolucji lutowej został członkiem Rady Bakijskiej i komitetu partii Hümmət. W 1918 był komisarzem ds. muzułmanów Zakaukazia przy Ludowym Komisariacie do spraw Narodowości, później zastępcą przewodniczącego Centralnego Biura Komunistycznych Organizacji Narodów Wschodu przy KC RKP(b), 1920-1921 był członkiem Komitetu Wykonawczego Bakijskiej Rady Miejskiej i potem komisarzem guberni gandżańskiej (nowa nazwa guberni jelizawietpolskiej). W latach 1921-1924 był ludowym komisarzem rolnictwa Azerbejdżańskiej SRR, 1924-1927 ludowym komisarzem inspekcji robotniczo-chłopskiej Azerbejdżańskiej SRR i przewodniczącym Centralnej Komisji Kontrolnej Komunistycznej Partii (bolszewików) Azerbejdżanu oraz od 31 maja 1924 do 2 grudnia 1927 członkiem Centralnej Komisji Kontrolnej RKP(b)/WKP(b), członkiem Zakaukaskiego Komitetu Krajowego WKP(b) i Biura KC KP(b)A. Od 1927 do 15 grudnia 1931 był zastępcą przewodniczącego, a od 15 grudnia 1931 do czerwca 1937 przewodniczącym CIK (Centralnego Komitetu Wykonawczego) Azerbejdżańskiej SRR i jednocześnie od 28 stycznia 1932 do 1937 przewodniczącym CIK ZFSRR.
24 czerwca 1937 został aresztowany, następnie skazany na śmierć i rozstrzelany. Pośmiertnie zrehabilitowany.

</doc>
<doc id="4222660" url="https://pl.wikipedia.org/wiki?curid=4222660" title="Sahak Ter-Gabrieljan">
Sahak Ter-Gabrieljan

Sahak Ter-Gabrieljan (orm. Սահակ Տեր-Գաբրիելյան, ur. 27 lutego 1886 w Şuşie, zm. 19 sierpnia 1937) – armeński rewolucjonista, polityk Armeńskiej SRR.
Życiorys.
Był synem krawca. W 1902 wstąpił do SDPRR, uczestniczył w rewolucji 1905-1907 w Baku, działał w związkach zawodowych w Baku. W maju 1907 został aresztowany, wkrótce zwolniony, po rewolucji lutowej w marcu 1917 został członkiem Prezydium Rady Bakijskiej, w 1918 był ludowym komisarzem ds. nafty Rady Komisarzy Ludowych Guberni Bakijskiej. Od 30 czerwca do 31 lipca 1918 był przewodniczącym gubernialnej Czeki w Baku, 1918-1919 członkiem Głównego Komitetu Naftowego Najwyższej Rady Gospodarki Narodowej RFSRR, a od 22 stycznia do 3 marca 1919 członkiem Rady Wojskowo-Rewolucyjnej 12 Armii Frontu Kaukasko-Kaspijskiego. Od listopada 1920 do maja 1921 był członkiem Tymczasowego Komitetu Rewolucyjnego Armenii, 1921-1923 stałym przedstawicielem Armeńskiej SRR przy Radzie Komisarzy Ludowych RFSRR, a 1923-1928 stałym przedstawicielem ZFSRR. Od 22 marca 1928 do 19 lutego 1935 był przewodniczącym Rady Komisarzy Ludowych Armeńskiej SRR, 12 listopada 1931 został zastępcą przewodniczącego Rady Komisarzy Ludowych ZFSRR, 1935-1937 kierował jednym z wydziałów Ludowego Komisariatu Przemysłu Lekkiego ZSRR. Popełnił samobójstwo.

</doc>
<doc id="4222661" url="https://pl.wikipedia.org/wiki?curid=4222661" title="Iñigo Córdoba">
Iñigo Córdoba

Iñigo Córdoba Querejeta (ur. 13 marca 1997 w Bilbao) – hiszpański piłkarz występujący na pozycji pomocnika w baskijskim klubie Athletic Bilbao.

</doc>
<doc id="4222663" url="https://pl.wikipedia.org/wiki?curid=4222663" title="Unia Monakijska">
Unia Monakijska

Unia Monakijska (fr. "Union monégasque") – monakijskie stowarzyszenie utworzone w czerwcu 2017 roku przez Jeana-François Robillona, Jeana-Louisa Grinda i Bernarda Pasquiera.
Historia.
Grupa polityczna „Unia Monakijska” reprezentująca centrową ideologię powstała na bazie założonej w 2013 roku koalicji wyborczej („Związek Narodowy dla Przyszłości Monako”, Unia dla Księstwa i Niezależni).

</doc>
<doc id="4222664" url="https://pl.wikipedia.org/wiki?curid=4222664" title="Bellona (pismo emigracyjne)">
Bellona (pismo emigracyjne)

Bellona – emigracyjne pismo wojskowe wydawane w Londynie od 1940 do 1967 roku jako miesięcznik a następnie kwartalnik. 
Historia.
Po kilkumiesięcznej przerwie spowodowanej działaniami wojennymi, wznowiono w 1940 (jako 22 rocznik) wydawanie „Bellony” w Londynie jako miesięcznika. W kolejnych latach zeszyty były wydawane nakładem Sztabu Naczelnego Wodza regularnie do 1947 roku. W 1947 miesięcznik przekształcono w kwartalnik. Pismo ukazywało się następnie się do 1967 roku nakładem Instytutu Polskiego i Muzeum im. gen. Sikorskiego. Ostatni rocznik 1964 ukazał się z kilkuletnim opóźnieniem w 1967 roku.
Do tradycji pisma nawiązuje wydawany od 2007 roku „Kwartalnik Bellona”. 

</doc>
<doc id="4222672" url="https://pl.wikipedia.org/wiki?curid=4222672" title="Ilia (wieś)">
Ilia (wieś)



</doc>
<doc id="4222677" url="https://pl.wikipedia.org/wiki?curid=4222677" title="Florian Kohfeldt">
Florian Kohfeldt

Florian Kohfeldt (ur. 5 października 1982 w Siegen) – niemiecki trener piłkarski i piłkarz, grający na pozycji bramkarza.
Kariera.
Karierę piłkarską zaczynał w Delmenhorst, grając w juniorskich zespołach tamtejszej drużyny jako bramkarz. W 2001 roku przeszedł do rezerw Werderu Brema. Wkrótce poznał, że nie ma wystarczającego talentu do wielkiej kariery piłkarskiej i zaczął kształcić się na trenera na Hennes-Weisweiler-Akademie w Hennef, gdzie w 2015 roku uzyskał licencję jako najzdolniejszy absolwent. W latach 2014–2016 był asystentem trenera Wiktora Skrypnyka w Werderze Brema. W październiku został trenerem trzecioligowych rezerw tego klubu. Po zwolnieniu Alexandra Nouriego z pierwszego zespołu, Kohlfeldt objął najpierw tymczasowo pozycję głównego szkoleniowca, aby po poprawie wyników drużyny zostać stałym trenerem.

</doc>
<doc id="4222680" url="https://pl.wikipedia.org/wiki?curid=4222680" title="Agasi Sarkisjan">
Agasi Sarkisjan

Agasi Sarkisjan (orm. Աղասի Սարգսյան, ur. 15 stycznia 1905 w Jeghegnadzorze, zm. w lutym 1985 w Moskwie) – polityk Armeńskiej SRR.
Życiorys.
Od maja do grudnia 1921 był sekretarzem Departamentu Budżetowego Ludowego Komisariatu Finansów Armeńskiej SRR, a od grudnia 1921 do sierpnia 1923 słuchaczem kursów Ludowego Komisariatu Rolnictwa Armeńskiej SRR, w którym następnie pracował, od września 1925 do marca 1930 studiował w Nowoczerkaskim Instytucie Melioracji Gospodarki Rolnej. Od kwietnia 1930 do listopada 1937 pracował jako inżynier, starszy inżynier, kierownik grupy projektowej i zastępca szefa działu w Głównym Zarządzie Gospodarki Wodnej Ludowego Komisariatu Rolnictwa Armeńskiej SRR, jednocześnie 1931-1941 wykładał w Erywańskim Instytucie Rolniczym, od 1932 należał do WKP(b). Od listopada 1937 do grudnia 1938 kierował Wydziałem Przemysłowym Komunistycznej Partii (bolszewików) Armenii, od 23 grudnia 1938 do 2 października 1940 był III sekretarzem, a od 2 października 1940 do 16 listopada 1943 II sekretarzem KC KP(b)A, od 27 lipca 1943 do 16 marca 1944 był przewodniczącym Rady Najwyższej Armeńskiej SRR. Od 8 listopada 1943 do 31 marca 1947 był przewodniczącym Rady Komisarzy Ludowych/Rady Ministrów Armeńskiej SRR, od maja 1947 do listopada 1952 wiceministrem gospodarki rolnej RFSRR, od listopada 1952 do maja 1953 zastępcą przewodniczącego Państwowego Komitetu ds. Gospodarki Wodnej Rady Ministrów RFSRR, później pracował w Ministerstwie Gospodarki Wodnej RFSRR i Ministerstwie Gospodarki Rolnej RFSRR/Ministerstwie Melioracji i Gospodarki Wodnej RFSRR, w lutym 1975 przeszedł na emeryturę.

</doc>
<doc id="4222690" url="https://pl.wikipedia.org/wiki?curid=4222690" title="Rezerwat przyrody Las Dąbrowa">
Rezerwat przyrody Las Dąbrowa

Rezerwat przyrody „Las Dąbrowa” – rezerwat leśny położony częściowo na terenie powiatu gliwickiego w gminie Sośnicowice oraz częściowo w mieście Gliwice.
Obszar chroniony utworzony został w 2008 r. w celu zachowania ze względów naukowych, przyrodniczych, dydaktycznych i krajobrazowych różnogatunkowych drzewostanów grądowo-łęgowych wraz z całym bogactwem gatunkowym fauny i flory. Rezerwat położony jest poza granicami innych obszarowych form ochrony przyrody, jednak posiada dużą, liczącą 232,48 ha otulinę. Sam rezerwat obejmuje 76,63 ha lasu położonego przy zachodnich granicach miasta Gliwice. Las tworzy tu 3 chronione siedliska przyrodnicze: łęg jesionowo-olszowy, podgórski łęg jesionowy i łęg wiązowo-jesionowy. W rezerwacie występują też płaty rzadkiego, choć nie podlegającego ochronie siedliskowej, zbiorowiska leśnego – olsu porzeczkowego.
Spis flory terenu rezerwatu obejmuje m.in. dwa gatunki chronione: wawrzynka wilczełyko, ciemiężycę zieloną, oraz rzadkie w skali regionu, ale niechronione taksony takie jak kozłek całolistny i jeżyna gliwicka. Z terenu rezerwatu podawane jest również stanowisko dość rzadkiej perłówki jednokwiatowej.
Osobliwością faunistyczną rezerwatu jest występowanie rzadkiego dzięcioła białogrzbietego, któremu towarzyszy m.in. dzięcioł średni, jastrząb i kruk.
Rezerwat leży na terenie Nadleśnictwa Rudziniec. Nie posiada zatwierdzonego planu ochrony, obowiązują w nim za to zadania ochronne, na mocy których obszar rezerwatu objęty jest ochroną ścisłą.
Teren rezerwatu „Las Dąbrowa” został udostępniony do zwiedzania, poprowadzono nim szlak pieszy. Ścieżka przyrodniczo-leśna „Las Dąbrowa” pozwala zapoznać się m.in. z antropogenicznym zagrożeniem dla bioróżnorodności rezerwatu jakim jest neofityzacja drzewostanu (udział kasztanowca w naturalnym odnowieniu) i obecność inwazyjnych roślin (rdestowca sachalińskiego).

</doc>
<doc id="4222693" url="https://pl.wikipedia.org/wiki?curid=4222693" title="Marcin Żeromski (1680–1748)">
Marcin Żeromski (1680–1748)

Marcin Żeromski (ur. w 1680 roku, zmarł w 1748 roku) – archidiakon krakowskiej kapituły katedralnej w latach 1742–1748, kanonik krakowskiej kapituły katedralnej prebendy Dojazdów w latach 1725–1742, prebendy Chmielowska w 1723 roku, prepozyt kieleckiej kapituły kolegiackiej w latach 1723–1748, kanonik kieleckiej kapituły kolegiackiej prebendy Szydłowska w latach 1738–1740, kanonik kapituły katedralnej włocławskiej, kanonik warszawski, proboszcz kruszwicki.

</doc>
<doc id="4222700" url="https://pl.wikipedia.org/wiki?curid=4222700" title="Michał Kania (prawnik)">
Michał Kania (prawnik)

Michał Kania – polski prawnik, nauczyciel akademicki, doktor habilitowany nauk prawnych, profesor nadzwyczajny na Wydziale Prawa i Administracji Uniwersytetu Śląskiego (WPiA UŚ), specjalista w zakresie prawa administracyjnego.
Życiorys.
W 2002 ukończył studia na kierunku prawo na WPiA UŚ. Na tym samym Wydziale w 2006 na podstawie napisanej pod kierunkiem Jana Grabowskiego rozprawy pt. "Weryfikacja orzeczeń w postępowaniu sądowoadministracyjnym" uzyskał stopień naukowy doktora nauk prawnych w zakresie prawa. W 2014 na podstawie dorobku naukowego oraz rozprawy pt. "Umowa o partnerstwie publiczno-prywatnym. Studium administracyjnoprawne" Rada Wydziału Prawa i Administracji UŚ nadała mu stopień naukowy doktora habilitowanego nauk prawnych.
Został profesorem nadzwyczajnym Wydziału Prawa i Administracji UŚl. Był nauczycielem akademickim Wydziału Zarządzania Górnośląskiej Wyższej Szkoły Handlowej im. Wojciecha Korfantego w Katowicach. Stypendysta programu Fulbrighta.

</doc>
<doc id="4222701" url="https://pl.wikipedia.org/wiki?curid=4222701" title="Nowy Testament, Przekład na Wielki Jubileusz Roku 2000">
Nowy Testament, Przekład na Wielki Jubileusz Roku 2000



</doc>
<doc id="4222706" url="https://pl.wikipedia.org/wiki?curid=4222706" title="Józef Skwarc">
Józef Skwarc

Józef Skwarc (zm. 11 kwietnia 1850 w Kaliszu) – ksiądz, kandydat teologii, proboszcz wolborski, kanonik katedry włocławskiej, oficjał kaliski.
Odznaczony Orderem Świętej Anny 2. klasy.

</doc>
<doc id="4222710" url="https://pl.wikipedia.org/wiki?curid=4222710" title="Arsen Jesajan">
Arsen Jesajan

Arsen Jesajan (orm. Արսեն Եսայան, ur. 1898 w Trabzonie, zm. 1938) – polityk Armeńskiej SRR.
Życiorys.
W lipcu 1917 wstąpił do SDPRR(b), od 1917 przewodniczył Kaukaskiemu Związkowi Studentów w Tbilisi i redagował miejscową gazetę "Nor Serund" ("Nowe Pokolenie"), był jednym z założycieli rewolucyjnej organizacji młodzieżowej "Spartak". Do 1919 uczył się w seminarium w Tbilisi, później prowadził działalność podziemną w Tbilisi, na Północnym Kaukazie, Krymie i w Batumi, w 1920 został przewodniczącym komitetu rewolucyjnego w mieście Nor Bajazet (obecnie Gawarr), 1921-1922 stał na czele powiatowego komitetu rewolucyjnego w Aleksandropolu (obecnie Giumri). W latach 1922-1927 był przewodniczącym Komitetu Wykonawczego Aleksandropolskiej Rady Powiatowej, 1928 kierował Zarządem Gospodarki Wodnej przy Radzie Komisarzy Ludowych Armeńskiej SRR i redagował gazetę "Chorurdain Hajastan" ("Radziecka Armenia"), od 1929 do 15 czerwca 1930 był przewodniczącym Najwyższej Rady Gospodarki Narodowej Armeńskiej SRR i jednocześnie zastępcą przewodniczącego Rady Komisarzy Ludowych Armeńskiej SRR. Od 29 stycznia 1929 do 24 maja 1930 był zastępcą członka Prezydium KC Komunistycznej Partii (bolszewików) Armenii, 1931-1932 zastępcą przewodniczącego Najwyższej Rady Gospodarki Narodowej ZFSRR, a 1932-1934 stałym przedstawicielem ZFSRR przy Radzie Komisarzy Ludowych ZSRR. W 1934 został I sekretarzem achtinskiego rejonowego komitetu KP(b)A, potem do 2 października 1935 był ludowym komisarzem przemysłu lokalnego Armeńskiej SRR i później przewodniczącym Zarządu "CHOK". Podczas wielkiej czystki został aresztowany, następnie skazany na śmierć i rozstrzelany.

</doc>
<doc id="4222712" url="https://pl.wikipedia.org/wiki?curid=4222712" title="Rozbiory Luksemburga">
Rozbiory Luksemburga

 – trzy rozbiory, przeprowadzone pomiędzy 1659 a 1839 rokiem, skutkiem których powierzchnia Luksemburga zmniejszyła się z 10 700 km² do 2586 km².

</doc>
<doc id="4222717" url="https://pl.wikipedia.org/wiki?curid=4222717" title="Generaliści i specjaliści (ekologia)">
Generaliści i specjaliści (ekologia)

Generaliści, specjaliści – terminy używane w ekologii w odniesieniu do gatunku.
Generalista posiada szerokie spektrum pokarmowe (generalista pokarmowy) lub występuje w wielu różnych siedliskach (generalista siedliskowy).
Specjaliści przystosowali się do spożywania ściśle określonego pokarmu (specjalista pokarmowy) lub życia w jednym określonym siedlisku (specjalista siedliskowy).
W rzeczywistości generaliści i specjaliści są to skrajne przypadki gatunków spośród większości wykazujących cechy pośrednie między wysoką specjalizacją, a jej całkowitym brakiem. Specjaliści pokarmowi mogą spożywać grupę gatunków należących do jednego określonego taksonu (często wysokiego poziomu, np. królestwa), ale w obrębie tego taksonu zachowywać się jak generaliści.
Przykłady specjalistów i generalistów.
Koala australijski może trawić tylko liście kilku gatunków drzew. Odżywia się prawie wyłącznie liśćmi eukaliptusa.
Wpływ specjalistów i generalistów na ekosystemy.
Specjaliści i generaliści w odmienny sposób wpływają na ekosystemy. Specjalista pokarmowy i jego ofiara tworzą zamknięty ekologicznie i ewolucyjnie układ. Stosowane są do niego terminy „wyścigi zbrojeń”, koewolucja zgodna z hipotezą Czerwonej Królowej. Oznaczają one, że specjalista prowadząc selekcję w populacji ofiar wpływa na ukierunkowana ewolucję tej populacji. Ofiary stają się coraz szybsze, coraz lepiej się ukrywają, uzyskują ubarwienie ochronne lub akcesoria zmniejszające ich atrakcyjność dla specjalisty (np. kolce). Jednocześnie specjalista ewoluuje aby móc dopaść coraz szybsze ofiary, wypatrzyć ukrywające się osobniki, móc spożyć ofiary z kolcami. Istnienie tego typu zależności potwierdzono modelami sztucznego życia.
Generaliści natomiast wybierają spośród wielu gatunków ofiar takie ich proporcje, jakie określa ich dostępność. Zatem najwięcej będzie ofiar z gatunku najliczniejszego, najmniej z gatunku najmniej licznego. Powoduje to ustabilizowanie się układu, gdyż często ofiary konkurują ze sobą o te same zasoby. Układ taki bez generalisty przestaje być stabilny, co powoduje zanikanie wielu gatunków ofiar i zubożenie ekosystemu.

</doc>
<doc id="4222721" url="https://pl.wikipedia.org/wiki?curid=4222721" title="Paul Khumalo">
Paul Khumalo

Paul Mandla Khumalo CMM (ur. 5 lutego 1947 w St. Wendelin) – południowoafrykański duchowny katolicki arcybiskup metropolita Pretorii w latach 2008-2009.
Życiorys.
Święcenia kapłańskie przyjął 28 kwietnia 1973 w Zgromadzeniu Misjonarzy z Mariannhill. Pełnił funkcje m.in. mistrza nowicjatu (1981-1987), przełożonego prowincji południowoafrykańskiej misjonarzy (1993-1996) oraz wikariusza
generalnego zgromadzenia (1996-2001).
Episkopat.
2 października 2001 został mianowany przez papieża Jana Pawła II biskupem diecezji Witbank. Sakry biskupiej udzielił mu 27 stycznia 2002 kard. Wilfrid Fox Napier.
24 listopada 2008 został mianowany arcybiskupem metropolitą Pretorii oraz ordynariuszem polowym Południowej Afryki. Rok później złożył rezygnację z tych urzędów, która została przyjęta 15 grudnia przez Benedykta XVI.

</doc>
<doc id="4222727" url="https://pl.wikipedia.org/wiki?curid=4222727" title="Cerkiew Prawdziwych Prawosławnych Chrześcijan Hellady">
Cerkiew Prawdziwych Prawosławnych Chrześcijan Hellady

Cerkiew Prawdziwych Prawosławnych Chrześcijan Hellady (, , ) – Cerkiew prawosławna istniejąca od 1925 jako autonomiczna, powstała w opozycji do Kościoła Grecji po przyjęciu przez nich kalendarza neojuliańskiego oraz wstąpieniu w ruch ekumeniczny. Zwierzchnikiem Cerkwi jest Kallinik (Sarandopulos), Arcybiskup Aten i całej Hellady.
Po udanym zakończeniu procesu zjednoczeniowego greckich statostylnych hierarchów w latach 2012–2014, Cerkiew liczy 25 hierarchów, 280 kapłanów, 290 parafii i ponad 140 klasztorów i skitów. Synodalna rezydencja i kancelaria jak również redakcja synodalnej gazety „Głos Prawosławia” («Φωνή της Ορθοδοξίας») znajduje się w ateńskim śródmieściu – dzielnicy Omonia. Od 2011 roku w Stanach działa prawosławny Instytut Trzech Świętych Hierarchów. W 2015 roku rozpoczęło działalność Seminarium Teologiczne pw św. Focjusza. Działem nauk teologicznych i ich rozwojem wśród duchowieństwa i wiernych zajmują się kalifornijscy mnisi z Ośrodka Tradycjonalistycznych Nauk Prawosławnych (The Center for Traditionalist Orthodox Studies), które publikuje periodyki naukowe oraz jest wydawcą setek książek.
Historia.
Cerkiew Prawdziwych Prawosławnych Grecji stanowią wszyscy prawosławni duchowni i świeccy z Autokefalicznej Cerkwi Grecji oraz Patriarchatu Konstantynopola, którzy nie zaakceptowali zmiany kalendarza liturgicznego wprowadzonej w 1924 r. oraz ci którzy podjęli walkę przeciwko ruchowi ekumenicznemu .
Początkowo Stowarzyszenie Prawosławnych Chrześcijan przemianowało się w 1925 r. na „Prawdziwych Prawosławnych Chrześcijan” jako przeciwwagę wobec działań greckich nowokalendarzowców – kleru i wiernych będących w Cerkwi Grecji. W 1935 r., sytuacja zrzeszenia ulega zmianie gdy dołączają do niego trzej hierarchowie-metropolici, którzy poprzez nowe biskupie konsekracje tworzą administracyjne struktury – Świątobliwy Synod „Cerkwi P.P.Ch. Hellady” (Cerkwi Prawdziwie Prawosławnych Chrześcijan Hellady).
Po śmierci, we wrześniu 1955 r., zwierzchnika Cerkwi PPCh świętego metropolity Florinu Chryzostoma I (Kawuridis) jurysdykcja ta pozostała bez hierarchów. Decyzją zwołanego Soboru kapłanów i wiernych została powołana tymczasowa Rada Cerkwi w skład której weszło 12 archimandrytów.
W styczniu 1957 roku podczas II-ego Panhelleńkiego Soboru duchowieństwa i wiernych Prawdziwej Cerkwi Prawosławnej Hellady wybrano trzech kandydatów do biskupiej sakry – archimandrytów: Akakiusza (Papasa), Chryzostoma (Kiuzisa) oraz Chryzostoma (Naslimis). Po zamknięciu Soboru archimandryta Chryzostom (Kiuzis) jako Sekretarz Generalny Rady Cerkwi, powziął aktywne uczestnictwo w pertraktacjach z hierarchami Rosyjskiej Cerkwi Prawosławnej poza granicami Rosji w sprawie nowych biskupich konsekracji dla Grecji. 
W rezultacie rozmów 22 grudnia 1960 roku w mieście Detroit dwóch hierarchów Rosyjskiego Kościoła Prawosławnego poza granicami Rosji – biskup Chicago Serafin (Iwanow) wraz z biskupem Sewrskim Teofilem (Jonesku) dokonali dla PPCh Hellady biskupich konsekracji podnosząc do tej godności archimandrytę Akakiosa (Papasa).
W maju 1962 roku do Aten na zaproszenie Synodu PPCh Hellady z błogosławieństwem i materialnym wsparciem od św. Jana (Maksymowicza) przybył rosyjski emigracyjny arcybiskup Chile Leoncjusz (Filipowicz), który wraz z biskupem Akakiuszem podniósł do godności biskupiej: Cyklad Partheniosa, Gardykionu Auksentiusza (Pastrasa), Salaminy Geroncjusza (Mariolisa) i Diawlejskiego Akakiusza (Papasa). Metropolita odmówił nadania kanonicznej klauzuli dokonanym nowym święceniom, sam zaś arcybiskup Leoncjusz otrzymał 30 listopada 1962 r., reprymendę ze strony Arcybiskupiego Soboru Rosyjskiego Kościoła Prawosławnego poza granicami Rosji. W obronie arcybiskupa Leoncjusza ujęli się arcybiskupi Awerkiusz (Taszew) oraz św. Jan (Maksymowicz). 
Latem 1971 roku archimandryta Chryzostom (Kiuzis) został podniesiony do godności metropolity. W konsekracji wzięli udział zwierzchnik Synodu Cerkwi arcybiskup Ateński i całej Hellady Auksetniusz (Patras), metropolita Pireusu Geroncjusz (Mariolis), oraz biskupi z Rosyjskiego Kościoła Prawosławnego poza granicami Rosji.
Struktura wewnętrzna.
Na czele Cerkwi stoi Arcybiskup Aten i całej Hellady Kallinik. Kościół roztacza rozległą jurysdykcję nad misjami Kościoła za granicą; pieczę nad działalnością biskupów, kapłanów i misjonarzy poza granicami Grecji sprawuje Synodalna Komisja ds. Misji, w skład której wchodzą: metropolita Oroposu i Fili – Cyprian (przewodniczący), metropolita Dymitriadu – Focjusz, biskup Methonu – Ambroży, biskup Gardykionu – Klemens. Pod jurysdykcją Cerkwi znajduje się również klasztor Esfigmenu oraz liczne pustelnie i skity na Górze Athos. W samej zaś Grecji przynależą do Cerkwi 2 z 5 głównych miejsc pielgrzymkowych – klasztor św. Ireny Chryzowalantu (Heraklion Η Μονή της Αγίας Ειρήνης Χρυσοβαλάντου στο Ηράκλειο) oraz klasztor św. Cypriana i Justyny (Fili, Attyka).
Podział administracyjny Cerkwi Prawdziwie Prawosławnych Chrześcijan Hellady.
Hellada – Grecja.
Arcybiskupstwo
Metropolia
Europa – Azja.
Egzarchat Europy
Metropolia
Biskupstwo / Episkopia
Afryka.
Metropolia
Biskupstwo
Ameryka.
Metropolia
Biskupstwo
Oceania i Australia.
Metropolia
Organy administracyjne działające poza granicami Grecji.
Synod Cerkwi P.P.Ch. Ameryki 
Przewodniczący:
Członkowie:
Synodalna Komisja ds. Misji
Przewodniczący: 
Członkowie:
Episkopat.
W maju 2018 roku Świątobliwy Synod składał się z przewodniczącego, dziesięciu metropolitów i sześciu biskupów. Poza tym czterech metropolitów i czterech biskupów znajduje się w stanie spoczynku.
Przewodniczący:
Metropolici:
Biskupi:
W stanie spoczynku:

</doc>
<doc id="4222731" url="https://pl.wikipedia.org/wiki?curid=4222731" title="Paolo Agostini">
Paolo Agostini

Paolo Agostini (ur. ok. 1583 w Vallerano, zm. 3 października 1629 w Rzymie) – włoski kompozytor okresu baroku, organista.
Uczeń i zięć Giovanniego Bernardina Naniny. Pracował jako organista i kapelmistrz w Rzymie przy bazylice NMP na Zatybrzu i bazylice San Lorenzo in Damaso. Po rezygnacji Vincenzo Ugoliniego w 1626 roku został kapelmistrzem Cappella Giulia przy bazylice św. Piotra na Watykanie. Komponował wielogłosowe utwory o charakterze religijnym, głównie msze i motety. Ceniono zwłaszcza jego umiejętne posługiwanie się techniką kontrapunktu.

</doc>
<doc id="4222732" url="https://pl.wikipedia.org/wiki?curid=4222732" title="Książki. Magazyn do czytania">
Książki. Magazyn do czytania

Książki. Magazyn do czytania – polski, dwumiesięcznik literacki, wydawany przez wydawnictwo Agora od 2012 roku (do końca 2017 r. w formie kwartalnika). Od 2019 roku redaktorem naczelnym pisma jest Juliusz Kurkiewicz.
Historia.
W czerwcu 2011 roku wystartowała akcja "Czytamy w Polsce" organizowana przez „Gazetę Wyborczą”, Metro i Radio TOK FM. 14 czerwca 2011 ukazał się pierwszy numer Magazynu „Książki” w nakładzie 60 tys. egzemplarzy i objętości 76 stron. Na okładce znalazł się portret Janusza Korczaka, którego autorem był Piotr Leśniak. Kierownikiem wydania był Paweł Goźliński, szatę graficzną opracowali Piotr Stańczak i Maciej Kałkus. Numer ten został wydany jako projekt specjalny.
Do końca 2017 roku wychodził jako kwartalnik. Ukazało się 27 wydań zwykłych i 3 wakacyjne. Od lutego 2018 roku magazyn jest wydawany jako dwumiesięcznik. Pierwszy numer miał 92 strony.

</doc>
<doc id="4222733" url="https://pl.wikipedia.org/wiki?curid=4222733" title="Juhan-Kaspar Jürna">
Juhan-Kaspar Jürna

Juhan-Kaspar Jürna (ur. 27 grudnia 1931 w Tartu, zm. 24 października 1982 w Tallinie) – dziennikarz i polityk Estońskiej SRR.
Życiorys.
Do 1949 uczył się w seminarium nauczycielskim/instytucie nauczycielskim w Tallinie, gdzie był organizatorem komsomolskim, w 1949 został instruktorem Wydziału Propagandy i Agitacji KC Komsomołu Estonii, 1949-1950 był I sekretarzem rejonowego komitetu Komsomołu w Tallinie. W latach 1950-1952 był sekretarzem KC Komsomołu Estonii ds. propagandy i agitacji i jednocześnie słuchaczem Centralnej Szkoły Komsomolskiej przy KC Komsomołu, w 1951 został członkiem WKP(b), 1953-1955 redagował gazetę "Säde" ("Iskra"). W latach 1955-1959 był sekretarzem KC Komsomołu Estonii ds. pracy wśród młodzieży i pionierów, 1959-1961 redaktorem odpowiedzialnym gazety "Noоrte Hääl" ("Głos Młodzieży"), a od 1961 do września 1971 redaktorem odpowiedzialnym gazety "Sowietskaja Estonija". Od 29 września 1961 do 28 stycznia 1981 był członkiem KC KPE, od 29 września 1961 do 7 grudnia 1962 zastępcą członka Biura KC KPE, a od 28 września 1971 do 5 czerwca 1973 kierownikiem Wydziału Kontaktów Międzynarodowych KC KPE. Od 8 czerwca 1973 do 23 listopada 1978 był ministrem kultury Estońskiej SRR, potem przeszedł na emeryturę, mimo to od 1979 do końca życia pełnił funkcję sekretarza odpowiedzialnego Estońskiego Republikańskiego Komitetu Obrońców Pokoju. W 1962 został odznaczony Orderem Czerwonego Sztandaru Pracy.

</doc>
<doc id="4222742" url="https://pl.wikipedia.org/wiki?curid=4222742" title="Kościół Niepokalanego Serca Najświętszej Maryi Panny w Tarnowie">
Kościół Niepokalanego Serca Najświętszej Maryi Panny w Tarnowie

Kościół Niepokalanego Serca Najświętszej Maryi Panny – rzymskokatolicki kościół parafialny należący do dekanatu Tarnów Południe diecezji tarnowskiej. Znajduje się w tarnowskiej dzielnicy Klikowa.
Jest to świątynia zbudowana w latach 1948-50 według projektu architekta Adolfa Szyszko-Bohusza. W 1950 roku została poświęcona, natomiast w 1951 roku biskup tarnowski Jan Stepa erygował przy niej parafię. 
Budowla jest murowana, wzniesiona z cegły, trzynawowa, posiadająca prezbiterium zamknięte trójbocznie, po bokach którego są umieszczone zakrystia i kaplica. Przy nawie od frontu znajduje się wieża w dolnej części czworokątna, przechodząca w ośmiokąt, zakończona nadwieszaną izbicą drewnianą i nakryta neobarokowym baniastym dachem hełmowym. Na zewnątrz ściany korpusu nawowego są rozczłonkowane półkoliście zamkniętymi arkadami przyściennymi. Świątynię nakryta jest dachem dwuspadowym, złożonym z dachówki ceramicznej, na dachu znajduje się wieżyczka na sygnaturkę. Wnętrze nakrywają sklepienia o konstrukcji żelbetowej, w korpusie nawowym w kształcie gwiaździstym, podparte czworokątnymi filarami umieszczonymi po przekątnej. Polichromia figuralna i ornamentalna wnętrza autorstwa Łukasza Karwowskiego powstała w 1966 roku.

</doc>
<doc id="4222743" url="https://pl.wikipedia.org/wiki?curid=4222743" title="Połonicznik siwy">
Połonicznik siwy

Połonicznik siwy ("Herniaria incana" Lam.) – gatunek rośliny z rodziny goździkowatych ("Caryophyllaceae"). Występuje w Azji południowo-zachodniej oraz Europie południowej i południowo-wschodniej, sięgając do Europy Środkowej – w Polsce znany z jednego stanowiska koło Opatowa. Rośnie w miejscach suchych i słonecznych.

</doc>
<doc id="4222745" url="https://pl.wikipedia.org/wiki?curid=4222745" title="Herniaria incana">
Herniaria incana



</doc>
<doc id="4222746" url="https://pl.wikipedia.org/wiki?curid=4222746" title="Tsubasa wa iranai">
Tsubasa wa iranai

 – czterdziesty czwarty singel japońskiego zespołu AKB48, wydany w Japonii 1 czerwca 2016 roku przez You! Be Cool.
Singel został wydany w siedmiu edycjach: trzech regularnych i trzech limitowanych (Type A, Type B, Type C) oraz „teatralnej” (CD). Pierwsza edycja regularna zawierała dodatkowo kartę do głosowania na członkinie mające pojawić się w kolejnym singlu. Osiągnął 1 pozycję w rankingu Oricon i pozostał na liście przez 14 tygodni. Singel zdobył status podwójnej płyty Milion.
Utwór , wykonywany przez NGT48, który został wydany w wersji teatralnej singla jest wykorzystany jako czołówka serialu live action wyemitowanego w 2016 roku.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4222747" url="https://pl.wikipedia.org/wiki?curid=4222747" title="Peter Yorck von Wartenburg">
Peter Yorck von Wartenburg

Peter Graf Yorck von Wartenburg (ur. 13 listopada 1904 w Oleśnicy Małej na Dolnym Śląsku, zm. 8 sierpnia 1944 w więzieniu Plötzensee) – niemiecki prawnik i urzędnik. Współzałożyciel antyhitlerowskiego Kręgu z Krzyżowej i jeden z liderów zamachu z 20 lipca 1944.
Życiorys.
Należał do niemieckiego rodu hrabiowskiego Yorck von Wartenburg, pochodzącego od Johanna Ludwiga Yorcka von Wartenburga, pruskiego generała (później feldmarszałka) z okresu wojen napoleońskich. W latach 1923–1926 studiował najpierw w Bonn, a potem we Wrocławiu prawo i politologię. W 1927 obronił dysertację doktorską, a w 1930 w Berlinie zdał egzamin asesorski. W tym samym roku poślubił doktor nauk prawnych Marion Winter. Po krótkim okresie pracy w roli prawnika i referenta w tzw. Pomocy Wschodniej ("niem. Osthilfe") – rządowym programie wspierania zagrożonych gospodarczo regionów niemieckich – znalazł zatrudnienie w Prezydium Naczelnym we Wrocławiu. Następnie od 1936 do 1942 roku pełnił funkcję referenta kwestii zasadniczych przy komisarzu Rzeszy ds. kształtowania cen w Berlinie.
Z powodu odmowy przystąpienia do NSDAP od 1938 pomijany był systematycznie w awansach. W tym czasie działał już w ruchu oporu. Jego współpracownikami z tego okresu byli: przyjaciel Fritz-Dietlof von der Schulenburg oraz Ulrich Wilhelm Schwerin von Schwanenfeld. Po pogromach Żydów 9 listopada 1938 (noc kryształowa) założył krąg dyskusyjny skupiony na prawach zasadniczych w nowej konstytucji. Jako oficer rezerwy powołany został na początku wojny do służby wojskowej w Wehrmachcie. W 1942 zaangażowano go w sztabie gospodarczym Wschód ("niem. Wirtschaftsstab Ost") – komórce działającej na rzecz maksymalnego gospodarczego wykorzystania terenów okupowanych, podporządkowanej naczelnemu dowództwu sil zbrojnych III Rzeszy.
W styczniu 1940 rozpoczęła się ścisła współpraca Yorcka z Helmuthem Jamesem von Moltke. Wspólnie prowadzili oraz inicjowali spotkania Kręgu z Krzyżowej. Bardzo często odbywały się one w mieszkaniu Yorcka, znajdującym się w Berlinie-Lichterfelde. Odmiennie od swojego przyjaciela Moltkego, Yorck wspierał pomysł zamachu stanu, który miałby poprzedzić zamach na Adolfa Hitlera. Odkąd Claus Schenk Graf von Stauffenberg rozpoczął we wrześniu 1943 przygotowania do zamachu – Yorck wszedł do najściślejszego kręgu konspiratorów. Po udanym zamachu miał według planów objąć funkcję sekretarza stanu przyszłego kanclerza Rzeszy. Po niepowodzeniu zamachu z 20 lipca 1944 został tego samego wieczoru aresztowany. 8 sierpnia 1944 Trybunał Ludowy ("Volksgerichtshof") skazał go na karę śmierci. Wyrok wykonano jeszcze tego samego dnia w berlińskim więzieniu Plötzensee.

</doc>
<doc id="4222751" url="https://pl.wikipedia.org/wiki?curid=4222751" title="Grażyna Penc">
Grażyna Penc

Grażyna Penc, po mężu Kaminski (ur. 10 września 1975) – polska lekkoatletka specjalizująca się w biegach średniodystansowych, halowa mistrzyni Polski, reprezentantka Polski.
Kariera sportowa.
Była zawodniczką Stali Społem Stalowa Wola i AZS-AWF Wrocław.
Na mistrzostwach Polski seniorek na otwartym stadionie zdobyła trzy medale: srebrny na 800 metrów w 1994, srebrny w sztafecie 4 x 400 metrów w 1995 i brązowy w biegu na 1500 metrów w 1998. Na halowych mistrzostwach Polski seniorek wywalczyła dwa medale w biegu na 800 metrów: złoty w 1995 i brązowy w 1994. 
Reprezentowała Polskę na mistrzostwach świata juniorów 1994, gdzie zajęła 4. miejsce w biegu na 800 metrów, z wynikiem 2:05,66 i nie ukończyła eliminacyjnego biegu na 1500 metrów.
Na stałe mieszka w USA.
Rekordy życiowe:

</doc>
<doc id="4222754" url="https://pl.wikipedia.org/wiki?curid=4222754" title="Lachówka (dopływ Stryszawki)">
Lachówka (dopływ Stryszawki)



</doc>
<doc id="4222755" url="https://pl.wikipedia.org/wiki?curid=4222755" title="Ren &amp; Stimpy">
Ren &amp; Stimpy



</doc>
<doc id="4222756" url="https://pl.wikipedia.org/wiki?curid=4222756" title="Gabriela, cynamon i goździki">
Gabriela, cynamon i goździki

Gabriela, cynamon i goździki (port. "Gabriela, cravo e canela") – modernistyczna powieść brazylijskiego pisarza Jorge Amado, wydana w 1958 roku. Na podstawie książki w 1963 roku powstał film pod tym samym tytułem. Książkę przetłumaczono na 32 języki, w tym na polski.
Powieść zapoczątkowuje nowy cykl w twórczości Jorge Amado, w którym porzuca on tematy polityczne, a zwraca się w stronę wątków zmysłowych, erotycznych, a także podejmuje motywy związane ze związkami osób należących do różnych ras. W tej fazie twórczości pisarza, na pierwszy plan wybijają się postacie kobiet. Poza "Gabrielą", do tego cyklu należą też takie powieści, jak "Dona Flor i jej dwóch mężów" oraz "Tereza Batista wojowaniem zmęczona".
"Gabriela, cynamon i goździki" jest pierwszą powieścią Amado, która powstała po jego wystąpieniu z Partii Komunistycznej. Powieść jest powrotem do “cyklu kakaowego”, w którym pojawiają się postacie właścicieli ziemskich ("coronéis"), bandytów, prostytutek i oszustów, a wszystkie te postacie tworzą społeczeństwo związane z plantacjami kakao.
Streszczenie.
Gabriela przybywa do Ilhéus w 1925 roku w poszukiwaniu pracy. Znajduje zatrudnienie w barze “Vesúvio”, którego właścicielem jest Arab o imieniu Nacib. Nacib nie od razu dostrzega piękno Gabrieli, której skóra ma barwę cynamonu, a jej zapach można porównać do aromatu goździków. Dzięki obecności pięknej i zdolnej kucharki, bar Vesúvio wkrótce staje się miejscem tętniącym życiem i tłumnie odwiedzanym przez tamtejszych mężczyzn. Zazdrosny Nacib, aby zatrzymać Gabrielę tylko dla siebie, decyduje się ją poślubić, jednak małżeństwo nie leży w naturze wolnego ducha Gabrieli. Wkrótce Nacib znajduje ją w łóżku z Tonico Bastosem i unieważnia małżeństwo. Gabriela wciąż jednak jest zatrudniona w kuchni baru Vesúvio, a także odwiedza łóżko Naciba.
"Gabriela, cynamon i goździki" jest historią miłosną Naciba i przybyłej z interioru Mulatki Gabrieli, a także kroniką złotego okresu upraw kakao w regionie Ilhéus. Postać Gabrieli jest uosobieniem przemian, zachodzących w patriarchalnym i autorytarnym społeczeństwie.
Nagrody.
Źródła:
Adaptacje.
Źródła:

</doc>
<doc id="4222757" url="https://pl.wikipedia.org/wiki?curid=4222757" title="Francisco António de Almeida">
Francisco António de Almeida

Francisco António de Almeida (ur. ok. 1702 roku, zm. najprawdopodobniej 1 listopada 1755 w Lizbonie) – portugalski kompozytor. 
Dzięki stypendium ufundowanemu przez króla Jana V w latach 1720–1726 kształcił się we Włoszech, podczas pobytu w Rzymie wystawiając dwa oratoria. Po powrocie do Portugalii został zatrudniony jako organista w kaplicy królewskiej, a później także jako nauczyciel dzieci monarchy. Pisał opery utrzymane w stylu włoskiej "opera buffa". Był pierwszym portugalskim kompozytorem operowym, a jego "La pazienza di Socrate" z 1733 roku (zachował się z niej tylko III akt) – pierwszym portugalskim dziełem tego gatunku. Kolejnymi dziełami operowymi Almeidy były "La finta pazza" (1735), "Le virtù trionfanti" (1738), "La Spinalba" (1739), "L’Ippolito" (1752). Pisał także utwory o charakterze religijnym. W swojej twórczości nawiązywał do stylistyki Alessandro Scarlattiego. Spora część jego dorobku kompozytorskiego zaginęła. Zaginął podczas wielkiego trzęsienia ziemi w Lizbonie 1 listopada 1755 roku.

</doc>
<doc id="4222762" url="https://pl.wikipedia.org/wiki?curid=4222762" title="Czicziko Bendeliani">
Czicziko Bendeliani

Czicziko Kaisarowicz Bendeliani (gruz. ჭიჭიკო ყაისარის ძე ბენდელიანი, ros. Чичико Кайсарович Бенделиани, ur. 29 stycznia 1913 we wsi Czohatauri w Gruzji, zm. 20 lipca 1944 w rejonie kowelskim w obwodzie wołyńskim) – radziecki lotnik wojskowy, major, Bohater Związku Radzieckiego (1943).
Życiorys.
Urodził się w gruzińskiej rodzinie chłopskiej. Skończył 7 klas, pracował jako ekspedytor i jednocześnie uczył się w aeroklubie w Tbilisi, od 8 września 1935 służył w Armii Czerwonej. W 1937 ukończył Kaczyńską Wyższą Wojskową Szkołę Lotniczą dla Pilotów, był pilotem, młodszym lotnikiem i dowódcą klucza 5 eskadry 43 pułku lotnictwa myśliwskiego w Kijowskim Specjalnym Okręgu Wojskowym, w 1940 został członkiem WKP(b). Po ataku Niemiec na ZSRR został skierowany na Front Południowo-Zachodni, od lipca 1941 był dowódcą klucza 43 pułku lotnictwa myśliwskiego Sił Powietrznych 21 Armii Frontu Południowo-Zachodniego, walczył na Ukrainie. Podczas jednej z walk powietrznych wyczerpał amunicję, po czym wykonał taranowanie własnym samolotem, strącając Me-109. Później walczył w bitwie pod Stalingradem, zestrzeliwując 5 samolotów wroga, uczestniczył też w bitwie pod Kurskiem latem 1943 jako nawigator 54 gwardyjskiego pułku lotnictwa myśliwskiego 1 Gwardyjskiej Dywizji Lotnictwa Myśliwskiego 16 Armii Powietrznej Frontu Centralnego. Do czerwca 1943 wykonał 385 lotów bojowych i stoczył 72 walki powietrzne, odnosząc 7 zwycięstw osobiście i 12 w grupie. Później został zastępcą dowódcy 54 gwardyjskiego pułku lotnictwa myśliwskiego 6 Armii Powietrznej 1 Frontu Białoruskiego w stopniu majora, łącznie w czasie wojny wykonał ponad 400 lotów bojowych i strącił 12 samolotów wroga osobiście i 20 w grupie. 20 lipca 1944 podczas jednej z walk powietrznych został ciężko ranny i po wylądowaniu zmarł. Został pochowany we wsi Byteń w rejonie kowelskim. Jego imieniem nazwano ulice w Łucku i Tbilisi.
Odznaczenia.
I medale.

</doc>
<doc id="4222771" url="https://pl.wikipedia.org/wiki?curid=4222771" title="Pensjonat nad rozlewiskiem">
Pensjonat nad rozlewiskiem

Pensjonat nad rozlewiskiem – polski serial telewizyjny, będący szóstą serią przygód Małgorzaty, Barbary i Marysi. Premiera serialu odbyła się 27 lutego 2018 o godz. 21.35 w TVP1. Serial jest kontynuacją seriali telewizyjnych: "Domu nad rozlewiskiem", "Miłości nad rozlewiskiem", "Życia nad rozlewiskiem", "Nad rozlewiskiem" oraz "Ciszy nad rozlewiskiem".
Plenery: Ostróda.

</doc>
<doc id="4222772" url="https://pl.wikipedia.org/wiki?curid=4222772" title="Salvador Agra">
Salvador Agra

Salvador José Milhazes Agra (ur. 11 listopada 1991 w Vila do Conde) – portugalski piłkarz występujący na pozycji pomocnika w klubie Boavista FC.

</doc>
<doc id="4222776" url="https://pl.wikipedia.org/wiki?curid=4222776" title="Gabriela, cravo e canela">
Gabriela, cravo e canela



</doc>
<doc id="4222777" url="https://pl.wikipedia.org/wiki?curid=4222777" title="François l’Olonnais">
François l’Olonnais

François l’Olonnais (właściwie Jean-David Nau; ur. ok. 1630 w Les Sables-d’Olonne, zm. 1669) – francuski bukanier, jeden z najsławniejszych piratów karaibskich.
Życiorys.
Pochodzący z Les Sables-d’Olonne (stąd przydomek "l’Olonnais") przybył do Ameryki jako pracownik najemny Francuskiej Kompanii Zachodnioindyjskiej. Zarówno Francuzi, jak i Anglicy praktykowali wówczas system półniewolniczej pracy ubogich emigrantów, którzy w zamian za przewiezienie do kolonii amerykańskich, byli zobowiązani odpracować kilka lat w posiadłościach kompanii. François l’Olonnais pracował przez trzy lata jako sługa francuskiego gubernatora Tortugi.
Gdy skończył się czas kontraktu, pracownicy tacy otrzymywali minimalne środki, wystarczające do przeżycia i mieli sobie radzić jako samodzielni osadnicy. Dotychczasowy pan l’Olonnais docenił odwagę byłego sługi, i dał mu do dyspozycji statek z załogą; niestety pierwsza wyprawa podjęta przez l’Olonnais omal nie skończyła się dla niego fatalnie: rozbiwszy się na brzegach Jukatanu, stracił całą niemal załogę (wybitą przez Hiszpanów); sam l’Olonnais przeżył, skutecznie udając trupa. W nocy zakradł się do Campeche i namówiwszy do współpracy kilku czarnych niewolników, odpłynął skradzioną przez nich łodzią. Z tą załogą dotarł z powrotem do Tortugi, przebywszy ponad 2000 km.
W kwietniu 1666 l’Olonnais, zebrawszy 660 ludzi na ośmiu statkach, wyruszył przeciw Maracaibo. Wpierw zasadził się koło cieśniny Mona, gdzie w lecie przechwycił szesnastodziałowy hiszpański galeon z bogatym ładunkiem kakao; odesławszy go do Tortugi, czatował dalej i zdobył kolejny, uzbrojony w 8 armat, statek wiozący żołd dla hiszpańskich żołnierzy. Po powrocie pierwszej jednostki l’Olonnais wyruszył z całą flotyllą przeciw Maracaibo i jesienią przybył pod miasto. Dzięki zaskoczeniu, po trzech godzinach walki, wziął szturmem fort broniący dostępu do laguny (była to stosunkowo słaba fortyfikacja ziemna, uzbrojona w 16 dział). Dwa dni później piraci przybyli do miasta; czas ten wystarczył na ucieczkę części mieszkańców miasta, na których piraci przez następne dni polowali w okolicznych lasach, a schwytanych torturowali tak długo, aż ci przyznali, gdzie ukryli swoje kosztowności. Po dwutygodniowej okupacji Maracaibo, bukanierzy przepłynęli przez jezioro i uderzyli na miasto Gibraltar. Mimo zaciekłej obrony (straty po stronie piratów wyniosły 40 zabitych i 30 rannych), zdobyli je i wymusili wysoki okup groźbą spalenia obydwu miast; łącznie zrabowali ok. 260 tys. pesos, z którymi wrócili na Île-à-Vache. Następnie l’Olonnais popłynął na Jamajkę, gdzie sprzedał 12-działową, 80-tonową brygantynę Roche Braziliano, i wreszcie triumfalnie wrócił na Tortugę.
Według Alexandre Exquemelina zebrał następnie niewielką grupę ludzi, z którymi napadł na niewielką, ale zamożną wioskę na Kubie. Atak ten nie przyniósł oczekiwanych zysków, na domiar złego Hiszpanie wysłali przeciw niemu silny okręt. Choć piratów było dwudziestu, a Hiszpanów 90, atakując z zaskoczenia o świcie, ludzie l’Olonnais zdobyli hiszpańską jednostkę i wymordowali załogę; na statku tym l’Olonnais odbył następnie kilka zyskownych rejsów kupieckich. Według Davida Marleya wioską tą miało być Juan de los Remedios, a wydarzenie miało mieć miejsce w sierpniu 1667.
W 1668 l’Olonnais zgromadził 700 bukanierów, duży okręt zdobyty w Maracaibo i pięć mniejszych jednostek z zamiarem zdobycia Granady; po drodze jednak napotkał sztil i zdryfował wzdłuż wybrzeży Hondurasu. Przez długi czas piraci nie mogli znaleźć żadnej zdobyczy; wreszcie, wobec braku żywności, zdecydowali się napaść na miasto Puerto de Caballos. Oprócz zajęcia miasta, wzięli tam statek z 24 większymi działami i 16 małymi falkonetami. Atak się powiódł, więc postanowili zdobyć większe i bogatsze San Pedro Sula. Marsz w głąb lądu został przerwany po skutecznie odpartej hiszpańskiej zasadzce. François l’Olonnais wziął jeńców na tortury: jednemu miał wyrwać serce, wgryźć się w nie zębami i grozić, że wszystkich tak potraktuje; wyjawili mu więc informacje o alternatywnej drodze do miasta, ale okazała się zbyt trudna. Piracka ekspedycja dotarła więc do miasta głównym szlakiem. Początkowy szturm został odparty, ale ostatecznie mieszkańcy zawarli z piratami umowę, na mocy której opuścili miasto, wydając je napastnikom, którzy złupili i spalili je do gruntu.
Powróciwszy do portu l’Olonnais dowiedział się, że wkrótce przypłynąć ma duży hiszpański galeon, minęły jednak trzy miesiące, zanim rozstawione pikiety zaalarmowały o jego przybyciu. Jednostka była silnie uzbrojona (42 działa) i odparła pierwszy atak piratów, którzy w końcu zdobyli ją abordażem; galeon został jednak już wcześniej rozładowany, więc skromny łup mocno ich rozczarował. Naua opuścili jego główni sprzymierzeńcy, Van Klijn i Pierre le Picard, na domiar złego zdobyty galeon miał kiepskie właściwości żeglugowe i rozbił się wśród Wysp Perłowych na wschód od Cabo Gracias a Dios. Przez pół roku piraci mieszkali na brzegu, uprawiając ziemię i budując szalupę z resztek statku. Na jednostce tej l’Olonnais wyprawił się, by zdobyć więcej łodzi, został jednak odparty przez Hiszpanów. Poszukując innych łodzi, dopłynął aż do zatoki Darién, gdzie jego grupa została wymordowana przez miejscowych Indian.
François l’Olonnais miał używać bandery wyobrażającej kościotrupa podającego klepsydrę piratowi.

</doc>
<doc id="4222778" url="https://pl.wikipedia.org/wiki?curid=4222778" title="Maria Antonietta Sycylijska (1784-1806)">
Maria Antonietta Sycylijska (1784-1806)



</doc>
<doc id="4222782" url="https://pl.wikipedia.org/wiki?curid=4222782" title="Maria Józefa Wettyn (1803-1829)">
Maria Józefa Wettyn (1803-1829)



</doc>
<doc id="4222783" url="https://pl.wikipedia.org/wiki?curid=4222783" title="Maria Antonietta Sycylijska (1814-1898)">
Maria Antonietta Sycylijska (1814-1898)



</doc>
<doc id="4222784" url="https://pl.wikipedia.org/wiki?curid=4222784" title="Maria Antonietta Sycylijska (1851-1918)">
Maria Antonietta Sycylijska (1851-1918)



</doc>
<doc id="4222788" url="https://pl.wikipedia.org/wiki?curid=4222788" title="Maria Józefa Wettyn (1867-1944)">
Maria Józefa Wettyn (1867-1944)



</doc>
<doc id="4222789" url="https://pl.wikipedia.org/wiki?curid=4222789" title="Alicja Burbon-Parmeńska (1849-1935)">
Alicja Burbon-Parmeńska (1849-1935)



</doc>
<doc id="4222792" url="https://pl.wikipedia.org/wiki?curid=4222792" title="Lee Kun-hee">
Lee Kun-hee

Lee Kun-hee (ur. 9 stycznia 1942 w Ŭiryŏng, zm. 25 października 2020 w Seulu) – południowokoreański przedsiębiorca, prezes koncernu Samsung Group (1987–2008) i jego najważniejszego przedsiębiorstwa Samsung Electronics (od 2010), syn założyciela koncernu Lee Byung-chula.
Życiorys.
Urodzony 9 stycznia 1942 w Ŭiryŏng jako syn założyciela koncernu Lee Byung-chula. W 1987 został prezesem Samsunga i podjął działania mające na celu przekształcić go w rozpoznawalną w świecie, renomowaną markę. Głównym działaniem wizerunkowym była promocja przez sport, w związku z czym w 1997 Samsung został jednym z głównych sponsorów Międzynarodowego Komitetu Olimpijskiego. Od 1996 do Międzynarodowego Komitetu Olimpijskiego należał sam Lee.
W lipcu 2008 skazany na trzy lata więzienia w zawieszeniu za przestępstwa finansowe, ułaskawiony w grudniu. Jako członek Międzynarodowego Komitetu Olimpijskiego zaangażował się w lobbing na rzecz przyznania Korei Południowej organizacji zimowych igrzysk olimpijskich w 2018 przy wydatnej pomocy kierowanego przez niego koncernu.
W lipcu 2011 MKOl przyznał organizację zimowej olimpiady Korei Południowej planowanej na rok 2018, a we wrześniu na prośbę rodziny Lee zrezygnował ze starań o reelekcję w Komitecie. Zaraz potem MKOl mianował go honorowym członkiem.
W 2014 przeszedł zawał serca i od tego czasu był niezdolny do pracy. W kierowaniu koncernem Samsung zastąpił go syn, Lee Jae-yong.

</doc>
<doc id="4222825" url="https://pl.wikipedia.org/wiki?curid=4222825" title="Elizabeth Swaney">
Elizabeth Swaney

Elizabeth Marian Swaney (ur. 30 lipca 1984 w Berkeley w stanie Kalifornia) – amerykańska narciarka dowolna specjalizująca się w konkurencji halfpipe, a także skeletonistka. Na arenie międzynarodowej startująca w barwach Wenezueli, a następnie Węgier. Olimpijka (2018), uczestniczka mistrzostw świata w narciarstwie dowolnym (2017).
Życiorys.
Skeleton.
Od 2006 roku Swaney uprawiała skeleton. W dyscyplinie tej w latach 2012–2013, reprezentując Wenezuelę, startowała w zawodach niższej rangi w tym sporcie (w Pucharze Północnoamerykańskim oraz Pucharze Europy), w każdym występie plasując się w końcu stawki.
Narciarstwo dowolne.
Wenezuela (do 2014).
W 2010 roku zaczęła naukę jazdy na nartach. Trzy lata później zadebiutowała w Pucharze Świata w narciarstwie dowolnym – 2 lutego 2013 w Park City zajęła 33. miejsce w konkurencji halfpipe, a pierwsze punkty tego cyklu zdobyła 17 sierpnia 2013 w Cardronie, gdzie zajęła ostatnią, 26. lokatę.
Celem reprezentującej wówczas Wenezuelę zawodniczki była kwalifikacja na Zimowe Igrzyska Olimpijskie 2014, gdzie konkurencja ta debiutowała w programie zimowych igrzysk olimpijskich. Swaney od pierwszego startu w swoich przejazdach nie wykonywała praktycznie żadnych ewolucji (poza najprostszymi zmianami kierunku jazdy o 180°), skupiając się jedynie na ukończeniu rywalizacji bez upadku. Pomóc w uzyskaniu olimpijskiej kwalifikacji miała jej niewielka popularność tej konkurencji (w zawodach najwyższej rangi w tym okresie rzadko startowało więcej niż 30 zawodniczek), jednak ostatecznie nie zdołała ona uzyskać awansu na igrzyska.
Węgry (od 2015).
Po nieudanej próbie zakwalifikowania się na igrzyska w Soczi Swaney, wobec braku wsparcia ze strony Wenezueli, zdecydowała się na zmianę reprezentacji, przyjmując węgierskie obywatelstwo. Do startów w barwach nowego kraju została uprawniona wiosną 2015 roku. Jako Węgierka w zawodach międzynarodowych niższej rangi zadebiutowała w grudniu 2015 roku, a do Pucharu Świata powróciła w lutym 2016 roku, zajmując w Park City przedostatnią, 20. lokatę. Mimo zmiany reprezentacji Swaney nie zmieniła swojej taktyki przejazdów. W 2017 wystąpiła w Mistrzostwach Świata w Narciarstwie Dowolnym 2017 – w konkurencji halfpipe zajęła 21. miejsce, wyprzedzając 4 rywalki, które upadły w czasie wykonywania swoich przejazdów (w tym późniejszą mistrzynię olimpijską Cassie Sharpe).
Swaney w barwach Węgier podjęła także próbę zakwalifikowania się na Zimowe Igrzyska Olimpijskie 2018. Stosując dotychczasową taktykę przejazdów startowała w zawodach Pucharu Świata, do których zgłaszało się mniej niż 30 zawodniczek i odbywających się niemal wyłącznie poza Europą. Najlepszy wynik osiągnęła w ośrodku narciarskim Secret Garden w Chinach, gdzie 22 grudnia 2017 była 13., wyprzedzając 2 rywalki, które doznały upadków, wykorzystując fakt, iż większość narciarek specjalizujących się w tej konkurencji brało wówczas udział w uznawanych za bardziej prestiżowe zawodach w Kolorado. Ostatecznie Swaney zakończyła kwalifikacje olimpijskie na 34. pozycji z dorobkiem 59 punktów. Nie uzyskała bezpośredniej kwalifikacji i zajęła 5. miejsce na liście rezerwowej. W wyniku rezygnacji wyżej sklasyfikowanych państw z przysługujących im kwot startowych w procesie realokacji Węgry otrzymały prawo startu w tej konkurencji, a Swaney, jako jedyna uprawniona zawodniczka z tego kraju, została zgłoszona do udziału w igrzyskach. Stała się pierwszą węgierską narciarką dowolną, która wzięła udział w tej imprezie.
20 lutego 2018 wystąpiła w kwalifikacjach w konkurencji halfpipe. Jej start zyskał miano „internetowej sensacji”, a sama Swaney została nazwana „najgorszą narciarką igrzysk”. Zawodniczka w obu przejazdach, podobnie jak we wcześniejszych startach, nie wykonywała praktycznie żadnych ewolucji (poza pojedynczą, niezbyt udaną zmianą kierunku jazdy o 180°) i zajęła ostatnią, 24. lokatę. Pod wpływem krytyki jej występu przedstawiciele Międzynarodowej Federacji Narciarskiej zapowiedzieli zmianę systemu kwalifikacji olimpijskich tak, aby w przyszłości uniknąć możliwości startu zawodniczek takich jak Swaney, a jedną z rozważanych możliwości jest zmniejszenie liczby zawodniczek mogących startować w igrzyskach.
Życie prywatne.
Amerykanka Elizabeth Swaney mogła reprezentować inne państwa ze względu na pochodzenie – z Węgrami łączą ją wywodzący się z tego kraju dziadkowie ze strony ojca, a jej matka jest z kolei Wenezuelką.
W 2009 Swaney uzyskała tytuł magistra na Uniwersytecie Harvarda. Uzyskała również stopień bachelor’s degree na Uniwersytecie Kalifornijskim w Berkeley.

</doc>
<doc id="4222827" url="https://pl.wikipedia.org/wiki?curid=4222827" title="Nico Hischier">
Nico Hischier

Nico Hischier (ur. 4 stycznia 1999 w Brig, Szwajcaria) – hokeista szwajcarski, gracz ligi NHL, reprezentant Szwajcarii.
Wybrany w NHL Entry Draft 2017 z numerem 1, 15 lipca 2017 podpisał trzyletni kontrakt z New Jersey Devils. Zadebiutował 7 października a pierwszy punkt (asystę) zaliczył w drugim swoim występie 9 października.

</doc>
<doc id="4222830" url="https://pl.wikipedia.org/wiki?curid=4222830" title="Dorota Ustianowska">
Dorota Ustianowska

Dorota Ustianowska, z d. Kata (ur. 24 czerwca 1970) – polska lekkoatletka, specjalizująca się w biegach średniodystansowych i długodystansowych, mistrzyni Polski.
Kariera sportowa.
Była zawodniczką klubów Budowlani Częstochowa i MLKS Goświnowice.
Na mistrzostwach Polski seniorek zdobyła sześć medali - złote w sztafecie 4 x 400 metrów w 1992 i biegu przełajowym na 4 km w 2002, srebrne w biegu na 1500 metrów w 1990 i sztafecie 4 x 400 metrów w 1991, brązowe w biegach na 800 metrów i 1500 metrów w 1992. W halowych mistrzostwach Polski seniorek zdobyła pięć medali - srebrne medale w biegu na 800 metrów w 1992, biegu na 1500 metrów w 1991 i 1992 i brązowe w biegu na 800 metrów w 1991 i biegu na 3000 metrów w 1994 i 2002. 
Przerwała karierę ok. roku 1992 i powróciła do systematycznych startów w 2000. Wygrała kilka biegów maratońskich (w Dreźnie - 2001, Otterndorf - 2002, Düsseldorfie - 2004, Ratyzbonie - 2004, Karlsruhe - 2004, 2005, Lizbonie - 2008)
W 2015 została przełajową mistrzynią Europy weteranów w kategorii K-40
Rekordy życiowe:

</doc>
<doc id="4222837" url="https://pl.wikipedia.org/wiki?curid=4222837" title="Shoma Uno">
Shoma Uno



</doc>
<doc id="4222847" url="https://pl.wikipedia.org/wiki?curid=4222847" title="God’s Plan (singel Drake’a)">
God’s Plan (singel Drake’a)

God’s Plan – pierwszy singel kanadyjskiego rapera Drake’a z jego drugiego minialbumu, zatytułowanego "Scary Hours" i piątego albumu studyjnego "Scorpion". Singel został wydany 19 stycznia 2018. Twórcami tekstu utworu są Aubrey Graham, Ronald LaTour, Daveon Jackson, Matthew Samuels oraz Noah Shebib, natomiast jego produkcją zajęli się Cardo, Yung Exclusive, Boi-1da i 40.
„God’s Plan” jest utrzymany w stylu muzyki trap i pop-rap. Piosenka odniosła sukces komercyjny, stając się trzecim „numerem jeden” Drake’a na liście najlepiej sprzedających się singli w Kanadzie. Utwór także trafił na szczyt w Australii, Danii, Irlandii, Norwegii, Nowej Zelandii, Portugalii, Stanach Zjednoczonych, Szwecji, Wielkiej Brytanii i Włoszech.
Singel pobił rekord w mediach strumieniowych, takich jak Apple Music i Spotify, gdzie został odsłuchany najwięcej razy w ciągu jednego dnia.
Teledysk.
Teledysk został zrealizowany 5 lutego 2018 w Miami High School. Zdjęcia do klipu przyciągnęły uwagę mediów, ponieważ raper przekazał m.in. 175 tys. dolarów przypadkowym mieszkańcom Miami.
16 lutego 2018 w serwisie YouTube ukazał się oficjalny teledysk do utworu. Klip ukazuje Drake’a rozdającym pieniądze potrzebującym, który miały być przeznaczone na wykonanie klipu do utworu.

</doc>
<doc id="4222854" url="https://pl.wikipedia.org/wiki?curid=4222854" title="Atak na Resorts World Manila">
Atak na Resorts World Manila



</doc>
<doc id="4222855" url="https://pl.wikipedia.org/wiki?curid=4222855" title="Parafia Trójcy Świętej w Starym Grodkowie">
Parafia Trójcy Świętej w Starym Grodkowie

Parafia Trójcy Świętej – rzymskokatolicka parafia w miejscowości Stary Grodków (powiat nyski, województwo opolskie). Parafia należy do dekanatu Grodków w diecezji opolskiej.
Parafię obsługuje proboszcz parafii św. Michała Archanioła w Chróścinie Nyskiej.
Historia parafii.
Parafia powstała w XIII wieku. Proboszczem ex currendo parafii jest ks. Marek Ruczaj
Liczebność i zasięg parafii.
Parafię zamieszkuje 460 mieszkańców, zasięgiem duszpasterskim obejmuje ona miejscowości:

</doc>
<doc id="4222861" url="https://pl.wikipedia.org/wiki?curid=4222861" title="Odpowiednik (serial telewizyjny)">
Odpowiednik (serial telewizyjny)

Odpowiednik () – amerykański serial telewizyjny (thriller fantastycznonaukowy) wyprodukowany przez Gilbert Films, Anonymous Content, Gate 34,Media Rights Capital oraz Starz Originals, którego pomysłodawcą jest Justin Marks. Serial był emitowany od 10 grudnia 2017 roku do 17 lutego 2019 roku przez Starz. W Polsce „Odpowiednik” był emitowany od 16 lutego 2018 roku do 8 marca 2019 roku przez HBO.
Fabuła.
Serial skupia się na Howardzie Silku, zwykłym pracowniku ONZ, który odkrywa, że w agencji dla której pracuje istnieje przejście do równoległego wymiaru. Okazuje się, że każdy ma w nim odpowiednika.
Produkcja.
Pod koniec kwietnia 2015 roku poinformowano, że główną rolę w serialu zagra J.K. Simmons.
Pod koniec września 2016 roku ogłoszono, że Harry Lloyd i Olivia Williams dołączyli do obsady.
W kolejnym miesiącu do serialu dołączyli: Nazanin Boniadi, Nicholas Pinnock oraz Sara Serraiocco.
Na początku grudnia 2016 roku poinformowano, że w rolę Aldrich wcieli się Ulrich Thomsen znany z serialu Banshee (serial telewizyjny).
W tym samym miesiącu obsada serialu powiększyła się o Mido Hamada oraz Kenneth Choi.
Pod koniec stycznia 2017 roku ogłoszono, że Guy Burnet, Sarah Bolger, Richard Schiff, Stephen Rea i Nolan Gerard Funk zagrają w dramacie.
W marcu 2017 roku poinformowano, że w serialu wystąpią: Liv Lisa Fries jako Greta, Jacqueline Bisset jako Lydia Burton, Stefan Kapičić jako Lieber, Jacqueline Antaramian jako Ava Fancher, Christiane Paul jako Mira, Ingo Rademacher jako Friedrich, Marco Khan jako Raash.

</doc>
<doc id="4222864" url="https://pl.wikipedia.org/wiki?curid=4222864" title="Jolanta Wieprzkowicz">
Jolanta Wieprzkowicz

Jolanta Wieprzkowicz (ur. 4 kwietnia 1966) – polska lekkoatletka specjalizująca się w biegach średniodystansowych, medalistka mistrzostw Polski.
Kariera sportowa.
Była zawodniczką Startu Łódź.
Na mistrzostwach Polski seniorek na otwartym stadionie zdobyła dwa medale w biegu na 800 metrów - srebrny w 1989 i brązowy w 1990. Na halowych mistrzostwach Polski seniorek wywalczyła na tym samym dystansie brązowy medal w 1989. 
Jest absolwentką I Liceum Ogólnokształcącego im. Jarosława Dąbrowskiego w Tomaszowie Mazowieckim.
Rekordy życiowe:

</doc>
<doc id="4222866" url="https://pl.wikipedia.org/wiki?curid=4222866" title="Dariusz Łaski">
Dariusz Łaski

Dariusz Łaski – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP). Przewodniczący Komisji Rewizyjnej Fotoklubu RP. Członek założyciel Piotrkowskiego Towarzystwa Fotograficznego "Fcztery". Członek Łódzkiego Towarzystwa Fotograficznego.
Życiorys.
Dariusz Łaski jest inżynierem środowiska i budownictwa wodnego, związanym z piotrkowskim środowiskiem fotograficznym – mieszka i pracuje w Piotrkowie Trybunalskim – fotografuje od 1972 roku. Szczególne miejsce w jego twórczości zajmuje fotografia krajobrazowa, fotografia architektury, fotografia detalów i struktur oraz fotografia aktu. W 1993 roku był współzałożycielem Piotrkowskiego Towarzystwa Fotograficznego "Fcztery", w którym od powstania towarzystwa pełnił funkcję sekretarza – do 2005 roku. W 2005 roku został wiceprezesem Zarządu PTF ds. artystycznych. W 2005 roku został przyjęty w poczet członków Łódzkiego Towarzystwa Fotograficznego. 
Od 2007 roku jest współinicjatorem i współorganizatorem cyklicznego projektu "idei fotografii bez podziałów" – Międzynarodowych Plenerowych Spotkań Fotograficznych "Wschód – Zachód". Jest inicjatorem i współorganizatorem oraz aktywnym uczestnikiem wielu innych plenerów fotograficznych – regionalnych, krajowych i międzynarodowych oraz wewnętrznych (stowarzyszeniowych), organizowanych w ramach działalności Piotrkowskiego Towarzystwa Fotograficznego "Fcztery""." 
Dariusz Łaski jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w Międzynarodowych Salonach Fotograficznych, organizowanych m.in. pod patronatem Międzynarodowej Federacji Sztuki Fotograficznej FIAP – otrzymując akceptacje, wyróżnienia, dyplomy, listy gratulacyjne. Fotografie Dariusza Łaskiego były prezentowane m.in. w Czechach, Francji, Niemczech, Słowacji, na Ukrainie oraz w Polsce. Wielokrotnie publikował swoje fotografie (m.in.) w prasie specjalistycznej: "Foto", "Foto Kurier", "Foto Akt" oraz w albumach przyrodniczych – (m.in.) "Parki Krajobrazowe Ziemi Piotrkowskiej", "Pilica – piękno zagrożone", "Krajobrazy znad Pilicy". Jest autorem spotkań, prelekcji, wykładów o tematyce fotograficznej. 
W 2010 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 264). Prace Dariusza Łaskiego zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości.
Publikacje (albumy).
Źródło.

</doc>
<doc id="4222873" url="https://pl.wikipedia.org/wiki?curid=4222873" title="Kombinacja norweska na Zimowych Igrzyskach Olimpijskich 2018 – skocznia duża/10 km">
Kombinacja norweska na Zimowych Igrzyskach Olimpijskich 2018 – skocznia duża/10 km

Konkurs kombinacji norweskiej na skoczni dużej na Zimowych Igrzyskach Olimpijskich 2018 odbył się 20 lutego na w Daegwallyeong-myeon. 
Całe podium przypadło Niemcom. Mistrzem został Johannes Rydzek, drugie miejsce zajął Fabian Rießle, a na trzecim stopniu podium uplasował się mistrz ze skoczni normalnej - Eric Frenzel.
W zawodach wzięło udział czterech Polaków. Najlepszy był Szczepan Kupczak, który zajął 25 miejsce, Paweł Słowiok był 29, a Adam Cieślar 33. Wojciech Marusarz został decyzją trenera zdjęty z trasy, po 3 kilometrach biegu.

</doc>
<doc id="4222874" url="https://pl.wikipedia.org/wiki?curid=4222874" title="Fortaleza do Monte">
Fortaleza do Monte

Fortaleza do Monte, Monte Forte ("Górska forteca") () – zabytkowy fort w Makau, w Chińskiej Republice Ludowej, położony w zabytkowym centrum Makau. Do 1965 była to główna instalacja wojskowa regionu.
Fort został zbudowany między 1617 a 1626 na 52-metrowym wzgórzu znajdującym się na wschód od ruin katedry św. Pawła w celu ochrony posiadłości jezuitów podczas portugalskiego panowania. Zajmująca 8000 metrów kwadratowych i posiadająca 32 działa instalacja odegrała kluczową rolę w odparciu holenderskiej inwazji podczas bitwy pod Makau w 1622.
Fortyfikacja pozostała zamkniętą dla publiczności instalacją wojskową do roku 1965, kiedy znajdujące się w niej koszary zostały zamienione na obserwatorium pogodowe, a sam fort otwarty dla publiczności. Obserwatorium zostało przeniesione w 1996 roku na wyspę Taipa, wyburzone, a na jego miejsce zbudowane Muzeum Makau, które zostało otworzone 19 kwietnia 1998 r.
Monte Forte w latach 1623-1740 było także siedzibą gubernatorów Makau, a także policji kolonialnej w latach 1810-1841.

</doc>
<doc id="4222875" url="https://pl.wikipedia.org/wiki?curid=4222875" title="Monte Forte">
Monte Forte



</doc>
<doc id="4222876" url="https://pl.wikipedia.org/wiki?curid=4222876" title="Hay Wharf">
Hay Wharf

Hay Wharf lub Haywharf () – baza morska w porcie Marsamxett, w mieście Floriana na Malcie. Nadbrzeże jest od roku 1977 główną bazą Morskiego Dywizjonu Sił Zbrojnych Malty; nowe obiekty powstały w latach 2015–2016.
Historia.
Baza Hay Wharf jest usytuowana wzdłuż Floriana Lines od strony Marsamxett. Nadbrzeże rozciąga się między Msida Bastion a La Vittoria Bastion, ponad nim góruje Polverista Curtain, długi, podpiwniczony kazamatami mur osłonowy, zbudowany w roku 1722.
Nadbrzeże () nazwane zostało „Hay Wharf” prawdopodobnie dlatego, że w XIX wieku było używane do przechowywania paszy dla zwierząt ( – siano). Przypuszcza się również, że nadbrzeże mogło zostać nazwane na cześć lorda Johna Hay, który był naczelnym dowódcą brytyjskiej Floty Śródziemnomorskiej, bazującej na Malcie od roku 1883 do 1887. Do roku 1970 na Hay Wharf mieścił się budynek klubowy Royal Malta Yacht Club.
W październiku 1977 roku 1. (Morska) Bateria Sił Zbrojnych Malty ("1st (Maritime) Battery of the Armed Forces of Malta") przeniosła się z Senglei na Hay Wharf. W roku 1980 bateria przekształcona została w Morski Dywizjon Sił Zbrojnych Malty ("Maritime Squadron of the Armed Forces of Malta"), pozostając w tej samej bazie. Hay Wharf jest też główną maltańską bazą poszukiwawczo-ratowniczą, i wszyscy podjęci z morza nielegalni imigranci lądują właśnie tutaj.
Szybka łódź patrolowa klasy "Swift" „P23” znajduje się w Hay Wharf od czasu wycofania jej ze służby w roku 2010. Jednostka zostanie zachowana jako pomnik siedmiu żołnierzy i policjantów, którzy zginęli podczas eksplozji na jej pokładzie w roku 1984.
W listopadzie 2014 roku ogłoszono, że baza zostanie unowocześniona za kwotę 4,8 miliona euro. Modernizacja objęła budowę pomieszczenia kontroli granicznej, obiektów treningowych, urządzenia do szybkiego wodowania łodzi, oraz nowoczesnych pokoi zakwaterowania personelu. Budowa nowej bazy rozpoczęła się w połowie 2015 roku, i od razu wzbudziła kontrowersje, gdyż kwestionowano, że nowe budynki zasłonią bastiony poza nimi. Nowa baza została oddana do użytku w styczniu 2016 roku. Jej budowa kosztowała 5,5 miliona euro.

</doc>
<doc id="4222882" url="https://pl.wikipedia.org/wiki?curid=4222882" title="Sterling Brown (koszykarz)">
Sterling Brown (koszykarz)

Sterling Damarco Brown (ur. 10 lutego 1995 w Maywood) – amerykański koszykarz, występujący na pozycji rzucającego obrońcy, obecnie zawodnik Dallas Mavericks.
Jest młodszym bratem dwukrotnego mistrza NBA – Shannona Browna.
26 listopada 2020 został zawodnikiem Houston Rockets. 9 sierpnia 2021 dołączył do Dallas Mavericks.

</doc>
<doc id="4222885" url="https://pl.wikipedia.org/wiki?curid=4222885" title="José Carmelo Martínez Lázaro">
José Carmelo Martínez Lázaro

José Carmelo Martínez Lázaro OAR (ur. 21 sierpnia 1954 w Luezas) – hiszpański duchowny rzymskokatolicki posługujący w Peru, w latach 2004–2021 biskup Cajamarca.
Życiorys.
Wstąpił do zakonu augustianów rekolektów i w tymże zgromadzeniu złożył śluby wieczyste 26 sierpnia 1978 oraz przyjął święcenia kapłańskie 19 lipca 1980. Był m.in. proboszczem parafii w Chota (1980-1992), administratorem apostolskim (1992-1994), a następnie wikariuszem generalnym (1994-1996) tamtejszej prałatury terytorialnej, a także wikariuszem kilku parafii zakonnych w Limie.
27 marca 2002 został mianowany przez papieża Jana Pawła II prałatem terytorialnym Chota. Sakry biskupiej udzielił mu 5 maja 2002 jego poprzednik, Emiliano Antonio Cisneros Martínez. Mianowany 12 października 2004 biskupem Cajamarca, objął urząd 19 grudnia tegoż roku. 23 października 2021 papież Franciszek przyjął jego rezygnację z pełnionego urzędu. 

</doc>
<doc id="4222891" url="https://pl.wikipedia.org/wiki?curid=4222891" title="Emiliano Antonio Cisneros Martínez">
Emiliano Antonio Cisneros Martínez

Emiliano Antonio Cisneros Martínez OAR (ur. 8 lutego 1945 w Almazul) – hiszpański duchowny rzymskokatolicki posługujący w Peru, w latach 2002–2022 biskup Chachapoyas.
Życiorys.
Wstąpił do nowicjatu augustianów rekolektów w Logroño i w tymże zgromadzeniu złożył śluby zakonne 12 października 1962. Święcenia kapłańskie przyjął w Salamance 14 lipca 1968. Po święceniach wyjechał do Peru i rozpoczął pracę w delegaturze prowincjalnej Chota. W latach 1975-1981 był zwierzchnikiem tejże delegatury. W 1987 został wikariuszem prowincjalnym w Peru, zaś pięć lat później został asystentem generalnym zakonu.
7 grudnia 1993 papież Jan Paweł II mianował go prałatem terytorialnym Chota, zaś 6 stycznia 1994 osobiście wyświęcił go w Rzymie na biskupa.
27 marca 2002 został mianowany biskupem Chachapoyas. Ingres odbył się 12 maja 2002.
9 marca 2022 papież Franciszek przyjął jego rezygnację z pełnionego urzędu, żłożóną ze względu na wiek.
Bibliografia.
 

</doc>
<doc id="4222893" url="https://pl.wikipedia.org/wiki?curid=4222893" title="Osiedle Wola">
Osiedle Wola

Osiedle Wola – osiedle samorządowe (jednostka pomocnicza gminy) Poznania (od 1 stycznia 2011 roku).
Granice.
Osiedle Wola graniczy:
Podział.
Wedle Systemu Informacji Miejskiej Osiedle Wola jest podzielone na trzy jednostki obszarowe:

</doc>
<doc id="4222898" url="https://pl.wikipedia.org/wiki?curid=4222898" title="Short track na Zimowych Igrzyskach Olimpijskich 2018 – sztafeta kobiet">
Short track na Zimowych Igrzyskach Olimpijskich 2018 – sztafeta kobiet

Sztafeta kobiet rozgrywany w ramach short tracku na Zimowych Igrzyskach Olimpijskich 2018 odbyła się 10 i 20 lutego w Gangneung Ice Arena w Gangneung.
Mistrzostwo olimpijskie obroniły Koreanki, drugie były Włoszki, a brąz wywalczyły Holenderki, które jadąc w finale B ustanowiły rekord świata.

</doc>
<doc id="4222899" url="https://pl.wikipedia.org/wiki?curid=4222899" title="Joanna Siemieniuk">
Joanna Siemieniuk

Joanna Siemieniuk, po mężu Bitner (ur. 20 września 1965) – polska lekkoatletka specjalizująca się w biegach średniodystansowych, mistrzyni Polski.
Kariera sportowa.
Była zawodniczką AZS-AWF Wrocław.
Na mistrzostwach Polski seniorek na otwartym stadionie zdobyła osiem medali, w tym trzy złote - w biegu na 800 metrów w 1990 i w sztafecie 4 x 400 metrów w 1989 i 1990, srebrny w sztafecie 4 x 400 metrów w 1987 i brązowe w biegu na 800 metrów w 1988 i 1989, biegu na 1500 metrów w 1990 i sztafecie 4 x 400 metrów w 1988. 
Pracuje jako nauczycielka wychowania fizycznego w Zespole Szkół Zawodowych w Złotoryi.
Rekordy życiowe:

</doc>
<doc id="4222903" url="https://pl.wikipedia.org/wiki?curid=4222903" title="Rezerwat przyrody Łęg nad Młynówką">
Rezerwat przyrody Łęg nad Młynówką

Rezerwat przyrody „Łęg nad Młynówką” – rezerwat leśny położony na terenie powiatu lublinieckiego, w gminie Ciasna.
Obszar chroniony utworzony został w 2007 r. w celu zachowania ze względów naukowych, przyrodniczych i dydaktycznych biocenoz leśnych, wodnych i bagiennych w postaci naturalnego lasu łęgowego wraz z całym bogactwem gatunkowym flory i fauny. 
Rezerwat położony jest w granicach Parku Krajobrazowego Lasy nad Górną Liswartą i obszaru Natura 2000 „Łęgi w lasach nad Liswartą”. W rezerwacie znajdują się dwa pomniki przyrody – okaz jesionu wyniosłego i wiązu szypułkowego.
Rezerwat obejmuje 126,79 ha lasu położonego kilkaset metrów na południowy zachód od wsi Panoszów. Drzewostan porasta dolinę dopływu Liswarty – Potoku Jeżowskiego (zwanego też Młynówką) i sąsiaduje z położonymi nad nim stawami rybnymi. W rezerwacie występują dwa chronione leśne siedliska przyrodnicze: podgórski łęg jesionowy i łęg jesionowo-olszowy. W rezerwacie występują też płaty rzadkiego, choć nie podlegającego ochronie siedliskowej zbiorowiska leśnego – olsu porzeczkowego. Na niewielkich powierzchniach występują nieleśne siedliska hydrogeniczne: ziołorośla i zbiorowiska roślinności źródliskowej, torfowiskowej i wodnej.
Spis flory naczyniowej terenu rezerwatu obejmuje około 120 gatunków, w tym szereg gatunków chronionych: liczydło górskie, wawrzynek wilczełyko, kukułka Fuchsa i listera jajowata. Towarzyszą im rzadkie na niżu gatunki górskie, takie jak czartawa drobna i kozłek całolistny.
Rezerwat „Łęg nad Młynówką” znajduje się na gruntach w zarządzie Nadleśnictwa Lubliniec. Jego teren nie został udostępniony do zwiedzania. Rezerwat nie posiada planu ochrony; obowiązują w nim natomiast zadania ochronne, na mocy których obszar rezerwatu podlega ochronie ścisłej, oprócz jednego oddziału leśnego, który objęto ochroną czynną obejmującą koszenie inwazyjnego gatunku rdestowca.

</doc>
<doc id="4222906" url="https://pl.wikipedia.org/wiki?curid=4222906" title="Mirosław Panek">
Mirosław Panek

Mirosław Jan Panek (ur. 27 marca 1959) – polski doktor astrofizyki, w latach 2016–2018 przedstawiciel Polski, Szwajcarii, Serbii, Azerbejdżanu, Turkmenistanu, Kazachstanu, Tadżykistanu i Kirgistanu w Międzynarodowym Funduszu Walutowym, w latach 2019–2020 prezes zarządu Bankowego Funduszu Gwarancyjnego.
Życiorys.
Mirosław Panek ukończył w 1982 roku fizykę teoretyczną na Wydziale Fizyki Uniwersytetu Warszawskiego. W czasie studiów był aktywnym działaczem samorządu studenckiego i Niezależnego Zrzeszenia Studentów (współorganizował strajki studenckie jesienią 1981 roku), a od 1982 roku podziemnej „Solidarności” (31 sierpnia 1982 roku przywiózł relację z obchodów rocznicy „S” w Nowej Hucie dla Tygodnika Mazowsze, współpracował, wnosząc znaczący wkład m.in. z Jackiem Staszelisem przy przygotowywaniu akcji kontroli frekwencji wyborów do rad narodowych w 1984, współpracował również z Tomaszem Chlebowskim). Obronił pracę doktorską w 1987 roku z astrofizyki w Centrum Astronomicznym im. Mikołaja Kopernika PAN, po czym wyjechał na stypendium podoktorskie do Princeton University Astronomical Observatory w Princeton (USA).
Na początku lat 90. zainteresował się rynkami kapitałowymi. W latach 1992–1994 był dyrektorem finansowym firmy TCH. W tym czasie uzyskał jedną z pierwszych licencji maklera papierów wartościowych oraz licencję doradcy inwestycyjnego. Później zasiadał m.in. w Komisji Egzaminacyjnej dla Doradców Inwestycyjnych przy Komisji Papierów Wartościowych i Giełd (1994–1997), był członkiem zarządu i doradcą inwestycyjnym w ABN AMRO Asset Management (Polska) SA (1997–1998) oraz członkiem zarządu i dyrektorem inwestycyjnym w ING Investment Management (Polska) SA (1999–2006), w latach 2002–2006 był prezesem zarządu ING TFI i ING Investment Management (Polska) SA, wiceprzewodniczącym Rady Izby Zarządzających Funduszami i Aktywami (2005–2006), w latach 2006–2007 był członkiem zarządu PZU SA, członkiem Rady Nadzorczej Polskiego Holdingu Farmaceutycznego SA (2006–2007), Mennicy Polskiej, ATM-u (od 2014 – przewodniczącym RN), Mostostalu Zabrze – Holding oraz Vistuli Group, przewodniczącym Rady Nadzorczej PZU Asset Management SA (2006–2007), a w 2008 roku członkiem zarządu Opera TFI. W 2016 roku zrezygnował z członkostwa w radach nadzorczych spółek, których był wtedy członkiem (TFI BGK SA, Atende SA, Mennica Polska, Protektor SA, Vistula Group SA, ATM SA).
W pierwszej połowie 2016 roku Mirosław Panek był prezesem zarządu Banku Gospodarstwa Krajowego, w latach 2016–2018 był przedstawicielem Polski, Szwajcarii, Serbii, Azerbejdżanu, Turkmenistanu, Kazachstanu, Tadżykistanu i Kirgistanu w Międzynarodowym Funduszu Walutowym. 25 stycznia 2019 roku został członkiem zarządu Bankowego Funduszu Gwarancyjnego (BFG), a od 6 kwietnia 2019 do 9 marca 2020 roku był prezesem zarządu BFG. W 2020 pełnił funkcję prezesa rady nadzorczej Banku Nowego BFG S.A.
Mirosław Panek w roku 2001 był współzałożycielem Międzynarodowego Stowarzyszenia „Przyszłość Mediów”, a w latach 2004–2016 był członkiem Rady Fundacji Ośrodka KARTA.

</doc>
<doc id="4222907" url="https://pl.wikipedia.org/wiki?curid=4222907" title="Muzeum Makau">
Muzeum Makau

Muzeum Makau (, port. "Museu de Macau") – muzeum w Makau, w Chińskiej Republice Ludowej, znajdujące się w Fortaleza do Monte. Zawiera 2 100 metrów kwadratowych wystawy poświęconej historii i kulturze byłej portugalskiej kolonii. Budowa muzeum rozpoczęła się we wrześniu 1996 r., a otwarcie nastąpiło 18 kwietnia 1998 r.

</doc>
<doc id="4222908" url="https://pl.wikipedia.org/wiki?curid=4222908" title="Kościół Trójcy Świętej w Starym Grodkowie">
Kościół Trójcy Świętej w Starym Grodkowie

Kościół Trójcy Świętej – rzymskokatolicki kościół parafialny w miejscowości Stary Grodków (powiat nyski, województwo opolskie). Świątynia należy do parafii Trójcy Świętej w Starym Grodkowie w dekanacie Grodków, diecezji opolskiej. Dnia 17 lutego 1966 i 19 kwietnia 1972 roku pod numerem 1156/66 kościół został wpisany do rejestru zabytków nieruchomych województwa opolskiego.
Architektura i historia kościoła.
Kościół w Starym Grodkowie został wybudowany w 1271 roku. W 1910 roku został przebudowany.
Na uwagę zasługuje usytuowany w ścianie południowej, pochodzący z końca XIII wieku wczesnogotycki portal. Wewnątrz świątyni znajdują się rzadko spotykane stacje drogi krzyżowej namalowane na marmurowych płytach. 
Cennym zabytkiem znajdującym się w kościele jest rzeźba Madonny z Dzieciątkiem, zwana też "Madonną ze Starego Grodkowa". Jest to późnogotycka, pochodząca z 1519 roku figura, ukazująca Najświętszą Marię Pannę jako królową w złotej koronie i długim płaszczu, stojącą na sierpie księżyca. W prawej ręce trzyma berło. Na lewym ramieniu trzyma wysoko uniesionego małego, nagiego ze skrzyżowanymi nóżkami Chrystusa, trzymającego w lewej dłoni jabłko królewskie w formie złocistej kuli z krzyżem na wierzchu. Madonna ujęta jest frontalnie w pozycji stojącej. W 2005 roku figura przeszła gruntowną renowację.

</doc>
<doc id="4222910" url="https://pl.wikipedia.org/wiki?curid=4222910" title="Museu de Macau">
Museu de Macau



</doc>
<doc id="4222911" url="https://pl.wikipedia.org/wiki?curid=4222911" title="Eriko Tamura">
Eriko Tamura

 – japońska aktorka oraz piosenkarka.

</doc>
<doc id="4222925" url="https://pl.wikipedia.org/wiki?curid=4222925" title="Bobsleje na Zimowych Igrzyskach Olimpijskich 2018 – dwójki mężczyzn">
Bobsleje na Zimowych Igrzyskach Olimpijskich 2018 – dwójki mężczyzn

Dwójki mężczyzn rozgrywane w ramach bobslejów na Zimowych Igrzyskach Olimpijskich 2018 odbyły się w dniach 18 - 19 lutego na torze Alpensia Sliding Centre umiejscowionym w Pjongczangu.
W zawodach przyznano dwa komplety złotych medali, gdyż dwójka kanadyjska Justin Kripps/Alexander Kopacz oraz niemiecka Francesco Friedrich/Thorsten Margis uzyskały ten sam czas po 4 ślizgach. Brąz wywalczyli Łotysze Oskars Melbārdis/Jānis Strenga. Polska dwójka Mateusz Luty i Krzysztof Tylkowski zajęła 24. miejsce.

</doc>
<doc id="4222927" url="https://pl.wikipedia.org/wiki?curid=4222927" title="KK100">
KK100

KK100 (), dawniej Kingkey 100 – wieżowiec w Shenzhen, w prowincji Guangdong, w Chińskiej Republice Ludowej. Budowę rozpoczęto w 2007, a budynek otwarto w 2011. Wysokość budynku wynosi 441,8 m i 100 kondygnacji.

</doc>
<doc id="4222928" url="https://pl.wikipedia.org/wiki?curid=4222928" title="Harry Giles">
Harry Giles

Harry Lee Giles III (ur. 22 kwietnia 1998 w Winston-Salem) – amerykański koszykarz, występujący na pozycji silnego skrzydłowego.
W 2016 wystąpił w dwóch meczach gwiazd amerykańskich szkół średnich – Jordan Brand Classic, Nike Hoop Summit. Rok wcześniej został zaliczony do I składu USA Today All-USA.
22 listopada 2020 zawarł kontrakt z Portland Trail Blazers. 7 września 2021 dołączył do Los Angeles Clippers. 16 października 2021 został zwolniony.

</doc>
<doc id="4222939" url="https://pl.wikipedia.org/wiki?curid=4222939" title="Komisja Gospodarki i Rozwoju">
Komisja Gospodarki i Rozwoju

Komisja Gospodarki i Rozwoju (skrót: GOR) – jest stałą komisją sejmową, Do zakresu działania Komisji należą sprawy polityki gospodarczej, restrukturyzacji gospodarki, efektywności przemysłu, handlu międzynarodowego i wewnętrznego, technologii, normalizacji, inwestycji bezpośrednich i udziału kapitału zagranicznego, a także samorządu pracowniczego, gospodarczego i pracodawców. Komisja została po raz pierwszy utworzona 16 listopada 2015 roku, następnie również 13 listopada 2019 roku. Tego samego dnia wybrano jej skład. W sejmie VI kadencji funkcjonowała Komisja Gospodarki.
W skład komisji wchodzi 35 posłów.

</doc>
<doc id="4222940" url="https://pl.wikipedia.org/wiki?curid=4222940" title="Harry Tisch">
Harry Tisch

Harry Tisch (ur. 28 marca 1927 w Heinrichswalde (pow. Ueckermünde), zm. 18 czerwca 1995 w Berlinie) – wschodnioniemiecki funkcjonariusz partyjny, m.in. czł. Biura Politycznego KC SED (1975-1989) i przew. FDGB (1975-1989).
Życiorys.
Syn brukarza i robotnicy. Tisch uczęszczał do Szkoły Podstawowej w Heinrichswalde (1933-1941), był zatrudniony w mleczarni w Heinrichswalde (1941), ukończył szkolenie w zawodzie ślusarza w Pasewalku (1941-1944), w tym w Służbie Pracy Rzeszy ("Reichsarbeitsdienst" – RAD) (1943-1944), i pełnił służbę w Kriegsmarine (1944-1945). Był członkiem organizacji młodzieżowych Deutsche Jugend, i Hitlerjugend (1941–1943).
Przebywał w niewoli brytyjskiej w Neumünster, skąd 28 listopada 1945 udało mu się uciec.
W tymże roku powrócił do Heinrichswalde, pracował jako ślusarz w Ueckermünde (1946-1948), wstąpił do KPD/SED (1945-1946), FDGB (1945) i FDJ (1946). Po ukończeniu Powiatowej Szkoły Partyjnej ("Kreisparteischule") (1948) pełnił funkcję sekr. powiatowego FDJ w Ueckermünde (1948-1949), następnie przew. powiatowego FDGB w Ueckermünde (1949-1950). Po ukończeniu Szkoły Przemysłowej w Bernau ("Gewerkschaftsschule Bernau") (1949-1950) był przewodniczącym związku IG Metall w Meklemburgii (1950-1952) i zastępcą przewodniczącego Okręgu FDGB w Rostocku (1952-1953). Członek parlamentu Meklemburgii-Pomorza Przedniego (1950-1952).
W latach 1953-1955 Tisch uczęszczał do Wyższej Szkoły Partyjnej przy KC SED ("Parteihochschule „Karl Marx” beim ZK der SED") w Kleinmachnow, po ukończeniu której był sekretarzem ds. gospodarki Komitetu Okręgowego SED w Rostocku (1955-1959), przewodniczącym Rady Okręgowej w Rostocku (1959-1961) i I sekr. KO SED w Rostocku (1961-1975).
W 1963 został członkiem Komitetu Centralnego SED, zastępcą członka (1971-1975) i członkiem Biura Politycznego KC SED (1975-1989). Od 1963 był także deputowanym do Izby Ludowej NRD, a od 1975 członkiem Rady Państwa NRD i Prezydium Rady Narodowej Frontu Narodowego. W latach 1975-1989 przewodniczył FDGB. Z racji sprawowanych funkcji był „skoszarowany” w partyjno-rządowym osiedlu kierownictwa NRD – Osiedlu Leśnym pod Bernau.
W listopadzie 1989 Tisch zrezygnował z funkcji członka Biura Politycznego KC SED, usunięty z Rady Państwa i FDGB. W grudniu, przed jego aresztowaniem, wykluczony z SED.
W procesie o czerpanie korzyści z zajmowanego stanowiska, łącznie na kwotę 71 mln dolarów, Tisch został skazany w 1991 na 18 miesięcy więzienia i zwolniony po zaliczeniu okresu przebytego 14-miesięcznego aresztu.
Był współoskarżonym w procesie za „zabójstwo i napaść na wewnętrznej granicy niemieckiej” ("Mauerschützenprozesse"), w którym w styczniu 1995 Sąd Okręgowy w Berlinie zakończył jego współudział z uwagi na zdiagnozowaną niewydolność serca.
Tisch był jednym z niewielu, poza np. Schabowskim, byłych wysokich funkcjonariuszy SED którzy wyrazili żal z powodu panującej w NRD niesprawiedliwości społeczno-politycznej. Zmarł na raka.

</doc>
<doc id="4222941" url="https://pl.wikipedia.org/wiki?curid=4222941" title="De’Aaron Fox">
De’Aaron Fox

De’Aaron Martez Fox (ur. 20 grudnia 1997 w Nowym Orleanie) – amerykański koszykarz, występujący na pozycji rozgrywającego, aktualnie zawodnik Sacramento Kings.
W 2014 zdobył złote medale podczas turniejów Adidas Nations i Nike Global Challenge. W 2015 wystąpił w spotkaniu gwiazd – Nike THE TRIP oraz zdobył srebrny medal podczas Nike Global Challenge. W 2016 wystąpił w czterech meczach gwiazd amerykańskich szkół średnich – Jordan Brand Classic, Nike Hoop Summit, KFC's All-American, McDonald’s All-American w pierwszym z wymienionych został wybrany MVP wraz z Malikiem Monkiem. Został też wybrany najlepszym zawodnikiem szkół średnich stanu Teksas (Texas Gatorade Player of the Year) oraz zaliczony do I składu USA Today All-USA.

</doc>
<doc id="4222942" url="https://pl.wikipedia.org/wiki?curid=4222942" title="Jagoda Mierzyńska">
Jagoda Mierzyńska

Jagoda Mierzyńska (ur. 3 sierpnia 1998) – polska lekkoatletka, sprinterka.
Kariera.
Absolwentka gimnazjum nr 37 we Wrocławiu. W latach 2014–2017 uczęszczała do II LO im. Piastów Śląskich z Oddziałami Mistrzostwa Sportowego we Wrocławiu.
W 2018 zdobyła brązowy medal halowych mistrzostw Polski seniorów w biegu na 60 m, ustanawiając czasem 7,49 s rekord życiowy.
W latach 2012–2017 reprezentantka MKS MOS Wrocław, od 2018 reprezentuje KS AZS AWF Wrocław trenowana przez Williama Rostka.

</doc>
<doc id="4222944" url="https://pl.wikipedia.org/wiki?curid=4222944" title="Girolamo da Treviso">
Girolamo da Treviso

 
Girolamo da Treviso (ur. 1498, zm. 1544) – włoski malarz. Był aktywny na dworze króla angielskiego Henryka VIII. Służył monarsze nie tylko jako artysta, ale także jako inżynier wojskowy, co zresztą stało się przyczyną jego śmierci. Zginął od kuli armatniej 10 września 1544 podczas oblężenia Boulogne-sur-Mer. 
Pod względem stylistycznym mieści się w szkole Giorgiona. Jest autorem między innymi obrazu "Śpiąca Wenus". Namalował też kompozycję "Izaak błogosławiący Jakuba".

</doc>
<doc id="4222949" url="https://pl.wikipedia.org/wiki?curid=4222949" title="Seán Treacy">
Seán Treacy

Seán Treacy, irl. Seán Ó Treasaigh (ur. 22 września 1923 w Clonmel, zm. 23 marca 2018 tamże) – irlandzki polityk, działacz Partii Pracy, wieloletni deputowany. Ceann Comhairle w latach 1973–1977 i 1987–1997.
Życiorys.
Kształcił się w instytucie technicznym CTI Clonmel oraz na University College Cork, uzyskał dyplom z nauk ekonomicznych i społecznych. Był działaczem związków zawodowych i samorządowcem w hrabstwie South Tipperary. W latach 1957–1958 i 1961–1962 pełnił funkcję burmistrza swojej rodzinnej miejscowości.
Zaangażował się w działalność polityczną w ramach Partii Pracy. W 1957 bez powodzenia kandydował do Dáil Éireann. Mandat poselski uzyskał po raz pierwszy w wyborach generalnych w 1961 w okręgu Tipperary South. Z powodzeniem ubiegał się o reelekcję w dziesięciu kolejnych wyborach. W niższej izbie irlandzkiego parlamentu zasiadał przez jedenaście kadencji do 1997, gdy nie zdecydował się na ponowne kandydowanie.
W latach 1981–1984 zasiadał równocześnie w Parlamencie Europejskim I kadencji, pełnił funkcję wiceprzewodniczącego Komisji ds. Polityki Regionalnej i Planowania Regionalnego oraz Komisji ds. Kontroli Budżetu. W latach 1973–1977 i 1987–1997 był przewodniczącym Dáil Éireann.

</doc>
<doc id="4222950" url="https://pl.wikipedia.org/wiki?curid=4222950" title="Komisja do Spraw Petycji">
Komisja do Spraw Petycji

Komisja do Spraw Petycji (skrót PET) – stała komisja sejmowa. Do zakresu działania Komisji należy rozpatrywanie petycji złożonych do Sejmu. Komisja w Sejmie IX kadencji została powołana 13 listopada 2019 roku, tego samego dnia został wybrany jej skład.
W skład Komisji wchodzi 16 posłów.

</doc>
<doc id="4222962" url="https://pl.wikipedia.org/wiki?curid=4222962" title="Rezerwat przyrody Kamień nad Rzepedzią">
Rezerwat przyrody Kamień nad Rzepedzią

Rezerwat przyrody Kamień nad Rzepedzią – rezerwat przyrody nieożywionej położony na terenie powiatu sanockiego, w gminie Komańcza. Znajduje się na gruntach Skarbu Państwa w zarządzie Nadleśnictwa Lesko, obręb Zagórz.
Rezerwat zlokalizowany jest w masywie Kamienia (717 m n.p.m.), około 3 km na zachód od zabudowań miejscowości Rzepedź. Obszar chroniony utworzony został w 2012 r. w celu zachowania i ochrony grupy skał piaskowca eoceńskiego wraz z otaczającym je drzewostanem. Zajmuje powierzchnię 90,83 ha (akt powołujący podawał 91,83 ha).
Rezerwat położony jest w granicach obszaru ptasiego Natura 2000 „Beskid Niski” oraz Obszaru Chronionego Krajobrazu Beskidu Niskiego.
Teren rezerwatu nie został bezpośrednio udostępniony do zwiedzania, jednak jego południowo-zachodnią granicą biegnie Główny Szlak Beskidzki.

</doc>
<doc id="4222964" url="https://pl.wikipedia.org/wiki?curid=4222964" title="Pia Skrzyszowska">
Pia Skrzyszowska

Pia Skrzyszowska (ur. 20 kwietnia 2001 w Warszawie) – polska lekkoatletka specjalizująca się w sprinterskich biegach płotkarskich i płaskich. Olimpijka z Tokio 2020, młodzieżowa mistrzyni Europy (2021), mistrzyni Europy na 100 metrów przez płotki (2022) oraz wicemistrzyni Europy w sztafecie 4 × 100m (2022).
Życiorys.
Jest córką lekkoatletów Jolanty Bartczak i Jarosława Skrzyszowskiego.
W 2017 została złotą medalistką ogólnopolskiej olimpiady młodzieży w skoku w dal i na 100 m przez płotki. W 2018 została halową mistrzynią Polski do lat 18 w biegu na 60 m, ustanawiając czasem 7,40 s rekord Polski w tej kategorii wiekowej, a także zdobyła brązowy medal seniorskich halowych mistrzostw Polski w skoku w dal, ustanawiając wynikiem 6,02 m rekord życiowy.
Do 2018 reprezentowała OKS Skra Warszawa, była trenowana przez Przemysława Radkiewicza. Od 2019 jest zawodniczką AZS-AWF Warszawa, jej trenerem jest ojciec, Jarosław Skrzyszowski.
W 2020 roku została wicemistrzynią Polski w biegu na 100 m. 6 września 2020 podczas 11 Memoriału Kamili Skolimowskiej brała udział w biegu na 100 m przez płotki, w którym uzyskała trzecie miejsce. W tym biegu osiągnęła rezultat 13,19 s, który jest rekordem Polski juniorów.
W 2021 roku zajęła piąte miejsce na halowych mistrzostwach Europy w biegu na 60 m przez płotki z czasem 7,95 s. Podczas nieoficjalnych mistrzostw świata w biegach rozstawnych w Chorzowie w maju 2021 w składzie polskiej sztafety 4x100 metrów zdobyła srebrny medal. W lipcu 2021 została młodzieżową Mistrzynią Europy w biegu na 100 m przez płotki z czasem 12,77 s.
W 2022 została wicemistrzynią Polski w hali na 60 m, bijąc przy okazji rekord życiowy czasem 7,12 s. W sezonie letnim kilkakrotnie poprawiała rekord życiowy na dystansie 100 m ppł. Rekordem życiowym, który był jednocześnie młodzieżowym rekordem Polski (12,62 s), został okraszony także złoty medal Mistrzostw Polski w Suwałkach.

</doc>
<doc id="4222966" url="https://pl.wikipedia.org/wiki?curid=4222966" title="SS Hong Moh">
SS Hong Moh

SS Hong Moh – brytyjski statek pasażerski, który 3 marca 1921 rozbił się na Białych Skałach u wybrzeży wyspy Lamock koło Shantou, wskutek czego zginęło około 900 osób.
"City of Calcutta".
Statek został zbudowany przez Charles Connell &amp; Company z Scotstoun i zwodowany w dniu 8 września 1881 r. jako SS "City of Calcutta" dla Linii Miejskich George Smith &amp; Sons. Statek o pojemności 3954 ton rejestrowych (TR) miał 400 stóp (120 m) długości, 42 stopy 1 cal (12,83 m) szerokości całkowitej, zanurzenie 30 stóp 1 cal (9,17 m) i był napędzany maszyną parową potrójnego rozpężania.
"Hong Moh".
W 1902 r. statek został sprzedany Lim Ho Puah z Singapuru i przemianowany na SS "Hong Moh", do działań we flocie Wee Bin &amp; Co. W 1911 r. spółka Wee Bin została zlikwidowana i statek został przekazany Lim Peng Siang, synowi Lim Ho Puah. Był eksploatowany przez firmę Ho Hong Steamship Company.
Zatonięcie.
W dniu 2 marca 1921 r. "Hong Moh" popłynął z Hongkongu pod dowództwem Henry'ego Williama Holmesa z załogą liczącą 48 osób i 1135 pasażerami na pokładzie. Po przybyciu do Shantou rano 3 marca, statek zakotwiczył się u wybrzeży wyspy Bill Island i zasygnalizował, że pilot ma ich przejąć. Kiedy pilot przybył, poinformował kapitana o tym, że zanurzenie jego statku było zbyt duże, aby przekroczyć przeszkody, więc statek ustalił kurs na Xiamen. Około dwie godziny później, o godzinie 19:20, we wzburzonych falach i słabej widoczności, statek uderzył w północno-zachodni punkt Białych Skał. Pogarszała się pogoda, co uniemożliwiło wypłynięcie łodzi ratunkowych, a 4 marca o godz. 3:00 statek przełamał się na dwie części.
Kilka statków miało w zasięgu wzroku "Hong Moh", ale straciwszy energię elektryczną nie był on w stanie dać im sygnału. Ostatecznie, o godzinie 9:00 SS "Shanti" zbliżył się do "Hong Moh" i bez powodzenia próbował zwodować swoje łodzie. Statek stanął do popołudnia 5 marca, ratując kilku pasażerów i załogę, która porzuciła statek, płynąc w stronę ratunku. Wiele osób utonęło, w tym kapitan porzuconego statku. Następnie "Shanti" popłynął na Shantou z około 45 ocalałymi, aby uzyskać dalszą pomoc dla poszkodowanego statku.
Konsul brytyjski w Shantou poinformował starszego oficera marynarki wojennej w Hongkongu, który nadał do innych statków wiadomość radiową z prośbą o pomoc dla "Hong Moh". Slup wojenny Typu "Acacia" HMS "Foxglove" odpowiedział, przypływając z Shantou około 22.30, ale nie był w stanie zlokalizować wraku w ciemności. Następnego ranka o świcie przybył krążownik typu C HMS Carlisle, i obydwa statki uratowały kolejnych ocalałych z wraku. Wyczerpując resztki swego paliwa, "Foxglove" popłynął do Hongkongu o godz. 17.00 z 48 ocalałymi na pokładzie, podczas gdy "Carlisle" kontynuował pracę przez całą noc za pomocą reflektorów poszukiwawczych i do następnego dnia. Kapitan "Carlisle", Edward Evans, popłynął do wraku około godz. 8:00 dnia 7 marca, aby pomóc ostatnim ocalałym na pokładzie łodzi. Operacje ratownicze zostały ostatecznie porzucone o 11:00. O świcie 8 marca łodzie "Carlisle" zbliżyły się do wraku, ale nie znaleziono żadnych oznak życia, więc "Carlisle" wypłynął do Hongkongu z 220 ocalałymi na pokładzie.
Kapitan "Carlisle" Evans, wraz z komandorem podporucznikiem Ionem Towerem i Gunnerem Johnem G. Dewarem otrzymali srebrny Medal morski dzielności w ratowaniu życia na morzu, a podoficer marynarki W. G. Eldrett i Able Seaman A. E. Whitehead otrzymali brązowy.

</doc>
<doc id="4222972" url="https://pl.wikipedia.org/wiki?curid=4222972" title="Most Ludendorffa">
Most Ludendorffa

Most Ludendorffa (niem. "Ludendorff-Brücke") – most kolejowy w niemieckim mieście Remagen (Nadrenia-Palatynat) o długości 325 metrów, zbudowany podczas I wojny światowej w celu zwiększenia efektywności transportu żołnierzy i materiałów wojennych na front zachodni. Autorem projektu mostu był Karl Wiener. Jego nazwa pochodzi od generała Ericha Ludendorffa.
Podczas II wojny światowej, 7 marca 1945 został zdobyty przez amerykańską 9 Dywizję Pancerną. Był jedynym nietkniętym mostem na Renie w alianckich rękach, a dwie próby jego wysadzenia przez obrońców zakończyły się fiaskiem. Zdobycie mostu nazwano „cudem z Remagen”. Niemcy próbowali zniszczyć most za pomocą samolotów i rakiet V2, ale bez powodzenia. 17 marca 1945 most Ludendorffa w wyniku uszkodzeń zawalił się – 30 amerykańskich żołnierzy straciło życie.
Wydarzenia te zostały ukazane w amerykańskim filmie „Most na Renie” z 1969 w reżyserii Johna Guillermina.

</doc>
<doc id="4222975" url="https://pl.wikipedia.org/wiki?curid=4222975" title="Fiona Ferro">
Fiona Ferro

Fiona Ferro (ur. 12 marca 1997 w Libramont-Chevigny w Belgii) – francuska tenisistka, medalistka igrzysk śródziemnomorskich.
Kariera tenisowa.
Jest córką Francuza pochodzenia włoskiego i Belgijki. Rozpoczęła treningi tenisowe, gdyż w tenisa grali już jej bracia. W swojej karierze zwyciężyła w czterech singlowych turniejach rangi ITF. Najwyżej w rankingu WTA Tour w singlu sklasyfikowana była na 39. miejscu (8 marca 2021) i w deblu na 257. miejscu (17 maja 2021). W 2014 roku zadebiutowała w turnieju Wielkiego Szlema podczas French Open.

</doc>
<doc id="4222976" url="https://pl.wikipedia.org/wiki?curid=4222976" title="Odznaka Skoczek Spadochronowy Służb Ochrony">
Odznaka Skoczek Spadochronowy Służb Ochrony

Odznaka Skoczek Spadochronowy Służb Ochrony – ustanowiona w dniach 25 maja i 1 czerwca 2002 w ramach szkolenia spadochronowego służb mundurowych na lotnisku Aeroklubu Nowotarskiego.
Warunkiem zdobycia odznaki SSSO jest ukończenie specjalistycznego przeszkolenia i wykonanie samodzielnego skoku spadochronowego podczas szkolenia grup zorganizowanych. Odznaka jest dedykowana żołnierzom Wojska Polskiego, funkcjonariuszom Służby Więziennej, Policji, Straży Miejskiej, Straży Granicznej, Pracownikom Ochrony, Straży Ochrony Kolei, uczniom szkół o profilu mundurowym.
Projekt odznaki Michał Witulski. Odznaka to zbudowany z geometrycznych elementów atakujący orzeł, który dzierży w swoich szponach odznakę starego wzoru, składającą się z korony, nawiązującej do herbu Krakowa, stolicy polskich spadochroniarzy, okrągłego spadochronu, w tej samej stylizacji ośmiu linek jak na emblematach 6 Brygady Powietrznodesantowej, standardowej odznaki policyjno-ochroniarskiej z napisem SSSO oraz zamykających wzór, skrzydełek. Długość odznaki wynosi 7,5 cm. Odznaka Skoczka Spadochronowego Służb Ochrony jest wykonana metodą tłoczenia z miedzi posrebrzanej. Każdy egzemplarz jest numerowany i przyznawany wraz z legitymacją.
W swojej stylizacji odznaka nawiązuje ideowo do znaku spadochronowego Polskich Sił Zbrojnych na Zachodzie oraz odznaki spadochronowej polskich wojsk powietrznodesantowych. Ma za zadanie kontynuować polską tradycję symboliki atakującego orła, jako falerystycznego motywu graficznego, potwierdzającego ukończenie specjalistycznego przeszkolenia i wykonanie skoku spadochronowego
Złota odznaka SSSO, jest przyznawana za szczególne zasługi dla popularyzacji tradycji spadochroniarstwa wojskowego oraz etos i wartości, jakie są utożsamiane ze służbą w WPD. Może ją jednak otrzymać wyłącznie osoba, która wcześniej wykonała samodzielny skok ze spadochronem. Odznaki SSSO, nie są przyznawane honorowo. 

</doc>
<doc id="4222977" url="https://pl.wikipedia.org/wiki?curid=4222977" title="Martyna Kotwiła">
Martyna Kotwiła

Martyna Kotwiła (ur. 13 stycznia 1999) – polska lekkoatletka, sprinterka. Wicemistrzyni Europy w sztafecie 4x100m
Kariera.
W 2016 zdobyła srebrny medal mistrzostw Europy juniorów młodszych w sztafecie szwedzkiej. W 2017 była 7. na mistrzostwach Europy juniorów w biegu na 200 m z czasem 24,14 s, a także została mistrzynią Polski juniorek na 200 m z czasem 23,61 s i w biegu rozstawnym 4 × 100 m oraz wicemistrzynią w biegu na 100 m z czasem 11,79 s, a także zdobyła złoty medal halowych mistrzostw Polski juniorów na 200 m z czasem 24,50 s i brązowy na 60 m z czasem 7,59 s. W 2018 została halową wicemistrzynią Polski w biegu na 200 m z czasem 23,98 s, a także wywalczyła złoty medal halowych mistrzostw Polski juniorek w biegu na 200 m z czasem 23,87 s, zostając pierwszą w historii Polką, która w tej kategorii wiekowej uzyskała czas poniżej 24 sekund oraz brązowy medal na 60 m z czasem 7,43 s. Zdobyła także brązowy medal mistrzostw świata juniorów w biegu na 200 m z czasem 23,21 s oraz została mistrzynią Polski, pobijając czasem 22,99 s rekord Polski juniorek należący wcześniej od 1964 roku do Ireny Szewińskiej.
Reprezentantka klubu RLTL ZTE Radom trenowana przez Bożenę Jadczak.

</doc>
<doc id="4222992" url="https://pl.wikipedia.org/wiki?curid=4222992" title="Leon Droszyński">
Leon Droszyński

Leon Droszyński (ur. 23 kwietnia 1879 w Pączewie, zm. 3 kwietnia 1940 w KL Dachau) – polski działacz społeczny na Pomorzu Gdańskim i w Wolnym Mieście Gdańsku. Członek Gminy Polskiej, Macierzy Szkolnej, a od 1933 – Związku Polaków w Wolnym Mieście Gdańsku.
W Gdańsku znajduje się ulica jego imienia.

</doc>
<doc id="4222993" url="https://pl.wikipedia.org/wiki?curid=4222993" title="Brit Awards 2018">
Brit Awards 2018

Trzydziesta ósma gala rozdania BRIT Awards, nagród muzycznych wręczanych przez Brytyjski Przemysł Fonograficzny, odbyła się w środę, 21 lutego 2018 roku na londyńskiej O2 Arenie. Gospodarzem gali był brytyjski komik i prezenter telewizyjny Jack Whitehall. Nową wersję statuetki wręczanej zwycięzcom podczas ceremonii stworzył rzeźbiarz Anish Kapoor.
Nominacje.
Nominacje do gali zostały potwierdzone 13 stycznia 2018 roku podczas pre-ceremonii.
Składanka "Brit Awards 2018".
Składanka promująca galę, Brit Awards 2018, wydana 9 lutego 2018 roku to kompilacja a także box set, w której znajdują się 2 płyty CD z 40 utworami 2017 roku.

</doc>
<doc id="4223001" url="https://pl.wikipedia.org/wiki?curid=4223001" title="Maść z jodkiem potasowym">
Maść z jodkiem potasowym

Maść z jodkiem potasu (łac. "Kalii iodati unguentum", syn. "Unguentum Kalii jodati", syn. maść z jodkiem potasowym) – preparat galenowy do użytku zewnętrznego, sporządzany według przepisu farmakopealnego w zakresie receptury aptecznej. W Polsce na stan obecny (2022) skład określa Farmakopea Polska XII (suplement 2022).
Maść typu emulsji (wemulgowany w podłoże roztwór substancji), wykazująca działanie przeciwzapalne, przeciwobrzękowe oraz miejscowo redukujące. Stosowana w leczeniu tępych urazów, naciągnięciu mięśni i więzadeł, obrzęków zapalnych i limfatycznych, a także w terapii jodowej.
Skład i przygotowanie.
Jodek potasu i tiosiarczan sodu rozpuszcza się w wodzie i dodaje stopniowo do tłuszczu wieprzowego, mieszając do uzyskania jednolitej masy.
Jeżeli dodatkowo zapisano do maści z jodkiem potasowym wolny jod pierwiastkowy, sporządza się bez dodatku tiosiarczanu sodu.
Maść z jodkiem potasowym należy przechowywać w miejscu chłodnym (2–8°C), chroniąc od światła.

</doc>
<doc id="4223008" url="https://pl.wikipedia.org/wiki?curid=4223008" title="Franciszek Goyka">
Franciszek Goyka

Franciszek Goyka (ur. 1844 w Sławoszynie, zm. 16 lutego 1927 w Chłapowie) – gawędziarz kaszubski.
Syn Jana Goyki, który po niedanej próbie wywołania na Pomorzu powstania w 1848 zbiegł do Królestwa Polskiego, pozostawiając żonę z synem na Kaszubach. Franciszek wychowywany był przez stryja Jakuba, rybaka i kowala w Chłapowie. W późniejszym okresie pływał jako marynarz na niemieckich żaglowcach. Brał udział w wojnie prusko-duńskiej. Twórca pierwszej maszoperii kutrowej. Pochowany na cmentarzu w Swarzewie.
Uwieczniony przez Augustyna Necla w powieściach "Kutry o czerwonych żaglach" i "Maszopi". Patron ulicy w Sopocie (czasami błędnie określanej jako Jakuba Goyki).

</doc>
<doc id="4223021" url="https://pl.wikipedia.org/wiki?curid=4223021" title="Druga poprawka do Konstytucji Stanów Zjednoczonych">
Druga poprawka do Konstytucji Stanów Zjednoczonych



</doc>
<doc id="4223075" url="https://pl.wikipedia.org/wiki?curid=4223075" title="Halicyclops herbsti">
Halicyclops herbsti

Halicyclops herbsti – gatunek widłonogów z rodziny Cyclopidae. Nazwa naukowa tych skorupiaków została opublikowana w 1983 roku brazylijskiego profesora zoologii Carlosa Eduarda Falavigna da Rocha z Universidade de São Paulo oraz amerykańskiego zoologa Thomasa M. Iliffe z University at Galveston. Gatunek ten został ujęty w Katalogu Życia.

</doc>
<doc id="4223076" url="https://pl.wikipedia.org/wiki?curid=4223076" title="Halicyclops hurlberti">
Halicyclops hurlberti

Halicyclops hurlberti – gatunek widłonogów z rodziny Cyclopidae. Nazwa naukowa tych skorupiaków została opublikowana w 1991 roku brazylijskiego profesora zoologii Carlosa Eduarda Falavigna da Rocha z Universidade de São Paulo. Gatunek ten został ujęty w Katalogu Życia.

</doc>
<doc id="4223084" url="https://pl.wikipedia.org/wiki?curid=4223084" title="Tatsuta Maru">
Tatsuta Maru

 – japoński statek pasażersko-towarowy, należący do Nippon Yūsen (NYK). Został zbudowany w latach 1927–1929 przez Mitsubishi Shipbuilding &amp; Engineering Co. w Nagasaki, w Japonii. Nazwa statku pochodzi od Tatsuta Jinja (龍田神社), ważnego chramu shintō w prefekturze Nara.
Przeszłość.
„Tatsuta Maru” i jego siostrzane statki „Asama Maru” i „Chichibu Maru” zostały zbudowane na potrzeby pierwszych, szybkich (codwutygodniowych) rejsów przez Pacyfik, rozpoczętych jesienią 1929 roku. 
NYK, reklamując te statki, charakteryzowała je jako „królowe morza”. Do głównych obsługiwanych portów należały: Hongkong, Szanghaj, Kobe, Jokohama, Honolulu, Los Angeles i San Francisco. Podróż z Jokohamy do San Francisco trwała zazwyczaj 15 dni, z taryfami zaczynającymi się od 190 dolarów w drugiej klasie i 315 dolarów w pierwszej klasie.
Szczegóły.
Statek o pojemności 16 975 ton miał długość 178 m i szerokość całkowitą o długości 22 m (71 stóp). Posiadał cztery silniki wysokoprężne Mitsubishi-Sulzer, dwa kominy, dwa maszty, cztery śruby i prędkość serwisową 21 węzłów. Faktycznie potrzebny był tylko jeden komin, drugi dodano ze względu na wygląd.
„Tatsuta Maru” zapewniał miejsca dla 222 pasażerów pierwszej klasy, 96 – drugiej i 504 – trzeciej. Załoga liczyła 330 osób.
Statek został zbudowany w stoczni nr 451 Mitsubishi Shipbuilding &amp; Engineering Co. w Nagasaki i zwodowany 12 kwietnia 1929 roku. Kiedy był już prawie ukończony, został mocno uszkodzony przez pożar 7 lutego 1930 roku. Zniszczenia zostały szybko naprawione i budowa została wkrótce ukończona.
Służba cywilna.
„Tatsuta Maru” odbył swój dziewiczy rejs, żeglugę z Jokohamy do San Francisco, w dniu 15 marca 1930 r.. Po tym zaczęto organizować regularne usługi transportu przez Pacyfik, przez Honolulu. W październiku 1931 roku przewiózł do Japonii członków zespołów Major League Baseball, w tym Babe'a Rutha i Lou Gehriga, na japońsko-amerykański mecz towarzyski. W dniu 12 listopada 1936 roku został pierwszą cywilną jednostką mającą możliwość przepłynięcia pod mostem zatoki San Francisco-Oakland, najdłuższym w tamtym czasie na świecie.
W 1938 roku transkrypcja nazwy statku została zmieniona na „Tatuta Maru” (taka sama wymowa) zgodnie z ówczesnymi zasadami zapisu.
W styczniu 1940 roku „Tatuta Maru” miał przewieźć 512 marynarzy z transportu niemieckiego SS „Columbus”, którzy zostali internowani w Stanach Zjednoczonych po tym, jak uciekli ze statku, zamiast oddać się w ręce Brytyjczyków. Jednak z powodu nacisków politycznych wywieranych na rząd amerykański nie pozwolono im wejść na pokład. W czerwcu tego samego roku statek przybył do San Francisco z 40 żydowskimi uchodźcami z Rosji, Austrii, Niemiec i Norwegii, którym udało się dotrzeć do Japonii przez Syberię.
W dniu 20 marca 1941 roku na pokładzie „Tatuta Maru” przybył do San Francisco pułkownik Hideo Iwakuro wysłany przez premiera Hideki Tōjō do pomocy ambasadorowi, admirałowi Kichisaburō Nomurze, w negocjacjach ze Stanami Zjednoczonymi. 
26 lipca prezydent Franklin D. Roosevelt podpisał rozporządzenie wykonawcze dot. przejęcia japońskich aktywów w Stanach Zjednoczonych w odwecie za inwazję Japonii na Indochiny Francuskie. „Tatuta Maru” był wówczas w San Francisco, a władze amerykańskie skonfiskowały od Yokohama Specie Bank (Yokohama Shōkin Ginkō) ponad dziewięć milionów dolarów w obligacjach. 
30 lipca rząd amerykański przyznał „Tatuta Maru” licencję na zakup oleju opałowego w ilości niezbędnej na rejs do Japonii. Był to ostatni oficjalny eksport ropy z USA do Japonii przed rozpoczęciem II wojny światowej. W podróży powrotnej do Japonii załoga statku zmagała się z zatruciem pokarmowym, które dotknęło 125 pasażerów, z czego ośmiu zmarło. Jednym z chorych był Susumu Nikaidō, powojenny polityk i wiceprzewodniczący Partii Liberalno-Demokratycznej. Incydent był tematem eseju pt.: "Tatsuta Maru no chūdoku jiken" („Sprawa zatrucia na 'Tatsuta Maru'”) pisarki Yuriko Miyamoto. Został on opublikowany w "Katei Shimbun" („Gazecie Domowej”) 21 sierpnia 1941 roku. 
30 sierpnia „Tatuta Maru” przetransportował do Szanghaju 349 uchodźców, polskich Żydów, którzy przybyli przez Syberię do Kobe w Japonii, dzięki „akcji wizowej” japońskiego konsula w Kownie, Chiune Sugihara. 
W dniu 15 października, w porozumieniu z rządem japońskim, „Tatuta Maru” został tymczasowo wyznaczony do wymiany dyplomatycznej i został wykorzystany do repatriacji 608 alianckich obywateli do Stanów Zjednoczonych. Płynąc w całkowitej ciszy radiowej, 30 października przybył do San Francisco i po wejściu na pokład 860 obywateli Japonii, 14 listopada powrócił do Jokohamy przez Honolulu. Była to ostatnia podróż cywilna pomiędzy Japonią a Stanami Zjednoczonymi przed atakiem japońskim na Pearl Harbor. Statek wypłynął z Jokohamy 2 grudnia, rzekomo w drugim rejsie repatriacyjnym, aby przywieźć Japończyków z Meksyku. Rejs ten był jednak mistyfikacją. 6 grudnia kapitan otworzył zapieczętowane rozkazy, które nakazały mu obranie kursu powrotnego. Niedługo po powrocie do Jokohamy statek został zarekwirowany przez Cesarską Marynarkę Wojenną Wielkiej Japonii.
Służba wojskowa.
Na początku 1942 roku „Tatuta Maru” odbył kilka rejsów pomiędzy Japonią, Filipinami i Borneo jako transportowiec. W lipcu 1942 roku „Tatuta Maru” został ponownie wyznaczony na statek wymiany dyplomatycznej i użyty do repatriacji przedwojennych sztabów dyplomatycznych Japonii i państw alianckich. Opuścił Jokohamę wraz z brytyjskim ambasadorem, Robertem Craigie, i 60 innymi brytyjskimi dyplomatami i członkami innych delegacji dyplomatycznych i cywilów. Po dotarciu do Szanghaju i Singapuru, przyjął znacznie więcej repatriantów, dzięki czemu, gdy 27 sierpnia dotarł do Maputo w Portugalskiej Afryce Wschodniej, przetransportował ponad 1000 cywilów. Wymieniono ich na japońskich cywilów, dyplomatów i paczki Czerwonego Krzyża dla brytyjskich jeńców wojennych, będących w rękach Japończyków. Po powrocie do Japonii, został ponownie wysłany jako okręt wojskowy, zabierając ludzi i zaopatrzenie z Japonii do różnych miejsc w Azji Południowo-Wschodniej.
19 stycznia 1943 roku został przydzielony do przewozu 1180 alianckich jeńców wojennych, głównie Kanadyjczyków, z Hongkongu do Nagasaki. Więźniów było tak wielu, że nie było dla nich miejsca do położenia się. Z tego powodu „Tatuta Maru” zyskał miano „piekielnego statku”.
W dniu 8 lutego 1943 roku „Tatsuta Maru” opuścił okręg morski Yokosuka w towarzystwie niszczyciela „Yamagumo”. Statki zostały zauważone przez amerykański okręt podwodny USS „Tarpon” 42 mile na wschód od wyspy Mikura w archipelagu Izu. Po trafieniu czterema torpedami, „Tatuta Maru” zatonął, tracąc 1223 żołnierzy i pasażerów oraz 198 członków załogi. Ponieważ zatonięcie nastąpiło w nocy podczas wichury, „Yamagumo” nie znalazł żadnych ocalałych.
Zobacz też.
Chiune Sugihara

</doc>
<doc id="4223085" url="https://pl.wikipedia.org/wiki?curid=4223085" title="Napierśnica">
Napierśnica

Napierśnica ("Arcyptera") – rodzaj owadów prostoskrzydłych z rodziny szarańczowatych.
Owady o stosunkowo dużych rozmiarach. Głowę podrodzaju nominatywnego cechują słabo zaznaczone, słabo wgłębione i wyraźnie punktowane dołki ciemieniowe. U podrodzaju "Pararcyptera" dołki te są natomiast wyraźne, czworokątne i niepunktowane. Narząd bębenkowy jest w całości odkryty. Przedplecze charakteryzują 3 bruzdy poprzeczne oraz zwykle słabo zaznaczone, prawie proste listewki boczne. Silnie wygięte listewki boczne obecne są u niektórych przedstawicieli "Pararcyptera". Przedpiersie zdobi brodawkowaty wzgórek między odnóżami przednimi. Pokrywy mają przednią kubitalną położoną bliżej medialnej niż tylnej kubitalnej, a pole kubitalne szersze od górnej części medialnego. U samic podrodzaju nominatywnego pokrywy są skrócone. Tylna para skrzydeł u "Pararcyptera" jest przezroczysta, a u podrodzaju nominatywnego ma czarniawe zabarwienie.
Rodzaj palearktyczny, rozsiedlony od Maroka i Półwyspu Iberyjskiego po Daleki Wschód Rosji i Półwysep Koreański. Z Polski w XIX i na początku XX wieku podawano napierśnicę krótkoskrzydłą i napierśnicę ciemną, ale współcześnie nie są notowane.
Takson ten wprowadził w 1838 roku Jean Guillaume Audinet-Serville jako podrodzaj w rodzaju "Oedipoda". W 1910 roku W.F. Kirby wyznaczył jego gatunkiem typowym "Gryllus fusca". Należy tu 15 opisanych gatunków, zgrupowanych w 2 podrodzajach:

</doc>
<doc id="4223086" url="https://pl.wikipedia.org/wiki?curid=4223086" title="Arcyptera">
Arcyptera



</doc>
<doc id="4223088" url="https://pl.wikipedia.org/wiki?curid=4223088" title="Halicyclops lindbergi">
Halicyclops lindbergi

Halicyclops lindbergi – gatunek widłonogów z rodziny Cyclopidae. Nazwa naukowa tych skorupiaków została opublikowana w 1995 roku przez brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223089" url="https://pl.wikipedia.org/wiki?curid=4223089" title="Halicyclops ovatus">
Halicyclops ovatus

Halicyclops ovatus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1984 roku brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223091" url="https://pl.wikipedia.org/wiki?curid=4223091" title="Halicyclops maculatus">
Halicyclops maculatus

Halicyclops maculatus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1983 roku brazylijskiego profesora zoologii Carlosa Eduarda Falavigna da Rocha z Universidade de São Paulo oraz amerykańskiej zoolog Christine C. Hakenkamp z University of Maryland. Gatunek ten został ujęty w Katalogu Życia.

</doc>
<doc id="4223097" url="https://pl.wikipedia.org/wiki?curid=4223097" title="Likwidacja Hugo Dietza">
Likwidacja Hugo Dietza

Likwidacja Hugo Dietza – likwidacja Hugo Dietza, kierownika grupy „D” w warszawskim "Arbeitsamcie" (pol. Urzędzie Pracy), a zarazem szefa "Arbeitsamtu" w Otwocku, organizującego wywózki Polaków na roboty przymusowe do Niemiec. Przeprowadzona w Warszawie. Akcję przeprowadziła Organizacja Specjalnych Akcji Bojowych oddział Armii Krajowej do zadań specjalnych w Warszawie 13 kwietnia 1943.

</doc>
<doc id="4223098" url="https://pl.wikipedia.org/wiki?curid=4223098" title="Siergiej Tkaczuk">
Siergiej Tkaczuk

Siergiej Władimirowicz Tkaczuk, ros. Сергей Владимирович Ткачук, ukr. Сергій Володимирович Ткачук, "Serhij Wołodymyrowycz Tkaczuk" (ur. 15 lutego 1992 w Kijowie, Ukraina) – ukraiński piłkarz, grający na pozycji bramkarza. Zimą 2012 przyjął obywatelstwo Kazachstanu.
Kariera piłkarska.
Kariera klubowa.
Wychowanek klubu Dynamo Kijów, barwy którego bronił w juniorskich mistrzostwach Ukrainy (DJuFL). 24 lipca 2009 rozpoczął karierę piłkarską w drużynie młodzieżowej Dynama. Wiosną 2011 został wypożyczony na pół roku do Nywy Tarnopol. Od 2012 roku bronił barw Szachtiora Karaganda. W 2014 przeszedł do Kajratu Ałmaty, ale już w marcu 2016 wrócił do Szachtiora Karaganda. 9 sierpnia 2017 został piłkarzem klubu Kaspij Aktau. 19 lutego 2018 zasilił skład Akżajyka Orał.
Kariera reprezentacyjna.
Występował w juniorskiej reprezentacji Ukrainy U-16 i U-18, a w latach 2012-2013 w młodzieżowej reprezentacji Kazachstanu.

</doc>
<doc id="4223099" url="https://pl.wikipedia.org/wiki?curid=4223099" title="Serhij Tkaczuk">
Serhij Tkaczuk



</doc>
<doc id="4223106" url="https://pl.wikipedia.org/wiki?curid=4223106" title="José de la Trinidad Valera Angulo">
José de la Trinidad Valera Angulo

José de la Trinidad Valera Angulo (ur. 3 września 1947 w San Lázaro) – wenezuelski duchowny katolicki, biskup diecezji Guanare od 2011.
Życiorys.
Ukończył studia filozoficzne i teologiczne w Caracas. Uzyskał licencjat z filozofii na Katolickim Uniwersytecie
"Andrés Bello" oraz licencjat z teologii biblijnej na rzymskim Papieskim Uniwersytecie Gregoriańskim.
Święcenia kapłańskie przyjął 2 sierpnia 1971 i został inkardynowany do diecezji Trujillo. Był m.in. dyrektorem Komisji ds. Liturgii i Komunikacji Społecznej Rady Biskupów CELAM (1984-1987), podsekretarzem Konferencji Episkopatu Wenezueli (1990-1993) oraz kapelanem wojskowym i proboszczem parafii św. Katarzyny ze Sieny w Caracas (1993-1997).
Episkopat.
15 lutego 1997 został mianowany przez papieża Jana Pawła II biskupem pomocniczym archidiecezji Caracas oraz biskupem tytularnym "Mozotcori". Sakry biskupiej udzielił mu 19 kwietnia tegoż roku ówczesny ordynariusz tejże archidiecezji, abp Ignacio Velasco, późniejszy kardynał.
18 października 2001 został mianowany biskupem diecezji La Guaira.
12 października 2011 został przeniesiony na stolicę biskupią Guanare.

</doc>
<doc id="4223110" url="https://pl.wikipedia.org/wiki?curid=4223110" title="Salapia">
Salapia

Salapia (łac. "Dioecesis Salapinus") – stolica historycznej diecezji w Italii erygowanej ok. roku 450, a włączonej w roku 1547 w skład diecezji Trani.
Współczesne miasto Trinitapoli w prowincji Barletta-Andria-Trani we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4223116" url="https://pl.wikipedia.org/wiki?curid=4223116" title="Santa Giusta (stolica tytularna)">
Santa Giusta (stolica tytularna)

Santa Giusta (łac. "Dioecesis Sanctae Iustae") – stolica historycznej diecezji w Italii erygowanej w roku 1080, a włączonej w roku 1503 w skład diecezji Oristano.
Współczesne miasto Santa Giusta w prowincji Oristano we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223121" url="https://pl.wikipedia.org/wiki?curid=4223121" title="Halicyclops paradenticulatus">
Halicyclops paradenticulatus

Halicyclops paradenticulatus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1984 roku brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223123" url="https://pl.wikipedia.org/wiki?curid=4223123" title="ST3 Offshore">
ST3 Offshore

ST³ Offshore Sp. z o.o. – producent stalowych fundamentów do morskich farm wiatrowych. Fabryka produkowała fundamenty pośrednie, kratownicowe i jednopalowe. Szczecińska fabryka została zaprojektowana jako zakład produkcji seryjnej. Spółka dysponowała najwyższą w Europie suwnicą (120 m wysokości, 1400 t udźwigu), przeznaczoną do finalnego montażu i załadunku produkowanych konstrukcji.
ST³ Offshore to joint-venture dwóch partnerów: Funduszu Inwestycyjnego Zamkniętego MARS, który posiada pakiet 80% udziałów i ST³ Holding GmbH (20% udziałów) – spółki należącej do monachijskiej grupy VTC.
Historia.
Pierwsze rozmowy w sprawie uruchomienia przedsiębiorstwa zajmującego się produkcją fundamentów do morskich farm wiatrowych rozpoczęto w 2011 r. W ich efekcie Fundusz Inwestycyjny Zamknięty MARS, Stocznia Crist oraz koncern Bilfinger Construction powołały spółkę KSO, w celu realizacji projektu na terenie szczecińskiej wyspy Ostrów Brdowski.
W czerwcu 2013 r. spółka nabyła grunt na Ostrowie Brdowskim przeznaczony pod budowę fabryki i uzyskała pozwolenie Wojewody Zachodniopomorskiego na budowę. Oficjalne rozpoczęcie prac budowlanych miało miejsce w grudniu 2013 r. W IV kwartale 2015 r. po uzyskaniu pozwolenia na użytkowanie fabryka uruchomiła produkcję.
W sierpniu 2016 r. koncern Bilfinger SE sprzedał swoje udziały spółce Europoles Renewables GmbH, z grupy VTC. W październiku 2017 r. Fundusz Inwestycyjny MARS przejął od VTC większościowy pakiet udziałów spółki, przejmując nad nią kontrolę operacyjną.
Jeszcze w trakcie budowy zakładu, w lipcu 2015 r. spółka podpisała pierwszy kontrakt na produkcję 91 platform pośrednich (ang. "transition piece") dla duńskiego koncernu energetycznego DONG Energy (dzisiaj Ørsted). Konstrukcje trafiły na morską farmę wiatrową Race Bank u wybrzeży hrabstwa Norfolk. W kwietniu 2016 r. spółka ST³ Offshore podpisała umowę dotyczącą produkcji 20 fundamentów kratownicowych, przeznaczonych na farmę Borkum Riffgrund 2 na Morzu Północnym również dla DONG Energy.
Postanowieniem Sądu Rejonowego Szczecin-Centrum w Szczecinie Wydział XII Gospodarczy z dnia 31 marca 2020 r. (sygn. akt: XII GU 4/20) została ogłoszona upadłość spółki.

</doc>
<doc id="4223126" url="https://pl.wikipedia.org/wiki?curid=4223126" title="Cegielnia (część Miechowa)">
Cegielnia (część Miechowa)



</doc>
<doc id="4223127" url="https://pl.wikipedia.org/wiki?curid=4223127" title="Olek (część Miechowa)">
Olek (część Miechowa)



</doc>
<doc id="4223130" url="https://pl.wikipedia.org/wiki?curid=4223130" title="Halicyclops pilosus">
Halicyclops pilosus

Halicyclops pilosus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1984 roku brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223132" url="https://pl.wikipedia.org/wiki?curid=4223132" title="Kaikaku">
Kaikaku

Kaikaku (jap. 改革 - reforma) – koncepcja przeprowadzenia radykalnych zmian w procesach biznesowych przedsiębiorstwa lub wzdłuż strumienia wartości przepływającego przez więcej przedsiębiorstw. Według filozofii lean management Kaikaku i Kaizen powinny wzajemnie się uzupełniać. Podstawowym założeniem Kaizen jest doskonalenie małymi krokami a uzupełnieniem tej filozofii jest wprowadzanie zmian wymagających głębszego przeanalizowania i ponownego ukształtowania procesów. Projekty doskonalące procesy zgodnie z koncepcją Kaikaku wymagają większych nakładów pracy ale nie koniecznie muszą się wiązać z dużymi kosztami (inwestycja w nową technologię, park maszynowy). Koncepcja Kaikaku jest analogiczna do Business Process Reengineering (Reengineering) aczkolwiek źródła powstania, które się przypisuje do obu zagadnień są różne. 
Firmy w których podejmowane są działania doskonalące tylko zgodnie z zasadą Kaizen często spotykają się ze zbyt dużym rozdrobnieniem i rozciągnięciem w czasie zmian, lub całkowite zaniechanie wdrażania usprawnień, które wymagają właśnie bardziej dogłębnych i pracochłonnych zmian.

</doc>
<doc id="4223133" url="https://pl.wikipedia.org/wiki?curid=4223133" title="Stethophyma">
Stethophyma

Napierśnik ("Stethophyma") – rodzaj owadów prostoskrzydłych z rodziny szarańczowatych.
Owady o średnich rozmiarach ciele. Głowę ich cechuje krótkie i szerokie ciemię o słabo zaznaczonych, trójkątnych dołkach ciemieniowych. Płaskie przedplecze charakteryzują 1–3 bruzdy poprzeczne (dwie początkowe mogą być niewyraźne lub zanikłe) oraz wyraźnie widoczne listewki boczne. Narząd bębenkowy jest w całości odkryty. Przedpiersie zdobi niewielki wzgórek między odnóżami przednimi. Pokrywy jak i tylna para skrzydeł sięgają u obu płci poza wierzchołek odwłoka.
Rodzaj holarktyczny, w Polsce reprezentowany przez napierśnika torfowiskowego.
Takson ten wprowadzony został w 1853 roku przez H.L. Fischera W 1910 roku W.F. Kirby wyznaczył jego gatunkiem typowym "Gryllus grossus". Należy tu 6 opisanych gatunków:

</doc>
<doc id="4223134" url="https://pl.wikipedia.org/wiki?curid=4223134" title="Scala (stolica tytularna)">
Scala (stolica tytularna)

Scala (łac. "Dioecesis Scalensis") – stolica historycznej diecezji w Italii erygowanej w roku 987, a włączonej w roku 1603 w skład diecezji Rebellum.
Współczesne miasto Scala w prowincji Salerno we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223141" url="https://pl.wikipedia.org/wiki?curid=4223141" title="Jurij Tkaczuk (ur. 1995)">
Jurij Tkaczuk (ur. 1995)

Jurij Jurijowycz Tkaczuk, ukr. Юрій Юрійович Ткачук (ur. 18 kwietnia 1995 w Kelmieńcach) – ukraiński piłkarz, występujący na pozycji pomocnika.
Kariera piłkarska.
Kariera klubowa.
Wychowanek klubów Monolit Illicziwśk i Metalist Charków, barwy których bronił w juniorskich mistrzostwach Ukrainy (DJuFL). 22 lipca 2011 rozpoczął karierę piłkarską w drużynie młodzieżowej Metalista Charków, a 7 maja 2014 debiutował w podstawowym składzie klubu. 3 marca 2016 został piłkarzem Atlético Madryt, ale występował jedynie za drugą drużynę klubu, a latem został wypożyczony do UD Melilla. 1 lipca 2017 przeszedł do Karpat Lwów, skąd wkrótce 31 sierpnia 2017 został wypożyczony do Ruchu Winniki. 15 lutego 2018 został wypożyczony do Levadii Tallinn. 26 grudnia 2018 estoński klub wykupił transfer piłkarza.
W sezonie 2022/2023 został zawodnikiem polskiego klubu Ursus Warszawa, w którym zadebiutował 22 października 2022 w meczu III ligi przeciwko rezerwom Jagielloni Białystok. 27 stycznia 2023 został piłkarzem Znicza Pruszków.
Kariera reprezentacyjna.
Występował w juniorskich reprezentacjach Ukrainy U-17 i U-19. W 2014 został powołany do młodzieżowej reprezentacji Ukrainy.

</doc>
<doc id="4223143" url="https://pl.wikipedia.org/wiki?curid=4223143" title="Sorres">
Sorres

Sorres (łac. "Dioecesis Sorrensis") – stolica historycznej diecezji w Italii erygowanej w roku 1100, a włączonej w roku 1503 w skład diecezji Sassari.
Współczesne miasto Borutta w prowincji Sassari we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223146" url="https://pl.wikipedia.org/wiki?curid=4223146" title="Seesen (stacja kolejowa)">
Seesen (stacja kolejowa)

Seesen () – stacja kolejowa w Seesen, w kraju związkowym Dolna Saksonia, w Niemczech. Według DB Station&amp;Service ma kategorię 4.

</doc>
<doc id="4223148" url="https://pl.wikipedia.org/wiki?curid=4223148" title="Mecostethus">
Mecostethus



</doc>
<doc id="4223149" url="https://pl.wikipedia.org/wiki?curid=4223149" title="Parapleurus">
Parapleurus



</doc>
<doc id="4223152" url="https://pl.wikipedia.org/wiki?curid=4223152" title="Rachów (stacja kolejowa)">
Rachów (stacja kolejowa)

Rachów (ukr: "Станція Рахів") – stacja kolejowa w miejscowości Rachów, w obwodzie zakarpackim, na Ukrainie. Jest częścią administracji użhorodzkiej Kolei Lwowskiej. Znajduje się na linii Delatyn – Diłowe.

</doc>
<doc id="4223155" url="https://pl.wikipedia.org/wiki?curid=4223155" title="Kozice (Wałbrzych)">
Kozice (Wałbrzych)

Kozice (niem. "Neu Kraußendorf") – położona w północno-wschodniej części miasta dzielnica Wałbrzycha. Rozciąga się wzdłuż ul. Strzegomskiej, będącej częścią drogi wojewódzkiej nr 379, łączącej Wałbrzych ze Świdnicą. Oprócz niej znajdują się tu ulice: Świerkowa, Złota i Zagórzańska.
W 1776 roku powstała w Kozicach kopalnia "Weissig", a w 1779 kopalnia "Joseph". Obecnie dzielnica ma charakter osiedla mieszkaniowego, zabudowanego głównie domami jednorodzinnymi, ze słabo rozwiniętymi usługami i infrastrukturą. Funkcjonuje tu Miejski Ośrodek Wychowawczy im. Marii Grzegorzewskiej.
Przez Kozice przebiega niebieski szlak turystyczny E3 z Wałbrzycha do Zagórza Śląskiego, będący częścią Europejskiego długodystansowego szlaku pieszego E3
Dzielnica skomunikowana jest z centrum Wałbrzycha linią autobusową nr 11.
Według danych z Urzędu Miejskiego w Wałbrzychu na 16 kwietnia 2014 roku dzielnice Rusinowa i Kozice zamieszkuje 2554 osób

</doc>
<doc id="4223157" url="https://pl.wikipedia.org/wiki?curid=4223157" title="Bezskrzydlak">
Bezskrzydlak

Bezskrzydlak ("Podisma") – rodzaj owadów prostoskrzydłych z rodziny szarańczowatych.
Przedplecze tych owadów charakteryzuje się prozoną do półtora raza dłuższą od metazony, obecnością trzech wyraźnych bruzd poprzecznych, brakiem listewek bocznych, wyraźną listewką środkową oraz brakiem wcięcia na tylnym brzegu. Zazwyczaj pokrywy są krótkie, a tylne skrzydła szczątkowe lub całkiem zanikłe, ale występują również formy długoskrzydłe. Odwłok samca ma dwupłatowy, wcięty ostatni tergit. Samicę wyróżnia pokładełko z zębem u nasady płatów dolnych i brakiem zębów na wierzchołkach płatów.
Przedstawiciele występują w krainie palearktycznej od zachodniej Europy po Japonię oraz w północno-zachodnich Stanach Zjednoczonych. W Polsce rodzaj reprezentowany jest przez bezskrzydlaka pieszego.
Takson ten wprowadzony został w 1827 roku przez Arnolda Adolfa Bertholda. Należy tu 19 opisanych gatunków:

</doc>
<doc id="4223158" url="https://pl.wikipedia.org/wiki?curid=4223158" title="Podisma">
Podisma



</doc>
<doc id="4223165" url="https://pl.wikipedia.org/wiki?curid=4223165" title="Öhringen Hauptbahnhof">
Öhringen Hauptbahnhof

Öhringen Hauptbahnhof – stacja kolejowa w Öhringen, w kraju związkowym Badenia-Wirtembergia, w Niemczech. Według DB Station&amp;Service ma kategorię 4. Znajduje się na linii Crailsheim – Heilbronn.

</doc>
<doc id="4223167" url="https://pl.wikipedia.org/wiki?curid=4223167" title="Gare de Muhlbach-sur-Munster">
Gare de Muhlbach-sur-Munster

Gare de Muhlbach-sur-Munster – przystanek kolejowy w miejscowości Muhlbach-sur-Munster, w departamencie Górny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est. 
Położenie.
Znajduje się na linii Colmar – Metzeral, na km 22,448 między stacjami Breitenbach i Metzeral, na wysokości 454 m n.p.m. 

</doc>
<doc id="4223170" url="https://pl.wikipedia.org/wiki?curid=4223170" title="Vamdrup (stacja kolejowa)">
Vamdrup (stacja kolejowa)

Vamdrup () – stacja kolejowa w miejscowości Vamdrup, w regionie Dania Południowa, w Danii. Znajduje się na ważnej linii Fredericia – Flensburg i obsługuje pociągi wszystkich kategorii Danske Statsbaner i Deutsche Bahn.

</doc>
<doc id="4223173" url="https://pl.wikipedia.org/wiki?curid=4223173" title="Vallelunga (stacja kolejowa)">
Vallelunga (stacja kolejowa)

Vallelunga (wł. "Stazione di Vallelunga") – stacja kolejowa w Vallelunga Pratameno, w prowincji Caltanissetta, w regionie Sycylia, we Włoszech. Stacja znajduje się na linii Palermo – Katania.
Według klasyfikacji RFI ma kategorię "brązową".

</doc>
<doc id="4223176" url="https://pl.wikipedia.org/wiki?curid=4223176" title="Strongoli (stolica tytularna)">
Strongoli (stolica tytularna)

Strongoli (łac. "Dioecesis Strongulensis") – stolica historycznej diecezji w Italii, erygowanej w roku 546, a włączonej w roku 1818 w skład diecezji Cariati.
Współczesne miasto Strongoli w prowincji Krotona we Włoszech. Obecnie katolickie biskupstwo tytularne ustanowione w 1969 przez papieża Pawła VI.

</doc>
<doc id="4223178" url="https://pl.wikipedia.org/wiki?curid=4223178" title="Montgomery Pike Berry">
Montgomery Pike Berry

Montgomery Pike Berry (ur. ok. 1824/1828, zm. 28 grudnia 1898) – amerykański wojskowy i urzędnik państwowy, w 1877 faktyczny gubernator Departamentu Alaski (formy, w którą była zorganizowana Alaska od 1867 do 1884).
Urodził się w stanie Kentucky. Zapisał się do armii, stacjonując początkowo w Fort Leavenworth. Walczył w wojnie amerykańsko-meksykańskiej i wojnie secesyjnej, osiągając stopień majora. Po wojnie przeprowadził się do hrabstwa Wasco w Oregonie. W 1864 wybrany pierwszym szeryfem hrabstwa Grant. Od 1866 do 1870 był superintendentem więzienia w Salem. W marcu 1874 wyznaczony przez prezydenta Ulyssesa Granta na poborcę podatkowego, stacjonującego w Sitka. Przebywał na Alasce, którą od 1877 do 1879 zarządzał Departament Skarbu, którego był wówczas najwyższym urzędnikiem w terenie. Jako taki od 14 czerwca do 13 sierpnia 1877 był formalnie gubernatorem Alaski. Aż do śmierci mieszkał w Sitka, gdzie go pochowano.
Był żonaty z Sarah Isabelą, a po jej śmierci z Jane, z którą miał syna Montgomery'ego Pike'a jr. (1874–1900).

</doc>
<doc id="4223179" url="https://pl.wikipedia.org/wiki?curid=4223179" title="Subaugusta (stolica tytularna)">
Subaugusta (stolica tytularna)

Subaugusta (łac. "Dioecesis Subaugustanus") – stolica historycznej diecezji w Italii, erygowanej ok. roku 450, a włączonej w roku 502 w skład diecezji Palestrina.
Starożytne miasto Subaugusta znajduje się obecnie w granicach administracyjnych Rzymu. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4223180" url="https://pl.wikipedia.org/wiki?curid=4223180" title="Stockholms universitet">
Stockholms universitet



</doc>
<doc id="4223182" url="https://pl.wikipedia.org/wiki?curid=4223182" title="Rezerwat przyrody Kozigarb">
Rezerwat przyrody Kozigarb

Rezerwat przyrody Kozigarb – rezerwat przyrody nieożywionej położony na terenie miejscowości Bachórzec i Słonne, w gminie Dubiecko, w powiecie przemyskim (województwo podkarpackie).
Obszar chroniony utworzony został w 2012 r. w celu zachowania i ochrony góry meandrowej z bogatą mikrorzeźbą terenu wraz z porastającym ją drzewostanem. Plany utworzenia rezerwatu sięgają 1988 r., kiedy powstała dokumentacja wstępna projektowanego wówczas rezerwatu. Rezerwat położony jest w granicach Parku Krajobrazowego Pogórza Przemyskiego oraz obszaru Natura 2000 – ostoi ptasiej „Pogórze Przemyskie”.
Rezerwat obejmuje 33,31 ha (akt powołujący podawał 33,3 ha) lasu położonego na północnych stokach zalesionego szczytu Kozigarb (321 m n.p.m.). Strome zbocze góry urozmaicają niewielkie potoki i wychodnie skał fliszu karpackiego. Las tworzy tu dwa chronione siedliska przyrodnicze: żyzną buczynę karpacką oraz rzadką na Pogórzu Przemyskim kwaśną buczynę górską.
Teren rezerwatu Kozigarb został udostępniony do zwiedzania. Przez teren rezerwatu prowadzi szlak „Trzy ścieżki tożsamości” utworzony przez Towarzystwo Przyjaciół Ziemi Dubieckiej.
Rezerwat nie posiada planu ochrony ani zadań ochronnych.

</doc>
<doc id="4223183" url="https://pl.wikipedia.org/wiki?curid=4223183" title="Henry Charles DeAhna">
Henry Charles DeAhna

Henry Charles DeAhna (ur. ok. 1823/1826, zm. 1891) – amerykański wojskowy i urzędnik państwowy pochodzenia niemieckiego, od 1877 do 1878 faktyczny gubernator Departamentu Alaski (formy, w którą była zorganizowana Alaska od 1867 do 1884).
Urodził się w latach 20. XIX wieku w Bawarii. Podczas wojny secesyjnej dowodził regimentem unionistów w Indianie. Podlegał generałowi Johnowi Frémontowi, z którym próbował się spotkać w kwaterze. Gdy odmówiono mu tego, próbował wejść siłą. Został za ten incydent skazany, jednak decyzję cofnął sąd apelacyjny (z Winfieldem Scottem w składzie). Starał się później u prezydenta o nominację generalską, tę jednak odrzucił Senat, mając go za zagranicznego awanturnika. Następnie ujawnił, że konfederaci próbowali łapówką przekupić do przejścia na swoją stronę Percy’ego Wyndhama, oficera. DeAhna chciał dostarczyć pieniądze i dowody bezpośrednio Abrahamowi Lincolnowi, jednak ten odesłał go do sekretarza skarbu Salmona Chase’a. Pieniądze z łapówki skonfiskowano, jednak prawdziwość oskarżeń DeAhny nie jest pewna.
W październiku 1877 mianowany przez prezydenta Ulyssesa Granta podatkowym pracującym na Alasce, jednak Senat nigdy tej nominacji oficjalnie nie potwierdził. W praktyce miał nie zajmować się ich zbieraniem i czuć rozczarowanie tym regionem. Alaską od 1877 do 1879 zarządzał Departament Skarbu, którego był wówczas najwyższym urzędnikiem w terenie. Jako taki od 14 sierpnia 1877 do 26 marca 1878 był formalnie gubernatorem Alaski.
Był żonaty, miał piątkę dzieci.

</doc>
<doc id="4223184" url="https://pl.wikipedia.org/wiki?curid=4223184" title="Taurianum">
Taurianum

Taurianum (łac. "Dioecesis Taurianiensis") – stolica historycznej diecezji w Italii, erygowanej ok. VI wieku, a włączonej w roku 1093 w skład diecezji Mileto.
Współczesne miasto Taurianova w prowincji Reggio Calabria we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223186" url="https://pl.wikipedia.org/wiki?curid=4223186" title="Thurio">
Thurio

Thurio (łac. "Dioecesis Thuriensis") – stolica historycznej diecezji w Italii, erygowanej w I wieku, a włączonej w roku 950 w skład diecezji Rossano.
Współczesne miasto Corigliano Calabro w prowincji Cosenza we Włoszech. Obecnie katolickie biskupstwo tytularne ustanowione w 1995 przez papieża Jana Pawła II.

</doc>
<doc id="4223189" url="https://pl.wikipedia.org/wiki?curid=4223189" title="Miramella">
Miramella

Miramella – rodzaj owadów prostoskrzydłych z rodziny szarańczowatych.
Przedplecze tych owadów charakteryzuje się prozoną od półtora do dwóch razy dłuższą od metazony, obecnością trzech wyraźnych bruzd poprzecznych, brakiem listewek bocznych, wyraźną listewką środkową oraz brakiem wcięcia na tylnym brzegu. Pokrywy i skrzydła tylne są skrócone do postaci łuskowatej lub dobrze wykształcone. Odwłok samca ma głęboko, trójkątnie wcięty ostatni tergit oraz ostro zwieńczoną płytkę subgenitalną. Samicę wyróżnia pokładełko z dwoma ząbkami na wierzchołkach listewek.
Przedstawiciele występują w krainie palearktycznej: w Europie i na Dalekim Wschodzie. W Polsce rodzaj reprezentowany jest przez mirkę alpejską.
Takson ten wprowadzony został w 1932 przez D.P. Donwara-Zapolskija. Należy tu 7 opisanych gatunków, zgrupowanych w 3 podrodzajach:

</doc>
<doc id="4223192" url="https://pl.wikipedia.org/wiki?curid=4223192" title="Maria Zając">
Maria Zając

Maria Zając (ur. 21 grudnia 1955 w Iłownicy, zm. 18 lutego 2018 w Krakowie) – polska botaniczka, specjalizująca się w geografii roślin i ochronie przyrody. Profesor związana z Uniwersytetem Jagiellońskim, odznaczona Medalem in. Władysława Szafera. Autorka licznych publikacji naukowych, często pisanych z mężem Adamem.
Życiorys.
Dyrektorka Instytutu Botaniki oraz kierowniczka Zakładu Taksonomii Roślin, Fitogeografii i Paleobotaniki Uniwersytetu Jagiellońskiego, przewodnicząca sekcji Botaniki Komitetu Biologii Organizmalnej Polskiej Akademii Nauk oraz członkini Prezydium Polskiego Towarzystwa Botanicznego. Specjalizowała się w geografii roślin, synantropizacji szaty roślinnej, problematyce gatunków roślin inwazyjnych oraz ochronie przyrody. Współredaktorka atlasu rozmieszczenia roślin naczyniowych w Polsce. Współautorka krytycznej listy roślin naczyniowych w Polsce. 
Współautorka Polskiej czerwonej księgi roślin. Autorka lub współautorka ponad stu trzydziestu publikacji naukowych. Odznaczona prestiżowymi nagrodami Polskiego Towarzystwa Botanicznego: Medalem im. Władysława Szafera (2004) oraz Medalem im. Prof. Zygmunta Czubińskiego (2016).
Pochowana na cmentarzu Batowickim w Krakowie (kw. CCCXXII-6-26).

</doc>
<doc id="4223194" url="https://pl.wikipedia.org/wiki?curid=4223194" title="Tortibulum">
Tortibulum

Tortibulum (łac. "Dioecesis Tortibulanus") – stolica historycznej diecezji w Italii, erygowanej w roku 1015, a włączonej w roku 1425 w skład diecezji Lucera.
Współczesne miasto Biccari w prowincji Foggia we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223195" url="https://pl.wikipedia.org/wiki?curid=4223195" title="Jerzy Stepaniuk">
Jerzy Stepaniuk

Jerzy Stepaniuk (ur. 6 kwietnia 1881 w Policznej, zm. 9 lipca 1918 w Andriejewskim w Siedmiorzeczu) – duchowny prawosławny, jeden ze świętych nowomęczenników i wyznawców rosyjskich. 
Życiorys.
Był synem Marty i Fiodora Stepaniuków. W wieku dziewiętnastu lat podjął pracę nauczyciela w szkole cerkiewno-parafialnej w Nogorodowiczach, ożenił się z Eufrozyną zd. Łogosz, urodzoną w Ochnowie. Po tym, gdy troje ich dzieci kolejno zachorowało i zmarło w dzieciństwie, Jerzy Stepaniuk postanowił zostać prawosławnym kapłanem. Ukończył seminarium duchowne w Moskwie w 1911 r., po czym został skierowany do służby w Glinowce w obwodzie siemirieczeńskim. Po dwóch latach przeniesiono go do parafii w Andriejewskim, w tym samym powiecie. W miejscowości tej ks. Stepaniuk łączył służbę kapłańską z pracą nauczyciela religii i arytmetyki. Między r. 1910 a 1918 w rodzinie Stepaniuków urodziła się czwórka dzieci.
W czerwcu 1918 r., podczas wojny domowej w Rosji i po zajęciu Andriejewskiego przez oddział czerwonych, duchowny został aresztowany, ostatecznie jednak zwolniono go. Dwa tygodnie później, gdy do wsi wkroczył inny oddział walczący po stronie bolszewików, kapłana zatrzymano po raz drugi, a po kilkunastu godzinach samowolnie, bez śledztwa ani sądu, rozstrzelano na urwisku nad Czinżałem. Został pochowany na miejscowym cmentarzu. 
Jerzy Stepaniuk został kanonizowany jako święty kapłan-nowomęczennik, jeden z soboru Świętych Nowomęczenników i Wyznawców Rosyjskich w 2000. Dzień jego indywidualnego wspomnienia liturgicznego wypada w rocznicę śmierci.
Kanonizacja duchownego została uznana przez Polski Autokefaliczny Kościół Prawosławny. Ośrodkiem kultu Jerzego Stepaniuka jest cerkiew Podwyższenia Krzyża Pańskiego w Werstoku, gdzie przyszły święty został ochrzczony.

</doc>
<doc id="4223196" url="https://pl.wikipedia.org/wiki?curid=4223196" title="Fritz d'Orey">
Fritz d'Orey



</doc>
<doc id="4223202" url="https://pl.wikipedia.org/wiki?curid=4223202" title="Tres Tabernae">
Tres Tabernae

Tres Tabernae (łac. "Dioecesis Trium Tabernarum") – stolica historycznej diecezji w Italii, erygowanej ok. roku 300, a włączonej w roku 870 w skład diecezji Velletri.
Współczesne miasto Cisterna di Latina w prowincji Latina we Włoszech. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4223203" url="https://pl.wikipedia.org/wiki?curid=4223203" title="Calliptamus">
Calliptamus

Nadobnik ("Calliptamus") – rodzaj owadów prostoskrzydłych z rodziny szarańczowatych.
Owady te osiągają do 50 mm długości ciała. Ich przedplecze tych owadów charakteryzuje się wyraźnymi listewkami środkową i bocznymi. Pokrywy i tylne skrzydła są dobrze rozwinięte lub skrócone do połowy długości odwłoka. Śródpiersie cechują krótkie i szerokie boczne płaty. Tylne odnóża mają krótkie uda o nieco żabkowanych górnych krawędziach. Samca cechują długie, spłaszczone, łukowate przysadki odwłokowe o rozdwojonych wierzchołkach.
Rodzaj głównie palearktyczny, w Polsce reprezentowany przez nadobnika włoskiego.
Takson ten wprowadził w 1831 roku Jean Guillaume Audinet-Serville. W 1910 roku W.F. Kirby wyznaczył jego gatunkiem typowym "Gryllus italicus". Należy tu 17 opisanych gatunków:

</doc>
<doc id="4223207" url="https://pl.wikipedia.org/wiki?curid=4223207" title="Horyzont Monako">
Horyzont Monako

Horyzont Monako (fr. "Horizon Monaco") – monakijska prawicowa konserwatywna koalicja kierowaną przez Laurenta Nouviona. Do porozumienia zawartego 2012 roku przystąpiły ugrupowania Rassemblement et Enjeux, Synergia Monakijska i Unia dla Księstwa. W 2013 roku Horyzont Monako wygrał wybory parlamentarne do Rady Narodowej uzyskując 50,34% poparcia co przełożyło się na 20 z 24 mandatów. W 2016 roku wielu członków przeszło do nowej koalicji Nowa Większość, która stała się nową koalicją rządzącą.

</doc>
<doc id="4223210" url="https://pl.wikipedia.org/wiki?curid=4223210" title="Technologia rozproszonego rejestru">
Technologia rozproszonego rejestru

Technologia rozproszonego rejestru (również „Technologia rozproszonych rejestrów”, ang. "Distributed Ledger Technology, DLT") – rodzaj technologii wspierającej rozproszone rejestrowanie zaszyfrowanych danych.
Stanowi technologię rozproszonej bazy danych, której rejestry są replikowane, współdzielone i zsynchronizowane w ramach konsensusu różnych, rozproszonych geograficznie, osób, firm lub instytucji.
Przewiduje się, że wykorzystanie DLT w przyszłości może poprawić przebieg procesów, które wykorzystują bazy danych.
Istnieją różne systemy rejestrów rozproszonych. Między innymi blockchain: public, private, permissioned oraz unpermissioned. Bitcoin używa DLT publicznego, ponieważ gdyby wykorzystywał DLT prywatnego, wtedy do danych mieliby dostęp tylko wybrani użytkownicy. Różnicą w permissioned DLT oraz unpermissioned DLT jest weryfikacja transakcji. W permissioned DLT transakcje może zweryfikować konkretne grono użytkowników, natomiast unpermissioned DLT pozwala weryfikować transakcje wszystkim użytkownikom.

</doc>
<doc id="4223212" url="https://pl.wikipedia.org/wiki?curid=4223212" title="Olek (część Miechowej)">
Olek (część Miechowej)



</doc>
<doc id="4223213" url="https://pl.wikipedia.org/wiki?curid=4223213" title="Cegielnia (część Miechowej)">
Cegielnia (część Miechowej)



</doc>
<doc id="4223214" url="https://pl.wikipedia.org/wiki?curid=4223214" title="Długa (przysiółek Paruszowic)">
Długa (przysiółek Paruszowic)



</doc>
<doc id="4223215" url="https://pl.wikipedia.org/wiki?curid=4223215" title="Trecalae">
Trecalae

Trecalae (łac. "Dioecesis Trecalitanus") – stolica historycznej diecezji w Italii, erygowanej w I wieku, a skasowanej w roku 837.
Współczesne miasto Caltabellotta w prowincji Agrigento we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4223216" url="https://pl.wikipedia.org/wiki?curid=4223216" title="Brzózki (przysiółek Polanowic)">
Brzózki (przysiółek Polanowic)



</doc>
<doc id="4223217" url="https://pl.wikipedia.org/wiki?curid=4223217" title="Ruthra humesi">
Ruthra humesi

Ruthra humesi – gatunek widłonogów z rodziny Incertae sedis. Nazwa naukowa tego rodzaju skorupiaków została opublikowana w 2003 roku przez koreańskiego profesora zoologii Il-Hoi Kima.

</doc>
<doc id="4223218" url="https://pl.wikipedia.org/wiki?curid=4223218" title="Pierre d'Ornellas">
Pierre d'Ornellas



</doc>
<doc id="4223219" url="https://pl.wikipedia.org/wiki?curid=4223219" title="Velia (stolica tytularna)">
Velia (stolica tytularna)

Velia (łac. "Dioecesis Veliensis") – stolica historycznej diecezji w Italii, istniejącej w pierwszych wiekach. 
Współczesne miasto Velia w prowincji Salerno we Włoszech. Obecnie katolickie biskupstwo tytularne ustanowione w 1966 przez papieża Pawła VI.

</doc>
<doc id="4223221" url="https://pl.wikipedia.org/wiki?curid=4223221" title="Czwarta władza (film)">
Czwarta władza (film)

Czwarta władza (ang. "The Post") – amerykański dramat polityczny z 2017 roku w reżyserii Stevena Spielberga z Meryl Streep i Tomem Hanksem w rolach głównych. Film oparty jest na faktach i opowiada o sprawie znanej jako „Pentagon Papers”.
Film otrzymał liczne nominacje i nagrody w tym m.in. do Oscara i Złotego Globu. Ponadto organizacja National Board of Review uznała go za najlepszy film 2017 roku, a magazyn "Time" i American Film Institute umieściły go w swoich rankingach w dziesiątce najlepszych produkcji 2017 roku.
Fabuła.
Rok 1971. Amerykański analityk wojskowy Daniel Ellsberg, rozczarowany daremną wojną w Wietnamie i oszustwami rządu USA, kopiuje ściśle tajne dokumenty Pentagonu i przekazuje je dziennikarzom "The New York Timesa". Jednakże o sprawie dowiaduje się redaktor "Washington Post", Ben Bradlee, który wraz z właścicielką gazety, Katharine Graham postanawia dotrzeć do Ellsberga, by zdobyć kopie dokumentów. Jednak plany publikacji zebranych materiałów zostają zagrożone federalnym zakazem, którego złamanie może skutkować oskarżeniem o zdradę. Mimo tego dziennikarze postanawiają walczyć o wolność prasy i wbrew radom prawników ujawnić dokumenty o wojnie w Wietnamie.
Produkcja.
W październiku 2016 roku producentka filmowa Amy Pascal zdobyła prawa do scenariusza filmu "The Post", napisanego przez Liz Hannah. W marcu 2017 roku ujawniono, że trwają negocjacje ze Stevenem Spielbergiem, który miałby zająć się reżyserią i produkcją obrazu. Dodano też, że prowadzone są rozmowy z Meryl Streep i Tomem Hanksem, którzy mieliby wcielić się w rolę Katharine Graham i Bena Bradlee.
Po przeczytaniu scenariusza Spielberg postanowił wyreżyserować film tak szybko jak to możliwe, gdyż uznał, „że to historia, która nie może czekać i trzeba opowiedzieć ją dzisiaj”.
Główne zdjęcia rozpoczęły się 30 maja 2017 roku w Nowym Jorku. 6 czerwca ogłoszono, że projekt będzie nosił tytuł "The Papers" i wystąpią w nim m.in. Alison Brie Carrie Coon, David Cross, Bruce Greenwood, Tracy Letts, Bob Odenkirk, Sarah Paulson, Jesse Plemons, Matthew Rhys, Michael Stuhlbarg, Bradley Whitford, and Zach Woods. 25 sierpnia 2017 roku z powrotem zmieniono na "The Post".

</doc>
<doc id="4223222" url="https://pl.wikipedia.org/wiki?curid=4223222" title="Józef Rajmund Schmidt">
Józef Rajmund Schmidt

Józef Rajmund Schmidt (ur. 12 sierpnia 1866 w Tarnopolu, zm. 17 września 1930 tamże) – prawnik, sędzia, poseł na Sejm Krajowy Galicji X kadencji.
Życiorys.
Był synem Rajmunda Schmidta, adwokata, burmistrza Tarnopola i jego żony Emilii Wurst. Ukończył C. K. Gimnazjum w Brzeżanach, a następnie studia prawnicze na Uniwersytecie Lwowskim, uzyskując tytuł doktora praw. Od 1902 pracował jako sędzia w Tarnopolu, w latach 1902-1906 pełniąc również funkcję zastępcy prokuratora miasta. Był prezesem Towarzystwa Gimnastycznego "Sokół", działał w Towarzystwie Ochrony Polskiego Handlu i Przemysłu, był członkiem Stronnictwa Narodowo-Demokratycznego. W połowie 1913 pokonał w wyborach dotychczasowego posła Emila Michałowskiego i został wybrany posłem na Sejm Krajowy Galicji X kadencjai w III kurii, okręg Tarnopol. Po wybuchu I wojny światowej wyjechał do Wiednia, gdzie przebywał do 1917. Po powrocie współzałożyciel Organizacji Narodowej na powiat tarnopolski, a następnie reprezentant Polskiej Komisji Likwidacyjnej. 29 marca 1919 aresztowany przez Ukraińców i osadzony w Kolegium Jezuitów zamienionym na więzienie, a następnie w Złoczowie, skąd w czasie odwrotu wojsk ukraińskich uciekł do Lwowa. W latach 1919-1921 komisarz rządowy Rady Powiatowej w Tarnopolu, w kwietniu 1929 radny miasta Tarnopola.

</doc>
<doc id="4223224" url="https://pl.wikipedia.org/wiki?curid=4223224" title="Fetornik palawański">
Fetornik palawański

Fetornik palawański ("Mydaus marchei") – gatunek ssaka z rodziny skunksowatych (Mephitidae), endemit występujący tylko na trzech wyspach filipińskich. Wykazuje duże podobieństwo do borsuków i do niedawna wraz z innymi skunksowatymi zaliczany był do łasicowatych. Badania genetyczne wykazały jednak, że skunksowate powinny tworzyć odrębny takson.
Zasięg występowania.
Występuje tylko na trzech filipińskich wyspach na północ od Borneo: Palawan, Calauit i Busuanga.
Habitat.
Spotykano go w zaroślach łąkowych i mało intensywnych uprawach. Stosunkowo duże zagęszczenie wykazuje też w lasach wtórnych i siedliskach krzewiastych, gdzie buduje nory. Ślady jego obecności stwierdzono też na obszarach leśnych, lasach nizinnych i środowisku mieszanym aż do krawędzi namorzynów.
Opis.
Długość ciała od 32 do 46 cm i masa średnio 2,5 kg. Nie zauważono, by cechował je wyraźny dymorfizm płciowy. Są krępe z krótkim ogonem i jasnym, spiczastym pyskiem. Futro ciemnobrązowe z jasnożółtą plamą na czubku głowy, która ciągnie się do wysokości ramion. Na grzbiecie rozsiane są białe i srebrzyste pojedyncze włosy. Uszy i oczy mają mniejsze niż fetornik sundajski, a także dłuższe i miększe futro. Ogon jest krótki, o prawie kwadratowym pokroju, długości od 15 do 45 mm. Zwierzę ma krótkie, muskularne kończyny i przednie łapy wyposażone w długie pazury.
Wzór zębowy: I 3/3, C1/1, P3/4, M1/1.
Jak wszystkie skunksowate są wyposażone w duże gruczoły odbytowe, w których produkują cuchnącą wydzielinę.
Behawior.
W przeciwieństwie do większości skunksowatych fetornik palawański wydaje się prowadzić dzienny tryb życia, choć inni autorzy opisują go jako zwierzę nocne. W poszukiwaniu pokarmu może przebyć odległość 2 km.
Jest stopochodny. Słabo biega. Najczęściej dość ciężko wędruje trzymając szeroko rozstawione nogi i wyginając nieco ciało tak, że tylne stopy opadają na ślady przednich stóp. Podczas żerowania pozostawia śmierdzący ślad, co oznacza, że używa tych gruczołów w innych celach niż obrona. Nie jest szczególnie agresywny. Słysząc zbliżających się ludzi, głośno tupie. Gdy to nie pomaga, udaje padłego. Dopiero wzięty na ręce może zareagować „wystrzeleniem” na „wroga” wydzieliny z gruczołów odbytowych.
Słabo widzą, ale mają dobry słuch i doskonały węch. Obszary w mózgu odpowiedzialne za percepcję wzrokową są słabo rozwinięte.
Rozród.
Najmniej danych dotyczy rozrodu fetornika palawańskiego. Samice rodzą młode w liczbie 2–3 sztuk, najprawdopodobniej w norach.
Pokarm.
Jest owadożerny, ale spożywa także małe kraby słodkowodne. Kopie dziury w wilgotnej glebie w poszukiwaniu bezkręgowców. Zaobserwowano jego wspólne żerowanie z wyderką orientalną.
Zagrożenia i ochrona.
Dużym zagrożeniem dla gatunku może okazać się dalsze przekształcenie siedlisk w tereny rolnicze. Polowania i presja ze strony udomowionych drapieżników (psy, koty), zdaje się nie mieć większego wpływu na stan populacji. IUCN w swojej czerwonej liście, ze względu na stosunkowo niewielki obszar występowania (poniżej 20 000 km²) oraz niewielką liczbę stanowisk, klasyfikował gatunek ze statusem VU – narażony (2002). Obecnie (2018) ze statusem LC – gatunek najmniejszej troski. Jako endemit chroniony jest na poziomie prowincji, choć w tym kierunku nie przeprowadzono żadnych działań. Zamieszkuje co najmniej jeden rejon chroniony: Park Narodowy Rzeki Podziemnej Puerto Princesa.

</doc>
<doc id="4223226" url="https://pl.wikipedia.org/wiki?curid=4223226" title="Mottrom Dulany Ball">
Mottrom Dulany Ball

M.D. Ball, właściwie Mottrom, Mottrone lub Mottram Dulany Ball (ur. 23 czerwca 1835 w Fairfax, zm. 13 sierpnia 1887 w pobliżu Sitka) – amerykański wojskowy, prawnik, wydawca i urzędnik państwowy, od 1878 do 1879 faktyczny gubernator Departamentu Alaski (formy, w którą była zorganizowana Alaska od 1867 do 1884).
Życiorys.
Pochodzenie.
Pochodził ze znaczącej rodziny w Wirginii, która wywodziła się od pułkownika Williama Balla, emigranta osiadłego w 1650 w Millenbeck. Był najstarszym z siedmiorga dzieci pułkownika Spencera Mottrom Balla i Mary Dulany. Jego ojciec kilkukrotnie zasiadał w Izbie Reprezentantów Wirginii.
Dorosłość.
W 1854 ukończył College of William &amp; Mary z tytułem Master of Arts, po czym pracował jako nauczyciel. Walczył w stopniu pułkownika po stronie konfederatów w wojnie secesyjnej, w kwietniu 1861 organizując kawalerię w hrabstwie Fairfax. Wkrótce jednak trafił do niewoli, z której wypuszczowno go w czerwcu. Pomimo złożonej obietnicy, ponownie przystąpił do walk po stronie konfederatów.
W 1867 ukończył studia prawnicze na College of William &amp; Mary. W 1868 bezskutecznie starał się o mandat reprezentanta hrabstwa Fairfax w konwencji konstytucyjnej Virginii. Od 1872 był wydawcą gazety "Standard and Sentinel" (zmienił nazwę na "Virginia Sentinel") w Alexandrii. Początkowo wspierał Partię Demokratyczną, jednak po wyborach z 1868 zbliżył się do Partii Republikańskiej.
Na Alasce.
Został zatrudniony jako poborca podatkowy pracujący dla Departamentu Skarbu. Przebywał na Alasce, którą od 1877 do 1879 zarządzał Departament Skarbu, którego był wówczas najwyższym urzędnikiem w terenie. Jako taki od 27 marca 1878 do 13 czerwca 1879 był formalnie gubernatorem Alaski. 3 kwietnia 1879 po dwuletniej przerwie na Alaskę powróciła marynarka, która przejęła ponownie kontrolę nad Departamentem Alaski.
W 1881 był organizatorem i członkiem lokalnej konwencji w Harrisburgu. Został na niej wybrany jako przedstawiciel, aby razem z republikaninem Benjaminem Harrisonem opracowali akt organiczny dla Alaski. Ich starania poskutkowały podniesieniem Alaski do rangi Dystryktu w 1884 i pozwoliły od 1906 posiadać reprezentanta w Kongresie.
Ze względu na pogarszające się zdrowie we wrześniu 1887 wyruszył z rodziną statkiem do Kalifornii; zmarł niedługo po wyruszeniu z Sitka.
Życie prywatne.
Od 1860 był żonaty z Sarą Lewis Wirght (1839–1923), z którą miał szóstkę dzieci. Pochowany w Falls Church.

</doc>
<doc id="4223227" url="https://pl.wikipedia.org/wiki?curid=4223227" title="M.D. Ball">
M.D. Ball



</doc>
<doc id="4223228" url="https://pl.wikipedia.org/wiki?curid=4223228" title="Geoffroy Tory">
Geoffroy Tory

Geoffroy Tory łac. Godofredus Torinus (ur. ok. 1480 w Bourges, zm. przed 14 października 1533 w Paryżu) – francuski humanista, drukarz, rytownik, reformator ortografii. Jego praca mocno wpłynęła na francuską działalność drukarską.
Życie.
Geoffroy Tory urodził się w Bourges w 1480 roku, 10 lat po tym, jak pierwsza prasa drukarska została przywieziona do Paryża. Uczęszczał na lokalny uniwersytet, gdzie rozwijał swoje zainteresowanie literaturą łacińską. Po ukończeniu studiów Tory opuścił Bourges i wyjechał do Włoch, by kontynuować naukę, najpierw na uniwersytecie „La Sapienza” w Rzymie, potem w Bolonii, tu uczył się m.in. u Philipa Beroaldusa, słynnego latynisty. Dokładna data śmierci Tory’ego nie jest znana, jednak z dokumentów wiadomo, że w 1533 roku jego żona była już wdową.
Kariera.
Około 1505 roku Tory zakończył swoje studia we Włoszech i wyjechał do Paryża. Pracował tam jako introligator, redaktor i korektor, wykonywał zamówienia dla takich klientów jak Jean Grolier de Servières.
Pierwszą książką, przy której Tory na pewno pracował w 1508 roku, jest "Pomponius Mela". Wydanie to pomogło mu zdobyć dobrą reputację mimo jego młodego wieku. W 1509 roku został jednym z najmłodszych profesorów pracujących w Collège du Plessis. Mimo nauczania, kontynuował swoje pasje, pracując jako introligator i redaktor.
Geoffroy Tory znany był ze swojej niezwykłej pracowitości, często brał na siebie ogromne zobowiązania. Około roku 1511 został profesorem na Collège de Coqueret i wkrótce po tym na Collège de Bourgogne, który był wówczas najważniejszym oddziałem Uniwersytetu Paryskiego. Podobno wykłady Tory’ego przyciągały ogromne audytorium.
W tym okresie zainteresowania Tory’ego skierowały się ku sztuce, szczególnie malarstwu i grawerowaniu. Kilka lat po dołączeniu do Collège de Bourgogne zrezygnował ze swojej posady i przeprowadził się do Włoch, żeby móc poświęcić się studiowaniu włoskiej sztuki. Poza kilkoma odniesieniami do tej podróży w "Champ Fleury" niewiele wiadomo o Torym w tym okresie. Do Paryża powrócił w 1518 roku i zaczął regularnie produkować drzeworyty, dzięki którym stał się znany w środowisku paryskich drukarzy. W tym samym okresie zaczął również zajmować się sprzedawaniem książek.
W 1514 roku Tory poślubił wdowę po swoim przyjacielu, a niedługo potem urodziła mu się córka Agnès. Tory poświęcił jej bardzo dużo czasu, ucząc ją łaciny i podstawowej wiedzy o drukarstwie. Niestety Agnès zmarła z nieznanych powodów w wieku dziewięciu lat. Tory po stracie ukochanej córki przez długi okres był w depresji. Kiedy wydał książkę po raz pierwszy po śmierci Agnès, jego sygnetem drukarskim była urna, w której trzymał prochy córki. W kolejnych miesiącach po jej śmierci, Tory napisał kilka wierszy, w których deklarował, jak szczęśliwy był, posiadając tak wyjątkową córkę, i jak jej życie zmieniło go. W tych czasach śmierć dzieci w tym wieku nie była rzadkością, więc to, że Tory tak bardzo przeżył odejście swojej córki, było niezwykłą reakcją. Śmierć Agnès wpłynęła na kreatywność Tory’ego w jego późniejszych pracach.
W 1524 roku Tory odkrył francuskie godzinki – "Livre d’heures" i w 1525 przygotował ich kopię, która stała się sławna, ponieważ Tory przedstawił w niej krój pisma wolny od idei drukowania w sposób odwzorowujący pismo ręczne. Książka ta zainicjowała również we Francji ideę projektowania książek jako sztuki.
W 1529 Tory opublikował swoją autorską książkę "Champfleury", jedną z najważniejszych i najbardziej wpływowych w tym okresie. Książka ta zapoczątkowała standardy francuskiego edytorstwa, które w wielu punktach są przestrzegane do dnia dzisiejszego.
Tory zaczął stopniowo przyswajać teksty francuskie do druku w czasach, w których drukowano tylko teksty łacińskie. Z tego powodu jako pierwszy wprowadził znaki na oznaczenie apostrofu, akcentów i cedylli. Przyczynił się też do popularyzacji antykw i wyparcia czcionek gotyckich. Tory chciał zreformować francuską pisownię tak, żeby odbijała łacińskie korzenie tego języka.
W 1530 roku Tory został mianowany drukarzem króla Franciszka I, a w 1532 bibliotekarzem Uniwersytetu Paryskiego. Jednym z jego praktykantów był Claude Garamond, który zastąpi Tory’ego na stanowisku królewskiego drukarza.
Prace.
Champfleury.
Tory napisał i opublikował "Champfleury. Au quel est contenu l’Art et Science de la deue et vraye Proportion des Lettres Attiques, qu’on dit autrement Lettres Antiques, et vulgairement Lettres Romaines proportionnees selon le Corps &amp; Visage humain" w 1529 roku. Książka ta składa się z trzech części i zawiera uwagi dotyczące poprawnego używania języka francuskiego oraz problemów łączenia piękna alfabetu z zasadami gramatyki. Tory analizuje budowę liter, porównując ich proporcję do proporcji twarzy i ciała człowieka. Do pokazania kształtu liter używał kwadratowej siatki. "Champfleury" nie było tak stylizowane jak "Livre d’heures", ale pozwalało na zrozumienie sposobu myślenia Tory’ego, jego pedantyzmu i skrupulatnego przywiązania do języka francuskiego. Tytuł "Champfleury" można tłumaczyć jako „kwieciste pola”, ale we Francji słowa te mogą oznaczać również „raj”.
Livre d’heures.
Ta najsłynniejsza praca Tory’ego została ukończona w 1525, a opublikowana w 1531 roku. Zachowało się 17 znanych kopii. Wydanie zawiera 16 bordiur i 13 dużych drzeworytów. Książka ta jest najbardziej znana do dzisiejszego dnia, ponieważ wyłamała się z wielu tradycji drukarskich tamtego okresu. Ilustracje w "Livre d’heures" nie są perfekcyjne, dlatego że Tory przygotował je samodzielnie, a pomimo pasji, nie posiadał dużego talentu artystycznego. Sukces "Livre d’heures" sprawił, że Franciszek I przyznał Tory’emu przywilej drukowania jego własnych prac.
Linki zewnętrzne.
Zdigitalizowane kopie "Champfleury"
Opracowania

</doc>
<doc id="4223229" url="https://pl.wikipedia.org/wiki?curid=4223229" title="Daniel Turley">
Daniel Turley

Daniel Thomas Turley Murphy (ur. 25 stycznia 1943 w Chicago) – amerykański duchowny rzymskokatolicki posługujący w Peru, w latach 2000–2020 biskup Chulucanas.

</doc>
<doc id="4223230" url="https://pl.wikipedia.org/wiki?curid=4223230" title="Konwergencja kulturowa">
Konwergencja kulturowa

Konwergencja kulturowa ( - zbiegać się) – teoria sformułowana przez niemieckiego etnologa Adolfa Bastiana, prezentująca możliwość powstawania podobnych wytworów kultury materialnej (np. łuki, łodzie) i cech kulturowych w różnych regionach świata. Powodem jest podobieństwo natury ludzkiej, która nawet na odizolowanych od siebie terenach, bez wzajemnego kontaktu, akulturacji lub wspólnoty historycznej, potrafi wytworzyć obiekty i postawy o zbliżonych cechach. Podstawą jest nie teoria zapożyczeń, ale przekonanie o samodzielnym rozwoju jednostki i obserwacja niezależnie powstających wynalazków.

</doc>
<doc id="4223231" url="https://pl.wikipedia.org/wiki?curid=4223231" title="Wybory parlamentarne w Monako w 2008 roku">
Wybory parlamentarne w Monako w 2008 roku

Wybory parlamentarne w Monako w 2008 roku odbyły się 3 lutego. W ich wyniku wybranych zostało 24 członków Rady Narodowej.
System wyborczy.
Członkowie Rady Narodowej wybierani są na pięcioletnią kadencję w mieszanym systemie głosowania w jednym okręgu wyborczym. Szesnaście mandatów przydzielanych jest z uwzględnieniem systemu wielokrotnego głosowania (zwanego również systemem blokowym) spośród kandydatów, którzy uzyskali największą liczbę głosów. Pozostałe osiem mandatów obsadzane jest z zastosowaniem ordynacji proporcjonalnej z mieszanych list wyborczych, które przekroczyły próg 5% poparcia.
Wyniki wyborów.
Wybory parlamentarne do Rady Narodowej wygrała centrowa "Unia dla Księstwa" na którą oddano 52,20% ważnych głosów. Frekwencja wyborcza wyniosła 76,85%.

</doc>
<doc id="4223236" url="https://pl.wikipedia.org/wiki?curid=4223236" title="Vulturaria">
Vulturaria

Vulturaria (łac. "Dioecesis Vulturariensis") – stolica historycznej diecezji w Italii, erygowanej w roku 1059, a włączonej w roku 1818 w skład diecezji Lucera.
Współczesne miasto Volturara Appula w prowincji Foggia we Włoszech. Obecnie katolickie biskupstwo tytularne ustanowione w 1968 przez papieża Pawła VI.

</doc>
<doc id="4223238" url="https://pl.wikipedia.org/wiki?curid=4223238" title="Kościół Najświętszej Maryi Panny Królowej Polski w Tarnowie">
Kościół Najświętszej Maryi Panny Królowej Polski w Tarnowie

Kościół Najświętszej Maryi Panny Królowej Polski – rzymskokatolicki kościół parafialny należący do dekanatu Tarnów Zachód diecezji tarnowskiej. Znajduje się w tarnowskiej dzielnicy Mościce, przy ul. Zbylitowskiej 5.
Budowa świątyni, według projektu Stanisława Gałęzowskiego i Władysława Pieńkowskiego, została rozpoczęta w 1948 roku i zakończyła się w 1956 roku. W latach 1959-60 do świątyni została dobudowana kaplica. 
Kościół reprezentuje architekturę modernistyczną, został wzniesiony z cegły i żelbetu. Świątynia posiada korpus trzynawowy oraz kaplicę od strony zachodniej. Prezbiterium budowli jest podzielone na trzy nawy, z których środkowa jest szersza od pozostałych i posiada kształt transeptu, zamykają je półkoliste apsydy. Nawa główna jest znacznie podwyższona w stosunku do naw bocznych, oddzielają ją od nich półkoliste arkady, jej ściany są rozczłonkowane filarami, przeprutymi prześwitami. Wnętrza nakrywają stropy kasetonowe, pokryte drewnianą okładziną. Chór muzyczny jest podparty czterema betonowymi kolumnami. Elewacja frontowa jest zwieńczona zmniejszoną wieżą, w centralnej części jest pokryta kasetonami, ujętymi w wydłużone, zamknięte półkoliście blendy, niżej są umieszczone trzy wejścia, zamknięte półkoliście, z których centralne jest największe. W bocznych elewacjach znajduje się po sześć wysokich, smukłych okien. Nad prezbiterium jest umieszczona latarnia w kształcie korony i zakończona iglicą. Kaplica Matki Bożej Fatimskiej w kształcie rotundy, posiada dwie kondygnacje, w górnej części jest oświetlona pasem prostokątnych okienek, nakrywa ją dach namiotowy. W prezbiterium znajdują się witraże zaprojektowane przez Gierżabka. W oknach lewej nawy są umieszczone witraże przedstawiające świętych i błogosławionych polskich: Maksymiliana Kolbego, Teresę Ledóchowską, Jana Kantego, królewicza Kazimierza, Stanisława Kostkę, Jacka, królową Jadwigę, Kingę, Świerada, Benedykta, biskupa Stanisława i biskupa Wojciecha. Z kolei, w prawej nawie witraże przedstawiają apostołów: Filipa, Tomasza, Jakuba Młodszego, Bartłomieja, Mateusza, Macieja, Andrzeja, Jakuba Starszego, Judę Tadeusza, Jana, Szymona i Piotra.
Przypisy.
 

</doc>
<doc id="4223239" url="https://pl.wikipedia.org/wiki?curid=4223239" title="Gradisca">
Gradisca

Gradisca (łac. "Dioecesis Gradiscanus") – stolica historycznej diecezji w Italii, erygowanej w roku 1788, a skasowanej w roku 1791.
Współczesne miasto Gradisca d’Isonzo znajduje się w prowincji Gorycja we Włoszech. Obecnie katolickie biskupstwo tytularne ustanowione w 1986 przez papieża Jana Pawła II.

</doc>
<doc id="4223242" url="https://pl.wikipedia.org/wiki?curid=4223242" title="Głownia źdźbłowa żyta">
Głownia źdźbłowa żyta

Głownia źdźbłowa żyta (ang. "flag smut of rye", "smut of rye", "stalk smut of rye", "stripe smut of rye") – grzybowa choroba żyta ("Secale cerale") wywołana przez grzyba "Urocystis occulta".
Objawy i szkodliwość.
Pojawiają się w okresie strzelania żyta w źdźbło jako ołowianoszare smugi na blaszkach i pochwach liściowych. Później smugi te pojawiają się także na plewach. W obrębie tych smug tkanka okrywająca żyta pęka, odsłaniając czarne skupiska wytworzonych przez grzyba ustilospor. Porażone rośliny są mniejsze od zdrowych o 30–50%. Niektóre przedwcześnie zamierają, inne żyją, ale nie tworzą kłosów lub ich kłosy są zdeformowane, tylko częściowo wypełnione ziarnem, lub w ogóle nie zawierają ziarniaków.
Choroba jest groźna tylko w tych rejonach, w których nie zaprawia się nasion przed siewem. W Polsce występuje obecnie bardzo rzadko. 
Rozwój patogenu.
Źródłem infekcji pierwotnej jest ziarno pochodzące z zarażonych roślin. Ze znajdujących się na jego powierzchni ustilospor grzyba wyrastają podstawki, na każdej z nich 2–8 sporydiów. Między tworzącymi się z nich strzępkami grzybni dochodzi do plazmogamii. Powstająca bazydiospora kiełkuje, a jej strzępki wrastają do nadziemnych części rośliny, przerastając przez całą długość łodygi do liści i kłosów. Optymalne dla patogenu warunki infekcji kiełków żyta to temperatura 13–17 °C i niezbyt wilgotna gleba o odczynie zbliżonym do obojętnego.
Zapobieganie i zwalczanie.
Oprócz prawidłowych zabiegów agrotechnicznych podstawową metodą ochrony przed głownią źdźbłową żyta jest używanie do siewu zdrowego ziarna zaprawionego fungicydami. Stosuje się zaprawy nasienne zawierające fungicydy tiokarbamylowe (tiuram), oksatinokarboksyamidowe (karboksyna) lub triazolowe. 

</doc>
<doc id="4223248" url="https://pl.wikipedia.org/wiki?curid=4223248" title="Thagora">
Thagora

Thagora (łac. "Diocesis Thagorensis") – stolica historycznej diecezji w Cesarstwie rzymskim w prowincji Numidia, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4223249" url="https://pl.wikipedia.org/wiki?curid=4223249" title="Diecezja Glendalough">
Diecezja Glendalough



</doc>
<doc id="4223252" url="https://pl.wikipedia.org/wiki?curid=4223252" title="Kościół św. Józefa w Czarnym Lesie">
Kościół św. Józefa w Czarnym Lesie

Kościół św. Józefa w Czarnym Lesie – rzymskokatolicki kościół, istniał od 1885 do około 1934 roku w Czarnym Lesie, który leżał początkowo w granicach Bytomia, od 1922 roku znajdował się w obrębie Nowego Bytomia.
Historia.
Na skutek niewystarczającego miejsca dla wiernych ośrodka duszpasterskiego w Eintrachthütte w szkolnej kaplicy podjęto decyzję o budowie kościoła. Dekretem biskupa wrocławskiego Roberta 17 maja 1883 roku utworzono nową parafię św. Józefa, którą wyłączono z Parafii Wniebowzięcia Najświętszej Maryi Panny w Bytomiu. Obejmowała ona Czarny Las i m.in. osady Friedenshütte i Eintrachthütte. Wybór świętego Józefa na patrona parafii stanowił nawiązanie do nabożeństw odprawianych w magazynie stolarni huty żelaza Friedenshütte przez księdza Józefa Szafranka. Bytomski magistrat podarował działkę o powierzchni 74,8 a pod budowę kościoła. Kamień węgielny pod budowę kościoła poświęcono 7 maja 1884 roku. Uroczystości towarzyszyła gra kapeli kościelnej z Lipin. Ksiądz Norbert Bonczyk napisał z tej okazji specjalną pieśń, która ukazała się w druku jako okolicznościowe karty nakładem bytomskiego wydawnictwa B. Wylezol &amp; Co. pt. "Pamiątka uroczystości poświęcenia kamienia węgielnego kościoła katolickiego w Czarnym Lesie bytomskim dnia 7 maja 1884 r.," oraz w wersji niemieckiej pt. "Andenken an das frohe Fest der Grundstein – Weihe für die katholische Kirche zu Eintrachthütte im Schwarzwalde im Mai 1884". Murowany, ceglany gmach kościoła, który mógł zgromadzić 1300 wiernych, budowano od kwietnia 1884 roku do 1885 roku według projektu Paula Jackisha. Kościół konsekrowano 26 października 1885 roku. W 1885 roku gliwicka firma Kurzer wykonała organy dla tejże świątyni. W pobliżu kościoła wybudowano plebanię i budynki gospodarcze, w tym stajnie. Świątynia była położona na kopalnianym osiedlu, tzw. Otylii, między Nowym Bytomiem a Zgodą, w sąsiedztwie kopalni węgla kamiennego Otylia. Przewidywano, że rozwój urbanistyczny obejmie tereny wokół kościoła, tak się jednak nie stało i świątynia pozostała na uboczu.
Kościół stracił na znaczeniu po wzniesieniu kościoła św. Pawła Apostoła w Rudzie Śląskiej-Nowym Bytomiu w 1912 roku. Z uwagi na lokalizację oraz szkody górnicze postanowiono wznieść nowy kościół św. Józefa w Świętochłowicach, który konsekrowano w 1931 roku. Działkę na jego wzniesienie przekazała kopalnia węgla kamiennego Niemcy, która również odkupiła starą świątynię wraz z plebanią i zabudowaniami gospodarczymi.
Ostatnie nabożeństwo w świątyni odbyło się 29 listopada 1931 roku. Kościół został zamknięty w 1931 roku, a następnie rozebrany z powodu szkód górniczych nakazem sądu z listopada 1934 roku (według innego źródła decyzja o rozbiórce zapadła w 1932, a sama rozbiórka miała dokonać się w czerwcu 1933 roku). Gruz z rozbiórki wykorzystano do zasypania pobliskiego zapadliska. Do nowej świątyni ze starego kościoła przeniesiono m.in. ławki, organy i ołtarz, który pozbawiono elementów gotyckich.
Po kościele pozostały fundamenty i resztki murów oraz plebania z końca XIX wieku przy ul. Józefa Lompy 2 w Rudzie Śląskiej, w której utworzono małe mieszkania socjalne.
W kościele Służebnica Boża Maria Dulcissima Hoffmann przyjęła chrzest oraz przystąpiła do I komunii świętej.

</doc>
<doc id="4223256" url="https://pl.wikipedia.org/wiki?curid=4223256" title="Traiectum ad Mosam">
Traiectum ad Mosam

Traiectum ad Mosam (łac. "Dioecesis Mosae Traiectensis") – stolica historycznej diecezji w Holandii, erygowanej w roku 530, a włączonej w roku 720 w skład diecezji Liège.
Współczesne miasto Maastricht w prowincji Limburgia w Holandii. Obecnie katolickie biskupstwo tytularne ustanowione w 1970 przez papieża Pawła VI.

</doc>
<doc id="4223257" url="https://pl.wikipedia.org/wiki?curid=4223257" title="Urocystis occulta">
Urocystis occulta

Urocystis occulta (Wallr.) A.A. Fisch. Waldh. – gatunek podstawczaków należący do rodziny "Urocystidaceae". Grzyb mikroskopijny, pasożyt, powodujący u żyta chorobę o nazwie głownia źdźbłowa żyta.
Systematyka.
Pozycja w klasyfikacji według Index Fungorum: "Urocystis, Urocystidaceae, Urocystidales, Incertae sedis, Ustilaginomycetes, Ustilaginomycotina, Basidiomycota, Fungi".
Po raz pierwszy zdiagnozował go w 1833 r. CF.W. Wallroth nadając mu nazwę "Erysibe occulta". Obecną, uznaną przez Index Fungorum nazwę nadał mu A.A. Fisch. Waldh. w 1880 r.
Synonimy:
Morfologia i rozwój.
Na blaszkach i pochwach liściowych porażonych roślin pojawiają się ołowianoszare smugi. W ich obrębie pod skórka powstają kupki zarodni wypełnione ustilosporami. Pęczniejąc rozrywają skórkę rośliny. Odsłania się czarna masa kulistych lub elipsoidalnych kupek zarodników o wymiarach (12-) 16-30 (-40) × (10,5-) 13,5-20,0 μm. Każda kupka zarodników złożona jest z 1-3 (-5) zarodników i otoczona warstwą luźno ułożonych sterylnych komórek nie tworzących osłony całkowitej. Ustilospory prawie kuliste lub jajowate, wydłużone do nieregularnych, często ze spłaszczonymi bokami, o wymiarach (11,0-) 13,0-20,0 (-22,5) × (8,0-) 10,0-13,5 (-16.0) μm, czerwonobrązowe, gładkie, o drobnoziarnistej zawartości. Komórki sterylne są w przybliżeniu kuliste, jajowate do nieregularnych, o długości 6-13 μm, jasnożółte, gładkie.
Podczas żniw i młocki ustilospory te infekują ziarno zbóż. Czasami ziarno zainfekowane zostaje jeszcze na roślinie przez grzybnię patogenu, która może wniknąć przez całą roślinę aż do kłosów. Patogen przebywa w postaci zarodników na powierzchni ziarna. Po jego wysiewie do gleby wyrastają podstawki, na każdej z nich 2-8 sporydiów. Między tworzącymi się z nich strzępkami grzybni dochodzi do plazmogamii. Powstająca bazydiospora kiełkuje, a jej strzępki wrastają do nadziemnych części rośliny.

</doc>
<doc id="4223261" url="https://pl.wikipedia.org/wiki?curid=4223261" title="H.C. DeAhna">
H.C. DeAhna



</doc>
<doc id="4223274" url="https://pl.wikipedia.org/wiki?curid=4223274" title="Bobsleje na Zimowych Igrzyskach Olimpijskich 2018 – dwójki kobiet">
Bobsleje na Zimowych Igrzyskach Olimpijskich 2018 – dwójki kobiet

Dwójki kobiet rozgrywane w ramach bobslejów na Zimowych Igrzyskach Olimpijskich 2018 odbyły się w dniach 20 - 21 lutego na torze Alpensia Sliding Centre umiejscowionym w Pjongczangu.
Mistrzyniami olimpijskimi zostały Niemki w składzie Mariama Jamanka/Lisa Buckwitz. Na drugim miejscu uplasowały się
Elana Meyers-Taylor/Lauren Gibbs ze Stanów Zjednoczonych, a brąz przypadł Kanadyjkom Kaillie Humphries/Phylicia George.
24 lutego 2018 Rosjanka Nadieżda Siergiejewa została uznana winną naruszenia przepisów antydopingowych, a jej wynik (12. miejsce zajęte w parze z Anastasiją Koczerżową) został anulowany.

</doc>
<doc id="4223277" url="https://pl.wikipedia.org/wiki?curid=4223277" title="Gaik zielony">
Gaik zielony

Gaik zielony (występuje także pod nazwami: gaj, maj, maik, nowe latko, nowe lato, lato, lateczko, latorośl, latorosiek) – gałąź zielona, najczęściej sosnowa lub świerkowa, przystrojona ozdobami z papieru, wydmuszkami jaj, czasem dzwoneczkami, wstążeczkami itp. Gaik zielony był związany z ceremoniami towarzyszącymi nadejściu wiosny. W niektórych regionach Polski obrzęd gaika był powtarzany także na Wielkanoc lub Zielone Świątki.
Topienie Marzanny.
W Polsce południowo-zachodniej, w Wielkopolsce, na Śląsku i Podhalu, a sporadycznie także w innych częściach Polski, w czwartą niedzielę Wielkiego Postu odbywał się obrzęd niszczenia kukły zwanej Marzanną lub Śmiercią. Kukła, będąca symbolem zimy, śmierci i chorób, była palona lub topiona. Rytuał miał spowodować szybsze nadejście wiosny. Po zniszczeniu kukły do wsi wprowadzano triumfalnie zielony gaik.
W Wielkopolsce (w okolicach 1950 r.) obrzęd wiosenny rozpoczynał się od przejścia uroczystego orszaku dzieci trzymających gałązki jałowca. Nieco starsi chłopcy nieśli na ramionach Śmierć: pęk słomy obleczony w białe płótno. Orszak obchodził kolejno wszystkie domy. Zatrzymywał się przy każdej kałuży lub sadzawce i „poił” Śmierć, zanurzając jej głowę w wodzie. Kukłę kropiono także jałowcowymi gałązkami. Wieczorem do zabawy przyłączały się starsze dzieci, którym przekazywano Śmierć i jałowcowe gałązki. Podpalone gałązki były używane jako pochodnie do oświetlania drogi podczas wynoszenia kukły poza granice wsi. Tam zrywano z kukły odzież, podpalano ją i płonącą wrzucano do wody. Zgodnie z tradycją nie można było dotykać pływającej po wodzie Śmierci i należało jak najszybciej opuścić miejsce egzekucji, nie oglądając się za siebie – nawet w ostatnich chwilach mogła być niebezpieczna i spowodować chorobę.
Następnego dnia odbywała się uroczystość „nowego lata”, czyli gaika zielonego. Gałąź obnoszono po wsi, śpiewając:"Mor ze wsi, lateczko do wsi."Idąc od domu do domu, dzieci składały życzenia mieszkańcom i otrzymywały w zamian datki lub poczęstunki.
Podobnie wyglądały obrzędy na Śląsku, ale różniły się one pewnymi szczegółami, takimi jak strój i imię kukły. Marzanna, bo tak była tam nazywana, była ubrana w strój druhny weselnej.
Pochodzenie i ewolucja obrzędu.
O obrzędzie topienia Marzanny pisał już historyk i kronikarz Polski Jan Długosz w XVI w. Źródeł tradycji upatrywał w niszczeniu bożków pogańskich, czego nakazał rzekomo Mieszko I po przyjęciu chrztu.
Istnieje wiele innych koncepcji na temat pochodzenia obrzędu Marzanny i gaika. Jedną z nich było przeciwdziałanie tzw. „morowej zarazie” w późnym średniowieczu. Doszukiwano się także związków Marzanny z wiosennymi rzymskimi obchodami, polegającymi na wypędzaniu Mamurius Veturius, czyli starego Marsa.
Badania i studia porównawcze dowodzą jednak, że Marzanna i gaik to rytuały niszczenia symbolu zimy oraz odradzania się przyrody po zimowej wegetacji, co nawiązuje do przedchrześcijańskich rytuałów ofiarnych. Z powodu pogańskich konotacji obrzędy te były tępione przez Kościół.
Od XIX w. w wiosennych obrzędach coraz rzadziej uczestniczyli dorośli, a rytuał tracił swój pierwotny, magiczny sens. Zamiast tego do obrzędu włączały się dzieci i młodzież. Stawał się on przede wszystkim zabawą, zachowując jednak swoją formę. Po II Wojnie Światowej obrzędy Marzanny i gaika zaczęły zanikać. Obecnie zwyczaj topienia Marzanny odrodził się w zmienionej postaci. 21 marca (w pierwszym dniu astronomicznej i kalendarzowej wiosny) dzieci i młodzież szkolna biorą udział w zabawach połączonych z topieniem lub paleniem kukły w ognisku. Czasem są topione także inne symbole, na przykład złe oceny.
Poniedziałek Wielkanocny i Zielone Świątki.
Śląsk Cieszyński.
Na Śląsku Cieszyńskim w Poniedziałek Wielkanocny powtarzano obrzęd gaika zielonego, ale odbywał się on już bez niszczenia kukły. Odświętnie ubrane dziewczęta, nazywane Gaiczarkami, chodziły od drzwi do drzwi z udekorowaną gałęzią i śpiewały:"Daj Pan Bóg dobry dzień pod wasze okienko,""Przyszłyśmy powitać was miła gaździnko,""Gaiczek zielony, pięknie przystrojony".
Ziemia Opoczyńska.
Na Ziemi Opoczyńskiej „po dyngusie” chodzili mali chłopcy, niosąc ze sobą gaik i koszyk na datki. Tamtejszy gaik był metrowej wysokości świerczkiem lub ażurową kulą w wygiętych leszczynowych prętów. Kulę osadzoną na wysokim drążku przystrajano wstążkam. Na biegunie kuli zatykano krzyżyk, a w jej środku wieszano duże, czerwone jabłko. Chodząc po domach, chłopcy śpiewali:"Nasz gaiczek z boru idzie," "przypatrujcie mu się ludzie,""wszyscy ludzie, wszyscy goście.""jak on idzie po lipowym moście.""Nasz gaiczek, nasz zielony,""pięknie, ślicznie przystrojony.""Kto go stroił? Panieneczki""w śliczne piórka i wstążeczki."A następnie:"W poniedziałek rano po gradusie," "chodził sam Pan Jezus, chodził po dyngusie," "a my chłopcy mali jeszcze raniej wstali" "i Pana Jezusa my naśladowali".
Ziemia Łęczycka.
Na Ziemi Łęczyckiej dziewczynki chodziły z gaikiem w Poniedziałek Wielkanocny oraz w Zielone Świątki. Do gaika często przyczepiały laleczkę ubraną w strój panny młodej. Za życzenia i śpiew otrzymywały „dyngus”, czyli placek, ser i jajka. Odwiedzając domy, śpiewały:"Do tego domu chętnie wstępujemy," "szczęścia i zdróweczka wszystkim winszujemy.""Wszystkiego dobrego od Boga miłego," "a i od Jezusa i od Matki Jego.""Nasz gaik zielony, pięknie przystrojony," "pięknie sobie chodzi, bo mu się tak godzi".

</doc>
<doc id="4223282" url="https://pl.wikipedia.org/wiki?curid=4223282" title="Eir (przedsiębiorstwo)">
Eir (przedsiębiorstwo)

Eir (wcześniej Eircom) – irlandzkie przedsiębiorstwo telekomunikacyjne oferujące usługi telekomunikacyjne i internetowe; były irlandzki monopolista państwowy.
Eir jest największym operatorem telekomunikacyjnym w Irlandii z oddziałami w Irlandii Północnej i Wielkiej Brytanii. Do czasu wprowadzenia przedsiębiorstwa na giełdę w Dublinie i w Nowym Jorku w 1999 roku, firma była własnością państwa. Przedsiębiorstwo jest zarejestrowane w Jersey.
Eir zostało założone w 1984 roku pod nazwą Bord Telecom Éireann jako spółka państwowa. Do lipca 1999 roku rząd sprzedał praktycznie wszystkie swoje udziały i 8 lipca 1999 spółka zadebiutowała na giełdach: Irish Stock Exchange, London Stock Exchange oraz New York Stock Exchange. 16 września 2015 roku przedsiębiorstwo przeszło rebranding i zmieniło nazwę na Eir. Grupa obejmuje francuskiego operatora telekomunikacyjnego Free i włoskiego Iliad Italia.

</doc>
<doc id="4223283" url="https://pl.wikipedia.org/wiki?curid=4223283" title="Eircom">
Eircom



</doc>
<doc id="4223284" url="https://pl.wikipedia.org/wiki?curid=4223284" title="Zwrotnica zwierciadło Wenery">
Zwrotnica zwierciadło Wenery

Zwrotnica zwierciadło Wenery, leguzja zwierciadło Wenery ("Legousia speculum-veneris") – gatunek rośliny należący do rodziny dzwonkowatych. Występuje w Europie południowo-zachodniej i południowo-wschodniej – od półwyspu Iberyjskiego poprzez Francję, Holandię, Niemcy i Austrię, po Rumunię, Bułgarię i Turcję na wschodzie. Poza tym roślina ta bywa zawlekana i pojawia się w zasiewach, rzadko jest uprawiana i notowana jest jako efemerofit w Polsce oraz we wschodniej i zachodniej części USA. Występuje jako chwast na polach uprawnych, na nieużytkach, przydrożach, rzadko także na kamienistych stokach w garigu. Wraz z postępem technologicznym w rolnictwie rejestrowane jest zanikanie tego gatunku na wielu obszarach.
Biologia i ekologia.
Roślina jednoroczna, kwitnąca w obrębie swego naturalnego zasięgu od marca do czerwca. Dalej na północy, w Polsce kwitnie od czerwca do sierpnia, czasem jeszcze we wrześniu.
Zastosowanie.
Jest rzadko uprawiana. W Polsce sporadycznie w kolekcjach.

</doc>
<doc id="4223290" url="https://pl.wikipedia.org/wiki?curid=4223290" title="Mariama Jamanka">
Mariama Jamanka

Mariama Jamanka (ur. 23 sierpnia 1990 w Berlinie Zachodnim) – niemiecka bobsleistka, pilot boba, mistrzyni olimpijska, dwukrotna mistrzyni świata, dwukrotna mistrzyni Europy oraz zdobywczyni Pucharu Świata.
Kariera.
Starty na arenie międzynarodowej rozpoczęła jako rozpychająca w listopadzie 2011 roku. Jako pilot zadebiutowała w grudniu 2014 roku, podczas zawodów z cyklu Pucharu Europy w niemieckim Königssee. Podczas debiutu zajęła 6. miejsce. W zawodach Pucharu Świata po raz pierwszy pojawiła się rok później, w grudniu 2015, również podczas zawodów w Königssee, gdzie była 8. W lutym 2016 roku debiutowała zarówno w Mistrzostwach Świata jak i w Mistrzostwach Europy. W tych pierwszych rozgrywanych w austriackim Igls zajęła 7. lokatę, natomiast w tych drugich, które zostały rozegrane w szwajcarskim Sankt Moritz, uplasowała się na 6 pozycji.
Pierwsze sukcesy w karierze zaczęła notować w 2017 roku. W styczniu tego roku po raz pierwszy stanęła na podium zawodów Pucharu Świata, zajmując 2. miejsce podczas konkursu w Winterbergu. Te same zawody były jednocześnie Mistrzostwami Europy. Okazała się na nich najlepszą Europejką zarazem zdobywając swój pierwszy tytuł mistrzyni Europy. W marcu 2017 roku zdobyła złoty medal w konkurencji mieszanej podczas Mistrzostw Świata w Königssee. Na tej samej imprezie, w rywalizacji dwójek zajęła 4. lokatę. W grudniu 2017 roku, podczas Mistrzostw Europy w Igls zdobyła srebrny medal. Musiała tam uznać wyższość rodaczek w składzie: Stephanie Schneider oraz Annika Drazek. W Pucharze Świata w sezonie 2017/2018 zajęła trzecie miejsce w klasyfikacji generalnej. W lutym 2018 roku, wraz z Lisą Buckwitz wywalczyła złoty medal olimpijski podczas igrzysk w Pjongczangu.
W sezonie 2018/2019 triumfowała w klasyfikacji generalnej Pucharu Świata. Podczas sezonu wygrała 4 z 8 konkursów. Były to zarazem pierwsze 4 zwycięstwa w karierze w zawodach pucharowych. W styczniu 2019 roku, podczas Mistrzostw Europy w Königssee zdobyła drugi tytuł mistrzyni Europy w karierze, tym razem plasując się bezpośrednio przed Stephanie Schneider. Kolejny złoty medal w rywalizacji dwójek, tym razem wraz z Drazek, zdobyła podczas Mistrzostw Świata w Whistler, gdzie ponownie uplasowała się na pierwszej pozycji wyprzedzając Schneider. W klasyfikacji pucharowej w sezonie 2019/2020 zajęła drugą lokatę. W lutym 2020 roku zarówno podczas mistrzostw świata w Altenbergu jak i Mistrzostw Europy w Siguldzie zajmowała czwarte lokaty w dwójkach. Pucharowy sezon 2020/2021 zakończyła na 3. miejscu w klasyfikacji dwójek. W trakcie niego startowała również w imprezach mistrzostwach, tym razem udało się jej zdobyć zaledwie brązowy medal podczas Mistrzostw Europy w Winterbergu.

</doc>
<doc id="4223291" url="https://pl.wikipedia.org/wiki?curid=4223291" title="Aliezira">
Aliezira

Aliezira (łac. "Dioecesis Insulae Viridis") – stolica historycznej diecezji w Hiszpanii, istniejącej w pierwszych wiekach. 
Współczesne miasto Algeciras we wspólnocie autonomicznej Andaluzja. Obecnie katolickie biskupstwo tytularne ustanowione w 1969 przez papieża Pawła VI.

</doc>
<doc id="4223296" url="https://pl.wikipedia.org/wiki?curid=4223296" title="Mistrzostwa Świata w Hokeju na Lodzie 2018 (II Dywizja)">
Mistrzostwa Świata w Hokeju na Lodzie 2018 (II Dywizja)

Mistrzostwa Świata w Hokeju na Lodzie II dywizji 2018 zostały rozegrane w dniach 23–29 kwietnia (Grupa A) oraz w dniach 14-20 kwietnia (Grupa B).
Tak jak w Dywizji I uczestniczyło 12 zespołów, które zostały podzielone na dwie grupy po 6 zespołów. Zgodnie z formatem zawody Dywizji II odbyły się w dwóch grupach: Grupa A w holenderskim Tilburgu, zaś grupa B w hiszpańskiej, Grenadzie. Reprezentacje grały systemem każdy z każdym. Pierwsza drużyna grupy A awansowała do mistrzostw świata dywizji I gr. B w 2019 roku, ostatni zespół Grupy A został zdegradowany i w 2019 roku zagrał w Grupie B. Jego miejsce w 2019 zajął zwycięzca turnieju w Grupie B. Najsłabsza drużyna Grupy B spadła do Dywizji III.
Hale, w której rozegrane były zawody:
Grupa A.
Mecze
Tabela
     = awans do I dywizji grupy B     = spadek do II dywizji grupy B
Dyrektoriat turnieju wybrał trójkę najlepszych zawodników, po jednym na każdej pozycji:
Grupa B.
Mecze
Tabela
     = awans do II dywizji grupy A     = utrzymanie w II dywizji grupie B     = spadek do III dywizji
Dyrektoriat turnieju wybrał trójkę najlepszych zawodników, po jednym na każdej pozycji:

</doc>
<doc id="4223306" url="https://pl.wikipedia.org/wiki?curid=4223306" title="Mistrzostwa Świata w Hokeju na Lodzie 2018 (III Dywizja)">
Mistrzostwa Świata w Hokeju na Lodzie 2018 (III Dywizja)

Mistrzostwa Świata w Hokeju na Lodzie III dywizji 2018 rozegrane zostaøy w dniach 16 – 22 kwietnia. Zmagania odbyły się w stolicy Republiki Południowej Afryki, Kapsztadzie. Reprezentacje grały systemem każdy z każdym, następnie najlepsza drużyna awansowała do mistrzostw świata dywizji II gr. B w 2019 roku. 
Hala, w której rozegrano zawody:
Faza grupowa.
Mecze
Tabela
     = awans do II dywizji grupy B     = spadek do kwalifikacji III dywizji
Dyrektoriat turnieju wybrał trójkę najlepszych zawodników, po jednym na każdej pozycji:

</doc>
<doc id="4223310" url="https://pl.wikipedia.org/wiki?curid=4223310" title="Lisa Buckwitz">
Lisa Buckwitz

Lisa-Marie Buckwitz (ur. 24 grudnia 1994) – niemiecka bobsleistka, złota medalistka olimpijska w dwójkach z 2018.
Starty w kadrze narodowej rozpoczęła w 2014. Zawody w Pjongczangu były jej pierwszymi igrzyskami olimpijskimi i triumfowała w rywalizacji kobiecych dwójek. Partnerowała jej Mariama Jamanka (pilot boba). Ma w dorobku srebro mistrzostw świata w 2017 w drużynie mieszanej/sztafecie.

</doc>
<doc id="4223311" url="https://pl.wikipedia.org/wiki?curid=4223311" title="Lisa Marie Buckwitz">
Lisa Marie Buckwitz



</doc>
<doc id="4223312" url="https://pl.wikipedia.org/wiki?curid=4223312" title="Kościół Świętej Trójcy w Połajewie">
Kościół Świętej Trójcy w Połajewie

Kościół Świętej Trójcy w Połajewie – rzymskokatolicki kościół parafialny w Połajewie, w powiecie radziejowskim, w województwie kujawsko-pomorskim. Funkcjonuje przy nim parafia Świętej Trójcy.
Historia.
Pierwsze wzmianki o parafii we wsi pochodzą z 1489, ale funkcjonowała ona zapewne znacznie wcześniej (wieś wzmiankowana była już w 1387). Lokalni szlachcice ufundowali tutejszy kościół, który nosił początkowo wezwanie św. św. Piotra i Pawła. Dopiero około połowy XVI wieku do wezwania rozpoczęto także dodawać Trójcę Świętą. W dobie reformacji kościół podupadł. W 1652 wzniesiono z tego powodu nowy obiekt, a jego fundatorem był Łukasz Jaranowski. Nosił wezwanie Świętego Krzyża. Remontowano go w latach 70. XVIII wieku. Dotrwał do początku XIX wieku. 
W 1816 diecezjalne władze dostrzegły konieczność wzniesienia kolejnego, nowego kościoła, o czym rozmawiano w kolatorem, Wojciechem Sokołowskim z Sadlna. Dzięki jego fundacji w 1818 stanął obecny kościół w stylu neogotyckim. W 1907 dobudowano do niego wieżę, a w 1927 całość odrestaurowano. 28 lipca 1928 konsekrował go biskup Władysław Krynicki pod obecnym wezwaniem. 
Architektura.
Kościół neogotycki, jednonawowy. Na wyposażeniu pozostaje ołtarz w stylu neobarokowym (połowa XIX wieku). W ołtarzu starszy obraz przedstawiający Ukrzyżowanie Jezusa Chrystusa (XVIII wiek). Ołtarz lewy boczny wyposażono w XVII-wieczny obraz przedstawiający św. Jana Nepomucena. W ołtarzu prawym bocznym znajduje się natomiast obraz Matki Bożej Miłosierdzia Ostrej Bramy.

</doc>
<doc id="4223314" url="https://pl.wikipedia.org/wiki?curid=4223314" title="Mistrzostwa Świata w Hokeju na Lodzie 2018/Kwalifikacje III Dywizja">
Mistrzostwa Świata w Hokeju na Lodzie 2018/Kwalifikacje III Dywizja

Kwalifikacje do mistrzostw świata w Hokeju na Lodzie III dywizji 2018 zostały rozegrane w dniach 25–28 lutego.
Zwycięska drużyna awansowała do Dywizji III.
Hala, w której rozegrane były zawody:
Mecze
Tabela
     = awans do III dywizji
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="4223318" url="https://pl.wikipedia.org/wiki?curid=4223318" title="Tiyin">
Tiyin



</doc>
<doc id="4223322" url="https://pl.wikipedia.org/wiki?curid=4223322" title="Wyższa Szkoła Prawa i Administracji w Rzeszowie">
Wyższa Szkoła Prawa i Administracji w Rzeszowie



</doc>
<doc id="4223324" url="https://pl.wikipedia.org/wiki?curid=4223324" title="Narciarstwo alpejskie na Zimowych Igrzyskach Olimpijskich 2018 – slalom gigant kobiet">
Narciarstwo alpejskie na Zimowych Igrzyskach Olimpijskich 2018 – slalom gigant kobiet

Slalom gigant kobiet – jedna z konkurencji rozgrywana w ramach narciarstwa alpejskiego na Zimowych Igrzyskach Olimpijskich 2018.
Zawody zostały zaplanowane do rozegrania 12 lutego, jednak z uwagi na silny wiatr zostały przeprowadzone 15 lutego 2018 w ośrodku narciarskim Yongpyong, umiejscowionym w Pjongczangu.
Do startu zgłoszonych zostało osiemdziesiąt jeden zawodniczek, zawody ukończyło pięćdziesiąt osiem, a spośród nich najlepsza okazała się Amerykanka Mikaela Shiffrin.

</doc>
<doc id="4223328" url="https://pl.wikipedia.org/wiki?curid=4223328" title="Emilie Öhrstig">
Emilie Öhrstig



</doc>
<doc id="4223340" url="https://pl.wikipedia.org/wiki?curid=4223340" title="Isidro Barrio Barrio">
Isidro Barrio Barrio

Isidro Barrio Barrio (ur. 5 maja 1943 w Villafranca Montes de Oca) – hiszpański duchowny rzymskokatolicki posługujący w Peru, w latach 2005–2021 biskup Huancavélica.
Życiorys.
Święcenia kapłańskie otrzymał 6 lipca 1968 i został inkardynowany do archidiecezji Burgos. Do 1986 pełnił przede wszystkim funkcję wikariusza w wielu parafiach archidiecezji. W 1986 wyjechał do Peru i rozpoczął pracę w diecezji Huancavélica. Był m.in. wikariuszem generalnym tejże administratury i rektorem niższego seminarium.
10 kwietnia 2002 został mianowany biskupem koadiutorem diecezji Huancavélica. Sakry biskupiej udzielił mu 25 maja tegoż roku ówczesny biskup Huancavélica, William Dermott Molloy McDermott. Po rezygnacji bp. Molloya 18 czerwca 2005 przejął rządy w diecezji.
21 maja 2021 papież Franciszek przyjął jego rezygnację z pełnionej funkcji.
Bibliografia.
 

</doc>
<doc id="4223342" url="https://pl.wikipedia.org/wiki?curid=4223342" title="Paweł Fidala">
Paweł Fidala

Paweł Fidala (ur. 25 października 1965 w Sosnowcu zm. 21 lutego 2018 w Katowicach) – polski operator filmowy, operator dźwięku, pilot śmigłowcowy.
Dorastał w Sosnowcu, gdzie ukończył Technikum Energetyczne. W 1990 roku obronił dyplom magistra na Wydziale Informatyki i Nauki o Materiałach Uniwersytetu Śląskiego w Katowicach. Od 1988 roku posiadał licencję pilota szybowcowego i na śmigłowce. W latach 1990–1991 pracował dla Bogusława Bagsika w Art-B. 
Od 1992 roku współpracował m.in. z Radiem Flash, TVP Katowice, TVN, Polsat, Endemol, Studiem Sonica, Discovery, National Geographic, BBC. Był mocno związany ze środowiskiem muzycznym, brał udział w tworzeniu koncertów licznych wykonawców. 
Był autorem zdjęć lotniczych w filmie dokumentalnym pt. "Auschwitz" amerykańskiego reżysera Jamesa Molla. Dokument został zaprezentowany 27 stycznia 2015 podczas obchodów 70. rocznicy wyzwolenia obozu KL Auschwitz-Birkenau w Oświęcimu.
W sierpniu 2017 roku trafił do szpitala w Sosnowcu z diagnozą: pęknięty tętniak mózgu. Pochowany na Cmentarzu Komunalnym przy ul. Małobądzkiej w Będzinie.

</doc>
<doc id="4223350" url="https://pl.wikipedia.org/wiki?curid=4223350" title="Lingwistyczna analiza tekstów literackich">
Lingwistyczna analiza tekstów literackich

Analiza językowa – badanie utworów literackich za pomocą teorii i metod językoznawczych, w tym metod porównawczych (np. między różnymi utworami). Jej celem jest wyodrębnienie elementów składowych języka i ustalenie wzajemnych relacji między nimi. Bierze pod uwagę takie czynniki jak:
Do metod analizy językowej należą:
Metody komputerowe.
Powstanie lingwistyki komputerowej i przetwarzania języka naturalnego w połączeniu z digitalizacją utworów literackich umożliwiło analizę językową z użyciem komputerów i big data. 
Przykładami takich badań są np. badania nad przebiegiem napięcia emocjonalnego w utworach literackich lub szukanie struktur fraktalnych w tekście. 
Pierwsze z nich zostały wykonane w latach 2015–2016 na University of Vermont na podstawie analizy słownictwa w 1327 anglojęzycznych utworach literackich zdigitalizowanych w ramach Projektu Gutenberg, mających przynajmniej 10 000 słów (w języku angielskim). Naukowcy wyznaczyli liczbę występującego słownictwa wyrażającego emocje pozytywne (szczęście) i negatywne (smutek) w przebiegu fabuły utworu. 
Około 85% wszystkich przeanalizowanych utworów można było przypisać do jednego z sześciu przebiegów linii emocjonalnej (tworzących trzy przeciwstawne pary):
Drugie badanie, koordynowane przez Instytut Fizyki Jądrowej PAN, dotyczyło analizy szyku i długości zdań 113 utworów napisanych w różnych językach (np. "Finneganów tren", czy "Fale" Virginii Woolf). Wykazano, że w niemal każdym przypadku długość zdań w przebiegu fabuły ma strukturę fraktalną. W przypadku utworów pisanych tzw. strumieniem świadomości struktura fraktalna jest najwyraźniejsza, a czasem wykazuje multifraktalność.

</doc>
<doc id="4223363" url="https://pl.wikipedia.org/wiki?curid=4223363" title="Rynhacz">
Rynhacz

Rynhacz (, dawniej także ) — rzeka na Ukrainie, przepływająca przez rejon chocimski i nowosielicki obwodu czerniowieckiego. Lewy dopływ Prutu w dorzeczu Dunaju.
Opis.
Rynhacz ma 42 km długości, a powierzchnia jego dorzecza to 197 km². Dolina V-kształtna, o szerokości do 2,2 km. Terasy zalewowe położone naprzemiennie na obu brzegach, o szerokości od 20 do 90 m. Koryto umiarkowanie rozczłonkowane, o szerokości od 1-2 m w górnym biegu do 5-6 m w dolnym biegu. Spadek rzeki 2,8 m/km. W dolnym biegu istnieją stawy.
Położenie.
Rzeka bierze początek na południowych stokach "Wysoczyzny Chocimskiej", na północny zachód od wsi Szyliwci. Płynie głównie na południowy wschód (miejscami na południe), wpada w Prut na południowo-wschodnim skraju wsi "Tarasiwci", leżącej na wschód od miasta Nowosielica.
Główne dopływy: "Danewka", "Ruh"
Nad rzeką znajdują się miejscowości: "Szyliwci" (daw. pol. "Szyłowce"), "Sankiwci", Rynhacz ("Ryngacz"), "Marszynci", "Tarasiwci" ("Tarasowce").

</doc>
<doc id="4223368" url="https://pl.wikipedia.org/wiki?curid=4223368" title="Skulski">
Skulski



</doc>
<doc id="4223369" url="https://pl.wikipedia.org/wiki?curid=4223369" title="Bosek">
Bosek



</doc>
<doc id="4223372" url="https://pl.wikipedia.org/wiki?curid=4223372" title="Luis Alfonso Márquez Molina">
Luis Alfonso Márquez Molina

Luis Alfonso Márquez Molina CJM (ur. 17 grudnia 1936 w Tovarze) – wenezuelski duchowny katolicki, biskup pomocniczy Méridy w latach 2002-2013.
Życiorys.
Święcenia kapłańskie przyjął 2 sierpnia 1971 w Zgromadzeniu Jezusa i Maryi. Był profesorem i rektorem w wielu seminariach Kolumbii (m.in. w Caracas, Méridzie i Calabozo). Pełnił także funkcję proboszcza w Maracaibo.
Episkopat.
18 października 2001 został mianowany przez papieża Jana Pawła II biskupem pomocniczym archidiecezji Mérida oraz biskupem tytularnym "Turris Rotunda". Sakry biskupiej udzielił mu 12 stycznia 2002 ówczesny ordynariusz tejże archidiecezji, abp Baltazar Porras.
15 lipca 2013 przeszedł na emeryturę.

</doc>
<doc id="4223373" url="https://pl.wikipedia.org/wiki?curid=4223373" title="Around My Heart">
Around My Heart

Around My Heart – utwór muzyczny niemieckiej piosenkarki Sandry pochodzący z jej albumu "Into a Secret Land" z 1988 roku.
Piosenkę napisali Hubert Kemmler, Markus Löhr, Sör Otto’s, Frank Peterson i Klaus Hirschburger, a wyprodukował Michael Cretu. Był to czwarty singel z albumu "Into a Secret Land", wydany wiosną 1989. Na stronie B znalazła się instrumentalna wersja „Around My Drums”. Piosenka spotkała się ze sporym sukcesem na europejskich listach sprzedaży.
Utwór został zremiksowany w 1999 roku na kompilację "My Favourites". W 2006 roku nowy remiks ukazał się na płycie "Reflections" i został wydany jako singel promocyjny do polskich rozgłośni radiowych, gdzie cieszył się dużą rotacją.

</doc>
<doc id="4223379" url="https://pl.wikipedia.org/wiki?curid=4223379" title="Kura czubatka">
Kura czubatka



</doc>
<doc id="4223380" url="https://pl.wikipedia.org/wiki?curid=4223380" title="Oba Chandler">
Oba Chandler

Oba Chandler (ur. 11 października 1946 w Cincinnati, Ohio; zm. 15 listopada 2011 w Raiford, Floryda) – amerykański morderca, skazany i stracony za porwanie oraz zamordowanie w nocy z 1 na 2 czerwca 1989 Joan Rogers i jej dwóch nastoletnich córek.
Życie Chandlera przed czerwcem 1989.
Oba był czwartym z pięciorga dzieci Oby Chandlera seniora i Margaret Johnson; wychowywał się w Cincinnati. Gdy miał 10 lat, jego ojciec popełnił samobójstwo, wieszając się w piwnicy swego domu. W wieku 14 lat Oba Chandler rozpoczął przestępczą działalność od kradzieży samochodów; jako młodociany był aresztowany w sumie dwudziestokrotnie. Również jako dorosły szereg razy stawał przed sądem, m.in. za posiadanie fałszywych pieniędzy, włóczęgostwo, włamanie, porwanie, napad z bronią w ręku. W jednym przypadku wraz ze wspólnikiem napadli na dom zamieszkany przez dwoje ludzi; podczas gdy wspólnik Chandlera krępował i kneblował mężczyznę, Oba zmusił jego partnerkę do rozebrania się przed nim, związał i straszył rewolwerem. Łącznie miał trzynaścioro dzieci z dwunastoma różnymi kobietami. W maju 1988 ożenił się z Debrą; w lutym 1989 na świat przyszła Whitney Ann Chandler. Rodzina zamieszkała w Tampie na Florydzie, na ulicy Dalton Avenue, nieopodal zatoki Tampa. Oba miał niewielką firmę, zajmującą się produkcją i montażem elementów aluminiowych dla domów.
Rodzina Rogersów.
Hal Rogers wywodził się z Willshire w stanie Ohio; miał żonę Joan (nazywaną przez wszystkich Jo) oraz dwie córki, Michelle i Christe. Był właścicielem 300-akrowej farmy, hodował bydło mleczne. Współwłaścicielem farmy był jego młodszy brat John, aresztowany w marcu 1988 za gwałt na kobiecie, swojej dawnej sympatii, z którą wciąż wspólnie mieszkał. Po aresztowaniu Johna wśród jego rzeczy osobistych odnaleziono m.in. fotografie nagiej Michelle (która miała wtedy 16 lat), jak również taśmy audio, na których Michelle m.in. błagała Johna o zostawienie jej w spokoju. Dziewczyna przyznała się policjantom, że od 14. roku życia była gwałcona przez mężczyznę; planowano postawić go przed sądem, jednak Michelle nie chciała zeznawać. John Rogers został jednak osądzony i skazany za gwałt na swojej dawnej sympatii.
Sprawa gwałtu mocno podzieliła tak rodzinę Rogersów, jak i społeczność Willshire; matka Hala i Johna uważała, że jej syn został fałszywie oskarżony, tak aby Hal mógł przejąć całość zysków z farmy, co w efekcie doprowadziło do zerwania przez Hala kontaktów z matką. W maju 1989 Jo i jej córki, aby odpocząć od sprawy Johna, zdecydowały się na tydzień wakacji; jako miejsce odpoczynku wybrały Florydę. Pierwotnie Hal miał jechać z nimi, ale zrezygnował, decydując się doglądać farmy. W piątek 26 maja 36-letnia Jo, 17-letnia Michelle i 14-letnia Christe wyruszyły rodzinnym Oldsmobile Calais na południe. Miały wrócić najdalej w niedzielę 4 czerwca przed południem. 28 maja dotarły do Jacksonville, następnie do Silver Springs, zwiedziły atrakcje w środkowej części stanu i w końcu w czwartek 1 czerwca dotarły do Tampy, gdzie zamieszkały w pokoju nr 251 motelu Days Inn. Wieczorem około 19:00 były widziane na kolacji w motelowej restauracji.
Gdy do wieczora 4 czerwca Jo, Michelle i Christe nie dały znaku życia, Hal Rogers zaczął się niepokoić. Po kilku dniach zdecydował się samemu wyruszyć na Florydę w poszukiwaniu zaginionych, powiadomił też policję.
Odkrycie ciał.
Rankiem 4 czerwca Straż Przybrzeżna otrzymała informację o zwłokach unoszących się na wodzie w zatoce Tampa; gdy wydobyto ciało z wody, pojawiło się kolejne zgłoszenie, zaraz potem jeszcze jedno. Od razu było jasnym, że doszło do morderstwa: wszystkie trzy ofiary – kobieta i dwie nastoletnie dziewczyny – miały związane żółtą liną żeglarską ręce i nogi, usta zaklejone taśmą, były nagie od pasa w dół, a do ich szyj przywiązane były sznury, do których uwiązano 15-kilogramowe bloki cementu. Tożsamość ofiar była nieznana.
8 czerwca pracownica motelu Days Inn powiadomiła przełożonego o dziwnej sytuacji związanej z pokojem nr 251: wyglądało na to, że od chwili wynajęcia nikt w nim nie nocował – ręczniki i przybory toaletowe były nieużywane, wszystkie przedmioty były na tym samym miejscu, łóżka były nietknięte. Kierownik motelu powiadomił policję. Analiza znalezionych w pokoju odcisków palców potwierdziła: ciała wydobyte z zatoki należały do Jo Rogers i jej córek, wyznaczono również czas morderstwa – w nocy z 1 na 2 czerwca. Ostateczna identyfikacja zwłok nastąpiła na podstawie analizy stomatologicznej.
Jako że ciała po trzech dniach w ciepłej wodzie zaczęły się szybko rozkładać (szybko gromadzące się gazy gnilne spowodowały wynurzenie zwłok mimo obciążenia), autopsja nie była w stanie wykazać, czy kobiety zostały przed śmiercią zgwałcone. Ponad wszelką wątpliwość ustalono obecność wody w płucach, co wskazywało, że zostały wrzucone do wody jeszcze żywe i utonęły; były też najprawdopodobniej przytomne, na pewno Michelle, która przed śmiercią zdołała uwolnić z więzów jedną rękę.
Ciała w zamkniętych trumnach przewieziono do Willshire, gdzie 13 czerwca odbył się pogrzeb zamordowanych. Uczestniczyło w nim ponad 300 mieszkańców miasteczka.
Śledztwo.
Po kilku dniach na parkingu przy zatoce znaleziono należący do Jo Rogers Oldsmobile Calais. Podczas przeszukiwania samochodu znaleziono dwie kartki z odręcznymi notatkami. Jedna – na hotelowej papeterii – była sporządzona ręką Jo:
"skręt pr. (zachód na 60) – 2 ½ mili – po pr. przed mostem - niebiesko-bia".
Druga, na ulotce hotelowej, wskazywała dojazd do właściwego motelu; charakter pisma nie należał do żadnej z ofiar. Na tejże kartce, prócz odcisków palców Jo, znaleziono odcisk spodu dłoni nieznanej osoby.
Na podstawie notatki Jo śledczy założyli, że kobiety umówiły się z kimś posiadającym niebiesko-białą łódź na wycieczkę po zatoce. Jednak Tampa była niezwykle ruchliwym portem, wielu mieszkańców miało łodzie; do tego śledczy nie mieli pewności, czy morderstwa nie popełnił ktoś spoza miasta – a w pierwszej połowie czerwca bardzo wiele takich osób przypływało do zatoki Tampa. Na pewno udało się ustalić, na podstawie analizy prądów morskich, że ciała zostały wrzucone do morza z łodzi, nie z brzegu ani z przecinającego zatokę mostu Sunshine Skyway. Śledczy podejrzewali też, że sprawców było co najmniej dwóch: trudno było uwierzyć, by samotny zabójca próbował zaatakować trzy ofiary naraz.
Sprawa zabójstwa była niezwykle głośna w całym rejonie zatoki Tampa i śledczy szybko otrzymali mnóstwo informacji, wskazówek i donosów. Jedna informacja się wyróżniała: 15 maja kanadyjska turystka wypoczywająca z przyjaciółką w pobliskim Madeira Beach spotkała mężczyznę, który zaproponował im rejs po zatoce Tampa. Przedstawił się jako Dave Posner – lub Posno – i twierdził, że zajmuje się montażem elementów aluminiowych. Najpierw wybrali się na krótką przejażdżkę w dzień, podczas której zachowanie mężczyzny nie budziło zastrzeżeń. Następnie kobieta (jej przyjaciółka nie była zainteresowana), zgodziła się na dłuższy, wieczorny rejs; podczas niego mężczyzna nagle ją zaatakował i zgwałcił. Następnie podpłynął łodzią do brzegu i pozwolił jej uciec. Na podstawie zeznań kobiety sporządzono portret pamięciowy, ofiara pamiętała również, że łódź była jasnoniebiesko-biała.
Rozpoczęto poszukiwania wśród właścicieli łodzi i szybko znaleziono podejrzanego. Jason Willcox miał błękitno-białą łódź, prowadził też – bez zezwoleń i rejestracji – nieoficjalne rejsy po zatoce, połączone z podziwianiem zachodów słońca. Miał też kryminalną przeszłość, m.in. odbył wyrok za pobicie. Gdy śledczy zawitali do jego domu, znaleźli tam bloki betonowe podobne do tych, którymi obciążono ofiary, a na jego łodzi znaleziono żółtą linę, taką, jaką skrępowano zamordowane. Jednak taką linę można było kupić w każdym sklepie ze sprzętem żeglarskim, a Willcox miał alibi tak na 15 maja, jak i na noc z 1 na 2 czerwca 1989. Przeszedł również badania na wykrywaczu kłamstw i oficjalnie oczyszczono go z podejrzeń. Nie udało się odnaleźć żadnego Davida Posnera (lub Posno). Opublikowany w prasie portret pamięciowy spowodował napłynięcie ponad 400 anonimowych informacji, jednak żadnej nie udało się zweryfikować.
Śledczy również interesowali się osobami Hala i Johna Rogersów. Sąsiedzi poinformowali bowiem policję, że po identyfikacji ciał Hal, który właśnie stracił całą rodzinę, jak gdyby nigdy nic pracował na farmie, a podczas pogrzebu nie wydawał się specjalnie zmartwiony. Ktoś widział, jak na parę dni przed tragiczną wieścią podejmuje z banku 7 tysięcy dolarów; niektórzy twierdzili, że to honorarium dla zabójcy. Jednak policjanci nie znaleźli żadnego motywu, także finansowego, który uzasadniałby potrójne morderstwo, a 7 tysięcy dolarów – podjęte z myślą o kosztach poszukiwań zaginionych – znajdowało się nietknięte w domu Rogersa; dodatkowo Hal miał żelazne alibi na cały czas nieobecności żony i córek. Również hipoteza, że to John z zemsty wynajął zabójcę, szybko upadła: nie wiedział on bowiem, że Jo Rogers i córki wybierają się na Florydę, nie mówiąc o dokładnych miejscach i datach pobytu.
Latem 1990 główny śledczy, Glen Moore, pojechał do Anglii, by zapoznać się z systemem o nazwie HOLMES (Home Office Large Major Enquiry System) – programem komputerowym służącym organizacji danych z dużych śledztw, opracowanym na okoliczność śledztwa po zamachu nad Lockerbie. Producent systemu – McDonnell Douglas – zgodził się udostępnić go śledczym z Florydy za darmo, licząc na rozreklamowanie swojego produktu w Stanach. Podstawowym problemem śledczych był bowiem ogrom informacji, jakie napływały z różnych źródeł, wymagających poukładania i skatalogowania. Wystąpiono również o pomoc do FBI, prosząc o opracowanie profilu sprawcy zbrodni.
Wiosną 1991 FBI opracowało stosowny profil. Mężczyzna, biały, prawdopodobnie 30-40 lat, o ponadprzeciętnej inteligencji; jeśli miał wspólnika, to ten był mu całkowicie podporządkowany psychicznie. Schludny, dokładny, na tyle zamożny, by pozwolić sobie na łódkę, szanowany. Zabójstwo zaplanował z dużym wyprzedzeniem; najprawdopodobniej podczas spotkania z Jo Rogers i jej córkami zdecydował, że to one będą celem. Fakt, że zakleił im usta, ale nie zasłonił oczu, wskazywał na sadystyczną osobowość: chciał, żeby ofiary do końca były świadome, co się stanie. Najprawdopodobniej to nie był jego pierwszy atak: niedoświadczeni napastnicy nie mają na tyle odwagi, by porwać się na trzy cele jednocześnie. Natomiast fakt, że tak długo go nie wykryto, prawdopodobnie podniósł jego pewność siebie: zabije znów, jeśli już tego nie uczynił. Profilerzy z FBI stwierdzili również, że zabójca mieszka w Tampie lub okolicach i świetnie zna ten rejon, tak ląd, jak i wody. Poradzili również, by w większym stopniu wykorzystać media, tak by w śledztwo mogli się bardziej zaangażować zwykli mieszkańcy.
Śledczy z Florydy mieli również własne powody, by zaangażować media. W końcu 1991 minęło dwa i pół roku śledztwa, bez wymiernych efektów; władze miasta coraz głośniej mówiły, że chcą zamknąć śledztwo w sprawie zabójstwa rodziny Rogersów, bo potrzebują funduszy, jak i policjantów do innych spraw. Zaangażowanie mediów mogłoby przynajmniej na jakiś czas spowodować, że władze pod naciskiem prasy i opinii publicznej nie zdecydują się zamknąć sprawy; władze jednak wyznaczyły graniczną datę – 15 sierpnia 1992 – potem śledztwo zostanie zamknięte. Tym niemniej Moore i reszta śledczych szukali dalej. Skupili się na jedynych dowodach, jakie posiadali: notatce znalezionej w samochodzie ofiar, portrecie pamięciowym i odcisku spodu dłoni.
Wiosną 1992 zdecydowali się na nietypowy krok. Wynajęli kilka billboardów reklamowych (ich właściciel, firma Patrick, udostępniła je za darmo) i wywiesili wielkie ogłoszenia ze zdjęciami Jo i jej córek, wyznaczające nagrodę pieniężną za informacje prowadzące do ujęcia sprawcy. W lipcu zdecydowali się pójść jeszcze dalej i na billboardach zamieścili kopie notatki znalezionej w samochodzie zamordowanych z podpisem: "Czy rozpoznajesz ten charakter pisma?"
Odpowiedzi było sporo. Jedna zwróciła uwagę śledczych od razu. Mieszkanka Tampy, Jo Ann Steffey, już w roku 1990 zauważyła, że opublikowany portret pamięciowy przypomina jednego z jej sąsiadów. Gdy pojawiły się billboardy z próbką pisma, podzieliła się swoją opinią ze znajomą. Ta wiedziała o kogo chodzi: firma mężczyzny wykonywała u niej drobne prace instalacyjne. Gdy odnalazła spisane przy tej okazji dokumenty, Steffey natychmiast porównała charakter pisma z tym z billboardów – i od razu zawiadomiła policję. Jeden ze śledczych odebrał od niej oryginały dokumentów.
Już przed analizą grafologiczną było widać podobieństwo. Analiza potwierdziła: w obu dokumentach szereg liter był pisany identycznie, zwłaszcza T – zawsze pisane dużą literą – i Y z charakterystycznymi ozdobnikami. Oba dokumenty były spisane tą samą ręką. Dodatkowo mężczyzna, który zgwałcił kanadyjską turystkę, mówił, że pracuje przy montażu elementów aluminiowych, tak jak ten, który pracował u sąsiadki Steffey – Oba Chandler.
Aresztowanie.
Oba Chandler z rodziną nagle wyprowadził się z Tampy do Daytona Beach w roku 1990, gdy telewizyjny program miał wyemitować odcinek poświęcony morderstwu Rogersów. Analizując jego przeszłość, śledczy szybko upewnili się, że są na dobrym tropie. Nazwisko Chandlera pojawiło się w śledztwie już pod koniec 1989, jednak podczas sprawdzania okazało się, że nie posiada on łodzi. Teraz śledczy ustalili, że nie do końca była to prawda: Chandler miał lódź, ale sprzedał ją trzy miesiące po zabójstwach. Policji udało się dotrzeć do nowego właściciela: łódka okazała się być jasnoniebiesko-białym Baylinerem. Dodatkowo Chandler miał w tym czasie ciemnoniebieskiego Jeepa Cherokee – a takim samochodem poruszał się człowiek, który zgwałcił kanadyjską turystkę. Uderzające podobieństwo zdjęcia Chandlera i portretu pamięciowego przeważyły szalę.
Teraz, gdy śledczy mieli konkretnego podejrzanego, graniczna data 15 sierpnia 1992 już nie obowiązywała. Śledczy zaczęli obserwować dom Chandlerów w Daytona Beach, podsłuchiwali telefony, polecieli też do Kanady – ofiara gwałtu natychmiast rozpoznała Obę Chandlera na zdjęciu, zgodziła się też zeznawać przed sądem. Z więzienia, gdzie kiedyś odbywał krótki wyrok, pozyskano odciski palców i dłoni: ekspert potwierdził zgodność z tymi z notatki znalezionej w samochodzie ofiar.
Na 17 września wyznaczono datę aresztowania Chandlera; niedługo przed tym, gdy policjanci mieli go zatrzymać, ten nagle opuścił dom i wyjechał. Śledzono go z ziemi i powietrza, ale udało mu się umknąć (gdy dotarł do Lake City, rozpętała się gwałtowna burza i w ulewnym deszczu policjanci stracili go z oczu). Najprawdopodobniej Chandler nie zdawał sobie sprawy z tego, że jest obserwowany, bo 24 września po prostu wrócił do Daytona Beach. Został wtedy aresztowany pod zarzutem gwałtu. Nie stawiał oporu.
Proces.
Od razu rozpoczęto szukanie konkretnych dowodów, mogących oskarżyć Chandlera o potrójne zabójstwo. Na razie z Kanady sprowadzono ofiarę gwałtu i jej przyjaciółkę; obie natychmiast rozpoznały Chandlera. Oba został formalnie oskarżony o gwałt i osadzony w areszcie.
Rozpoczęto przesłuchania członków rodziny. Jedna z córek Chandlera – Kristy Mays – zeznała, że jesienią 1989, gdy opublikowano w prasie portret pamięciowy, Oba zjawił się w jej domu w Cincinnati. W rozmowie wspomniał, że obawia się wrócić do Tampy, bo może być poszukiwany na Florydzie za gwałt i zabójstwo; mąż Kristy wspomniał, że Chandler mówił, iż zabił kilka kobiet. Pod wpływem tych zeznań w listopadzie 1992 Obie Chandlerowi postawiono sześć zarzutów – porwanie i zabójstwo z premedytacją dla każdej z trzech ofiar.
Rozpoczęło się szukanie twardych dowodów, które udowodniłyby bez żadnej wątpliwości winę Chandlera. Przesłuchiwano dziesiątki świadków, sprawdzano dziesiątki dokumentów. Gdy chciano sprawdzić wykaz połączeń telefonicznych do i z domu Chandlerów za maj i czerwiec 1989, okazało się, że usługodawca – firma GTE – zniszczył je. Ale znajomy jednego ze śledczych pracował w tej firmie i ustalił, że nadal przechowywane są kopie stosownych dokumentów. Gdy śledczy je przeglądali, zauważyli, że tak 15 maja, jak i nocą z 1 na 2 czerwca 1989 wykonano kilka połączeń na koszt odbiorcy do domu Chandlerów. Numer, z którego dzwoniono – 813-223-0000 – był fikcyjny; takim numerem dla celów rozliczeniowych opisywano połączenia dokonane z radia na łodzi na telefon stacjonarny. Takie połączenie w pierwszej kolejności łączyło się z operatorem, który potem dokonywał przekierowania na właściwy numer. Operator taki przechowywał dane takich połączeń – nie tylko datę i czas, ale też dane dzwoniącego. Śledczy dotarli do archiwów i ustalili, że tak 15 maja, jak i w czerwcową noc dzwoniący przedstawił się jako „Obie” lub „Oba”. Za drugim razem wykonano w sumie pięć połączeń – o 1:12, 1:30, 1:38, 8:11 i 9:52. Śledczy mieli teraz dowód, że tak w noc gwałtu, jak i morderstwa na rodzinie Rogersów Oba Chandler znajdował się na swojej łodzi na środku zatoki.
Latem 1994 w Clearwater rozpoczął się proces Chandlera. Ze względu na zainteresowanie mediów sprawą, dwunastkę przysięgłych sprowadzono z Orlando. Ze strony prokuratury zeznawali m.in. Hal Rogers i chłopak Michelle, Jeff Feasby. Jeden ze współpracowników Chandlera wspominał, że widział się z szefem wieczorem 1 czerwca 1989; Oba bardzo się spieszył, bo jak mówił, miał "spotkanie z kilkoma kobietami". Przed sądem swoje zeznania powtórzyły Kristy Mays i kanadyjskie turystki. Kilku więźniów, przebywających wraz z Chandlerem w areszcie, opowiadało, że Oba to twierdził, że "tego do mnie nie przykleją", oglądając telewizyjny dokument o zbrodni, to złościł się, że popełnił błąd i zostawił notatkę z odciskami palców w samochodzie Rogersów. Chandler przyznał, że spotkał Jo Rogers i jej córki, że udzielił im wskazówek, ale twierdził, że już potem ich nie widział.
Prokuratura szczegółowo wypytywała też Chandlera o nocne telefony z łodzi. Około 7:30 rano widziano go w Tampie, nadzorującego prace wykonywane przez podwładnych; zdaniem śledczych, wrócił potem na zatokę sprawdzić w świetle dnia, czy ciała jego ofiar pozostają na dnie. Oba przyznał, że nocą z 1 na 2 czerwca 1989 był na łódce na zatoce Tampa, twierdził jednak, że cały czas był sam i łowił ryby, a gdy chciał wrócić, doszło do nagłego wycieku paliwa, przez co musiał spędzić całą noc na środku zatoki i spał w łodzi. Tak zeznał, występując jako świadek we własnej sprawie.
Prokuratura natychmiast przyłapała go na kłamstwie. Jak opowiedział wezwany na świadka ekspert zajmujący się serwisowaniem łodzi motorowych, taki wyciek był niemożliwy: w łodziach Bayliner zbiornik paliwa jest poniżej silnika, więc aby doszło do wycieku, jaki Chandler opisywał, paliwo musiałoby płynąć w górę, wbrew grawitacji. Chandler twierdził, że przewód był częściowo uszkodzony i paliwo się wylewało, gdy silnik je zasysał; ekspert natychmiast odpowiedział, że to niemożliwe, bo system paliwowy łodzi ma specjalne zawory, uniemożliwiające wyciek w razie uszkodzenia przewodu, montowane jako standardowe zabezpieczenie co najmniej od połowy lat 70. Łódź Chandlera – pozostająca w policyjnym depozycie – takie zawory posiadała i, co ekspert osobiście sprawdził, były w pełni funkcjonalne. Chandler twierdził również, że wezwał Straż Przybrzeżną, ta jednak była zbyt zajęta i nie mogła mu pomóc; żaden jednak z funkcjonariuszy pełniących dyżur tej nocy nie pamiętał takiego wezwania. Wreszcie Oba zeznał, iż rano załoga przepływającej łodzi odholowała go do lądu, gdzie zakleił uszkodzone miejsce taśmą i wtedy mógł dalej pływać; jednak ekspert z miejsca to odrzucił, gdyż benzyna natychmiast rozpuściłaby taśmę.
Przysięgli obradowali nieco ponad godzinę. Uznali Chandlera winnym wszystkich sześciu postawionych mu zarzutów: porwania i zabójstwa z premedytacją osobno dla każdej z ofiar. Po kolejnej półgodzinnej deliberacji złożyli wniosek o karę śmierci. 4 listopada 1994 sędzia Susan Schaeffer ogłosiła wyrok. Przysłuchiwał się mu bezpośrednio m.in. Hal Rogers.
"Jedna z ofiar była pierwsza; pozostałe bezsilnie patrzyły. Wyobraźcie sobie ich strach. Potem była kolejna. Jedna patrzyła. Wyobraźcie sobie jej grozę. W końcu ostatnia, która musiała patrzeć, jak pozostałe znikają pod wodą, została wrzucona w czarną toń. Wyobraźcie sobie jej przerażenie. (...) To, co pan zrobił, odbiera panu nie tylko prawo do życia w społeczeństwie, ale też, na mocy prawa stanu Floryda, prawo do życia w ogóle. Niech Bóg zlituje się nad pana duszą, panie Chandler".
Oba Chandler otrzymał trzy osobne wyroki, po jednym za każdą z trzech ofiar. Za każdym razem został skazany na śmierć na krześle elektrycznym.
Egzekucja i pokłosie.
Oba Chandler do końca nie przyznał się do winy. Twierdził też, że stosunek z kanadyjską turystką odbył za obopólną zgodą. Prokuratura planowała osądzić go również za gwałt z 15 maja, jednak jako że Chandler był już skazany na śmierć, zdecydowali się zrezygnować, by oszczędzić ofierze dalszej traumy.
Wkrótce po wyroku Debra Chandler rozwiodła się z mężem i zmieniła nazwisko; uzyskała również sądowy nakaz, by Chandler nie mógł widzieć się z córeczką Whitney czy nawet otrzymywać jej zdjęć. W okresie pobytu w celi śmierci Chandler nie miał żadnego gościa; przez 17 lat nie było ani jednego wniosku o odwiedziny skazańca.
Obrońcy Chandlera złożyli apelacje od wyroku, te jednak zostały dwukrotnie – w 1997 i 2003 – odrzucone przez Sąd Najwyższy stanu Floryda. 10 października 2011 gubernator Florydy Rick Scott podpisał wniosek o egzekucję Oby Chandlera. Termin wyznaczono na 15 listopada 2011; metodę zamieniono na zastrzyk trucizny. Choć Chandler drwił w więzieniu, że jego ostatnie słowa będą brzmieć: "Pocałujcie mnie w moją różową dupę", złożył jedynie krótkie oświadczenie na piśmie: "Zabijacie dziś niewinnego człowieka." Egzekucja w więzieniu stanowym w Rayford na Florydzie w obecności m.in. Hala Rogersa rozpoczęła się o 16:00; o 16:08 rozpoczęto podawanie pierwszego zastrzyku z pentobarbitalem; o 16:25 kardiomonitor zarejestrował całkowite zatrzymanie akcji serca i obecny lekarz stwierdził zgon skazańca.
Część dzieci Chandlera do dziś utrzymuje, że Oba był niewinny; jedna z jego córek twierdzi zaś, że był "potworem, który dostał to na co zasłużył".
W lutym 2014 na podstawie badań DNA udowodniono, że Oba Chandler miał też inną ofiarę na koncie. 27 listopada 1990 zamordował w Coral Springs 20-letnią Ivelisse Berrios-Beguerisse. Śledczy z Florydy do dziś analizują niewyjaśnione zabójstwa kobiet, sprawdzając, czy za któreś mógł odpowiadać Chandler.
Wobec braku zeznań Chandlera do dziś nie jest do końca znany przebieg tragicznej nocy. Wiadomo, że Chandler najpierw związał ofiarom ręce, co czynił w pośpiechu, bardziej niedbale; gdy ofiary były już zakneblowane taśmą i miały związane ręce, wolniej, dokładnie skrępował im nogi. Śledczy doszli do wniosku, że śmierć ofiar nastąpiła najpóźniej około 3:00; kiedy Jo Rogers i jej córki znalazły się w wodzie, czy były wrzucone w tej samej chwili jedna po drugiej, czy w mniejszych lub większych odstępach czasowych i w jakiej kolejności – tego już nigdy nie uda się ustalić.
W roku 1997 reporter Thomas French opublikował cykl artykułów "Angels &amp; Demons", opisujący tak samą zbrodnię i śledztwo, jak i efekt, jaki wywarły one na pozostałych członków rodziny Rogersów oraz śledczych. W roku 1998 "Angels &amp; Demons" wyróżniono Nagrodą Pulitzera. W roku 2007 Don Davis opublikował poświęconą zbrodni na rodzinie Rogersów książkę "Death Cruise". Powstało też kilka programów telewizyjnych poświęconych tragedii (m.in. odcinki seriali "Scene Of The Crime" i "Forensic Files" – w Polsce emitowany jako "Akta zbrodni").

</doc>
<doc id="4223385" url="https://pl.wikipedia.org/wiki?curid=4223385" title="Darzynka">
Darzynka

Darzynka – struga, lewobrzeżny dopływ Cybiny o długości 1,52 km i powierzchni zlewni 2,35 km². 
Przebieg.
Całość cieku znajduje się w obszarze administracyjnym Poznania, na terenie Kobylegopola. Jest rowem odprowadzającym wody opadowe z terenu Kobylegopola i Darzyboru. Do Cybiny wpada na wysokości jej 6,25 km. Źródło znajduje się w rejonie ulicy Kobylepole, pomiędzy torowiskami stacji kolejowej Poznań Franowo. Ciek opływa potem Kobylepole od wschodu i uchodzi do Cybiny.
Hydrotechnika.
W planach jest budowa niedużego zbiornika zaporowego przechwytującego zanieczyszczenia ze strugi w postaci zawiesiny oraz zabezpieczającego staw Browarny oraz Cybinę przed związkami ropopochodnymi. Pomiędzy 2002 a 2006 na cieku prowadzono prace ziemne i umocnieniowe.
Przyroda.
Pasy roślinności nadbrzeżnej cieku mają charakter częściowo naturalny.

</doc>
<doc id="4223386" url="https://pl.wikipedia.org/wiki?curid=4223386" title="Alexander Kopacz">
Alexander Kopacz

Alexander Kopacz (ur. 26 stycznia 1990 w London w Kanadzie) – kanadyjski bobsleista, złoty medalista olimpijski w dwójkach z 2018.
Bobsleje zaczął trenować w 2013, do kadry narodowej trafił w 2014. Zawody w Pjongczangu były jego pierwszymi igrzyskami olimpijskimi i triumfował w rywalizacji dwójek. Partnerował mu Justin Kripps (pilot boba). Złoty medal zdobyli ex aequo z niemiecką parą Francesco Friedrich i Thorsten Margis.

</doc>
<doc id="4223387" url="https://pl.wikipedia.org/wiki?curid=4223387" title="Rezydenci (serial telewizyjny)">
Rezydenci (serial telewizyjny)

Rezydenci (ang.The Resident) – amerykański serial telewizyjny (dramat medyczny) wyprodukowany przez Fuqua Films, 3 Arts Entertainment, Up Island Films oraz 20th Century Fox Television, który twórcami są Amy Holden Jones, Hayley Schore i Roshan Sethi. Serial jest emitowany od 21 stycznia 2018 roku przez FOX.
W Polsce serial jest emitowany od 4 września 2018 roku przez Fox Polska.
Fabuła.
Akcja serialu dzieje się w szpitalu Chastain Park Memorial Hospital w Atlancie. Skupia się na lekarzu Devonie Praveshu, który rozpoczyna pracę jako stażysta. Jego zwierzchnikiem zostaje dr Conrad Hawkins, buntowniczy i genialny rezydent trzeciego roku.
Produkcja.
31 stycznia 2017 roku, stacja zamówiła pilotowy odcinek dramatu medycznego od Amy Holden Jones, Hayley Schore i Roshan Sethi.
W kolejnym miesiącu ogłoszono, że Bruce Greenwood, Manish Dayal i Matt Czuchry dołączyli do obsady głównej.
W marcu 2017 roku, poinformowano, że Emily VanCamp i Shaunette Renée Wilson wcielą się w rolę: Nicolette "Nic" Nevin, dr Mina'y Okafor.
10 maja 2017 roku, stacja FOX ogłosiła, że zamówienie pierwszego sezonu dramatu, który zadebiutuje w sezonie telewizyjnym midseason 2017/2018.
W sierpniu 2017 roku, poinformowano, że obsada serialu powiększyła się o Moran Atias oraz Melina'e Kanakaredes
We wrześniu ogłoszono, że w serialu zagrają: Violett Beane i Merrin Dungey
6 maja 2018 roku, stacja FOX przedłużyła serial o drugi sezon
W czerwcu 2018 roku, poinformowano, że Jane Leeves dołączyła do drugiego sezonu.
Pod koniec marca 2019, FOX poinformował o przedłużeniu serialu na trzeci sezon.

</doc>
<doc id="4223388" url="https://pl.wikipedia.org/wiki?curid=4223388" title="Taylor Wilde">
Taylor Wilde

Shantelle Larissa Malawski (ur. 26 stycznia 1986 w Toronto) – kanadyjska wrestlerka. W latach 2008–2010 i od 2021 pracuje w Impact Wrestling (dawniej Total Nonstop Action Wrestling) pod pseudonimem ringowym Taylor Wilde. 
Karierę zawodniczą rozpoczęła w 2003 r. Na jej początku występowała w kilku kanadyjskich i amerykańskich federacjach sceny niezależnej. W latach 2006–2007 walczyła w federacjach rozwojowych WWE, po czym w maju 2008 r. podpisała kontrakt z TNA. Zdobyła tam raz TNA Women’s Knockout Championship oraz dwukrotnie TNA Knockouts Tag Team Championship, najpierw z Saritą, później zaś z Hamadą. Po odejściu z TNA Malawski ogłosiła zakończenie kariery we wrestlingu, stoczywszy ostatni pojedynek 5 lutego 2011 r. Dekadę później, w kwietniu 2021, Malawski powróciła do wrestlingu, podpisując ponownie kontrakt z federacją Impact Wrestling.
Dzieciństwo i młodość.
Shantelle Larissa Malawski urodziła się 26 stycznia 1986 r. w Toronto. Uczęszczała do tamtejszej szkoły średniej Silverthorn Collegiate Institute, później zaś studiowała psychologię na University of Toronto. Pasjonowała się sportem, uprawiając przez wiele lat hokej na lodzie i ringette. Podczas nauki w liceum pracowała jako instruktorka fitnessu w lokalnej siłowni.
Kariera wrestlerki.
Początki kariery (2003–2006).
W czasie nauki w Silverthorn Collegiate Institute wstąpiła do lokalnej szkółki wrestlingu, lecz z powodu jej zamknięcia przeniosła się wiosną 2002 r. do Squared Circle, prowadzonego przez Roba „El Fuego” Etcheverriego. Szkółka ta skupiała się zwłaszcza na nauce stylu zwanego lucha libre. Malawski stoczyła pierwszy pojedynek w karierze w czerwcu 2003 r. przeciwko Tianie Ringer. W 2004 r. wystąpiła w dwuczęściowym filmie dokumentalnym poruszającym tematykę wrestlingu, "Slam Bam", emitowanym przez Discovery Channel. W 2005 r. zdobyła pierwsze mistrzostwo, gdy rywalizowała w New Vision Pro Wrestling. Lato tego roku spędziła w Monterrey, doskonaląc styl lucha libre, natomiast w grudniu wyjechała do Republiki Południowej Afryki i prezentowała swoje umiejętności podczas zaplanowanych trzech gal, w których uczestniczyły byłe gwiazdy WWE, Kevin Nash, Andrew Martin, czy Scott Steiner. W tym samym miesiącu została zaproszona przez WWE na tryout organizowany w Buffalo.
W latach 2005–2006 występowała w licznych federacjach kanadyjskiej i amerykańskiej sceny niezależnej pod pseudonimami ringowymi Shantelle Stevens lub Shantelle Taylor. Zawodniczka walczyła w takich organizacjach, jak: Border City Wrestling, Northern Championship Wrestling, Warrior-1 Wrestling, Blood Sweat And Ears, Pure Wrestling Association, SHIMMER Women Athletes (jej walka z Tianą Ringer była pierwszym pojedynkiem nowo założonej federacji), Ohio Championship Wrestling, Twin Wrestling Entertainment, Ring of Honor i Women’s Extreme Wrestling. W późniejszych latach walczyła również w World Premier Wrestling, Jersey All Pro Wrestling, Women Superstars Uncensored (10 stycznia 2009 r. wraz z Amy Lee zdobyły WSU Tag Team Championship, które straciły tego samego dnia na rzecz The Beatdown Betties – Annie Social i Roxie Cotton) oraz Classic Championship Wrestling.
World Wrestling Entertainment (2006–2007).
Deep South Wrestling i "SmackDown!" (2006–2007).
Malawski podpisała kontrakt z World Wrestling Entertainment (WWE) w maju 2006 r. i została przydzielona federacji rozwojowej, Deep South Wrestling (DCW). Pierwszą walkę stoczyła 27 lipca, gdy przegrała z Krissy Vaine, z którą rozpoczęła długotrwały feud trwający do 12 kwietnia 2007 r. Prowadziła również konflikt z Angel Williams. Często łączyła siły z Tracy Taylor i Nattie Neidhart w pojedynkach tag teamowych.
13 i 14 stycznia 2007 r. Malawski dwukrotnie pokonała Jamiego Noble’a podczas house showów "SmackDown!" i Extreme Championship Wrestling. Trzecie zwycięstwo nad tym wrestlerem zanotowała 15 stycznia w dark matchu rozegranym podczas nagrań do "Smackdown!" (odcinek wyemitowano 19 stycznia). Malawski występowała w tych pojedynkach jako San–Eye, zamaskowana japońska zawodniczka. 12 czerwca, podczas kolejnego nagrania do odcinka programu (emisja 15 czerwca), już jako Shantelle, zwyciężyła w dark matchu Jillian.
Florida Championship Wrestling (2007).
Gdy w 2007 r. powstało Florida Championship Wrestling (FCW), federacja rozwojowa WWE, Malawski została tam przeniesiona. Zadebiutowała w FCW 26 czerwca, przegrywając z Neidhart w Triple Threat matchu, której trzecia uczestniczką była Krissy Vaine. 30 czerwca uległa tej samej zawodniczce w spotkaniu sędziowanym przez Vaine. Malawski została zwolniona 14 sierpnia 2007 r. Po odejściu nie uczestniczyła w żadnych wydarzeniach wrestlingowych, dopóki Total Nonstop Action Wrestling nie skontaktowało się z nią, ponadto skupiła się w tym czasie na ukończeniu nauki w college’u.
Total Nonstop Action Wrestling (2008–2010).
Knockouts Championka (2008).
W tryoucie dla Total Nonstop Action Wrestling (TNA) Malawski zmierzyła się z Raishą Saeed. W maju 2008 r. podpisała kontrakt z federacją. W "TNA Impact!" zadebiutowała 29 maja w roli jednej z podstawionych osób spośród publiczności, która była wybierana co tydzień do stoczenia walki z TNA Women’s Knockout Championką, Awesome Kong. Stawką tych pojedynków była kwota pieniężna w wysokości 25 000 dolarów. Malawski zapowiedziana przez konferansjera jako Taylor, stawiła czoło mistrzyni 19 czerwca, lecz mimo dobrej postawy uległa jej. Tydzień później domagała się meczu rewanżowego, atakując swoją przeciwniczkę. 3 lipca uzyskała możliwość walki o TNA Women’s Knockout Championship w wyniku zwycięstwa nad Raishą Saeed – pomocniczką Kong. 10 lipca, już pod pseudonimem Taylor Wilde, odniosła zwycięstwo nad mistrzynią, zostając nową posiadaczką tytułu kobiet i zyskując obiecaną kwotę pieniężną. Na Victory Road (13 lipca) utrwaliła swoje panowanie, pokonując Awesome Kong. Po meczu rozwścieczona rywalka zaatakował Wilde, ale z pomocą przybył jej Abyss.
24 lipca zmierzyła się z Velvet Sky. Wygrała mecz w ciągu pięciu sekund, po czym, w natychmiastowym rewanżu, pokonała rywalkę w 21 sekund, a w trzecim spotkaniu zapisał na swoim koncie zwycięstwo w wyniku dyskwalifikacji, gdy doszło do interwencji Angeliny Love. Później obie rywalki, których drużyna nosiła nazwę The Beautiful People, zaatakowały Wilde i, zanim ta otrzymała pomoc ze strony Gail Kim i ODB, założyły jej na głowę charakterystyczną, prześmiewczą brązową torbę. Tydzień później Kim i Wilde zwyciężyły The Beautiful People w Tag Team matchu. Po zakończonym pojedynku doszło między zawodniczkami do bójki, do której dołączyła również Awesome Kong i Raisha Saeed. Protagonistki wsparły ODB i Roxxi Laveaux. Na Hard Justice (10 sierpnia) Kim, ODB i Wilde pokonały rywalki. 14 sierpnia, zwyciężywszy Christy Hemme w Non Title matchu, ponownie została zaatakowana przez Kong i Saeed, ale jej wybawicielką okazała się Kim. W następnym odcinku "Impactu!" The Beautiful People i Kip James obezwładnili ją w przebieralni i pomalowali twarz. 28 sierpnia Love i Sky odniosły zwycięstwo nad Wilde i Roxxi w wyniku oślepienia ostatniej z wymienionych sprejem, tym samym Love otrzymała możliwość walki o TNA Women’s Knockout Championship na No Surrender. The Beautiful People próbowały założyć na głowę mistrzyni torbę, jednakże powstrzymał je przed tym Rhino. 11 września wzięła udział w wymyślonym przez antagonistki Beautiful People Beauty Contest, który miał ją ośmieszyć, jednak wygrała dwie z trzech konkurencji, czym sprowokowała na siebie atak sfrustrowanej grupy. Drugi raz Rhino udzielił jej pomocy. Na No Surrender (14 września) Wilde triumfowała nad Love. Cztery dni później, wraz z Rhino, pokonali Kip Jamesa i Sky, mimo to po meczu, za sprawą Awesome Kong i Saeed, rywalki założyły im brązowe torby. Na Bound for Glory (12 października) obroniła tytuł mistrzowski w Three Way matchu przeciwko Roxxi i Kong, utraciła go zaś 23 października na rzecz byłej mistrzyni.
Różne feudy (2008–2009).
Pod koniec października 2008 r. zawiązała sojusz z Roxxi, kontynuując rywalizację z Awesome Kong i Raishą Saeed. 30 listopada zaatakowały rywalki podczas wywiadu, natomiast tydzień później Roxxi stała się celem ataku ze strony Kong i Saeed. Tymczasową partnerką Wilde w zapowiedzianym na ten dzień Tag Team matchu została Rhaka Khan, która w trakcie pojedynku zdradziła ją i przyczyniła się do zwycięstwa rywalek. Na Turning Point (9 listopada) Wilde i Roxxi były lepsze od Kong i Saeed, lecz cztery dni później musiały uznać wyższość mistrzyni kobiet i Khan. Na Final Resolution (7 grudnia), wspólnie z ODB, zwyciężyły The Beautiful People i Sharmell. W odcinku bożonarodzeniowym "Impactu!" Wilde, Roxxi, ODB i Christy Hemme uległy Kong, Saeed, Khan i Sojournor Bolt w Santa’s Workshop Knockouts Street Fight matchu, jednak podczas Genesis (11 stycznia), bez Hemme (kontuzja), odniosły zwycięstwo nad trzema przeciwniczkami (bez Kong), których drużyna przyjęła nazwę Kongtourage. 15 stycznia Kontourage zrewanżował się im w Six Knockouts Tag Team Street Fight matchu. Wilde i Roxxi ostatni raz skonfrontowały się z drużyną antagonistek 22 stycznia, pomagając uporać się z nimi ODB po jej wygranym meczu z Bolt.
W drugim odcinku "Impactu!" w 2009 r. Wilde i Roxxi wdały się w konflikt z The Beautiful People. Zawodniczki wyjawiły Angelinie Love i Velvet Sky, że wszystkie zadania wykonywane przez nie na przełomie grudnia i stycznia dla The Governor Sarah Palin (ubieranie się w niemodną odzież, brak makijażu, praca w domowym zoo), które miały sprawić, że zostaną członkiniami jej gabinetu w Białym Domu, jak i uwierzenie udawanej przez Daffney polityk, miały na celu uwidocznienie głupoty antagonistek oraz wzięcia na nich odwetu za wszystkie krzywdy, jakie wyrządziły Knockoutkom. Po zakończeniu złośliwej krytyki i wyszydzeniu na głowy Love i Sky została wylana brunatna ciecz. 5 lutego Wilde i Roxxi uległy The Beautiful People, chwilę później zostały zaatakowane przez przeciwniczki, które nałożyły im na głowy prześmiewcze brązowe torby. The Governor pospieszyła im z pomocą. Tydzień później Wilde wzięła udział w dziewięcioosobowym Gauntlet matchu, wygranym przez Sojournor Bolt. 19 lutego Wilde, dzięki interwencji The Governor, pokonała Love. Miała również szansę na zwycięstwo w Tag Team matchu z rywalkami 26 lutego, lecz jej partnerka, którą był Madison Rayne, podczas walki przeszła heel turn, uderzając ją w twarz i opuszczając ring. 5 marca Wilde i Roxxi, wspieranym przez The Governor, nie udało się wygrać Four Corners Knockout Tag Team matchu, ponieważ szalę zwycięstwa na korzyść Love i Sky przechyliła atak Rayne. Innymi uczestniczkami pojedynku była Awesome Kong i Raisha Saeed oraz Rhaka Khan i Sojournor Bolt. 12 marca zwyciężyła w pojedynku z Rayne, jednak w pomeczowej bójce to członkinie The Beautiful People były górą. Na Destination X (15 marca) Roxxi, The Governor i Wilde były lepsze od trzech antagonistek. Cztery dni później na krótko połączyła siły z ODB, aby ostateczne zatryumfować nad Kong i Saeed, lecz wygrana okazała się krótkotrwała, gdyż po chwili pokonana wykonała im swoją akcję kończącą. W pierwszym kwietniowym odcinku "Impactu!" ponownie zmierzyła się z Rayne, odnosząc drugie zwycięstwo. Podrażnione członkinie The Beautiful People wyraziły swoją niechęć wobec niej, atakując ją w łazience i obcinając jej kilka pukli włosów. Tydzień później rywalki chciały to samo uczynić po przegranej z Kong, lecz Wilde powstrzymała oponentki. 16 kwietnia Love, Rayne i Sky nie sprostały im oraz Saeed w Tag Team matchu, lecz po jego zakończeniu udało im się obezwładnić przeciwniczki, następnie obcięły włosy Kong i wzniosły pas mistrzowski kobiet na znak przyszłego zwycięstwa Love na Lockdown. Podczas gali (19 kwietnia) członkini grupy udało się pokonać Kong i Wilde, zdobywając po raz pierwszy TNA Knockouts Championship. 23 kwietnia Wilde starała się zdobyć miano pretendentki do tytułu mistrzowskiego kobiet w Ladder matchu przeciwko Sojournor Bolt, ale poniosła porażkę.
7 maja Wilde poinformowała Lauren, dziennikarkę TNA, że za tydzień spotka się z tajemniczym wielbicielem, po czym poprosiła reporterkę, aby towarzyszyła jej w tym czasie. Randka okazała się pułapką zorganizowaną przez Daffney, która obwiniła Kanadyjkę za bezczynność, gdy 15 marca The Beautiful People ogoliły jej głowę i pobiły w akcie zemsty za ośmieszenie ich 15 stycznia. Daffney zaatakowała Wilde i zapowiedziała, że stawią sobie czoło podczas Sacrifice (24 maja) w Monster’s Ball matchu. Wilde wygrała pojedynek, jednak 4 czerwca musiała uznać wyższość rywalki, którą wsparli Raven i Dr. Stevie. Po meczu Lauren ocaliła przyjaciółkę przed agresywnymi przeciwnikami, wyciągając ją z ringu. 11 czerwca doszło do napaści Daffney na oponentkę. Na Slammiversary (21 czerwca) pokonała wspólnie z Abyssem Daffney i Ravena w kolejnym Monster’s Ball matchu. Ostatnim akordem opisanej rywalizacji był zwycięski dla Wilde 10 000 Thumstacks match mający miejsce 25 czerwca.
23 lipca uczestniczyła w Battle Royalu, która miał wyłonić Knockoutkę, która wygra 50 000 dolarów oraz zostanie członkinią The Main Event Mafii. Zwyciężczynią została Traci Brooks.
Sojusz z Saritą (2009–2010).
W sierpniu 2009 r. zawiązała sojusz z Saritą. Walczyły razem 6 sierpnia w zwycięskim pojedynku przeciwko Traci Brooks i Alissie Flash, następnie 20 sierpnia Wilde towarzyszyła przyjaciółce przy ringu w wygranym przez Brooks Fatal Four Way matchu, w którym uczestniczyły również Awesome Kong i Christy Hemme. 10 września rozpoczęły udział w turnieju o nowo powstałe TNA Knockouts Tag Team Championship, pokonując Alissę Flash i Daffney. W drugiej rundzie wyeliminowały Awesome Kong i Raishę Saeed, natomiast w finale zawodów, rozegranych 20 września na gali No Surrender, nie dały szans członkiniom The Beautiful People Velvet Sky i Madison Rayne, co zapoczątkowało ich feud z tym zespołem. Wilde została pierwszą zawodniczką posiadającą zarówno mistrzostwo indywidualne, jak i tag teamowe. 1 października na "Impact!" Rayne i Sky przeprosiły fanów TNA i Knockouts za niesportowe zachowanie. Zaprosiły do ringu Saritę i Taylor Wilde, wyzwały je na towarzyskie starcie drużynowe na gali Bound for Glory, uścisnęły ich dłonie, po czym znienacka zaatakowały mistrzynie. Szalę zwycięstwa w bójce na stronę The Beautiful People przechyliła debiutująca Lacey Von Erich – nowa członkini stajni. Na Bound for Glory (18 października) obroniły tytuły mistrzowskie, a trzy dni później, w nowym programie TBP o nazwie „Meanest Girls”, między obiema drużynami rozpętała się wojna na jedzenie. 5 listopada Wilde pokonała Rayne w pojedynku indywidualnym, lecz po meczu została zaatakowana przez trzy przeciwniczki, dopóki ODB i Sarita nie przybiegły z pomocą. Trzy sojuszniczki wraz z Tarą musiały uznać wyższość Kong, Sky, Rayne i Von Erich 12 listopada w Tag Team matchu. Na Turning Point (15 listopada) ODB, Wilde i Sarita położyły na szali posiadane mistrzostwa, utrzymując je po triumfie nad Rayne, Sky i Von Erich. Ten triumf chwilowo wstrzymał spór obu drużyn. 17 grudnia Kong i Hamada zwyciężyły Saritę i Wilde oraz trzy członkinie TBP w Non Title Three Way Tag Team matchu. 4 stycznia 2010 r. utraciły TNA Knockouts Tag Team Championship na rzecz Kong i Hamady.
W marcu Wilde i Sarita powróciły do konfliktu z The Beautiful People. 8 marca grupa pokonała je oraz Angelinę Love i Tarę w meczu o zawieszone mistrzostwo tag teamowe; zapewniła im to interwencja Daffney. Dwa tygodnie później Tara, Love, Sarita i Wilde przegrały z czterema przeciwniczkami, zaś 3 maja, łącząc siły z Tarą, ponownie uległy trzem rywalkom w meczu, na którego szali znalazły się TNA Knockouts Championship i TNA Knockouts Tag team Championship. Tara była niezadowolona z przegranej, dlatego zaczęła krzyczeć na Wilde, którą pokonała 13 maja, tego samego wieczoru była również lepsza od Sarity. 27 maja Wilde i Sarita poniosły porażkę z The Beautiful People w walce o pasy tag teamowe.
Rywalizacja z Saritą i sojusz z Hamadą (2010).
24 czerwca Wilde pokonała Daffney w programie "Xplosion" dzięki interwencji Sarity, co zakończyło długotrwałą serię przegranych meczów zespołu. W następnym tygodniu obie partnerki zaczęły dyskusję na temat tego, co wydarzyło się kilka dni temu. Wilde nie chciała wygrywać za pomocą oszustwa, natomiast Sarita odpowiedziała, że jest zwyciężczynią i, w odróżnieniu od niej, nie potrzebuje tag team partnerki, by zwyciężyć Daffney. Tego dnia Sarita została pokonana przez wspomnianą zawodniczkę, a po meczu zaatakowała ją, lecz chwilę później Wilde powstrzymała byłą sojuszniczkę. 1 lipca Sarita przeszła heel turn, napadając na swoją tag team partnerkę, która chwilę wcześniej przegrała z TNA Knockouts Championką, Madison Rayne. Miała dość kolejnych porażek. W następnym odcinku "Xplosion" (14 lipca) Sarita wygrała z Wilde, pomagając sobie w przypięciu za pomocą niedozwolonego przytrzymania lin, a 15 lipca podczas "Impactu!" ponownie była lepsza, tym razem w Street Fight matchu.
5 sierpnia Wilde połączyła siły z Hamadą i sięgnęła z nią po TNA Knockouts Tag Team Championship wskutek zwycięstwa nad The Beautiful People (Velvet Sky i Lacey Von Erich). Dwukrotnie (16 września i 23 września) obroniły mistrzostwo przeciwko temu zespołowi. 26 listopada w "Xplosion" Sarita po raz trzeci pokonała Wilde. 9 grudnia TNA ogłosiło, że Wilde i Hamada zostają pozbawione TNA Knockouts Tag Team Championship. Powodem tego było zwolnienie Japonki z federacji. Niebawem pojawiła się informacja, że kontrakt Malawski z TNA wygasł, co zawodniczka potwierdziła 29 grudnia.
Odejście z wrestlingu (2011).
W wywiadzie dla „The Sun”, który ukazał się 10 stycznia 2011 r., wyznała, że zamierza porzucić wrestling, aby skupić się na studiach psychologicznych. Ostatni mecz w karierze odbyła 5 lutego na gali federacji ChickFight i Pro Wrestling Revolution, kiedy to przegrała z Alissą Flash. Po latach wyznała, że przeszła na emeryturę, aby zadbać również o nadszarpnięte zdrowie fizyczne. 
Powrót do Impact Wrestling (od 2021).
Na początku 2021 roku pojawiły się spekulacje o możliwym zaangażowaniu zawodniczki przez Impact Wrestling. W odcinku "Impactu!" z 8 kwietnia federacja wyemitowała zapowiedź jej powrotu. Wilde powróciła na gali Rebellion (25 kwietnia), gdzie powstrzymała pomeczowy atak Impact Knockouts Championki, Deonny Purrazzo, Susan i Kimber Lee na Tenille Dashwood. 29 kwietnia pokonała Lee, po czym została napadnięta przez Susan. Na ratunek ruszyła jej Dashwood, która zaoferowała jej współpracę tag teamową. Wilde odrzuciła propozycję, mając na uwadze jedynie mistrzostwo Knockoutek. 
Życie prywatne.
Wyszła za mąż za Davida Roynona. W kwietniu 2018 r. urodziła syna. Jest zawodową strażaczką. Prowadzi podkast o nazwie „Wiled On”, w którym przeprowadza wywiady z zawodnikami ze świata wrestlingu.

</doc>
<doc id="4223396" url="https://pl.wikipedia.org/wiki?curid=4223396" title="Alex Kopacz">
Alex Kopacz



</doc>
<doc id="4223399" url="https://pl.wikipedia.org/wiki?curid=4223399" title="Dorota Dziak">
Dorota Dziak

Dorota Dziak, po mężu Rzeźniczak (ur. 21 listopada 1963 w Głuchołazach) – polska lekkoatletka specjalizująca się w biegach średniodystansowych, mistrzyni Polski.
Kariera sportowa.
Była zawodniczką Polonii Nysa (1979) i Chemika Kędzierzyn (1980-1989).
Na mistrzostwach Polski seniorek na otwartym stadionie zdobyła cztery medale, w tym trzy złote w sztafecie 4 x 400 metrów(1985, 1986 i 1988) oraz srebrny w biegu na 800 metrów w 1988. 
Rekordy życiowe:

</doc>
<doc id="4223400" url="https://pl.wikipedia.org/wiki?curid=4223400" title="Bronisław Bartyński">
Bronisław Bartyński

Bronisław Bartyński (ur. 17 września 1901 z Zaborowie, zm. wiosną 1940 w Charkowie) – kapitan piechoty Wojska Polskiego, ofiara zbrodni katyńskiej.
Życiorys.
Bronisław Bartyński urodził się 17 września 1901 w Zaborowie jako syn Władysława i Wiktorii z domu Gierlak. Podczas I wojny światowej był członkiem Polskiej Organizacji Wojskowej. Po odzyskaniu przez Polskę niepodległości został przyjęty do Wojska Polskiego. Początkowo służył w 2 pułku artylerii polowej. Został awansowany na stopień porucznika piechoty ze starszeństwem z dniem 1 grudnia 1922. W latach 20. był oficerem 64 pułku piechoty w Grudziądzu. W 1928 był w kadrze oficerów piechoty. W 1932 był w kadrze Szkoły Podchorążych dla Podoficerów w Bydgoszczy. Od 1932 był oficerem 61 pułku piechoty i Centralnej Szkoły Podoficerów Korpusu Ochrony Pogranicza. Został awansowany na stopień kapitana piechoty ze starszeństwem z dniem 1 stycznia 1935. Przeniesiony do Korpusu Ochrony Pogranicza służył w szeregach batalionu KOP „Osowiec” i batalionu KOP „Łużki”. Od marca 1939 był dowódcą 1 kompanii granicznej batalionu KOP „Delatyn”. Później do czasu mobilizacji w sierpniu 1939 pełnił stanowisko dowódcy kompanii granicznej KOP „Małaszki” w składzie batalionu KOP „Łużki”. Jego przydział mobilizacyjny pozostaje nieznany.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 został aresztowany przez sowietów i przewieziony do obozu w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 pochowany na Cmentarzu Ofiar Totalitaryzmu w Charkowie.
Upamiętnienie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia majora. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia”, w 2009 został zasadzony Dąb Pamięci honorujący Bronisława Bartyńskiego w Lutowiskach.

</doc>
<doc id="4223402" url="https://pl.wikipedia.org/wiki?curid=4223402" title="Artur Silva">
Artur Silva

Artur Silva – polityk państwa Gwinea Bissau, członek rządzącej Afrykańskiej Partii Niepodległości Gwinei i Wysp Zielonego Przylądka. Pełnił funkcję ministra edukacji w rządzie Carlosa Gomesa Júniora oraz ministra spraw zagranicznych. Od 16 stycznia do 16 kwietnia 2018 premier Gwinei Bissau, skupił się na organizacji wyborów parlamentarnych.

</doc>
<doc id="4223405" url="https://pl.wikipedia.org/wiki?curid=4223405" title="Tłumaczyk (rzeka)">
Tłumaczyk (rzeka)

Tłumaczyk (, inne nazwy "Tłumacz", "Towmaczyk") — rzeka na Ukrainie, przepływająca przez rejon nadwórniański i kołomyjski obwodu iwanofrankiwskiego. Lewy dopływ Prutu w dorzeczu Dunaju.
Opis.
Długość rzeki 33 km, powierzchnia dorzecza 115 km². W górze rzeki dolina rzeczna jest V-kształtna, później trapezokształtna. Średnia szerokość doliny to 1,5km. Terasa zalewowa jest asymetryczna, często zanika, o szerokości do 300 m. Koryto (średnia szerokość — 5 m) mocno rozczłonkowane, miejscami rozgałęzione. Na rzece istnieją wyspy. Spadek rzeki 6,3 m/km.
Położenie.
Tłumaczyk bierze początek między miejscowościami Majdan Górny i Krasna. Płynie na wschód i południowy wschód. Wpada się do Prutu na południowy wschód od wsi Tłumaczyk.
Największy dopływ: "Towmacz" (prawy).
Nad rzeką znajdują się miejscowości: Kubajówka i Tłumaczyk.

</doc>
<doc id="4223406" url="https://pl.wikipedia.org/wiki?curid=4223406" title="Justin Kripps">
Justin Kripps

Justin Kripps (ur. 6 stycznia 1987) – kanadyjski bobsleista (pilot boba), złoty medalista olimpijski w dwójkach z 2018.
Bobsleje zaczął trenować w 2006, do kadry narodowej trafił w 2007. Zawody w Pjongczangu były jego trzecimi igrzyskami olimpijskimi - wcześniej brał udział w igrzyskach w 2010 i 2014 - i triumfował w rywalizacji dwójek. Partnerował mu Alexander Kopacz. Złoty medal zdobyli ex aequo z niemiecką parą Francesco Friedrich i Thorsten Margis. W 2017 został wicemistrzem świata w tej konkurencji, partnerował mu Jesse Lumsden. W 2012 zdobył brąz w drużynie mieszanej/sztafecie.

</doc>
<doc id="4223409" url="https://pl.wikipedia.org/wiki?curid=4223409" title="Tomoko Yamaguchi">
Tomoko Yamaguchi

 – japońska aktorka. Wystąpiła w kultowym TV dramie "Long Vacation" wraz z Takuyą Kimurą.

</doc>
<doc id="4223413" url="https://pl.wikipedia.org/wiki?curid=4223413" title="Ruthra germinata">
Ruthra germinata

Ruthra germinata – gatunek widłonogów z rodziny Incertae sedis. Nazwa naukowa tego rodzaju skorupiaków została opublikowana w 2004 roku przez koreańskiego profesora zoologii Il-Hoi Kima.

</doc>
<doc id="4223414" url="https://pl.wikipedia.org/wiki?curid=4223414" title="Brygida Brzęczek">
Brygida Brzęczek

Brygida Brzęczek, primo voto Bąk, secundo voto Dutkiewicz (ur. 4 czerwca 1961) – polska lekkoatletka specjalizująca się w biegach średniodystansowych, mistrzyni i reprezentantka Polski.
Kariera sportowa.
Była zawodniczką Piasta Gliwice i Chemika Kędzierzyn.
Na mistrzostwach Polski seniorek na otwartym stadionie zdobyła osiem medali, w tym jeden złoty w biegu na 800 metrów w 1984, trzy złote w sztafecie 4 x 400 metrów (1985, 1986 i 1987), dwa srebrne w biegu na 800 metrów w 1985 i 1986 oraz dwa brązowe w biegu na 800 metrów w 1980 i 1982. Na halowych mistrzostwach Polski seniorek wywalczyła dwa medale - srebrny w biegu na 1500 metrów w 1988 i brązowy w biegu na 800 metrów w 1983.
Reprezentowała Polskę na mistrzostwach Europy juniorów w 1979, gdzie zajęła 5. miejsce w biegu na 800 metrów, z wynikiem 2:03,89, a w sztafecie 4 x 400 metrów odpadła w eliminacjach. 
Jest żoną piłkarza Mariana Dutkiewicza, z którym ma córkę, lekkoatletkę występującą w barwach Niemiec Pamelę Dutkiewicz.
Rekordy życiowe:

</doc>
<doc id="4223418" url="https://pl.wikipedia.org/wiki?curid=4223418" title="Brygida Bąk">
Brygida Bąk



</doc>
<doc id="4223426" url="https://pl.wikipedia.org/wiki?curid=4223426" title="Janna Terzi">
Janna Terzi

Janna Terzi (, "Yianna Terzi"; ur. 1 grudnia 1980 w Salonikach) – grecka piosenkarka i autorka piosenek, reprezentantka Grecji w 63. Konkursie Piosenki Eurowizji (2018).

</doc>
<doc id="4223429" url="https://pl.wikipedia.org/wiki?curid=4223429" title="Władysław Bereza">
Władysław Bereza

Władysław Feliks Bereza h. Prawdzic (ur. 30 maja 1893 w Łomży, zm. wiosną 1940 w Charkowie) – podpułkownik kawalerii Wojska Polskiego, ofiara zbrodni katyńskiej.
Życiorys.
Bronisław Bartyński urodził się 30 maja 1893 w Łomży jako syn Aleksandra i Felicji z domu Łuba. Legitymował się herbem szlacheckim Prawdzic. Podczas I wojny światowej był żołnierzem I Korpusu Polskiego w Rosji.
Po odzyskaniu przez Polskę niepodległości został przyjęty do Wojska Polskiego. Brał udział w działaniach wojny polsko-ukraińskiej oraz wojny polsko-bolszewickiej szeregach 5 pułku ułanów. Został awansowany na stopień porucznika kawalerii ze starszeństwem z dniem 1 czerwca 1919, a następnie na stopień rotmistrza ze starszeństwem z dniem 1 lipca 1923. W 1923, 1924 był nadal oficerem 5 pułku ułanów, stacjonującego w Ostrołęce. W 1928 służył w 4 pułku ułanów w Wilnie. Jako oficer tej jednostki w 1930 został przydzielony do Korpusu Ochrony Pogranicza. Został awansowany na stopień majora kawalerii ze starszeństwem z dniem 1 stycznia 1931 (w 1932 w stopniu majora był najwyższym stopniem oficerem kawalerii w formacjach KOP). Służył w pułku KOP „Głębokie. W czerwcu 1933 został przeniesiony z KOP do 23 pułku Ułanów Grodzieńskich w Postawach na stanowisko kwatermistrza. Później służył w 26 pułku Ułanów Wielkopolskich. W 1937 był w szwadronie kawalerii KOP „Podświle”. W 1937 został zastępcą dowódcy 2 pułku strzelców konnych w Hrubieszowie. Na stopień podpułkownika został mianowany ze starszeństwem z dniem 19 marca 1939 i 7. lokatą w korpusie oficerów kawalerii. Latem tego roku zastąpił ppłk. Zygmunta Marszewskiego na stanowisku inspektora Południowej Grupy Szwadronów KOP.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 został aresztowany przez Sowietów i przewieziony do obozu w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 pochowany na Cmentarzu Ofiar Totalitaryzmu w Charkowie.
Upamiętnienie.
5 października 2007 Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia”, w 2009 w Lutowiskach został zasadzony Dąb Pamięci honorujący Władysława Berezę.

</doc>
<doc id="4223445" url="https://pl.wikipedia.org/wiki?curid=4223445" title="Ewa Głódź">
Ewa Głódź

Ewa Głódź, po mężu Misiołek (ur. 31 października 1959) – polska lekkoatletka specjalizująca się w biegach średniodystansowych, mistrzyni i reprezentantka Polski.
Kariera sportowa.
Była zawodniczką Juvenii Wrocław i AZS Wrocław. Jej trenerem był m.in. Edward Listos
Na mistrzostwach Polski seniorek na otwartym stadionie zdobyła jedenaście medali, w tym trzy złote w sztafecie 4 x 400 metrów (1980, 1981 i 1982), dwa srebrne w biegu na 800 metrów w 1977 i 1983, cztery srebrne w sztafecie 4 x 400 metrów (1983, 1984, 1985, 1987) oraz dwa brązowe w biegu na 800 metrów w 1981 i 1987. Na halowych mistrzostwach Polski seniorek wywalczyła siedem medali - dwa złote w biegu na 800 metrów w 1985 i 1987, trzy srebrne w biegu na 800 metrów w 1981, 1983 i 1988, srebrny w biegu na 1500 metrów w 1987 i brązowy w biegu na 800 metrów w 1978.
Reprezentowała Polskę na mistrzostwach Europy juniorów w 1977, zajmując 8. miejsce w biegu na 800 metrów, z wynikiem 2:10,8. 
Jest pracownikiem Akademii Wychowania Fizycznego we Wrocławiu, tam w 2002 obroniła pracę doktorską "Wartość prognostyczna postępowania kwalifikacyjnego na studia wychowania fizycznego" napisaną pod kierunkiem Tadeusza Koszczyca.
Rekordy życiowe:

</doc>
<doc id="4223451" url="https://pl.wikipedia.org/wiki?curid=4223451" title="Nordycki ruch oporu">
Nordycki ruch oporu



</doc>
<doc id="4223454" url="https://pl.wikipedia.org/wiki?curid=4223454" title="Herb Nowego Bytomia">
Herb Nowego Bytomia

Herb Nowego Bytomia – jeden z symboli gminy Nowy Bytom (godło gminne) i Nowego Bytomia, który był samodzielnym miastem od 1947 (formalnie od 15 sierpnia 1939 roku) do 1959 roku, kiedy to połączono go z Rudą, tworząc Rudę Śląską.
Symbolika.
Tarcza herbowa trójdzielna w rosochę, pola przedzielone są czarną taśmą, w prawym białym polu znajduje się wizerunek patronki górników i symbolu górnictwa (nawiązanie do górniczych tradycji gminy) – świętej Barbary trzymającej w prawej ręce kielich z hostią, w lewej miecz, w lewym niebieskim polu złoty półorzeł piastowski zwrócony w lewo (zob. herb Piastów górnośląskich) – odwołanie do położenia gminy na Górnym Śląsku, w dolnym czerwonym polu stalowe koło zębate jako symbol hutnictwa i przemysłu ciężkiego – w dzielnicy znajduje się Huta Pokój. Herb wieńczy corona muralis w kolorze ceglanym.
Historia.
Herb został zaprojektowany przez bytomskiego heraldyka Emanuela Lubeckiego na potrzeby nowej jednostki administracyjnej, bowiem Nowy Bytom niegdyś stanowił część Bytomia. Symbol został przyjęty 20 lipca 1927 roku na posiedzeniu zarządu gminy, a 20 listopada 1928 roku został zatwierdzony przez Śląski Urząd Wojewódzki.
Wizerunek nowego herbu znalazł się na fasadzie ratusza Nowego Bytomia (późniejsza siedziba Urzędu Miejskiego Rudy Śląskiej), wykonał go Augustyn Bier jako płaskorzeźbę w czerwonym piaskowcu. Została ona zniszczona w 1945 roku.
Herb posłużył za wzór do tworzenia nowego herbu Rudy Śląskiej, który przyjęto uchwałą z 25 maja 1998. Wcześniejszy herb Rudy Śląskiej, przyjęty 17 września 1966 roku, nie zawierał wizerunku świętej Barbary, gdyż komunistyczne władze uznały obecność takiego symbolu za niewłaściwą.

</doc>
<doc id="4223455" url="https://pl.wikipedia.org/wiki?curid=4223455" title="Misr al-Makasa">
Misr al-Makasa



</doc>
<doc id="4223458" url="https://pl.wikipedia.org/wiki?curid=4223458" title="Ivo Baldi Gaburri">
Ivo Baldi Gaburri

Ivo Baldi Gaburri (ur. 27 marca 1947 w Città di Castello, zm. 11 czerwca 2021 w Huaraz) – włoski duchowny rzymskokatolicki posługujący w Peru, od 2004 prałat terytorialny, a od 2008 do swojej śmierci w 2021 roku biskup diecezjalny Huarí.
Życiorys.
Święcenia kapłańskie przyjął 9 października 1971 i został inkardynowany do Città di Castello. Przez kilka lat pracował w rodzinnej diecezji m.in. jako wikariusz katedry i sekretarz biskupi. W 1975 wyjechał do Peru i rozpoczął pracę w prałaturze terytorialnej Huarí. Był m.in. rektorem seminarium w Pumallucay oraz wikariuszem generalnym prałatury.
14 listopada 1999 papież Jan Paweł II mianował go biskupem diecezji Huaraz, zaś 6 stycznia 2000 osobiście udzielił mu sakry biskupiej.
4 lutego 2004 ogłoszono jego nominację na prałata terytorialnego Huarí. 2 kwietnia 2008, w wyniku podniesienia prałatury do rangi diecezji, został jej pierwszym ordynariuszem.
Bibliografia.
 

</doc>
<doc id="4223462" url="https://pl.wikipedia.org/wiki?curid=4223462" title="Halicyclops reidae">
Halicyclops reidae

Halicyclops reidae – gatunek widłonogów z rodziny Cyclopidae. Nazwa naukowa tych skorupiaków została opublikowana w 1983 roku brazylijskiego profesora zoologii Carlosa Eduarda Falavigna da Rocha z Universidade de São Paulo oraz amerykańskiej zoolog Christine C. Hakenkamp z University of Maryland. Gatunek ten został ujęty w Katalogu Życia.

</doc>
<doc id="4223463" url="https://pl.wikipedia.org/wiki?curid=4223463" title="Roman Zawarczyński">
Roman Zawarczyński

Roman Marian Zawarczyński (ur. 2 sierpnia 1896 w Pińczowie, zm. 16 stycznia 1959 w Opolu) – kapitan piechoty Wojska Polskiego, major Armii Krajowej, dowódca 120 pułku piechoty Armii Krajowej.
Życiorys.
Syn Pawła i Anny z domu Krzemińskiej. Do Wojska Polskiego wstąpił we wrześniu 1918 r., brał udział w wojnie polsko-bolszewickiej, a po jej zakończeniu służył jako podoficer zawodowy. Absolwent Oficerskiej Szkoły dla Podoficerów w Bydgoszczy. Promowany na stopień podporucznika w korpusie oficerów piechoty został rozporządzeniem Prezydenta Rzeczypospolitej Stanisława Wojciechowskiego, ze starszeństwem z dnia 31 sierpnia 1924 roku i 68. lokatą. Jego pierwszym przydziałem, jako oficera Wojska Polskiego, była służba w 14 pułku piechoty na stanowisku dowódcy plutonu, do którego to pułku został wcielony rozporządzeniem Ministra Spraw Wojskowych (sygnatura O. V L. 28125.E.1924).
W 14 pułku piechoty z Włocławka służył do połowy 1934 roku. Do rangi porucznika awansowany został przez prezydenta RP Ignacego Mościckiego, ze starszeństwem z dnia 31 sierpnia 1926 roku i 62. lokatą w korpusie oficerów piechoty. W roku 1928 nadal zajmował 62. lokatę w swoim starszeństwie, a w roku 1930 – 1825. lokatę łączną wśród wszystkich poruczników piechoty (była to 61. lokata w starszeństwie). W tym samym roku ukończył 5-miesięczny XV kurs dla oficerów łączności innych broni w Centrum Wyszkolenia Łączności w Zegrzu. Na dzień 16 września 1930 r. pełnił funkcję dowódcy plutonu łączności w 14 pp. Dowodzony przez niego pluton łączności zdobył w 1932 roku puchar przechodni 4 Dywizji Piechoty. W toku swej służby we włocławskim pułku Roman Zawarczyński piastował również stanowisko powiatowego komendanta PW i WF. W roku 1932 zajmował 60. lokatę wśród poruczników piechoty w swoim starszeństwie.
W dniu 30 marca 1933 roku dowództwo 4 Dywizji Piechoty przedstawiło por. Zawarczyńskiego (dowodzącego wówczas kompanią w 14 pp) do awansu na kolejny stopień wojskowy. Do stopnia kapitana został awansowany ze starszeństwem z dnia 1 stycznia 1933 r. i 131. lokatą w korpusie oficerów piechoty. Na dzień 1 lipca 1933 roku zajmował 2129. lokatę łączną wśród kapitanów piechoty (była to wciąż 131. lokata w starszeństwie). We wrześniu 1933 roku odnotowany został na stanowisku dowódcy 2 kompanii strzeleckiej.
Zarządzeniem Ministra Spraw Wojskowych – marszałka Józefa Piłsudskiego – opublikowanym w dniu 7 czerwca 1934 r., kpt. Zawarczyński został przeniesiony w korpusie oficerów piechoty, z 14 pułku piechoty do 25 pułku piechoty w Piotrkowie Trybunalskim. Na dzień 5 czerwca 1935 r. jako oficer 25 pp nadal zajmował 131. lokatę w swoim starszeństwie (była to jednocześnie 1853. lokata łączna wśród kapitanów korpusu piechoty). Dalszym etapem kariery wojskowej kapitana Romana Zawarczyńskiego była służba w przemyskiej 22 Dywizji Piechoty Górskiej, w której na dzień 23 marca 1939 roku pełnił funkcję II oficera sztabu. Przynależał wówczas do korpusu oficerów administracyjnych i zajmował 14. lokatę wśród kapitanów w swoim starszeństwie.
Podczas kampanii wrześniowej piastował stanowisko zastępcy kwatermistrza 22 Dywizji Piechoty Górskiej.
Działalność konspiracyjna.
Uniknął niemieckiej niewoli i przedostał się do Kazimierzy Wielkiej. Pod koniec 1939 roku nawiązał w Miechowie kontakt z kpt. Łukaszem Grzywaczem-Świtalskim (ps. „Ryszard”, „Mikołaj”), na którego rozkaz rozpoczął organizowanie struktur Związku Walki Zbrojnej w powiecie pińczowskim. W lutym 1940 roku został mianowany komendantem Obwodu ZWZ Pińczów (w Inspektoracie Rejonowym ZWZ Miechów) i przystąpił do tworzenia sztabu Obwodu oraz struktury terenowej ZWZ. Obwodem tym kierował (w późniejszym okresie już w ramach Armii Krajowej) do sierpnia 1944 roku, kiedy to został powołany na stanowisko dowódcy 120 pułku piechoty AK Ziemi Pińczowskiej (kryptonim „Kawiarnia”), wchodzącego w skład 106 Dywizji Piechoty AK. Podczas dowodzenia tym pułkiem brał udział w wielu bitwach i potyczkach (między innymi w bitwie o Skalbmierz i w bitwie pod Jaksicami). W dniu 10 sierpnia 1944 r. po odprawie w lasach stradowskich, ze względu na dużą przewagę wojsk niemieckich w terenie, wydał rozkaz demobilizacji 120 pp AK i powrotu żołnierzy do swych konspiracyjnych miejsc postoju oraz wypłacił należny im żołd. Chcąc uniknąć aresztowania przez NKWD i UB przedostał się na Ziemie Zachodnie i zamieszkał w Opolu. Po rozwiązaniu Armii Krajowej (19 stycznia 1945 roku) nawiązał kontakty z członkami Zrzeszenia Wolność i Niezawisłość. Podczas swej działalności konspiracyjnej używał pseudonimów „Snop” i „Sewer”.
Roman Zawarczyński żonaty był z Heleną z domu Szepietowską (ur. 21.05.1906 r., zm. 05.06.1959 r.). Zmarł w dniu 16 stycznia 1959 r. w Opolu i spoczął razem z żoną na cmentarzu komunalnym „Centralnym” w Półwsi (dzielnica Opola) – sektor 12s, rząd 3, grób 4.

</doc>
<doc id="4223465" url="https://pl.wikipedia.org/wiki?curid=4223465" title="Linia kolejowa Halberstadt – Blankenburg">
Linia kolejowa Halberstadt – Blankenburg

Linia kolejowa Halberstadt – Blankenburg – jednotorowa i niezelektryfikowana linia kolejowa w kraju związkowym Saksonia-Anhalt, w Niemczech. Łączy miejscowości Halberstadt z Blankenburgiem w północnym Harzu.

</doc>
<doc id="4223469" url="https://pl.wikipedia.org/wiki?curid=4223469" title="Thomas Zajac">
Thomas Zajac

Thomas Zajac (ur. 22 września 1985 w Wiedniu) – austriacki żeglarz pochodzenia polskiego, brązowy medalista olimpijski z Rio de Janeiro w żeglarstwie w klasie Nacra-17 (wraz z Tanją Frank). Syn Jana Bartosika.
Życiorys.
Pochodzenie.
Thomas jest synem polskiego olimpijczyka Jana Bartosika i jego austriackiej żony. Urodził się w Austrii, dokąd Bartosik uciekł przed komunizmem z Polski. Jego ojciec, który zajął dziewiąte miejsce na igrzyskach w 1980 w klasie łodzi Soling, zmarł w 1995 roku w wypadku na paralotni.
Początki.
Jego pierwszym trenerem w wieku 6 lat był ojciec. Jego pierwszymi regatami były te w rodzinnym mieście ojca, w Szczecinie. Odnosił drobne sukcesy na poziomie juniorskim ze swoim partnerem Tomaszem Czajką. Ich największym osiągnięciem jest srebro na Mistrzostwach Świata 2009 w Bogliaco w klasie Tornado na jeziorze Garda. Medal ten zdobył mimo ciężkiej kontuzji kręgosłupa po upadku ze ścianki wspinaczkowej. Oprócz tego zdobywali juniorskie tytuły mistrzów Europy.
W 2006 roku wstąpił do narodowej federacji austriackich żeglarzy i został zatrudniony przez armię federalną ("Bundesheer") jako sportowiec w "Heeressportzentrum". Na początku 2018 miał rangę kaprala.
Dalsza kariera.
Od 2013 roku pływał w nowym katamaranie olimpijskim klasy Nacra 17 z partnerką Tanją Frank. Odniósł z nią kilka sukcesów w 2013 roku, w tym drugie miejsce w klasyfikacji generalnej Pucharu Europy i krótkie prowadzenie w Światowym Rankingu ISAF. Oboje, wraz z Frank, zakwalifikowali się do Letnich Igrzysk Olimpijskich 2016 w Rio de Janeiro dzięki wynikom w Pucharze Europy. W zawodach olimpijskich wystartowali w klasie Nacra 17, zdobyli łącznie 78 punktów, co uplasowało ich na trzecim miejscu. Tym samym zapewnili pierwszy austriacki medal letnich igrzysk olimpijskich od ośmiu lat.
Od 2017 roku jego partnerką jest Barbara Matz.

</doc>
<doc id="4223473" url="https://pl.wikipedia.org/wiki?curid=4223473" title="Rajd Portugalii 1993">
Rajd Portugalii 1993

Rajd Portugalii 1993 (27. Rallye de Portugal - Vinho do Porto) – 27 Rajd Portugalii rozgrywany w Portugalii w dniach 3-6 marca. Była to trzecia runda Rajdowych Mistrzostw Świata w roku 1993. Rajd został rozegrany na asfalcie i szutrze. 
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="4223476" url="https://pl.wikipedia.org/wiki?curid=4223476" title="Halicyclops souzacruzae">
Halicyclops souzacruzae

Halicyclops souzacruzae – gatunek widłonogów z rodziny Cyclopidae. Nazwa naukowa tych skorupiaków została opublikowana w 1981 roku brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223478" url="https://pl.wikipedia.org/wiki?curid=4223478" title="Otmuchów (gromada)">
Otmuchów (gromada)

Otmuchów (pocz. "Otmuchów Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Otmuchów Wieś z siedzibą GRN w mieście Otmuchowie (nie wchodzącym w skład gromady) utworzono 31 grudnia 1959 w powiecie grodkowskim w woj. opolskim z obszarów zniesionych gromad Grądy i Wójcice w tymże powiecie. Dla gromady ustalono 24 członków gromadzkiej rady narodowej.
31 grudnia 1961 do gromady Otmuchów włączono wieś Sarnowice ze zniesionej gromady Ligota Wielka w tymże powiecie. 
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie grodkowskim reaktywowano zniesioną w 1954 roku gminę Otmuchów (od 1999 gmina należy do powiatu nyskiego).

</doc>
<doc id="4223481" url="https://pl.wikipedia.org/wiki?curid=4223481" title="Rajd Portugalii 1992">
Rajd Portugalii 1992

Rajd Portugalii 1992 (26. Rallye de Portugal - Vinho do Porto) – 26 Rajd Portugalii rozgrywany w Portugalii w dniach 3-7 marca. Była to trzecia runda Rajdowych Mistrzostw Świata w roku 1992. Rajd został rozegrany na szutrze. 
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="4223483" url="https://pl.wikipedia.org/wiki?curid=4223483" title="Kowloon Bay (stacja metra)">
Kowloon Bay (stacja metra)

Kowloon Bay (chiński: 牛頭角) – jedna ze stacji MTR, systemu szybkiej kolei w Hongkongu, na Kwun Tong Line. Położona jest nad zatoką Kowloon Bay. Została otwarta 1 października 1979 roku.
Kowloon Bay jest jedną z pięciu stacji MTR na linii Kwun Tong położonej powyżej poziomu gruntu.

</doc>
<doc id="4223486" url="https://pl.wikipedia.org/wiki?curid=4223486" title="Latarnia morska w Dżuddzie">
Latarnia morska w Dżuddzie

Latarnia morska w Dżuddzie () – znak nawigacyjny w postaci wieży znajdujący się u wejścia do portu w mieście Dżudda w zachodniej części Arabii Saudyjskiej, na wschodnim wybrzeżu Morza Czerwonego. Ma wysokość 133 metrów, dzięki czemu jest najwyższą tego typu budowlą na świecie. Biała wieża o konstrukcji stalowo–betonowej posiada cylindryczne zwieńczenie. Jej budowa rozpoczęła się w 1987, a oddana do użytku została w 1990 roku. Światło latarni, usytuowane nad punktem obserwacyjnym, nadaje 3 błyski co 20 sekund. Zasięg światła wynosi 25 mil morskich (46 kilometrów).
W budynku mieści się centrum zarządzania ruchem statków jednego z największych portów na Bliskim Wschodzie. Port w Dżuddzie obsługuje ponad połowę importu i eksportu w kraju.

</doc>
<doc id="4223491" url="https://pl.wikipedia.org/wiki?curid=4223491" title="Choi Hung">
Choi Hung

Choi Hung (chiński: 牛頭角) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 1 października 1979 roku.
Nazwa stacje nawiązuje do pobliskiego Choi Hung Estate.

</doc>
<doc id="4223493" url="https://pl.wikipedia.org/wiki?curid=4223493" title="Ivan I Crnojević">
Ivan I Crnojević



</doc>
<doc id="4223494" url="https://pl.wikipedia.org/wiki?curid=4223494" title="Robert Tyrała">
Robert Tyrała

Robert Bogusław Tyrała (ur. 1965 w Krakowie) – polski duchowny rzymskokatolicki, profesor nauk humanistycznych, wykładowca Uniwersytetu Papieskiego Jana Pawła II w Krakowie, prorektor ds. studenckich i dydaktyki w kadencji 2018–2020, rektor tej uczelni w kadencji 2020–2024.
Życiorys.
W 1990 uzyskał stopień magistra teologii Papieskiej Akademii Teologicznej w Krakowie. 19 maja tego samego roku przyjął święcenia kapłańskie. W latach 1992-1997 studiował na Akademii Muzycznej w Krakowie, na Wydziale Wychowania Muzycznego, otrzymując tytuł magistra sztuki. W 2000 roku uzyskał doktorat z liturgiki na Wydziale Teologicznym Papieskiej Akademii Teologicznej w Krakowie. W 2010 habilitował się z nauk humanistycznych na Wydziale Historii i Dziedzictwa Kulturowego Uniwersytetu Papieskiego Jana Pawła II w Krakowie, gdzie zajmował stanowisko prodziekana. Od 2006 jest członkiem zespołu ds. transmisji telewizyjnych Konferencji Episkopatu Polski, a od 2012 konsultorem podkomisji ds. Muzyki Kościelnej Konferencji Episkopatu Polski.
W latach 1997-2009 był dyrygentem męskiego chóru katedry wawelskiej. Od 1996 jest związany z Federacją Pueri Cantores. Do 2000 był sekretarzem w zarządzie Polskiej Federacji Pueri Cantores, potem jej wiceprezydentem, a od 2004 – prezydentem. W latach 2004-2009 w strukturach międzynarodowych stowarzyszenia pełnił funkcję asystenta kościelnego. 10 lipca 2009 na XXXV Światowym Kongresie Pueri Cantores w Sztokholmie został wybrany Prezydentem Międzynarodowej Federacji. Był pierwszym kapłanem od 25 lat, który został wybrany do pełnienia tej funkcji. Na stanowisku Prezydenta Federacji Krajowej został zastąpiony przez księdza Piotra Paćkowskiego.
19 marca 2018 Senat Uniwersytetu wybrał go na stanowisko prorektora ds. studenckich i dydaktyki na kadencję 2018-2020. 8 czerwca 2020 wybrany na urząd rektora tej uczelni w kadencji 2020–2024.
Został odznaczony brązowym Medalem Ministra Kultury i Dziedzictwa Narodowego RP „Gloria Artis” (2009) oraz Medalem Komisji Edukacji Narodowej (2017).

</doc>
<doc id="4223496" url="https://pl.wikipedia.org/wiki?curid=4223496" title="Alexander Milne">
Alexander Milne

Alexander Milne (ur. 10 listopada 1806 w Invernesk House w Musselburghu, zm. 29 grudnia 1896 tamże) – brytyjski admirał.
Życiorys.
Jego rodzicami byli: David Milne, admirał, i jego żona Grace, córka Sir Alexandra Purvesa, baroneta. W 1817 wstąpił do Royal Naval College. W 1827 został kapitanem, w 1830 komandorem porucznikiem, a w 1839 komandorem. Służył przeważnie na północnym Atlantyku, na wodach Ameryki. Zasłużył się jako dowódca śledzący i przechwytujący statki transportujące niewolników. W 1858 został mianowany wiceadmirałem. W 1876 otrzymał tytuł baroneta.
W 1850 ożenił się z Euphemią, córką Archibalda Cochrana z Ashkirk w Roxburghshire. Miał z nią trójkę dzieci, dwie córki i syna, Archibalda Berkeleya Milne’a, który tak samo jak dziadek i ojciec został admirałem Royal Navy.

</doc>
<doc id="4223498" url="https://pl.wikipedia.org/wiki?curid=4223498" title="Diamond Hill (stacja metra)">
Diamond Hill (stacja metra)

Diamond Hill (chiński: 鑽石山) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 1 października 1979 roku.
Stacja znajduje się w Diamond Hill, w północnym Koulun. od 2019 będzie stacją węzłową z linią East West Corridor.

</doc>
<doc id="4223500" url="https://pl.wikipedia.org/wiki?curid=4223500" title="Marco Antonio Cortez Lara">
Marco Antonio Cortez Lara

Marco Antonio Cortez Lara (ur. 10 grudnia 1957 w Chiclayo) – peruwiański duchowny rzymskokatolicki, od 2006 biskup Tacna y Moquegua.
Życiorys.
Święcenia kapłańskie przyjął 3 lutego 1985 i został inkardynowany do diecezji Chiclayo. Po święceniach odbył studia specjalistyczne w Rzymie i Pampelunie. W 1990 został wicerektorem, zaś w 1995 rektorem diecezjalnego seminarium. W 2004 objął probostwo w Ferreñafe.
18 marca 2005 papież Jan Paweł II mianował go biskupem koadiutorem diecezji Tacna y Moquegua. Sakry biskupiej udzielił mu 4 maja 2005 ówczesny biskup tejże diecezji, José Hugo Garaycoa Hawkins. 1 września 2006 objął pełnię rządów w diecezji.
Bibliografia.
 

</doc>
<doc id="4223501" url="https://pl.wikipedia.org/wiki?curid=4223501" title="Wong Tai Sin (stacja metra)">
Wong Tai Sin (stacja metra)

Wong Tai Sin (chiński: 黃大仙) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 1 października 1979 roku.
Stacja znajduje się w Wong Tai Sin.

</doc>
<doc id="4223505" url="https://pl.wikipedia.org/wiki?curid=4223505" title="Annette Widmann-Mauz">
Annette Widmann-Mauz

Annette Widmann-Mauz (ur. 13 czerwca 1966 w Tybindze) – niemiecka polityk, działaczka Unii Chrześcijańsko-Demokratycznej (CDU), posłanka do Bundestagu, sekretarz stanu w resorcie zdrowia (2009–2018), następnie do 2021 minister stanu w Urzędzie Kanclerza Federalnego.
Życiorys.
Ukończyła szkołę średnią w Balingen, następnie studiowała nauki polityczne i prawo na Uniwersytecie w Tybindze. W latach 1993–1998 pracowała na tej uczelni przy projekcie organizowanym przez Komisję Europejską.
W 1984 dołączyła do Unii Chrześcijańsko-Demokratycznej. Została także działaczką jej organizacji młodzieżowej Junge Union (w latach 1986–1989 jako wiceprzewodnicząca JU w Badenii-Wirtembergii). W 1995 została przewodniczącą partyjnej frakcji kobiet Frauen-Union na poziomie kraju związkowego. Od 1999 przez dziesięć lat zasiadała w radzie powiatu Zollernalb.
W 1998 po raz pierwszy uzyskała mandat deputowanej do Bundestagu. Z powodzeniem ubiegała się o reelekcję na kolejne kadencje w wyborach w 2002, 2005, 2009, 2013, 2017 i 2021. W 2000 dołączyła do zarządu frakcji CDU/CSU, a w 2012 do zarządu federalnego CDU. W 2015 stanęła na czele niemieckiej struktury Frauden-Union. W 2009 objęła stanowisko parlamentarnego sekretarza stanu w resorcie zdrowia w gabinecie Angeli Merkel. W 2018 przeszła na stanowisko ministra stanu w Urzędzie Kanclerza Federalnego, odpowiadając za sprawy migracji, uchodźców i integracji. Zakończyła urzędowanie w 2021.
W 2020 objęła patronatem , białoruską studentkę i więźniarkę polityczną.

</doc>
<doc id="4223506" url="https://pl.wikipedia.org/wiki?curid=4223506" title="Gromada Kamienna">
Gromada Kamienna



</doc>
<doc id="4223509" url="https://pl.wikipedia.org/wiki?curid=4223509" title="Lidia Latanowicz">
Lidia Latanowicz

Lidia Latanowicz (ur. 8 listopada 1944 w Bubel-Łukowiska) – polski fizyk, profesor nauk chemicznych, pracownik Uniwersytetu Zielonogórskiego.
Życiorys.
Córka Andrzeja Mielniczuk i Anny z domu Chilkiewicz. W latach 1958–1962 uczęszczała do VII Liceum Ogólnokształcącego im. Dąbrówki w Poznaniu.
W 1962 rozpoczęła studia na kierunku fizyka na Wydziale Matematyki, Fizyki i Chemii Uniwersytetu im. Adama Mickiewicza w Poznaniu, gdzie w 1967 obroniła pracę magisterską zatytułowaną "Pomiar czasu relaksacji podłużnej T1 roztworów etanolu w czterochlorku węgla i chloroformie".
Od 1967 roku związała się z macierzystym Wydziałem Matematyki, Fizyki i Chemii Uniwersytetu im. Adama Mickiewicza w Poznaniu, gdzie w latach 1967–1970 była asystentem w Katedrze Fizyki Doświadczalnej. Następnie podjęła naukę na Studium Doktoranckim (1970–1974) i od 1974 aż do 1994 pracowała w Zakładzie Radiospektroskopii na Wydziale Fizyki tejże uczelni. Początkowo jako starszy asystent (1974–1976), potem adiunkt (1976–1990) i docent (1990–1993). W 1976 obroniła rozprawę doktorską z zakresu nauk fizycznych ("Badania niewodnych roztworów elektrolitów metodą jądrowego rezonansu paramagnetycznego. Roztwory soli diamagnetycznych w metanolu") na Wydziale Matematyki i Fizyki UAM. Stopień doktora habilitowanego nauk fizycznych uzyskała w 1988 w oparciu o rozprawę zatytułowaną "Procesy magnetycznej relaksacji jądrowej w obecności fluktuacji części radialnej oddziaływania dipolowego" na tej samej uczelni.
W 1994 związała się z Zieloną Górą, gdzie od 1994 do 2001 pracowała w Zakładzie Fizyki Doświadczalnej Instytutu Fizyki, Wydziału Matematyki, Fizyki i Techniki Wyższej Szkoły Pedagogicznej im. Tadeusza Kotarbińskiego w Zielonej Górze, a następnie w latach 2001–2007 była zatrudniona kolejno w Zakładzie Biofizyki, Zakładzie Biochemii i Biologii Komórki oraz Zakładzie Biotechnologii Instytutu Biotechnologii i Ochrony Środowiska, Wydziału Inżynierii Lądowej i Środowiska Uniwersytetu Zielonogórskiego.
Od 2007 roku jest zatrudniona w Pracowni Biofizyki Katedry Biotechnologii Wydziału Nauk Biologicznych Uniwersytetu Zielonogórskiego.
15 grudnia 2008 odebrała nominację na profesora nauk chemicznych z rąk Prezydenta Rzeczypospolitej Polskiej Lecha Kaczyńskiego.
Działalność naukowa.
Tematyka którą się zajmowała obejmuje takie zagadnienia jak:
Odbyła kilka zagranicznych staży naukowe:
Życie prywatne.
Ma troje dzieci: dwóch synów Wojciecha Szymona i Jacka Piotra oraz córkę Małgorzatę Joannę.

</doc>
<doc id="4223513" url="https://pl.wikipedia.org/wiki?curid=4223513" title="Neri Menor Vargas">
Neri Menor Vargas

Neri Menor Vargas OFM (ur. 30 maja 1960 w Pacopampa) – peruwiański duchowny rzymskokatolicki, biskup Huánuco w latach 2016-2022, biskup Carabayllo od 2022.
Biografia.
Urodził się 30 maja 1960 r. w Pacopampa, prałaturze terytorialnej Chota. Śluby wieczyste w zakonie franciszkanów złożył 25 stycznia 1998 r. i ukończył studia filozoficzno-teologiczne w Instytucie Studiów Wyższych im. Jana XXIII w Limie.
Święcenia kapłańskie przyjął 20 marca 2000 r.
Pełnił następujące funkcje: gwardiana i proboszcza parafii Chrystusa Króla w Ilo w diecezji Tacna i Moquegua (2000-2002); definitora prowincjalnego, sekretarza ds. formacji i studiów oraz magistra studentów franciszkańskich w Limie (2003-2005) i w Cuzco (2006-2008); ponownie definitora prowincji oraz proboszcza parafii św. Marii od Jezusa w Comas, w diecezji Carabayllo (2012-2014); ministra Franciszkańskiej Prowincji "12 Apostołów" w Peru (2014-2016). 12 maja 2016 został wybrany biskupem Huánuco, a święcenia biskupie otrzymał 17 lipca.
20 kwietnia 2022 roku papież Franciszek mianował go biskupem Carabayllo.
Bibliografia.
 

</doc>
<doc id="4223516" url="https://pl.wikipedia.org/wiki?curid=4223516" title="Héctor Vera Colona">
Héctor Vera Colona

Héctor Vera Colona (ur. 26 lutego 1962 w Chiclayo) – peruwiański duchowny rzymskokatolicki, od 2007 biskup Ica.
Życiorys.
Święcenia kapłańskie przyjął 8 grudnia 1987 i został inkardynowany do diecezji Chiclayo. Pracował przede wszystkim jako duszpasterz parafialny, był także m.in. rektorem "pre-seminarium" w Chiclayo oraz wikariuszem generalnym diecezji.
31 października 2007 został mianowany biskupem diecezji Ica. Sakry biskupiej udzielił mu 8 grudnia 2007 kard. Juan Luis Cipriani Thorne.

</doc>
<doc id="4223517" url="https://pl.wikipedia.org/wiki?curid=4223517" title="Halicyclops tetracanthus">
Halicyclops tetracanthus

Halicyclops tetracanthus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1995 roku przez brazylijskiego profesora zoologii Carlosa Eduarda Falavigna da Rocha z Universidade de São Paulo. Gatunek ten został ujęty w Katalogu Życia.

</doc>
<doc id="4223520" url="https://pl.wikipedia.org/wiki?curid=4223520" title="Paczków (gromada)">
Paczków (gromada)

Paczków (pocz. "Paczków Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Paczków Wieś z siedzibą GRN w mieście Paczkowie (nie wchodzącym w skład gromady) utworzono 31 grudnia 1959 w powiecie nyskim w woj. opolskim z obszarów zniesionych gromad Kamienica i Unikowice w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie nyskim utworzono gminę Paczków.

</doc>
<doc id="4223522" url="https://pl.wikipedia.org/wiki?curid=4223522" title="Elizabeth Woodville">
Elizabeth Woodville



</doc>
<doc id="4223523" url="https://pl.wikipedia.org/wiki?curid=4223523" title="Cerkiew Nadbramna Św. Trójcy">
Cerkiew Nadbramna Św. Trójcy



</doc>
<doc id="4223524" url="https://pl.wikipedia.org/wiki?curid=4223524" title="Głuchołazy (gromada)">
Głuchołazy (gromada)

Głuchołazy (pocz. "Głuchołazy Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Głuchołazy Wieś z siedzibą GRN w mieście Głuchołazach (nie wchodzącym w skład gromady) utworzono 31 grudnia 1959 w powiecie nyskim w woj. opolskim z obszarów zniesionych gromad Konradów i Bodzanów w tymże powiecie. Dla gromady ustalono 27 członków gromadzkiej rady narodowej.
1 stycznia 1969 do gromady Głuchołazy włączono wsie Nowy Las i Charbielin ze zniesionej gromady Nowy Las w tymże powiecie; równocześnie z gromady Głuchołazy wyłączono wieś Jarnołtówek, włączając ją do gromady Moszczanka w powiecie prudnickim w tymże województwie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie nyskim reaktywowano zniesioną w 1954 roku gminę Głuchołazy.

</doc>
<doc id="4223525" url="https://pl.wikipedia.org/wiki?curid=4223525" title="Will Clyburn">
Will Clyburn

 
William Dalen „Will” Clyburn (ur. 17 maja 1990 w Detroit) – amerykański koszykarz, występujący na pozycji niskiego skrzydłowego, obecnie zawodnik CSKA Moskwa.

</doc>
<doc id="4223526" url="https://pl.wikipedia.org/wiki?curid=4223526" title="Barry Desmond">
Barry Desmond

Barry Desmond (ur. 15 maja 1935 w Corku) – irlandzki polityk, działacz Partii Pracy, Teachta Dála, eurodeputowany III kadencji, w latach 1982–1987 minister.
Życiorys.
Kształcił się w szkole katolickiej Coláiste Chríost Rí w rodzinnym mieście, następnie studiował w Cork College of Commerce i na University College Cork. Był etatowym działaczem irlandzkich związków zawodowych. Zaangażował się w działalność polityczną w ramach Partii Pracy. W 1969 po raz pierwszy uzyskał mandat posła do Dáil Éireann. Z powodzeniem ubiegał się o reelekcję w wyborach w 1973, 1977, 1981, lutym 1982, listopadzie 1982 i 1987, zasiadając w niższej izbie irlandzkiego parlamentu przez siedem kadencji do 1989.
W okresie parlamentu 22. kadencji (1981–1982) był ministrem stanu (poza składem gabinetu) w departamencie finansów. W grudniu 1982 objął stanowisko ministra zdrowia, które zajmował do stycznia 1987. Do lutego 1986 pełnił jednocześnie funkcję ministra zabezpieczenia społecznego. W latach 1989–1994 sprawował mandat eurodeputowanego III kadencji, w PE był wiceprzewodniczącym frakcji socjalistycznej, a także Komisji ds. Gospodarczych i Walutowych oraz Polityki Przemysłowej.
Z Europarlamentu odszedł przed końcem kadencji w związku z nominacją na audytora do Europejskiego Trybunału Obrachunkowego, w którym zasiadał do 2000. Później był członkiem władz Maritime Institute of Ireland, m.in. prezesem tego instytutu.

</doc>
<doc id="4223528" url="https://pl.wikipedia.org/wiki?curid=4223528" title="Halicyclops verae">
Halicyclops verae

Halicyclops verae – gatunek widłonogów z rodziny Cyclopidae. Nazwa naukowa tych skorupiaków została opublikowana w 1984 roku brazylijskiego profesora zoologii Carlosa Eduarda Falavigna da Rocha z Universidade de São Paulo. 

</doc>
<doc id="4223529" url="https://pl.wikipedia.org/wiki?curid=4223529" title="Essie Davis">
Essie Davis

Esther „Essie” Davis (ur. 19 stycznia 1970 w Hobart) – australijska aktorka, która wystąpiła m.in. w filmie "Babadook".
Jest również aktorką teatralną; za swe role zdobyła nagrodę Oliviera i była nominowana do nagrody Tony.
W latach 2012–2015 występowała w tytułowej roli w nagradzanym serialu "Zagadki kryminalne panny Fisher". Do roli Phryne Fisher powróciła w kręconym w 2018 filmie "Panna Fisher i Krypta Łez", do roli partnerującego jej inspektora Jacka Robinsona, powraca z kolei Nathan Page. Film miał premierę w 2020 roku.

</doc>
<doc id="4223531" url="https://pl.wikipedia.org/wiki?curid=4223531" title="Gromada Biedrzychowice">
Gromada Biedrzychowice



</doc>
<doc id="4223532" url="https://pl.wikipedia.org/wiki?curid=4223532" title="Halicyclops tageae">
Halicyclops tageae

Halicyclops tageae – gatunek widłonogów z rodziny Cyclopidae. Nazwa naukowa tych skorupiaków została opublikowana w 1993 roku przez brazylijskich zoologów Carlosa Eduarda Falavigna da Rocha i Guilherme Ribeiro Lotufo z Universidade de São Paulo. 

</doc>
<doc id="4223534" url="https://pl.wikipedia.org/wiki?curid=4223534" title="Panorama Point">
Panorama Point

Panorama Point – szczyt w hrabstwie Kimball w stanie Nebraska o wysokości 1655 m n.p.m. (oznaczenie na postumencie podaje 1653 m n.p.m.). Najwyższe wzniesienie stanu.
Panorama Point znajduje się w odległości około mili od trójstyku granic Kolorado, Wyoming i Nebraski, widocznego ze szczytu. Najbliższe większe miasto to Plain Bluffs w Wyoming, położone 19,3 km na północ. Leży na płaskowyżu High Plains, ale – pomimo swej nazwy – nie jest wyróżniającym się szczytem ani nawet pagórkiem, a jej wybitność to niespełna 8 metrów. Z tego względu z łatwością można wjechać drogą poprzez ranczo bizonów aż do samego najwyższego punktu (pod warunkiem uiszczenia opłaty i unikania bizonów). Szczyt leży na polu i ulega systematycznej erozji, zwłaszcza wskutek opadów deszczu.

</doc>
<doc id="4223538" url="https://pl.wikipedia.org/wiki?curid=4223538" title="Henning Harnisch">
Henning Harnisch

 
Henning Harnisch (ur. 15 kwietnia 1968 w Marburgu) – niemiecki koszykarz, występujący na pozycjach niskiego lub silnego skrzydłowego, mistrz Europy z 1993.

</doc>
<doc id="4223543" url="https://pl.wikipedia.org/wiki?curid=4223543" title="Baborów (gromada)">
Baborów (gromada)

Baborów (do 30 XII 1959 "Raków"; pocz. "Baborów Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Baborów Wieś z siedzibą GRN w mieście Baborowie (nie wchodzącym w skład gromady) utworzono 31 grudnia 1959 w powiecie głubczyckim w woj. opolskim, przenosząc siedzibę GRN gromady Raków z Rakowa do Baborowa i zmieniając nazwę jednostki na "gromada Baborów Wieś". Dla gromady ustalono 27 członków gromadzkiej rady narodowej.
1 stycznia 1969 do gromady Baborów włączono obszar zniesionej gromady Sucha Psina w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie głubczyckim reaktywowano zniesioną w 1954 roku gminę Baborów.

</doc>
<doc id="4223545" url="https://pl.wikipedia.org/wiki?curid=4223545" title="Halicyclops ytororoma">
Halicyclops ytororoma

Halicyclops ytororoma – gatunek widłonogów z rodziny Cyclopidae. Nazwa naukowa tych skorupiaków została opublikowana w 1993 roku przez brazylijskich zoologów Carlosa Eduarda Falavigna da Rocha i Guilherme Ribeiro Lotufo z Universidade de São Paulo. Gatunek ten został ujęty w Katalogu Życia.

</doc>
<doc id="4223546" url="https://pl.wikipedia.org/wiki?curid=4223546" title="Szonów (gromada)">
Szonów (gromada)

Szonów (do 30 XII 1959 "Klisino") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szonów z siedzibą GRN w Szonowie utworzono 31 grudnia 1959 w powiecie głubczyckim w woj. opolskim, przenosząc siedzibę GRN gromady Klisino z Klisina do Szonowa i zmieniając nazwę jednostki na "gromada Szonów". Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="4223547" url="https://pl.wikipedia.org/wiki?curid=4223547" title="Drukarnia Ławry Poczajowskiej">
Drukarnia Ławry Poczajowskiej



</doc>
<doc id="4223548" url="https://pl.wikipedia.org/wiki?curid=4223548" title="Niemodlin (gromada)">
Niemodlin (gromada)

Niemodlin (do 30 XII 1959 "Rzędziwojowice"; pocz. "Niemodlin Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niemodlin Wieś z siedzibą GRN w mieście Niemodlinie (nie wchodzącym w skład gromady) utworzono 31 grudnia 1959 w powiecie niemodlińskim w woj. opolskim, przenosząc siedzibę GRN gromady Rzędziwojowice z Rzędziwojowic do Niemodlina i zmieniając nazwę jednostki na "gromada Niemodlin Wieś". Dla gromady ustalono 19 członków gromadzkiej rady narodowej.
31 grudnia 1961 do gromady Niemodlin włączono wsie Roszkowice i Piotrowa ze zniesionej gromady Rogi oraz wieś Brzęczkowice z gromady Grabin w tymże powiecie. 
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie niemodlińskim utworzono gminę Niemodlin (od 1999 gmina należy do powiatu opolskiego).

</doc>
<doc id="4223549" url="https://pl.wikipedia.org/wiki?curid=4223549" title="Winów (gromada)">
Winów (gromada)

Winów (do 30 XII 1959 "Wójtowa Wieś") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Winów z siedzibą GRN w Winowie (obecnie w granicach Opola) utworzono 31 grudnia 1959 w powiecie opolskim w woj. opolskim, przenosząc siedzibę GRN gromady Wójtowa Wieś z Wójtowej Wsi do Winowa i zmieniając nazwę jednostki na "gromada Winów". Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="4223551" url="https://pl.wikipedia.org/wiki?curid=4223551" title="Mochów (gromada)">
Mochów (gromada)

Mochów (do 30 XII 1959 "Błażejowice") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mochów z siedzibą GRN w Mochowie utworzono 31 grudnia 1959 w powiecie prudnickim w woj. opolskim, przenosząc siedzibę GRN gromady Błażejowice z Błażejowic do Mochowa i zmieniając nazwę jednostki na "gromada Mochów". Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="4223553" url="https://pl.wikipedia.org/wiki?curid=4223553" title="Niwki (gromada w powiecie strzeleckim)">
Niwki (gromada w powiecie strzeleckim)

Niwki (do 30 XII 1959 "Ligota Dolna") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Niwki z siedzibą GRN w Niwkach utworzono 31 grudnia 1959 w powiecie strzeleckim w woj. opolskim, przenosząc siedzibę GRN gromady Ligota Dolna z Ligoty Dolnej do Niwek i zmieniając nazwę jednostki na "gromada Niwki". Dla gromady ustalono 20 członków gromadzkiej rady narodowej.
31 grudnia 1961 do gromady Niwki włączono wieś Kalinów ze zniesionej gromady Szymiszów w tymże powiecie. 
Gromada przetrwała do końca 1972 roku, czyli do kolejnej reformy gminnej.

</doc>
<doc id="4223554" url="https://pl.wikipedia.org/wiki?curid=4223554" title="Szymiszów (gromada)">
Szymiszów (gromada)

Szymiszów (do 30 XII 1959 "Rożniątów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Szymiszów z siedzibą GRN w Szymiszowie utworzono 31 grudnia 1959 w powiecie strzeleckim w woj. opolskim, przenosząc siedzibę GRN gromady Rożniątów z Rożniątowa do Szymiszowa i zmieniając nazwę jednostki na "gromada Szymiszów". Dla gromady ustalono 27 członków gromadzkiej rady narodowej.
Gromadę zniesiono 31 grudnia 1961, a jej obszar włączono do nowo utworzonej gromady Strzelce Opolskie w tymże powiecie, oprócz wsi Kalinów, którą włączono do gromady Niwki tamże.
Zobacz też: gmina Szymiszów

</doc>
<doc id="4223555" url="https://pl.wikipedia.org/wiki?curid=4223555" title="Przełożeni Ławry Poczajowskiej">
Przełożeni Ławry Poczajowskiej



</doc>
<doc id="4223580" url="https://pl.wikipedia.org/wiki?curid=4223580" title="Ławra Uspenska">
Ławra Uspenska



</doc>
<doc id="4223592" url="https://pl.wikipedia.org/wiki?curid=4223592" title="Miejsca spoczynku władców Luksemburga">
Miejsca spoczynku władców Luksemburga

Miejsca spoczynku władców Luksemburga od XIII wieku (wyłącznie znane lokalizacje):

</doc>
<doc id="4223602" url="https://pl.wikipedia.org/wiki?curid=4223602" title="Bąków (część Krępna)">
Bąków (część Krępna)



</doc>
<doc id="4223603" url="https://pl.wikipedia.org/wiki?curid=4223603" title="Borek (część Krępna)">
Borek (część Krępna)



</doc>
<doc id="4223605" url="https://pl.wikipedia.org/wiki?curid=4223605" title="Łęg (część Krępna)">
Łęg (część Krępna)



</doc>
<doc id="4223606" url="https://pl.wikipedia.org/wiki?curid=4223606" title="Pietrowice (część Krępna)">
Pietrowice (część Krępna)



</doc>
<doc id="4223607" url="https://pl.wikipedia.org/wiki?curid=4223607" title="Paryż (część Krępna)">
Paryż (część Krępna)



</doc>
<doc id="4223608" url="https://pl.wikipedia.org/wiki?curid=4223608" title="Sylwia Arnesen">
Sylwia Arnesen



</doc>
<doc id="4223647" url="https://pl.wikipedia.org/wiki?curid=4223647" title="USS Bonita (SS-165)">
USS Bonita (SS-165)

USS Bonita (SS-165) – amerykański okręt podwodny zwodowany 27 grudnia 1924 roku w stoczni Portsmouth, który wszedł do służby w amerykańskiej marynarce wojennej 26 września 1925 roku. Należał do grupy trzech okrętów nieudanego typu "Barracuda", toteż wraz z bliźniaczymi jednostkami w 1937 roku został wycofany ze służby operacyjnej i przeniesiony do rezerwy. 5 września 1940 roku został przywrócony do służby, pełnił jednak rolę wyłącznie pomocniczą jako podwodny transportowiec pod oznaczeniem APS-4. Ostatecznie wycofany ze służby 3 marca 1945 roku.

</doc>
<doc id="4223648" url="https://pl.wikipedia.org/wiki?curid=4223648" title="USS Bass (SS-164)">
USS Bass (SS-164)

USS Bass (SS-164) – amerykański okręt podwodny zwodowany 27 grudnia 1924 roku w stoczni Portsmouth, który wszedł do służby w amerykańskiej marynarce wojennej 26 września 1925 roku. Należał do grupy trzech okrętów nieudanego typu "Barracuda", toteż wraz z bliźniaczymi jednostkami w 1937 roku został wycofany ze służby operacyjnej i przeniesiony do rezerwy. 5 września 1940 roku został przywrócony do służby, pełnił jednak rolę wyłącznie pomocniczą jako podwodny transportowiec pod oznaczeniem APS-2. Ostatecznie wycofany ze służby 3 marca 1945 roku.

</doc>
<doc id="4223649" url="https://pl.wikipedia.org/wiki?curid=4223649" title="USS Barracuda (SS-163)">
USS Barracuda (SS-163)

USS Barracuda (SS-163) – amerykański okręt podwodny zwodowany 17 lipca 1924 roku w stoczni Portsmouth, który wszedł do służby w amerykańskiej marynarce wojennej 1 października 1924 roku. Należał do grupy trzech okrętów nieudanego typu "Barracuda", toteż wraz z bliźniaczymi jednostkami w 1937 roku został wycofany ze służby operacyjnej i przeniesiony do rezerwy. 5 września 1940 roku został przywrócony do służby, pełnił jednak rolę wyłącznie pomocniczą jako podwodny transportowiec pod oznaczeniem APS-3. Ostatecznie wycofany ze służby 3 marca 1945 roku.

</doc>
<doc id="4223664" url="https://pl.wikipedia.org/wiki?curid=4223664" title="Zasłonak drżący">
Zasłonak drżący



</doc>
<doc id="4223667" url="https://pl.wikipedia.org/wiki?curid=4223667" title="Zmarli w marcu 2018">
Zmarli w marcu 2018



</doc>
<doc id="4223668" url="https://pl.wikipedia.org/wiki?curid=4223668" title="Parzyszek">
Parzyszek



</doc>
<doc id="4223675" url="https://pl.wikipedia.org/wiki?curid=4223675" title="USS G-1 (SS-19½)">
USS G-1 (SS-19½)

USS G-1 (SS-19½) – amerykański okręt podwodny, pierwsza jednostka Simona Lake’a przyjęta do służby w amerykańskiej marynarce wojennej. Budowę okrętu rozpoczęto 2 lutego 1909 roku w stoczni Newport News w Newport News w stanie Wirginia, która budowała jednostkę jako podwykonawca należącej do Lake’a Lake Torpedo Boat Company. Początkowo okręt budowany był jako USS „Seal”, jednak 17 listopada 1911 roku nazwę zmieniono na G-1. Okręt zwodowano 8 lutego 1911 roku, po czym 28 października 1912 roku jednostkę przyjęto do służby w United States Navy. Po zatonięciu USS F-1 (SS-20) w 1917 roku, zmieniono oznaczenie okrętu na SS-20.
G-1 powstał w wyniku zażartej konkurencji o kontrakty ze strony marynarki z należącą w tym czasie częściowo do Johna Hollanda stocznią Electric Boat w Groton. Obaj pionierzy tej klasy okrętów i wynalazcy korzystali w niej ze wsparcia politycznego w Kongresie, dysponujący jednak mniejszą ilością kapitału Lake budował konstrukcje bardziej awangardowe, choć nie pozbawione zalet. US Navy preferowała jednak prostotę konstrukcji, tymczasem zaawansowane konstrukcje Lake'a, skomplikowane, często oparte na niekonwencjonalnych założeniach, przegrywały wielokrotnie rywalizację z konstrukcjami Electric Boat. W międzyczasie Lake opracował i zbudował dwie generacje okrętów dla Austro-Węgier i Rosji z wieloma nowatorskimi rozwiązaniami, opóźniło to jednak konstrukcję G-1. Ostatecznie mimo wielu zastrzeżeń marynarki, US Navy kupiła okręt Lake'a, który nosić miał nazwę „Seal”.
G-1 był okrętem jednokadłubowym z wewnętrznym zbiornikiem balastowym oraz wysuwanymi kołami służącymi do poruszania się po dnie morskim. Według niektórych źródeł G-1 był jednak okrętem dwukadłubowym, z niewielkim zapasem pływalności co ograniczało jego dzielność morską. Stanowiące „znak firmowy” wielu konstrukcji Lake'a koła, nie były wyposażone w odrębny napęd – ich zadaniem była amortyzacja okrętu na dnie morskim. Wyposażona była w śluzę umożliwiającą operowanie nurków. Trzy pary sterów umieszczone były wzdłuż kadłuba jednostki. Dwie podwójne wyrzutnie torpedowe kalibru 450 mm umieszczone były przed i za kioskiem, dwie zaś pojedyncze wyrzutnie tego samego kalibru wbudowane były w kadłub na dziobie. Okręt napędzany był dwoma silnikami benzynowymi White and Middleton na powierzchni oraz parą silników elektrycznych Diehl w zanurzeniu. Podczas remontu w 1916 roku usunięto jedną parę wyrzutni zewnętrznych oraz po jednym silniku.
Do momentu wycofania okrętu ze służby 6 marca 1920 roku, jednostka służyła na Atlantyku głównie do celów szkoleniowych. W maju 1921 roku okręt został zatopiony jako cel do testów eksplozji podwodnych.

</doc>
<doc id="4223679" url="https://pl.wikipedia.org/wiki?curid=4223679" title="Sphaerotheca fusca">
Sphaerotheca fusca



</doc>
<doc id="4223681" url="https://pl.wikipedia.org/wiki?curid=4223681" title="Halicyclops harpacticoides">
Halicyclops harpacticoides

Halicyclops harpacticoides – gatunek widłonogów z rodziny Cyclopidae. Nazwa naukowa tych skorupiaków została opublikowana w 1875 roku przez rosyjskiego zoologa Wasilija Iwanowicza Szymankiewicza.

</doc>
<doc id="4223685" url="https://pl.wikipedia.org/wiki?curid=4223685" title="Linköpings universitet">
Linköpings universitet



</doc>
<doc id="4223689" url="https://pl.wikipedia.org/wiki?curid=4223689" title="Halicyclops aequoreus">
Halicyclops aequoreus

Halicyclops aequoreus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1860 roku przez niemieckiego zoologa Johanna Gustava Fischera.

</doc>
<doc id="4223694" url="https://pl.wikipedia.org/wiki?curid=4223694" title="Gilberto Alfredo Vizcarra Mori">
Gilberto Alfredo Vizcarra Mori

Gilberto Alfredo Vizcarra Mori SJ (ur. 11 lutego 1960 w Limie) – peruwiański duchowny rzymskokatolicki, od 2014 wikariusz apostolski Jaén en Peru o San Francisco Javier.
Życiorys.
Święcenia kapłańskie przyjął 31 lipca 1994 w zakonie jezuitów. Przez wiele lat pracował jako misjonarz na terenie Czadu. W latach 2013-2014 był też ojcem duchownym w kolegium zakonnym w Limie.
11 czerwca 2014 papież Franciszek prekonizował go biskupem tytularnym "Autenti" oraz wikariuszem apostolskim Jaén en Peru o San Francisco Javier. Sakry biskupiej udzielił mu 15 sierpnia 2014 abp Pedro Barreto.

</doc>
<doc id="4223705" url="https://pl.wikipedia.org/wiki?curid=4223705" title="Basti (stolica tytularna)">
Basti (stolica tytularna)

Basti (łac. "Dioecesis Basticensis") – stolica historycznej diecezji w Hiszpanii, w Andaluzji, sufragania metropolii Toledo. Współczesne miasto Baza. 
Erygowana prawdopodobnie w III wieku, zniesiona w X wieku.
Obecnie katolickie biskupstwo tytularne ustanowione przez Pawła VI w 1969.

</doc>
<doc id="4223707" url="https://pl.wikipedia.org/wiki?curid=4223707" title="Luka Koberidze">
Luka Koberidze

Luka Koberidze, gruz. ლუკა კობერიძე (ur. 9 września 1994 w Tbilisi, Gruzja) – gruziński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Baia Zugdidi. W 2012 rozpoczął karierę piłkarską w SK Zugdidi. Latem 2015 przeszedł do Gurii Lanczchuti. W marcu 2016 zasilił skład Desny Czernihów. 11 stycznia 2019 opuścił czernihowki klub. 9 kwietnia 2019 został piłkarzem Metalista 1925 Charków.

</doc>
<doc id="4223710" url="https://pl.wikipedia.org/wiki?curid=4223710" title="Bisuldino">
Bisuldino

Bisuldino (łac. "Dioecesis Bisuldinensis") – stolica historycznej diecezji w Hiszpanii, istniejącej w pierwszych wiekach. 
Współczesne miasto Besalú we wspólnocie autonomicznej Katalonia. Obecnie katolickie biskupstwo tytularne ustanowione w 1969 przez papieża Pawła VI.

</doc>
<doc id="4223715" url="https://pl.wikipedia.org/wiki?curid=4223715" title="Juan Carlos Vera Plasencia">
Juan Carlos Vera Plasencia

Juan Carlos Vera Plasencia MSC (ur. 25 czerwca 1961 w Trujillo) – peruwiański duchowny rzymskokatolicki, od 2014 ordynariusz polowy Peru.
Życiorys.
Święcenia kapłańskie przyjął 22 lipca 1988 w zgromadzeniu Misjonarzy Najśw. Serca Jezusowego. Przez dwa lata pracował jako wikariusz w Puquio, a następnie został wychowawcą i ekonomem zakonnego seminarium (od 1993 był jego rektorem). Pracował też w nowicjacie zakonnym na Dominikanie. W 2002 wybrany przełożonym regionalnym zakonu.
18 czerwca 2005 został mianowany prałatem terytorialnym Caravelí. Sakry biskupiej udzielił mu 28 sierpnia 2005 bp Norbert Strotmann.
16 lipca 2014 otrzymał nominację na biskupa polowego Peru, zaś 13 września 2014 kanonicznie objął urząd.

</doc>
<doc id="4223718" url="https://pl.wikipedia.org/wiki?curid=4223718" title="Triggo">
Triggo

Triggo – dwuosobowy, czterokołowy pojazd elektryczny polskiej konstrukcji przeznaczony do poruszania się w mieście. Dzięki zastosowaniu przedniej osi o zmiennym rozstawie kół, mikrosamochód łączy cechy motocykla i samochodu, zapewniając ułatwione poruszanie się po zatłoczonych ulicach aglomeracji miejskich oraz bezpieczeństwo przy wyższych prędkościach.
Historia.
Pomysłodawcą mikrosamochodu Triggo jest motocyklista i przedsiębiorca Rafał Budweil. Inspiracją do stworzenia pojazdu sprawnie pokonującego trasy w zatłoczonych aglomeracjach miejskich było codzienne, frustrujące doświadczenie pokonywania zakorkowanej drogi do miejsca pracy. Dotarcie do celu przy użyciu konwencjonalnego samochodu osobowego, zajmowało konstruktorowi 4-krotnie dłużej niż pokonanie tego samego odcinka na motocyklu. Analiza powyższych danych zrodziła pomysł stworzenia pojazdu łączącego zalety obu tych środków transportu.
W konkursie Narodowego Centrum Badań i Rozwoju na projekty „B+R” projekt zajął 14. miejsce na 609 podmiotów i otrzymał 4,3 mln zł na przygotowanie prototypów. W 2017 r. prototyp samochodu został zaprezentowany na I Targach Elektromobilności w Warszawie oraz na „Kongresie 590” w Rzeszowie-Jasionce. Strategia producenta skupiona jest na użytkowaniu pojazdu w systemach miejskiego wynajmu krótkoterminowego (car-sharing).
W 2017 mikrosamochód został zaprezentowany na I Targach Elektromobilności w Łodzi. W 2018 w organizowanym przez PARP i NCBiR konkursie Polski Produkt Przyszłości zdobył 1. nagrodę w kategorii "produkt przyszłości przedsiębiorcy".
Koncepcja Triggo jest wdrażana we współpracy z Przemysłowym Instytutem Motoryzacji w biurze konstrukcyjnym i warsztatach zlokalizowanych w pobliżu dawnej fabryki FSO na warszawskim Żeraniu.
Konstrukcja.
Istotą innowacyjnego pojazdu miejskiego jest unikatowe w skali światowej, chronione patentami w Japonii, Korei, USA, Chinach oraz wielu krajach Europy, przednie zawieszenie o zmiennej geometrii. W początkowych fazach projektu Triggo był trójkołowcem. Przepisy europejskie, które w tym przypadku wymagają od kierowcy posiadania prawa jazdy kat. A, spowodowały podjęcie decyzji o zmianie konstrukcji na czterokołową – do której prowadzenia upoważnia prawo jazdy kat. B. Zabieg ten pozwolił na poszerzenie grupy odbiorców. Po modyfikacji jest to auto czterokołowe o masie własnej ok. 450 kg i dopuszczalnej masie całkowitej 750 kg, które może być prowadzone przez kierowców posiadających prawo jazdy kat. B i B1. Istotą auta jest opracowane w 2010 r. przednie zawieszenie, które użytkownik aktywuje za pomocą dedykowanego przycisku na swoje żądanie przy wyższych prędkościach (w trybie "drogowym") rozsuwa koła na szerokość 150 cm, zaś w czasie jazdy wolniejszej (w trybie "manewrowym") rozstaw kół zmniejsza się do 86 cm. Rozwiązanie techniczne podwozia, które uzyskało międzynarodowe patenty, zapewnia przy wyższych prędkościach stateczność, stabilność i bezpieczeństwo, a przy niewielkich prędkościach manewrowość, mały promień skrętu i niewielką szerokość, pozwalające na poruszanie się między pasami ruchu zajętymi przez samochody w czasie zatorów na drogach, a tym samym płynne pokonywanie trasy. Kierowca łatwiej i szybciej może też znaleźć miejsce parkingowe. Auto ma wymiary, które umożliwiają parkowanie w poprzek miejsc parkingowych – na miejscu jednego samochodu o normalnych gabarytach zmieścić się może pięć mikrosamochodów Triggo, ustawionych prostopadle do osi jezdni.
Poprzeczne ustawienie pojazdów umożliwia również zastosowanie stacji dokujących, w których doładowywane są akumulatory. Istnieje również możliwość łatwej wymiany rozładowanych akumulatorów, którymi napędzany jest pojazd. Użytkownik zyskuje zatem możliwość kontynuowania podróży, bez tracenia czasu na wielogodzinne ładowanie, jak w przypadku konwencjonalnych pojazdów elektrycznych. Baterie o łącznej pojemności 10 kWh zapewniają zasięg ok. 100 km.
Sterowanie pojazdem odbywa się przy użyciu wolanta, którego przełożenie jest uzależnione od prędkości tak, by zapewnić bezpieczeństwo manewrów. Układ kierowniczy nie ma bezpośredniego, mechanicznego połączenia z realizowanym przegubowo systemem sterowania kierunkowego. Rozwiązanie to, inspirowane techniką lotniczą, nosi nazwę drive by wire. Fotel pasażera mieści się bezpośrednio za fotelem kierowcy (układ tandem). Szerokość przestrzeni pasażerskiej zbliżona jest do tej, którą oferuje większość popularnych samochodów osobowych. Do wykonania nadwozia zastosowano opracowaną w Polsce pionierską technologię termoformowania materiałów kompozytowych, która pozwala na niedrogą, seryjną produkcję lekkich i wytrzymałych komponentów. Wymienione rozwiązania czynią Triggo produktem idealnym dla rynku platform współdzielenia środków transportu: car-sharing lub mobility as a service.
Pojazd zbudowany jest na aluminiowej ramie, nadwozie wykonane jest z materiałów kompozytowych, co umożliwia utrzymanie masy własnej poniżej 450 kg, konieczne do spełnienia warunków homologacji „L”.
Prędkości osiągane przez Triggo to 25 km/h w trybie manewrowym i 90 km/h w trybie drogowym.

</doc>
<doc id="4223719" url="https://pl.wikipedia.org/wiki?curid=4223719" title="Augusto Alves da Rocha">
Augusto Alves da Rocha

Augusto Alves da Rocha (ur. 17 lipca 1933 w Bertolinii) – brazylijski duchowny katolicki, biskup diecezji Floriano w latach 2008-2010.
Życiorys.
Święcenia kapłańskie przyjął 21 lutego 1960.
Episkopat.
23 maja 1975 został mianowany przez papieża Pawła VI biskupem diecezji Picos. Sakry biskupiej udzielił mu 23 sierpnia tegoż roku bp Edilberto Dinkelborg.
24 października 2001 papież Jan Paweł II mianował go biskupem diecezji Oeiras-Floriano. 27 lutego 2008 Benedykt XVI wydzielił z tejże diecezji biskupstwo Floriano i mianował bp. da Rocha jego pierwszym ordynariuszem. Ingres do nowej katedry odbył się 18 maja tegoż roku.
17 marca 2010 przeszedł na emeryturę.

</doc>
<doc id="4223721" url="https://pl.wikipedia.org/wiki?curid=4223721" title="Leônidas Soares Damasceno">
Leônidas Soares Damasceno

Leônidas, właśc. Leônidas Soares Damasceno (ur. 17 października 1995 w Pelotas w stanie Rio Grande do Sul) – brazylijski piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów Fluminense FC i Goiás EC. W 2015 wyjechał do Hongkongu, gdzie rozpoczął karierę piłkarską w klubie Hong Kong Pegasus. W 2016 został wypożyczony do Dreams Metro Gallery. Na początku 2017 wrócił do ojczyzny, gdzie bronił barw klubu Villa Nova AC. 27 maja 2017 zasilił skład ukraińskiej Zorii Ługańsk. 16 lutego 2018 przeniósł się do Olimpiku Donieck. 9 lipca 2018 opuścił doniecki klub.

</doc>
<doc id="4223725" url="https://pl.wikipedia.org/wiki?curid=4223725" title="Tadeusz Smreczyński">
Tadeusz Smreczyński

Tadeusz Smreczyński (ur. 19 kwietnia 1924 w Zatorze, zm. 2 lutego 2018 w Krakowie) – polski lekarz, więzień niemieckich obozów koncentracyjnych Auschwitz-Birkenau i Mauthausen.
Życiorys.
We wrześniu 1940 roku został wywieziony na roboty przymusowe do Niemiec, skąd zbiegł i powrócił do Zatora. Tutaj zaangażował się w akcję pomocy więźniom oraz osobom który pragnęły się przedostać z terenów III Rzeszy do Generalnego Gubernatorstwa. Za swą działalność został w grudniu 1943 roku aresztowany i osadzony w więzieniu w Mysłowicach. Stamtąd w maju 1944 roku trafił do obozu koncentracyjnego w Auschwitz (nr obozowy 188506), a następnie w lipcu tego samego roku przewieziono go do obozu koncentracyjnego Mauthausen, gdzie przebywał do jego wyzwolenia w maju 1945 roku.
Po wojnie powrócił do Polski, ukończył studia na Wydziale Lekarskim Uniwersytetu Jagiellońskiego i podjął pracę lekarza w Brzeszczach, gdzie kierował przychodnią przy KWK „Brzeszcze”. Po przejściu na emeryturę zamieszkał w Krakowie. Aktywnie współpracował z Państwowym Muzeum Auschwitz-Birkenau, Towarzystwem Opieki nad Oświęcimiem oraz Międzynarodowym Domem Spotkań Młodzieży w Oświęcimiu, wielokrotnie uczestnicząc w spotkaniach z młodzieżą i opowiadając o obozowych przeżyciach. Był również członkiem Towarzystwa Lekarskiego Krakowskiego.
Odznaczenia.
Za swe zasługi oraz pracę z młodzieżą został w 2013 roku uhonorowany niemieckim Federalnym Krzyżem Zasługi na Wstędze.

</doc>
<doc id="4223728" url="https://pl.wikipedia.org/wiki?curid=4223728" title="Silas Araújo da Silva">
Silas Araújo da Silva

Silas, właśc. Silas Araújo da Silva (ur. 30 maja 1996 w Pelotas w stanie Rio Grande do Sul) – brazylijski piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów Progresso i SC Internacional. W 2015 rozpoczął karierę piłkarską w Internacional, ale nie potrafił przebć się do podstawowego składu. 27 maja 2017 zasilił skład ukraińskiej Zorii Ługańsk. 29 sierpnia 2019 roku został wypożyczony do izraelskiego Hapoelu Ironi Kirjat Szemona.

</doc>
<doc id="4223733" url="https://pl.wikipedia.org/wiki?curid=4223733" title="Timms Hill">
Timms Hill

Timms Hill – szczyt w Hill w hrabstwie Price w stanie Wisconsin o wysokości 594,8 m n.p.m. Najwyższe wzniesienie stanu.
Na szczycie Timms Hill znajduje się wieża widokowa, z której rozciąga się widok m.in. na odległe o 44 mile Rib Mountain (586 m n.p.m.). Szczyt połączony jest 16-kilometrowym szlakiem "Timms Hill Trail" z 1900-kilometrowym Ice Age Trail, prowadzącym po terenach polodowcowych w Wisconsin.

</doc>
<doc id="4223736" url="https://pl.wikipedia.org/wiki?curid=4223736" title="Blinkee">
Blinkee

Blinkee – pierwsza w Polsce i trzecia w Europie firma zajmująca się wynajmem skuterów elektrycznych na minuty a także operator systemów hulajnóg elektrycznych i systemów rowerów miejskich, w tym elektrycznych. Wypożyczenie odbywa się z użyciem aplikacji mobilnej na system IOS i Android.
Historia.
Firma założona w 2016 roku przez braci Pawła i Marcina Maliszewskich oraz Kamila Klepackiego. Usługa wystartowała 8 marca 2017 roku w Warszawie, początkowo udostępniając 6 skuterów. W 2017 rozpoczęto działalność w Trójmieście (początkowo z 15 pojazdami). Na koniec 2017 roku system obejmował 61 pojazdów. W sezonie 2018 usługę uruchomiono w 11 miastach Polski i 5 miastach innych krajów europejskich z flotą 700 skuterów. W sezonie 2019 usługa była dostępna w 17 polskich miastach. W tym samym roku w maju firma rozpoczęła współpracę z ING, dzięki czemu udostępniono w Katowicach 100 obrandowanych skuterów i 100 hulajnóg oraz 200 skuterów i 100 hulajnóg w Warszawie. Podjęto również podobną współpracę z firmą Unimot (stacje Avia) dzięki której pojazdy znalazły się na ulicach Lublina. W 2020 roku działała w 28 miastach polski i siedmiu innych krajach europejskich. W tym samym roku oprócz standardowych płatności kartą dodana została obsługa płatności Blikiem oraz płatność poprzez operatora sieci Play.
Skutery elektryczne.
Wypożyczane pojazdy są dwuosobowe, mają masę 55 kg, udźwig 150 kg i poruszają się z maksymalną prędkością 45 km/h. Zasięg skuterów wynosi około 80 kilometrów, w zależności od warunków pogodowych oraz stylu jazdy. W ich kufrach znajdują się dwa kaski i czepki jednorazowe na głowę. Pełne ładowanie pojazdu zajmuje niespełna 4 godziny. Z pojazdów mogą korzystać osoby posiadające prawo jazdy kategorii A, AM, B lub A1 i A2 oraz osoby bez prawa jazdy urodzone przed dniem 19 stycznia 1995 roku.
Skutery mają wykupione polisy OC. Wartość jednego skutera to 12 tysięcy złotych brutto.
Hulajnogi elektryczne.
W kwietniu 2019 pod marką Blinkee udostępnione zostały także hulajnogi elektryczne. Początkowo w Katowicach i Warszawie a potem w kolejnych 5 miastach Polski. Korzystanie z hulajnóg możliwe jest z użyciem tej samej aplikacji która służy do wypożyczania skuterów elektrycznych. Hulajnogi blinkee.city są jednoosobowe, mają ograniczenie prędkości do 25 km/h, wyposażone są w światła LED z przodu i z tyłu, a także dwa niezależne od siebie hamulce: elektryczny oraz manualny. Korzystać z usługi wypożyczenia będą mogły osoby pełnoletnie, które pobiorą aplikację blinkee.city i zaakceptują regulamin. W 2020 pod marką Blinkee znalazło się 2741 hulajnóg w 32 miastach.
Rowery.
W 2018 roku pierwsze rowery systemu Blinkee pojawiły się na ulicach Milanówka i Rzeszowa. Podobnie jak w przypadku hulajnóg do obsługi wykorzystywana jest ta sama aplikacja co do skuterów oraz to samo konto. W 2018 roku były to rowery publiczne IV generacji co oznacza, że rowery można pozostawić w dowolnym miejscu a lokalizowanie najbliższego roweru odbywa się z użyciem aplikacji. Oprócz rowerów tradycyjnych w systemie dostępne są również rowery elektryczne, gdzie napęd elektryczny służy za wspomaganie. Zasilane są one z baterii wielkości smartfonów a na jednym ładowaniu można przejechać od 8 do 10 km.
Zasięg usługi.
Usługa w 2020 roku obejmowała zasięgiem 30 miast w Polsce i miasta w sześciu innych krajach europejskich. 

</doc>
<doc id="4223738" url="https://pl.wikipedia.org/wiki?curid=4223738" title="Nico Porteous">
Nico Porteous

Nico Porteous (ur. 23 listopada 2001 w Hamilton) – nowozelandzki narciarz dowolny, specjalizujący się w konkurencjach half-pipe, slopestyle i Big Air, dwukrotny medalista olimpijski, mistrz świata oraz mistrz świata juniorów..
Kariera.
W grudniu 2016 roku zadebiutował w Pucharze Świata, zajmując 22. miejsce w amerykańskim Copper Mountain. Po raz pierwszy w czołowej dziesiątce zawodów tej rangi znalazł się w lutym 2017 roku, podczas próby przedolimpijskiej w Pjongczangu, kiedy uplasował się na ósmym miejscu. W sezonie 2018/2019 zajął drugie miejsce w klasyfikacji halfpipe'u. Ponadto w sezonie 2021/2022 był w tej klasyfikacji trzeci.
W marcu 2017 roku wystartował na mistrzostwach świata w Sierra Nevada, gdzie zajął 12. miejsce w halfpipie. We wrześniu 2018 roku zdobył złoty medal w halfpipie podczas mistrzostw świata juniorów w Cardronie.
W lutym 2018 roku wystąpił na igrzyskach olimpijskich w Pjongczangu. W rywalizacji narciarzy dowolnych w halfpipie zajął trzecie miejsce, przegrywając z reprezentantami USA: Davidem Wise'em i Alexem Ferreirą. Cztery lata później, na igrzyskach olimpijskich w Pekinie wywalczył złoty medal.
W styczniu 2019 roku, podczas zawodów Winter X Games 23 rozgrywanych w amerykańskim Aspen, zdobył brązowy medal w konkurencji SuperPipe. Dwa lata później, podczas Winter X Games 25 był już najlepszy, zdobywając tym samym złoty medal. W marcu 2021 roku zdobył złoty medal podczas mistrzostw świata w Aspen.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="4223740" url="https://pl.wikipedia.org/wiki?curid=4223740" title="Kay Martin Schmalhausen Panizo">
Kay Martin Schmalhausen Panizo

Kay Martin Schmalhausen Panizo (ur. 27 czerwca 1964 w Limie) – peruwiański duchowny rzymskokatolicki, w latach 2006–2021 prałat terytorialny Ayaviri.
Życiorys.
Wstąpił do Sodalicji Życia Chrześcijańskiego i złożył w niej 14 grudnia 1989 profesję wieczystą, zaś dwa dni później przyjął święcenia prezbiteratu, inkardynując się do diecezji Callao. W 2001, w wyniku zmian statutowych w sodalicji, uzyskał inkardynację do tegoż zgromadzenia. Był m.in. duszpasterzem Sodalicji w diecezji Callao oraz dyrektorem wydziału komunikacji w kurii biskupiej, zaś w zgromadzeniu pełnił funkcje m.in. asystenta regionalnego ds. duchowości. Od 2003 pracował jako wykładowca na katolickim uniwersytecie w Arequipie.
18 lutego 2006 papież Benedykt XVI mianował go prałatem terytorialnym Ayaviri. Sakry biskupiej udzielił mu 23 kwietnia 2006 kard. Juan Luis Cipriani Thorne.
7 kwietnia 2021 papież Franciszek przyjął jego rezygnację z pełnionej funkcji.

</doc>
<doc id="4223746" url="https://pl.wikipedia.org/wiki?curid=4223746" title="Komisariat (serial telewizyjny)">
Komisariat (serial telewizyjny)

Komisariat – polski serial paradokumentalny o tematyce kryminalnej emitowany od 12 czerwca do 23 listopada 2017 roku na antenie TVP1.
Pierwotnie premiera serialu miała się odbyć 15 maja 2017.

</doc>
<doc id="4223750" url="https://pl.wikipedia.org/wiki?curid=4223750" title="Reinhold Nann">
Reinhold Nann

Reinhold Nann (ur. 25 sierpnia 1960 w Breisach am Rhein) – niemiecki duchowny rzymskokatolicki posługujący w Peru, od 2017 prałat terytorialny Caravelí.
Życiorys.
Święcenia prezbiteratu otrzymał 31 maja 1987 i został inkardynowany do archidiecezji Fryburga Bryzgowijskiego. Przez kilka lat pracował jako wikariusz. W 1992 wyjechał do Peru i został proboszczem parafii w Los Olivos. W latach 1997–2002 pracował w rodzinnej diecezji, a następnie powrócił do Peru, pełniąc funkcje administratora kilku parafii w archidiecezji Trujillo.
27 mają 2017 został mianowany prałatem terytorialnym Caravelí. Sakry biskupiej udzielił mu 15 sierpnia 2017 abp Salvador Piñeiro García-Calderón.

</doc>
<doc id="4223753" url="https://pl.wikipedia.org/wiki?curid=4223753" title="David Faupala">
David Faupala

David Faupala (ur. 11 lutego 1997 w Bully-les-Mines, Francja) – francuski piłkarz, grający na pozycji napastnika.
Kariera piłkarska.
Kariera klubowa.
Wychowanek klubów RC Sains En Gohelle, RC Lens, US Vermelles i Manchester City F.C. 21 lutego 2016 rozpoczął karierę piłkarską w Manchester City w pucharowym meczu przeciwko Chelsea F.C. 10 sierpnia 2016 został wypożyczony do NAC Breda. 31 stycznia 2017 został znów wypożyczony, ale tym razem do Chesterfield F.C.. 6 lutego 2018 roku przeniósł się do ukraińskiej Zorii Ługańsk. 3 września 2018 podpisał kontrakt z Apollonem Limassol.
Kariera reprezentacyjna.
Występował w juniorskich reprezentacjach Francji różnych kategorii wiekowych.

</doc>
<doc id="4223754" url="https://pl.wikipedia.org/wiki?curid=4223754" title="Danwood Holding">
Danwood Holding

Danwood Holding S.A. – przedsiębiorstwo specjalizujące się w produkcji domów prefabrykowanych o konstrukcji drewnianej w standardzie „pod klucz”. Od 1997 roku Danwood przekazał ponad 8,3 tys. domów.
Na koniec 2017 roku Grupa Danwood Holding zatrudniała 1740 osób.
Największym rynkiem działalności spółki są Niemcy. Danwood jest także obecny w Austrii i Szwajcarii, Wielkiej Brytanii oraz w Polsce.
Przedsiębiorstwo posiada zakład produkcyjny w Bielsku Podlaskim, którego obecne moce produkcyjne, po rozbudowie w latach 2015–2016, wynoszą 1,5 tys. domów rocznie.
Od listopada 2013 roku właścicielem Danwood Holding S.A. jest Polish Enterprise Fund VII (pośrednio poprzez DHH S.à r.l. z siedzibą w Luksemburgu), zarządzany przez Enterprise Investors.

</doc>
<doc id="4223755" url="https://pl.wikipedia.org/wiki?curid=4223755" title="Fortunato Pablo Urcey">
Fortunato Pablo Urcey

Fortunato Pablo Urcey OAR (ur. 13 marca 1947 w Estollo) – hiszpański duchowny rzymskokatolicki posługujący w Peru, w latach 2005-2022 prałat terytorialny Chota.
Życiorys.
Święcenia kapłańskie otrzymał 5 lipca 1971 w zakonie augustianów rekolektów. Po święceniach został wysłany do Peru i podjął pracę jako wikariusz w Chota. W 1978 powrócił do Hiszpanii i objął funkcję wychowawcy zakonników po pierwszych ślubach, zaś w latach 1981-1984 został wykładowcą zakonnego seminarium w Logroño. W latach 1984-1987 zajmował się formacją profesów w Limie. W 1987 został sekretarzem hiszpańskiej prowincji rekolektów, sześć lat później wybrano go na wiceekonoma generalnego, a w 1999 objął urząd prowincjała.
15 października 2005 papież Benedykt XVI mianował go prałatem terytorialnym Chota. Sakry biskupiej udzielił mu 12 grudnia 2005 bp Emiliano Antonio Cisneros Martínez.
2 lipca 2022 papież Franciszek przyjął jego rezygnację z urzędu prałata terytorialnego, jednocześnie mianując następcę, ks. Víctora Emiliana Villegasa Suclupego.

</doc>
<doc id="4223761" url="https://pl.wikipedia.org/wiki?curid=4223761" title="Maria Parr">
Maria Parr

Maria Parr (ur. 18 stycznia 1981 w Vanylven) – norweska autorka książek dla dzieci i młodzieży. 
Kariera literacka.
Zadebiutowała w 2005 roku książką "Gofrowe serce", która była nominowana do Brageprisen, zdobyła Nynorsk barnelitteraturpris i stała się podstawą do serialu "Vaffelhjarte" (2011). Jej druga książka, "Tonja z Glimmerdalen", wydana w 2009 roku zdobyła Brageprisen w kategorii książki dla dzieci i młodzieży i wiele innych nagród. Obie książki zostały przetłumaczone na kilka języków. Zostały one zilustrowane odpowiednio przez Bo Gaustada  i Åshild Irgens. Jej trzecia książka, "Keeperen og havet " (2017), jest kontynuacją opowieści o Lenie i Trille/Lars z "Gofrowego serca" i zdobyła Brageprisen w 2017 roku.
Parr ma tytuł magistra filologii nordyckiej z Uniwersytetu w Bergen i jest nauczycielką w gimnazjum.

</doc>
<doc id="4223762" url="https://pl.wikipedia.org/wiki?curid=4223762" title="Węzeł autostradowy Bliesheim">
Węzeł autostradowy Bliesheim



</doc>
<doc id="4223765" url="https://pl.wikipedia.org/wiki?curid=4223765" title="Łowienie wzbronione">
Łowienie wzbronione

Łowienie wzbronione (ros. Парасолька на рыбалке) – radziecki krótkometrażowy film animowany z 1973 roku w reżyserii Jefriema Prużanskiego.
Fabuła.
Przygody wędkarza, który solidnie przygotował się do łowienia. W momencie, gdy spławik drgnął, rozpoczęły się kłopoty z wydobyciem zdobyczy. Wielka ryba okazała się jednak najmniej oczekiwaną niespodzianką.

</doc>
<doc id="4223775" url="https://pl.wikipedia.org/wiki?curid=4223775" title="Komosa wzniesiona">
Komosa wzniesiona

Komosa wzniesiona, komosa sztywna, komosa prążkowana ("Chenopodium strictum" Roth.) – gatunek rośliny jednorocznej zaliczany w różnych systemach klasyfikacyjnych do rodziny komosowatych lub szarłatowatych.
Rozmieszczenie geograficzne.
Rodzimy obszar jego występowania to Azja Środkowa. W Europie po raz pierwszy jego występowanie odnotowano w XIX wieku, w Polsce w Toruniu w 1891 roku. Rozprzestrzenił się głównie w okresie II wojny światowej i potem, na gruzowiskach powstałych podczas działań wojennych. Obecnie w Ameryce Północnej, Europie i Azji jest szeroko rozprzestrzeniony, występuje także w niektórych regionach Afryki i Ameryki Południowej. W Polsce jest gatunkiem obcego pochodzenia, obecnie dość częstym.

</doc>
<doc id="4223777" url="https://pl.wikipedia.org/wiki?curid=4223777" title="Chenopodium strictum">
Chenopodium strictum



</doc>
<doc id="4223779" url="https://pl.wikipedia.org/wiki?curid=4223779" title="Komosza sztywna">
Komosza sztywna



</doc>
<doc id="4223780" url="https://pl.wikipedia.org/wiki?curid=4223780" title="Komosa prążkowana">
Komosa prążkowana



</doc>
<doc id="4223781" url="https://pl.wikipedia.org/wiki?curid=4223781" title="Michael Dooley">
Michael Dooley

Michael Joseph Dooley (ur. 13 grudnia 1961 w Invercargill) – nowozelandzki duchowny katolicki, biskup Dunedin od 2018.
Życiorys.
Święcenia kapłańskie otrzymał 13 grudnia 1989 i został inkardynowany do diecezji Dunedin. Był m.in. dyrektorem domu formacyjnego przy seminarium w Auckland, ojcem duchownym tej uczelni, kapelanem "Kavanagh College" oraz wikariuszem generalnym diecezji.
22 lutego 2018 papież Franciszek mianował go ordynariuszem diecezji Dunedin. Sakry udzieił mu 26 kwietnia 2018 jego poprzednik - biskup Colin Campbell.

</doc>
<doc id="4223784" url="https://pl.wikipedia.org/wiki?curid=4223784" title="Michael Joseph Dooley">
Michael Joseph Dooley



</doc>
<doc id="4223787" url="https://pl.wikipedia.org/wiki?curid=4223787" title="Paulinus Yan Olla">
Paulinus Yan Olla

Paulinus Yan Olla MSF (ur. 22 czerwca 1963 w Seom-Eban) – indonezyjski duchowny katolicki, biskup diecezjalny Tanjung Selor od 2018.
Życiorys.
Święcenia kapłańskie otrzymał 28 sierpnia 1992 w zgromadzeniu Misjonarzy Świętej Rodziny. Był m.in. rektorem niższego seminarium w Samarindzie, dyrektorem zakonnego postulatu, asystentem i sekretarzem generalnym zgromadzenia, a także rektorem domu studiów w Malang.
22 lutego 2018 papież Franciszek mianował go biskupem diecezjalnym Tanjung Selor. Sakry udzielił mu 5 maja 2018 metropolita Samarindy - arcybiskup Yustinus Harjosusanto.

</doc>
<doc id="4223788" url="https://pl.wikipedia.org/wiki?curid=4223788" title="Za marzenia">
Za marzenia

Za marzenia – polski serial obyczajowo-komediowy w reżyserii Olgi Chajdas, Łukasza Wiśniewskiego i Aleksandry Terpińskiej emitowany na antenie TVP2 od 26 lutego 2018 do 3 czerwca 2019. Był luźną adaptacją książki autorstwa Karoliny Frankowskiej pt. "Zaczaruj mnie".
Fabuła.
Głównymi bohaterami serialu była wchodząca w dorosłość trójka przyjaciół – Zosia (Maja Bohosiewicz), Anka (Anna Karczmarczyk) oraz Bartek (Piotr Nerlewski), którzy mieszkali w Warszawie.

</doc>
<doc id="4223792" url="https://pl.wikipedia.org/wiki?curid=4223792" title="High Hatton">
High Hatton

High Hatton – osada w Anglii, w hrabstwie Shropshire, w dystrykcie (unitary authority) Shropshire. Leży 17 km od miasta Shrewsbury. W latach 1870–1872 miejscowość liczyła 201 mieszkańców. High Hatton jest wspomniana w Domesday Book (1086) jako "Hetune".

</doc>
<doc id="4223793" url="https://pl.wikipedia.org/wiki?curid=4223793" title="Robert Glință">
Robert Glință

Robert Andrei Glință (ur. 18 kwietnia 1997 w Pitești) – rumuński pływak specjalizujący się w stylu grzbietowym, finalista igrzysk olimpijskich i mistrz Europy.
Kariera.
W 2015 roku podczas mistrzostw świata juniorów w Singapurze na dystansie 100 m stylem grzbietowym zdobył złoty medal, uzyskawszy czas 54,30.
Rok później, na igrzyskach olimpijskich w półfinale 100 m stylem grzbietowym z wynikiem 53,34 s poprawił rekord swojego kraju i zakwalifikował się do finału, w którym zajął ósme miejsce (53,50). Na dystansie dwukrotnie dłuższym uplasował się na 18. pozycji z czasem 1:57,91 min.
W grudniu 2017 roku podczas mistrzostw Europy na krótkim basenie w Kopenhadze wywalczył brązowy medal i poprawił rekord Rumunii (49,99).

</doc>
<doc id="4223797" url="https://pl.wikipedia.org/wiki?curid=4223797" title="Anna Bączyńska">
Anna Bączyńska

Anna Bączyńska (ur. 31 grudnia 1995 w Krakowie) – polska siatkarka, grająca na pozycji atakującej oraz przyjmującej.
Sukcesy klubowe.
młodzieżowe.
Mistrzostwa Polski Juniorek:
Mistrzostwa Polski U-23:
seniorskie.
Liga Siatkówki Kobiet:

</doc>
<doc id="4223803" url="https://pl.wikipedia.org/wiki?curid=4223803" title="Latarnia morska Les Eclaireurs">
Latarnia morska Les Eclaireurs

Latarnia morska Les Eclaireurs – latarnia morska w Kanale Beagle w archipelagu Ziemi Ognistej w Argentynie.
Latarnia została uruchomiona w 1920 roku po rozpoznaniu przeprowadzonym w 1918 roku. Światło znajduje się na szczycie ceglanej, stożkowatej wieży o wysokości 11 m, ustawionej na jednej ze skalistych wysepek (z francuskiego „wysepki zwiadowców”). Wieża jest pomalowana w trzy pasy, czerwony, biały i czerwony. Osłona latarni jest czarna. Latarnia jest zautomatyzowana i zasilana energią słoneczną.
Jest ona nazywana przez operatorów wycieczek „latarnią na końcu świata” i często fotografowana przez turystów odwiedzających pobliskie miasto Ushuaia. Nazwa ta pochodzi od tytułu powieści Juliusza Verne’a „Latarnia na końcu świata”, chociaż inspiracją dla autora była w rzeczywistości starsza latarnia morska San Juan de Salvamento, położona na Wyspie Stanów.

</doc>
<doc id="4223805" url="https://pl.wikipedia.org/wiki?curid=4223805" title="Balham (Anglia)">
Balham (Anglia)

Balham – dzielnica Londynu, w Wielkim Londynie, leżąca w gminie Wandsworth. Leży 9,2 km od centrum Londynu. W 2016 miejscowość liczyła 15 649 mieszkańców. Balham jest wspomniana w Domesday Book (1086) jako "Belgeham".

</doc>
<doc id="4223806" url="https://pl.wikipedia.org/wiki?curid=4223806" title="Łyżwiarstwo szybkie na Zimowych Igrzyskach Olimpijskich 2018 – bieg drużynowy mężczyzn">
Łyżwiarstwo szybkie na Zimowych Igrzyskach Olimpijskich 2018 – bieg drużynowy mężczyzn

Bieg drużynowy mężczyzn rozgrywany w ramach łyżwiarstwa szybkiego na Zimowych Igrzyskach Olimpijskich 2018 odbył się 18 i 21 lutego w hali Gangneung Oval w Gangneung.
Złoty wywalczyli Norwegowie, w składzie Håvard Bøkko/Simen Spieler Nilsen/Sverre Lunde Pedersen/Sindre Henriksen. Drudzy byli Koreańczycy Lee Seung-hoon/Chung Jae-won/Kim Min-seok, a na najniższym stopniu podium stanęli Holendrzy Patrick Roest/Jan Blokhuijsen/Sven Kramer/Koen Verweij.
Rekordy.
"Rekordy obowiązujące przed rozpoczęciem igrzysk."

</doc>
<doc id="4223808" url="https://pl.wikipedia.org/wiki?curid=4223808" title="Gare de Metzeral">
Gare de Metzeral

Gare de Metzeral – przystanek kolejowy w miejscowości Metzeral, w departamencie Górny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est. 
Położenie.
Znajduje się na linii Colmar – Metzeral, na km 24,156 i jest stacją końcową, położoną za Muhlbach-sur-Munster, na wysokości 456 m n.p.m. 

</doc>
<doc id="4223813" url="https://pl.wikipedia.org/wiki?curid=4223813" title="Aleksandra Rasińska">
Aleksandra Rasińska

Aleksandra Rasińska (ur. 6 listopada 1998) – polska siatkarka, grająca na pozycji atakującej oraz przyjmującej, reprezentantka Polski w kategoriach młodzieżowych.
Sukcesy klubowe.
młodzieżowe.
Mistrzostwa Polski kadetek:
Mistrzostwa Polski juniorek:
Młoda Liga Kobiet:
seniorskie.
Liga polska:
Sukcesy reprezentacyjne.
Mistrzostwa Europy Wschodniej EEVZA kadetek:
Mistrzostwa Europy kadetek:

</doc>
<doc id="4223814" url="https://pl.wikipedia.org/wiki?curid=4223814" title="Pomezia-Santa Palomba">
Pomezia-Santa Palomba

Pomezia-Santa Palomba (wł. "Stazione di Pomezia-Santa Palomba") – stacja kolejowa w Pomezia, na terenie Miasta Stołecznego Rzym, w regionie Lacjum, we Włoszech. Znajduje się na linii Rzym – Formia – Neapol. 
Według klasyfikacji RFI ma kategorię "srebrną".
Połączenia.
Stacja jest obsługiwana przez pociągi regionalne linii FR7 i FR8.

</doc>
<doc id="4223822" url="https://pl.wikipedia.org/wiki?curid=4223822" title="Gaildorf West">
Gaildorf West

Gaildorf West (niem: "Bahnhof Gaildorf West") – stacja kolejowa w Gaildorf, w kraju związkowym Badenia-Wirtembergia, w Niemczech. Według DB Station&amp;Service ma kategorię 6. Znajduje się na linii Waiblingen – Schwäbisch Hall-Hessental.

</doc>
<doc id="4223831" url="https://pl.wikipedia.org/wiki?curid=4223831" title="Herzberg (Harz)">
Herzberg (Harz)

Herzberg (Harz) () – stacja kolejowa w Herzberg am Harz, w kraju związkowym Dolna Saksonia, w Niemczech. Według DB Station&amp;Service ma kategorię 6.
Położenie.
Stacja znajduje się na południowy zachód od centrum Herzberg bezpośrednio przy Landstrasse 530; W odległości około kilometra znajdują się drogi federlane i . Na zachód od stacji znajduje się dzielnica Aue, na północ dzielnica Kastanienplatz. Na południowym zachodzie torowiska są ograniczone przez Häxgraben.

</doc>
<doc id="4223834" url="https://pl.wikipedia.org/wiki?curid=4223834" title="Klaudia Alagierska-Szczepaniak">
Klaudia Alagierska-Szczepaniak

Klaudia Alagierska-Szczepaniak (ur. 2 stycznia 1996 w Milanówku) – polska siatkarka grająca na pozycji środkowej, reprezentantka Polski.
Kariera.
Sportową karierę rozpoczęła w klubie Sparta Grodzisk Mazowiecki, a następnie dołączyła do GLKS Nadarzyn. W sezonie 2013/2014 była zawodniczką pierwszoligowej Sparty Warszawa. Następnie dołączyła do Legionovii Legionowo, w barwach której w dniu 4 listopada 2014 roku zadebiutowała w Orlen Lidze. Po czterech sezonach przeniosła się do ŁKS-u Łódź, z którym wywalczyła trzy medale mistrzostw Polski.
W 2017 roku zadebiutowała w seniorskiej reprezentacji Polski.
W czerwcu 2022 zawarła związek małżeński z Mateuszem Szczepaniakiem.
Sukcesy klubowe.
Mistrzostwa Polski U-23:
Mistrzostwo Polski:
Sukcesy reprezentacyjne.
Volley Masters Montreux:
Linki zewnętrzne.
Profil siatkarki w portalu TAURON Ligi

</doc>
<doc id="4223842" url="https://pl.wikipedia.org/wiki?curid=4223842" title="Bürmoos (stacja kolejowa)">
Bürmoos (stacja kolejowa)

Bürmoos (niem: "Bahnhof Bürmoos") – stacja kolejowa w Bürmoos, w kraju związkowym Salzburg, w Austrii. Stacja jest obsługiwana przez Salzburg AG.
Stacja została otwarta w 1896.

</doc>
<doc id="4223845" url="https://pl.wikipedia.org/wiki?curid=4223845" title="Stanisław Świdwiński">
Stanisław Świdwiński

Stanisław Dionizy Świdwiński (ur. 8 kwietnia 1889 w Radomiu, zm. 12 września 1949 w Warszawie) – nauczyciel, pedagog, działacz oświatowy.
Życiorys.
Urodził się 8 kwietnia 1889 w Radomiu, w rodzinie Zygmunta (1854–1921) i Marii z Patków (zm. 1919). Brat Aleksandra Jana (1885–1952), malarza, scenografa i reżysera. Wydalony z gimnazjum rosyjskiego za udział w strajku szkolnym 1905. W 1906/07 więziony przez władze rosyjskie za działalność w PPS. Ukończył gimnazjum św. Jacka w Krakowie i wydział filozoficzny Uniwersytetu Jagiellońskiego. Uzyskał tytuł naukowy doktora. Działał w organizacjach młodzieżowych w Krakowie (1907–1911) i w PPS w Łodzi (1912–1914). W 1920 ochotniczo służył w Wojsku Polskim.
Od 23 czerwca 1914 był mężem Heleny Sarny. Zamieszkiwał w domu przy ulicy Francuskiej 27 w Warszawie.
Został pochowany w Alei Zasłużonych na Cmentarzu Wojskowym na Powązkach w Warszawie (A28-tuje-7).

</doc>
<doc id="4223846" url="https://pl.wikipedia.org/wiki?curid=4223846" title="Ebert Cardoso da Silva">
Ebert Cardoso da Silva

Ebert, właśc. Ebert Cardoso da Silva (ur. 25 maja 1993 w Nortelândia w stanie Mato Grosso) – brazylijski piłkarz, grający na pozycji obrońcy.
Kariera piłkarska.
Kariera klubowa.
Wychowanek Internacionalu, w barwach którego w 2015 rozpoczął karierę piłkarską. W 2016 został piłkarzem Macaé EFC. 20 stycznia 2018 zasilił skład ukraińskiej Stali Kamieńskie.

</doc>
<doc id="4223849" url="https://pl.wikipedia.org/wiki?curid=4223849" title="Adriana Adamek">
Adriana Adamek

Adriana Adamek (ur. 23 września 1998) – polska siatkarka, grająca na pozycji libero.
W 2016 roku zadebiutowała w seniorskiej reprezentacji Polski, podczas spotkania z Albanią w ramach Ligi Europejskiej.
Sukcesy klubowe.
młodzieżowe.
Mistrzostwa Polski juniorek:
Mistrzostwa Polski kadetek:
Młoda Liga Kobiet:
seniorskie.
Mistrzostwo I ligi:

</doc>
<doc id="4223850" url="https://pl.wikipedia.org/wiki?curid=4223850" title="Justin Darlington">
Justin Darlington

 
Justin „JusFly” Darlington (ur. 23 czerwca 1988) – kanadyjski koszykarz jamajskiego pochodzenia, specjalizujący się w wykonywaniu wsadów do kosza (tzw. dunker), uważany za jednego z czołowych specjalistów w tej konkurencji, trenujący w przeszłości także skok wzwyż oraz trójskok, zwycięzca wielu międzynarodowych konkursów wsadów, dwukrotny zwycięzca konkursów, decydujących o tytule najlepszego dunkera świata.
Jest twórcą kilku nowych wsadów w kosza jak: pod obiema nogami (under both legs dunk) czy 360 pod obiema nogami (360 under both legs). Jest jedynym na świecie dunkerem wykonującym wsady o nazwach cartwheel between the legs i cartwheel under both legs. 
W 2008 został triumfatorem konkursu wsadów podczas meczu gwiazd francuskiej ligi LNB. Rok później także wystąpił w tej imprezie, zwycięzcą został wtedy Kevin „Golden Child” Kemp. W 2009 zwyciężył w konkursie zorganizowanym przez klub NBA Toronto Raptors – Raptors Slamdunk Contest.
W 2010 zwyciężył w Midnight Madness Dunk Conest, który odbył się w Londynie, w finale pokonał Guya Dupuya.
W 2011 wygrał World Dunk Contest podczas turnieju koszykarskiego Sports Arena Streetball, rozgrywanego w Rumunii, zdobywając tym samym tytuł najlepszego dunkera świata.
W 2012 zmierzono mu wyskok – wynik to prawie 127 cm. Wygrał wtedy The Nike+ Basketball Dunk Showcase w Waszyngtonie, gdzie sędziami byli LeBron James, Anthony Davis oraz Diana Taurasi. Zwyciężył także podczas konkursu rozgrywanego w Paryżu, w ramach turnieju koszykówki ulicznej Quai 54. Najlepszy okazał się również podczas Moscow Open.
W 2013 wygrał konkurs wsadów – Beko BBL Slam Dunk Contest, rozegrany podczas meczu gwiazd Niemieckiej Ligi Koszykówki BBL. W czerwcu po raz drugi w karierze zdobył tytuł najlepszego dunkera świata, wygrywając konkurs World King of Dunk, podczas 3×3 EuroTour Wizz Air Sport Arena Streetball w Bukareszcie. Podczas jednego z wsadów przeskoczył nad byłym zawodnikiem NBA, mierzącym 207 cm Jorge Garbajosą. W konkursie wzięli też udział Kristaps Dārgais z Łotwy, Aleksander Shaligin z Rosji i Porter Maberry z USA.
Przez dwa lata z rzędu (2013, 2014) triumfował w Sprite Kings Of Air Slam Dunk Contest, rozgrywanym w Rydze. W 2014 wygrał konkurs Prague Masters oraz KICKZ Shutupandplay w Berlinie. 
W 2015 zaliczył zwycięstwo w Mexican Masters.
W lipcu 2017 zwyciężył w konkursie podczas turnieju FIBA 3x3 World Tour Saskatoon Masters w Lublanie.
W 2017 wystąpił w amerykańskiej produkcji – Slamma Jamma, gdzie zagrał rolę dunkera o ksywie Jammer.
Reprezentował w przeszłości grupę dunkerską Team Flight Brothers. Obecnie reprezentuje Dunk Elite.

</doc>
<doc id="4223851" url="https://pl.wikipedia.org/wiki?curid=4223851" title="Gare de Bantzenheim">
Gare de Bantzenheim

Gare de Bantzenheim – stacja kolejowa w miejscowości Bantzenheim, w departamencie Górny Ren, w regionie Grand Est, we Francji. Jest zarządzana przez SNCF i obsługiwana przez pociągi TER Grand Est. 
Położenie.
Znajduje się na linii Müllheim – Mulhouse, na km 14,330 między stacjami Neuenburg (Baden) i Mulhouse-Ville, na wysokości 223 m n.p.m. 

</doc>
<doc id="4223854" url="https://pl.wikipedia.org/wiki?curid=4223854" title="Johnathan Carlos Pereira">
Johnathan Carlos Pereira

Johnathan, właśc. Johnathan Carlos Pereira (ur. 4 kwietnia 1995 w Goiânia w stanie Goiás) – brazylijski piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Goiás EC, w barwach którego w 2016 rozpoczął karierę piłkarską. W 2017 został wypożyczony do Tupi FC. 13 lutego 2018 zasilił skład ukraińskiej Stali Kamieńskie.

</doc>
<doc id="4223861" url="https://pl.wikipedia.org/wiki?curid=4223861" title="Stanisław Broszkowski">
Stanisław Broszkowski

Stanisław Broszkowski, herbu Brochwicz (ur. 19 kwietnia 1777, zm. 13 lutego 1827 w Kaliszu) – żołnierz Legionów Polskich we Włoszech, oficer Legii Nadwiślańskiej, uczestnik kampanii hiszpańskiej w latach 1808–1810 i wojny z Rosją w 1812 roku, odznaczony orderem Virtuti Militari.
Pochodzenie.
Urodzony w Warszawie albo w Krakowie. Z wykształcenia był matematykiem, znał język francuski i niemiecki. 
Służba wojskowa.
Legiony Polskie.
Od 1794 w Korpusie Artylerii Koronnej, w stopniu podoficera. Po upadku Rzeczypospolitej (1795) służył w Legionach Polskich utworzonych w 1798 przez generała Jana Henryka Dąbrowskiego i walczących we Włoszech u boku wojsk rewolucyjnej Francji. W listopadzie 1798 Broszkowski rozpoczął służbę w stopniu furiera, w lutym 1801 otrzymał awans na swój pierwszy stopień oficerski, podporucznika artylerii in spe 3. półbrygady Legii Włoskiej. Walczył pod Weroną i Mantuą. Po rozformowaniu Legionów, w 1803 przeszedł do 1 regimentu piechoty zależnej od Francji Republiki włoskiej (od 1805 Królestwo Włoch), walcząc pod Castelfranco (1805) i w Kalabrii (1806).
W Legii Polsko-Włoskiej i w Legii Nadwiślańskiej.
Gdy w wyniku zwycięstwa Napoleona nad Królestwem Prus (1806–1807) polscy mieszkańcy zaboru pruskiego mieli odzyskać własną państwowość, cesarz postanowił sprowadzić z Włoch dawnych legionistów Dąbrowskiego. Większość z nich, w tej liczbie również Broszkowski, znalazła się w szeregach Legii Polsko-Włoskiej ("Legion Polacco-Italianne"), jednostki wojskowej nie wchodzącej jednakże w skład armii nowo powstałego Księstwa Warszawskiego (1807), lecz przyjętej na żołd francuski. W lipcu 1807 Broszkowski, oficer Legii Polsko-Włoskiej, otrzymał awans na kapitana.
W Hiszpanii.
Wkrótce żołnierze Legii wstąpili w szeregi Legii Nadwiślańskiej ("Legion de la Vistule"), utworzonej w marcu 1808. Broszkowski został dowódcą 3 kompanii fizylierów 2 batalionu 1. Pułku (Regimentu) Legii Nadwiślańskiej. Jednostka Broszkowskiego (oraz 2. i 3. Pułki Piechoty LN) została skierowana w 1808 do Hiszpanii, uczestnicząc w oblężeniu Saragossy. W latach 1809–1812 wszystkie wymienione trzy pułki Legii zajmowały się pacyfikowaniem ludności hiszpańskiej, która podburzona przez katolicki kler i zachowawczo nastawioną szlachtę powstała zbrojnie przeciwko władzy nowego króla, Józefa Bonaparte, brata Napoleona. W 1811 oddziały 1. Pułku walczyły w zwycięskiej bitwie pod Sagunto, a zimą 1811/1812 wraz z pozostałymi pułkami Legii zdobywały Walencję. W uznaniu swych wojennych zasług, w listopadzie 1810 roku Broszkowski otrzymał Krzyż Kawalerski orderu Virtuti Militari.
Wojna z Rosją.
Na początku 1812 Legia Nadwiślańska została wycofana z Hiszpanii, by poczynić przygotowania przed spodziewaną wojną z Rosją. Broszkowski wraz ze swym oddziałem wchodzącym, podobnie jak cała Legia, w skład Gwardii Cesarskiej, przeszedł cały szlak kampanii rosyjskiej. W lipcu 1812 został szefem 2 batalionu 1 pułku. Walczył m.in. pod Smoleńskiem, Borodino, Krasnem, a w szczególności podczas przeprawy przez Berezynę, kiedy to 1 i 2. pułki Legii odznaczyły się w walce, a sam Broszkowski został ranny. Po powrocie z Rosji, w 1813 znalazł się w Sedanie, w tamtejszym wojskowym zakładzie leczniczym.
Po upadku Napoleona.
Po ostatecznej klęsce Napoleona (1815) wrócił do kraju, do znajdującego się pod rosyjską kontrolą Królestwa Polskiego i w stopniu majora został oficerem 6. Kompanii Korpusu Weteranów (w województwie lubelskim).
Stanisław Broszkowski zmarł 13 lutego 1827 w Kaliszu, w stolicy ówczesnego województwa, choć dokładna data jego przybycia do miasta nie jest znana. Murowany nagrobek znajduje się na tamtejszym cmentarzu miejskim i jest jednym z najstarszych na tej nekropolii. Na jego cokole stoi wysoki obelisk w kształcie piramidy (remontowany w 1877) i ma ponoć symbolikę masońską. Zachowana do dnia dzisiejszego oryginalna kamienna tablica nagrobna jest najstarsza na tym cmentarzu.
Rodzina.
Syn Andrzeja. Bratem Stanisława był Andrzej Broszkowski (ur. ok. 1774), który karierę wojskową również rozpoczął w Legionach gen. Dąbrowskiego; na początku 1799 pełnił obowiązki adiutanta podoficera batalionu artylerii, tam też otrzymał stopień podporucznika, w 1801 lub 1803 został porucznikiem artylerii, w okresie Księstwa Warszawskiego był kapitanem korpusu inżynierów (saperów) Legii Kaliskiej, zwolniony z czynnej służby w 1809, w 1812 został szefem Biura Inżynierów, w czasie wojny z Rosją w 1812 był szefem szwadronu i adiutantem księcia Józefa Poniatowskiego, gdzie dostał się do niewoli rosyjskiej. Za udział w kampanii rosyjskiej otrzymał order Legii Honorowej. Według Uruskiego Andrzej Broszkowski zmarł w niewoli w 1813. Według Pachońskiego zaginął podczas odwrotu z Rosji i prawdopodobnie zmarł w tymże 1813, a w 1816 został on formalnie skreślony z ewidencji wojskowej.
Uruski w swoim "Herbarzu" podaje, że synem Stanisława Broszkowkiego był Bazyli, który ze swoim synem Mikołajem w 1845 został wylegitymowany i wpisany do ksiąg szlachty guberni wołyńskiej Cesarstwa Rosyjskiego. Jednakże daty urodzin dzieci Bazylego (Mikołaj ur. 1792, Wojciech ur. 1795 oraz Jakub ur. 1796) wykluczają taką filiację.

</doc>
<doc id="4223868" url="https://pl.wikipedia.org/wiki?curid=4223868" title="Mistrzostwa Polski w piłce nożnej plażowej (2012)">
Mistrzostwa Polski w piłce nożnej plażowej (2012)



</doc>
<doc id="4223870" url="https://pl.wikipedia.org/wiki?curid=4223870" title="Mistrzostwa Polski w piłce nożnej plażowej (2013)">
Mistrzostwa Polski w piłce nożnej plażowej (2013)



</doc>
<doc id="4223871" url="https://pl.wikipedia.org/wiki?curid=4223871" title="Bigastro (stolica tytularna)">
Bigastro (stolica tytularna)

Bisuldino (łac. "Dioecesis Bigastrensis") – stolica historycznej diecezji w Hiszpanii, istniejącej w pierwszych wiekach. 
Współczesne miasto Cehegín we wspólnocie autonomicznej Murcja. Obecnie katolickie biskupstwo tytularne ustanowione w 1969 przez papieża Pawła VI.

</doc>
<doc id="4223872" url="https://pl.wikipedia.org/wiki?curid=4223872" title="Mistrzostwa Polski w piłce nożnej plażowej (2014)">
Mistrzostwa Polski w piłce nożnej plażowej (2014)



</doc>
<doc id="4223874" url="https://pl.wikipedia.org/wiki?curid=4223874" title="Mistrzostwa Polski w piłce nożnej plażowej (2015)">
Mistrzostwa Polski w piłce nożnej plażowej (2015)



</doc>
<doc id="4223875" url="https://pl.wikipedia.org/wiki?curid=4223875" title="Mistrzostwa Polski w piłce nożnej plażowej (2016)">
Mistrzostwa Polski w piłce nożnej plażowej (2016)



</doc>
<doc id="4223876" url="https://pl.wikipedia.org/wiki?curid=4223876" title="Mistrzostwa Polski w piłce nożnej plażowej (2017)">
Mistrzostwa Polski w piłce nożnej plażowej (2017)



</doc>
<doc id="4223880" url="https://pl.wikipedia.org/wiki?curid=4223880" title="Robonomika">
Robonomika

Robonomika (ang. "Robonomics") – interdyscyplinarny obszar badań zajmujący się zaawansowanymi technologiami automatyzacji i robotyzacji z perspektywy ich wpływu na ekonomiczne i organizacyjne aspekty funkcjonowania przedsiębiorstw (w szczególności z sektora usług). Przy czym przez „zaawansowane technologie automatyzacji i robotyzacji” rozumie się technologie wykorzystujące w przynajmniej pewnym stopniu sztuczną inteligencję.
Robonomika wykorzystuje aparat metodyczny pochodzący zarówno z zakresu ekonomii (w szczególności ekonomiki przedsiębiorstw i ekonomii usług), zarządzania, robotyzacji, jak również informatyki i kongwistyki, przy czym twórczo je adaptuje do swojej specyfiki.
Pochodzenie nazwy.
Nazwa robonomika powstała w analogiczny sposób jak inne, nowe obszary badawcze czy specjalności naukowe, takie jak np.: infonomika. Od strony słowotwórczej określenie to jest wynikiem połączenia dwóch wyrazów: robotyka i ekonomika.
Funkcje robonomiki.
Robonomika pełni 5 głównych funkcji:
Zakres badawczy robonomiki.
W ramach robonomiki podejmowane są następujące prace:

</doc>
<doc id="4223884" url="https://pl.wikipedia.org/wiki?curid=4223884" title="Latarnia morska San Juan de Salvamento">
Latarnia morska San Juan de Salvamento

Latarnia morska San Juan de Salvamento – latarnia morska na Wyspie Stanów w archipelagu Ziemi Ognistej w Argentynie.
Pierwotna latarnia, uruchomiona w 1884 roku, była najstarszą w Argentynie. Zbudowano ją na północno-wschodnim skraju Wyspy Stanów, po zachodniej stronie zatoczki, będącej jednym z niewielu bezpiecznych kotwicowisk u tych wybrzeży. Działała przez 18 lat, w 1902 roku zastąpiła ją latarnia morska Año Nuevo na pobliskiej Isla Observatorio. Latarnia San Juan de Salvamento zainspirowała Juliusza Verne’a do napisania powieści „Latarnia na końcu świata”, od tytułu której wywodzi się przydomek latarni, stosowany do dziś (). W 1998 roku fani twórczości Verne’a odbudowali latarnię, we współpracy z biurem hydrograficznym argentyńskiej marynarki wojennej.
Biały drewniany budynek ma szary dach, zwieńczony metalową kulą. Pierwotny budynek miał dwunastokątną podstawę, obecny jest ośmiokątny. Dawniej światło zapewniało osiem lamp olejowych, obecna latarnia jest elektryczna, zasilana energią słoneczną.

</doc>
<doc id="4223889" url="https://pl.wikipedia.org/wiki?curid=4223889" title="Koko ga Rhodes da, koko de tobe!">
Koko ga Rhodes da, koko de tobe!

 – czwarty oryginalny album japońskiego zespołu AKB48, wydany w Japonii 21 stycznia 2015 roku przez You! Be Cool.
Album został wydany w czterech edycjach: regularnej (Type A i Type B), limitowanej Type A i „teatralnej”. Album osiągnął 1 pozycję w rankingu Oricon i pozostał na liście przez 19 tygodni, sprzedał się w nakładzie egzemplarzy. Zdobył status potrójnej platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4223890" url="https://pl.wikipedia.org/wiki?curid=4223890" title="Almanach. Studia Żydowskie">
Almanach. Studia Żydowskie

Almanach. Studia Żydowskie – periodyk ukazujący się od 2011 roku w Zamościu. Wydawcą w latach 2011-2021 była Państwowa Wyższa Szkoła Zawodowa im. Szymona Szymonowica w Zamościu, a od 2021 Akademia Zamojska. .
Publikowane są w nim artykuły dotyczące historii Żydów w Polsce. Teksty są publikowane w roczniku w języku: polskim, angielskim i rosyjskim. 
W latach 2011-2022 redaktorem naczelnym był Konrad Zieliński. Od 2022 r. stanowisko redaktora naczelnego objął Bogusław Kopka..

</doc>
<doc id="4223893" url="https://pl.wikipedia.org/wiki?curid=4223893" title="Sirkka Turkka">
Sirkka Turkka

Sirkka Turkka (ur. 2 lutego 1939 w Helsinkach, zm. 23 października 2021) – fińska poetka i pisarka. Odznaczona Orderem Lwa Finlandii.
Życiorys.
Sirkka Turkka ukończyła Liceum Munkkiniemi w 1962, studiowała nauki humanistyczne Uniwersytecie Helsińskim, które ukończyła w 1967. W 1970 była stypendystką Ypäjä Horse Training School. Pracowała jako urzędnik oraz w szpitalach Aurora Hospital i Nikkilä Hospital. Od czasu wydania debiutanckiego tomu poezji "Huone avaruudessa" zajmuje ważne miejsce w literaturze fińskiej. Zbiory poezji i wiersze zostały przetłumaczone na języki: angielski, hebrajski, holenderski, polski, serbski i szwedzki.

</doc>
<doc id="4223896" url="https://pl.wikipedia.org/wiki?curid=4223896" title="Bogusław Jaroszek">
Bogusław Jaroszek

Bogusław Jaroszek – polski artysta fotograf, uhonorowany tytułem Artiste FIAP (AFIAP). Członek rzeczywisty i Artysta Fotoklubu Rzeczypospolitej Polskiej Stowarzyszenia Twórców (AFRP). Członek Beskidzkiego Towarzystwa Fotograficznego.
Życiorys.
Bogusław Jaroszek artysta związany z bielskim środowiskiem fotograficznym – mieszka i pracuje w Bielsku-Białej. Prowadzi zajęcia z fotografii w bielskim College of Art. Jest członkiem grupy fotograficznej "Globika Kollektiff" oraz Beskidzkiego Towarzystwa Fotograficznego. W 2010 roku był pomysłodawcą, inicjatorem i założycielem Galerii Fotografii Artystycznej "Foto-Bo". W 2008 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 241). 
Bogusław Jaroszek jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w Międzynarodowych Salonach Fotograficznych, organizowanych (m.in.) pod patronatem FIAP, zdobywając wiele akceptacji, medali, nagród, wyróżnień, dyplomów oraz listów gratulacyjnych. Uczestniczy w pracach jury cyklicznego "Ogólnopolskiego Festiwalu Diaporamy Cyfrowej", organizowanego przez "Fotoklub Zamek Szczecin". W 2010 roku (W ramach działalności w grupie fotograficznej "Globika Kollektiff") był współorganizatorem projektu portretu fotograficznego "Czar-na Biała", realizowanego w "Aquarium" Galerii Bielskiej – przy zastosowaniu fotografii wielkoformatowej. 
W 2007 został laureatem Nagrody Ministerstwa Kultury i Dziedzictwa Narodowego. W 2009 otrzymał stypendium miasta Bielsko-Biała, w latach 2014, 2015, 2016 był stypendystą Warszawskiej Szkoły Filmowej (stypendia naukowe) oraz w latach 2018, 2019 stypendystą Uniwersytetu Artystycznego w Poznaniu. 
Pokłosiem udziału w Międzynarodowych Salonach Fotograficznych (pod patronatem FIAP) było przyznanie Bogusławowi Jaroszkowi (w 2010 roku) tytułu honorowego Artiste FIAP (AFIAP) – przez Międzynarodową Federację Sztuki Fotograficznej FIAP, z siedzibą w Luksemburgu. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości. W 2020 odznaczony Brązowym Medalem „Za Fotograficzną Twórczość” – odznaczeniem ustanowionym przez Zarząd i przyznawanym przez Kapitułę Fotoklubu Rzeczypospolitej Polskiej Stowarzyszenia Twórców, w odniesieniu do obchodów 25-lecia powstania Fotoklubu RP.
Bo Jaroszek tworzy również haiku i haigi. Jest członkiem Polskiego Stowarzyszenia Haiku.
Wybrane wystawy indywidualne.
Źródło.

</doc>
<doc id="4223916" url="https://pl.wikipedia.org/wiki?curid=4223916" title="Edyta Kalinowska">
Edyta Kalinowska

Edyta Kalinowska – polska gimnastyczka sportowa.
Na Mistrzostwach Świata w Gimnastyce Akrobatycznej, które odbyły się od 28 do 31 października 1998 w Mińsku na Białorusi, w trójce z Joanną Gamrot i Martą Adamiecką zdobyła złoty medal w konkurencji trójek kobiet. W roku 1996 w tym samym składzie zdobyła Mistrzostwo Polski Seniorów w trójkach kobiet.

</doc>
<doc id="4223924" url="https://pl.wikipedia.org/wiki?curid=4223924" title="Public Sale">
Public Sale

Public Sale (pol. Licytacja, Wyprzedaż) – obraz temperowy amerykańskiego malarza Andrew Wyetha, namalowany w 1943 roku, mający za temat lokalną aukcję, przedstawioną z pewnej odległości.
Obraz znajduje się od 2000 roku w zbiorach Philadelphia Museum of Art w Filadelfii. Jest darem Margaret McKee Breyer.
Opis i interpretacja.
Pewnego chłodnego, zimowego dnia Andrew Wyeth i jego żona Betsy udali się razem z przyjacielem, Bertem Guestem na lokalną licytację w dolinie Conestoga, w hrabstwie Lancaster. Miejscowy, wysoki i wychudzony rolnik, którego żona zmarła kilka miesięcy wcześniej, wyprowadził ich przed dom, którego wyposażenie właśnie wyprzedawano. Samotność i smutek człowieka zmuszonego do sprzedania wszystkich przedmiotów, wśród których żył, zrobiły wrażenie na artyście. Aby wyrazić nastrój tego dnia, namalował później obraz, poświęcony zaobserwowanej scenie. Choć wykonał na miejscu liczne szkice ludzi i przedmiotów, pominął je potem w ostatecznym obrazie, wyjaśniając: „liczy się nie to, co przedstawiasz, ale to, co pomijasz”. Ten proces upraszczania kompozycji i wydobywania jej istoty, zastosowany przez Wyetha w odniesieniu do jałowego krajobrazu w celu nadania mu emocjonalnej atmosfery, odróżnia jego dzieło od społecznego realizmu, uprawianego przez jemu współczesnych. Ta eliminacja przez Wyetha szczegółów przypomina twórczość Edwarda Hoppera, którego Wyeth podziwiał najbardziej spośród innych amerykańskich artystów; cechą tejże twórczości była oniryczna tajemniczość samotnych pokoi i domów.

</doc>
<doc id="4223932" url="https://pl.wikipedia.org/wiki?curid=4223932" title="Jorge Enrique Izaguirre Rafael">
Jorge Enrique Izaguirre Rafael

Jorge Enrique Izaguirre Rafael CSC (ur. 14 stycznia 1968 w Casma) – peruwiański duchowny rzymskokatolicki, od 2015 prałat terytorialny Chuquibamby.
Życiorys.
Święcenia kapłańskie przyjął 15 lutego 1997 w Zgromadzeniu Świętego Krzyża. Po święceniach pełnił funkcję rektora domu formacyjnego w Canto Grande. W latach 1999–2009 był asystentem prowincjała, a w latach 2012–2015 asystentem generalnym zakonu.
11 maja 2015 został prekonizowany prałatem terytorialnym Chuquibamby. Sakry biskupiej udzielił mu 10 lipca 2015 bp Norbert Strotmann.

</doc>
<doc id="4223935" url="https://pl.wikipedia.org/wiki?curid=4223935" title="Arthur Colgan">
Arthur Colgan

Arthur Colgan CSC (ur. 8 listopada 1946 w Dorchester) – amerykański duchowny rzymskokatolicki posługujący w Peru, od 2015 biskup pomocniczy Chosica.
Życiorys.
Święcenia kapłańskie przyjął 27 października 1973 w Zgromadzeniu Świętego Krzyża. Po święceniach wyjechał do Peru i pełnił funkcje m.in. wikariusza generalnego diecezji Chimbote, pracownika komisji społecznej przy peruwiańskiej Konferencji Episkopatu oraz wikariusza biskupiego w stołecznej archidiecezji. W 2000 powrócił do kraju i został przełożonym jednej z prowincji zakonnych. Od 2010 ponownie pracował w Peru w charakterze wikariusza generalnego diecezji Chosica.
13 października 2015 otrzymał nominację na biskupa pomocniczego Chosica oraz biskupa tytularnego "Ampory". Sakry biskupiej udzielił mu 12 grudnia 2015 ordynariusz tej diecezji, bp Norbert Strotmann.

</doc>
<doc id="4223939" url="https://pl.wikipedia.org/wiki?curid=4223939" title="Lealain Baird">
Lealain Baird



</doc>
<doc id="4223941" url="https://pl.wikipedia.org/wiki?curid=4223941" title="La Vista de Luna">
La Vista de Luna



</doc>
<doc id="4223942" url="https://pl.wikipedia.org/wiki?curid=4223942" title="Linia kolejowa Heudeber-Danstedt – Bad Harzburg/Vienenburg">
Linia kolejowa Heudeber-Danstedt – Bad Harzburg/Vienenburg

Linia kolejowa Heudeber-Danstedt–Bad Harzburg – jednotorowa i niezelektryfikowana linia kolejowa w kraju związkowym Saksonia-Anhalt i Dolna Saksonia, w Niemczech. Łączy stację Heudeber-Danstedt z Bad Harzburg.

</doc>
<doc id="4223944" url="https://pl.wikipedia.org/wiki?curid=4223944" title="Domenico Berni Leonardi">
Domenico Berni Leonardi

Domenico Berni Leonardi (ur. 26 maja 1940 w Bedonii) – włoski duchowny rzymskokatolicki posługujący w Peru, od 1988 prałat terytorialny Chuquibambilla.

</doc>
<doc id="4223945" url="https://pl.wikipedia.org/wiki?curid=4223945" title="Caran d'Ache">
Caran d'Ache



</doc>
<doc id="4223946" url="https://pl.wikipedia.org/wiki?curid=4223946" title="Kościół św. Wincentego à Paulo w Bądkowie Kościelnym">
Kościół św. Wincentego à Paulo w Bądkowie Kościelnym

Kościół św. Wincentego à Paulo w Bądkowie Kościelnym – rzymskokatolicki kościół parafialny w Bądkowie Kościelnym, w powiecie płockim, w województwie mazowieckim. Funkcjonuje przy nim parafia św. Szczepana.
Historia.
Parafię we wsi najprawdopodobniej erygował biskup Wit z Chotela w 1190. W 1251 miejscowość otrzymał zakon benedyktynów z Płocka. W 1366 odnowiono dokument erekcyjny, czego dokonał biskup Mikołaj Sówka z Gulczewa. Z zapisu wizytacyjnego (1597) wynika, że świątynia pod wezwaniem św. Stefana była wówczas drewniana i umieszczone w niej były trzy ołtarze. Kościół ten spłonął w 1641. Około 1644 wybudowano nową świątynię, a inicjatorem jej powstania był ksiądz Maciej Płonczyński. Obiekt konsekrował biskup Stanisław Całowański. Od 1778 kościół objęli lazaryści, a stało się to za sprawą prymasa Michała Jerzego Poniatowskiego. W 1781 zakonnicy zainicjowali budowę obecnego kościoła (stąd wezwanie). Budowę skończono w 1790. Obiekt konsekrował 7 września 1800 biskup Onufry Szembek. Około 1867 przeniesiono do wsi z płockiego kościoła benedyktyńskiego i wmurowano w elewację tutejszego kościoła okazały portal (marmur chęciński) pochodzący z około 1632 i zaprojektowany przez Giovanniego Battistę Gisleniego. W 1887 ksiądz Józef Rościszewski dokonał odnowienia świątyni, m.in. przebudował fasadę w stylu neobarokowym. W 1926, w tym samym stylu, przebudowano ogrodzenie i dzwonnicę. Kościół został uszkodzony podczas II wojny światowej. Restauracji dokonano w 1948. Potem był ponownie remontowany. W 1962 wpisano go do rejestru zabytków.
Architektura.
Kościół jest murowany i orientowany. Na portalu z Płocka umieszczono trzy herby: rodu Wazów – Snopek, Nałęcz i Ostoja. Współfundatorem portalu był albo król Zygmunt III, albo król Władysław IV. Kościół jest najcenniejszym zabytkiem miejscowości.
Wyposażenie.
Kościół ma cztery ołtarze. Główny reprezentuje styl neogotycki, a boczne – barokowy. Feretron pochodzi z 1721. Na plebanii znajduje się kronika parafialna z początku XIX wieku.
Wewnątrz znajdują się tablice pamiątkowe:
Otoczenie.
Niedaleko kościoła, ale za ogrodzeniem, znajduje się charakterystyczny grobowiec Macieja Kamińskiego (zm. 17 lipca 1850) i jego syna, Karola (zm. 29 stycznia 1858).

</doc>
<doc id="4223948" url="https://pl.wikipedia.org/wiki?curid=4223948" title="Narciarstwo alpejskie na Zimowych Igrzyskach Olimpijskich 2018 – slalom kobiet">
Narciarstwo alpejskie na Zimowych Igrzyskach Olimpijskich 2018 – slalom kobiet

Slalom kobiet – jedna z konkurencji rozgrywana w ramach narciarstwa alpejskiego na Zimowych Igrzyskach Olimpijskich 2018.
Zawody zostały zaplanowane do rozegrania 14 lutego, jednak z uwagi na silny wiatr zostały przeprowadzone 16 lutego 2018 w ośrodku narciarskim Yongpyong, umiejscowionym w Pjongczangu.
Do startu zgłoszonych zostało siedemdziesiąt osiem zawodniczek, zawody ukończyły pięćdziesiąt cztery, a spośród nich najlepsza okazała się Szwedka Frida Hansdotter, faworytka zawodów – Amerykanka Mikaela Shiffrin – znalazła się zaś poza podium.

</doc>
<doc id="4223950" url="https://pl.wikipedia.org/wiki?curid=4223950" title="Narciarstwo alpejskie na Zimowych Igrzyskach Olimpijskich 2018 - slalom kobiet">
Narciarstwo alpejskie na Zimowych Igrzyskach Olimpijskich 2018 - slalom kobiet



</doc>
<doc id="4223953" url="https://pl.wikipedia.org/wiki?curid=4223953" title="Narciarstwo alpejskie na Zimowych Igrzyskach Olimpijskich 2018 - slalom gigant kobiet">
Narciarstwo alpejskie na Zimowych Igrzyskach Olimpijskich 2018 - slalom gigant kobiet



</doc>
<doc id="4223954" url="https://pl.wikipedia.org/wiki?curid=4223954" title="Narciarstwo alpejskie na Zimowych Igrzyskach Olimpijskich 2018 - supergigant kobiet">
Narciarstwo alpejskie na Zimowych Igrzyskach Olimpijskich 2018 - supergigant kobiet



</doc>
<doc id="4223955" url="https://pl.wikipedia.org/wiki?curid=4223955" title="Sebastián Ramis Torrens">
Sebastián Ramis Torrens

Sebastián Ramis Torrens (ur. 10 czerwca 1943 w Llubi) – hiszpański duchowny rzymskokatolicki posługujący w Peru, w latach 1991 - 2018 prałat terytorialny Huamachuco.

</doc>
<doc id="4223958" url="https://pl.wikipedia.org/wiki?curid=4223958" title="Książę grzmotów">
Książę grzmotów

Książę grzmotów ( "Heukryong wanggwa biho dongja", ang. "Thunder Prince") – koreański film animowany z 1982 roku.
W Ameryce film ten został wydany w języku angielskim przez "Adda Audio Visual Ltd." – przez hongkońskiego producenta Josepha Lai pod nazwą "Thunder Prince", wersja ta trafiła do Europy i na niej oparte były późniejsze tłumaczenia na inne języki, m.in. niemiecki i grecki. W Polsce wersja amerykańska została wydana na kasetach VHS z lektorem i angielskim dubbingiem pod tytułem "Książę grzmotów". W USA film został wydany także na DVD przez "Digiview Entertainment".
Wersja polska.
"Książę grzmotów" (ang. "Thunder Prince") – wersja wydana na VHS. Dystrybucja Elgaz.

</doc>
<doc id="4223962" url="https://pl.wikipedia.org/wiki?curid=4223962" title="Konrad Zieliński (profesor)">
Konrad Zieliński (profesor)

Konrad Zieliński (ur. 2 marca 1971) – polski historyk, profesor nauk społecznych, nauczyciel akademicki Uniwersytetu Marii Curie-Skłodowskiej w Lublinie, kierownik Działu Naukowo-Badawczego Muzeum Getta Warszawskiego, wykładowca studiów podyplomowych w Instytucie Badań Literackich PAN.
Życiorys.
Absolwent historii Uniwersytetu Marii Curie-Skłodowskiej w Lublinie (1995). Stopień naukowy doktora uzyskał w 1999 na tej samej uczelni na podstawie rozprawy "Życie kulturalne ludności żydowskiej na Lubelszczyźnie w latach I wojny światowej" (promotor: Jan Lewandowski). Habilitacja na Wydziale Politologii UMCS w 2006 ("Stosunki polsko-żydowskie na ziemiach Królestwa Polskiego w czasie pierwszej wojny światowej"). Profesor nauk społecznych od 2014 roku. Jest kierownikiem Zakładu Badań Etnicznych na Wydziale Politologii UMCS i Pracowni Badań Dziejów i Kultury Żydów w Państwowej Wyższej Szkoły Zawodowej im. Szymona Szymonowica w Zamościu. Był stypendystą Fundacji na Rzecz Nauki Polskiej, Deutscher Akademischer Austauschdienst, programu Fulbrighta. Odbył staże naukowe w: Center for European Studies New York University, YIVO Institute for Jewish Research w Nowym Jorku i Institüt für Judaistik na Wolnym Uniwersytecie Berlińskim. Jest wiceprzewodniczący Rady Programowej Żydowskiego Instytutu Historycznego (2017-2021), członkiem: Polskiego Towarzystwa Studiów Żydowskich, Komisji Historycznej PAN (oddział w Lublinie), European Association for Jewish Studies, Association for Slavic, East European &amp; Eurasian Studies. Współpracownik Muzeum Historii Żydów Polskich. Redaktor naczelny rocznika "Almanach. Studia Żydowskie". Jego praca "Jeszywas Chachmej Lublin (Uczelnia Mędrców Lublina)" była nominowana do Nagrody im. Jerzego Giedroycia (2004). Książka "Stosunki polsko-żydowskie na ziemiach Królestwa Polskiego w czasie pierwszej wojny światowej" była z kolei nominowana do Nagrody Jana Długosza (2006), zaś "O Polską Republikę Rad: działalność polskich komunistów w Rosji Radzieckiej 1918-1922" do nagrody im. Kazimierza Moczarskiego na najlepszą książkę historyczną roku (2014). Jego zainteresowania naukowe skupiają się na dziejach i kulturze Żydów w Polsce oraz w Rosji. Zajmuje się też wybranymi aspektami historii WKP[b], polityką narodowościową w ZSRR, procesami migracyjnymi oraz stosunkami etnicznymi i wyznaniowymi. 

</doc>
<doc id="4223964" url="https://pl.wikipedia.org/wiki?curid=4223964" title="EDC (toksykologia)">
EDC (toksykologia)



</doc>
<doc id="4223966" url="https://pl.wikipedia.org/wiki?curid=4223966" title="Związki endokrynne">
Związki endokrynne



</doc>
<doc id="4223967" url="https://pl.wikipedia.org/wiki?curid=4223967" title="Substancje endokrynne">
Substancje endokrynne



</doc>
<doc id="4223968" url="https://pl.wikipedia.org/wiki?curid=4223968" title="Związki endokrynnie czynne">
Związki endokrynnie czynne

Związki endokrynnie czynne (EDC, z ang. "") – grupa egzogennych związków chemicznych, które wpływają na funkcjonowanie układu hormonalnego (endokrynnego), w następstwie czego mogą wywołać negatywne skutki dla zdrowia organizmu.
Występowanie związków endokrynnie czynnych.
Jest to liczna i zróżnicowana grupa, do której zaliczane są zarówno substancje syntetyczne, jak i związki naturalne. Cząsteczki tych związków często zawierają atomy fluorowców bądź pierścienie aromatyczne. Pod koniec grudnia 2017 roku lista potencjalnych związków endokrynnie czynnych obejmowała ponad 1400 substancji. Substancje o potwierdzonym działaniu endokrynnym lub podejrzewane o takie działanie są powszechnie używane w wielu dziedzinach życia na całym świecie. Wykorzystuje się je m.in. jako środki ochrony roślin (np. pestycydy), plastyfikatory w przemyśle tworzyw sztucznych (ftalany), środki obniżające palność (tetrabromobisfenol A) i półprodukty przemysłowe (bisfenol A). Stosowanie ich na szeroką skalę zwiększyło narażenie ludzi w życiu codziennym. Wykrywane są w meblach, farbach, podłogach, tapicerkach samochodowych, ubraniach, w opakowaniach do żywności, butelkach, zabawkach, wypełnieniach stomatologicznych, soczewkach kontaktowych, czy sprzęcie elektronicznym.
Wpływ na układ hormonalny.
Układ endokrynny składa się z gruczołów wydzielania wewnętrznego odpowiedzialnych m.in. za wydzielanie hormonów oraz z receptorów czułych na sygnały wzbudzane przez hormony. W ten sposób układ hormonalny reguluje procesy życiowe i bierze udział w podtrzymywaniu homeostazy.
Oddziaływanie związków endokrynnie czynnych na organizm może przebiegać według różnych mechanizmów, m.in. poprzez wpływanie na syntezę i wydzielanie hormonów, zaburzanie transportu hormonów w organizmie, zaburzania procesów wiązania hormonów z receptorami, czy też zmiany w metabolizmie i wydalaniu hormonów. W dodatku narażenie na niskie dawki substancji endokrynnie czynnych może w pewnych przypadkach powodować większe zaburzenia zdrowotne – zarówno dla osoby bezpośrednio narażonej na te związki, ale także dla jego dzieci i kolejnych pokoleń – niż narażenie na te substancje w dużych dawkach. Ponadto powszechne wykorzystanie wielu związków endokrynnie czynnych powoduje, że człowiek jest zazwyczaj równocześnie narażony na kilka lub więcej takich substancji, które mogą działać wobec siebie zarówno antagonistycznie (przeciwstawnie do siebie, niwelując negatywne działanie), jak i synergistycznie (wzmacniając swoje działanie).
Obecność niewielkich ilości różnych związków endokrynnie czynnych w tkankach organizmu, płynach ustrojowych (np. krwi) bądź w moczu jest powszechna, przy czym nie ma wystarczających badań pozwalających wykluczyć negatywne działanie takich ilości substancji endokrynnie czynnych na organizm. Przynajmniej część związków z tej grupy ma zdolność do bioakumulacji w organizmie, m.in. w tkance tłuszczowej.
Możliwe skutki narażenia.
Substancje zaburzające gospodarkę hormonalną w organizmie mogą przyspieszać rozwój guzów nowotworowych, a nawet powodować pojawienie się wad wrodzonych i innych zaburzeń rozwojowych. Narażenie na te substancje może powodować trudności w uczeniu się, zaburzenia koncentracji uwagi (ADHD), zaburzenia procesów poznawczych i rozwoju mózgu, a niektóre z nich, jak bisfenol A, może mieć istotny wpływ na występowanie schizofrenii. Skutkami mogą być też: otyłość, rak piersi, rak prostaty i inne nowotwory, a także choroby tarczycy, obniżenie rozrodczości oraz problemy związane z rozwojem seksualnym, takie jak feminizowanie samców lub efekty maskulinizacji u samic itp.
Wpływ na organizm w okresie prenatalnym i po urodzeniu.
Wpływ związków endokrynnych, zarówno wytwarzanych przez człowieka, jak i naturalnie występujących w przyrodzie fitoestrogenów, jest najsilniejszy w okresie płodowym i noworodkowym, kiedy organizm znajduje się w fazie najintensywniejszego wzrostu i rozwoju, a cykle metaboliczne i mechanizmy obronne są jeszcze niedojrzałe. Potwierdzono, że wiele substancji może mieć znaczący wpływ na rozwój hormonalny, neurologiczny i immunologiczny młodego organizmu, który nie jest zdolny do tak skutecznej detoksyfikacji jak osobnik dojrzały. Efekty zdrowotne narażenia we wczesnych fazach życia mogą nieść daleko idące konsekwencje w dalszym okresie życia danego organizmu.
Ekspozycja matki na EDC wpływa również na zwiększoną ekspozycję płodu (EDC wykrywane są w łożysku) i noworodka (skażone mleko matki, do którego przechodzą związki skumulowane wcześniej w tkance tłuszczowej). Ekspozycja ciężarnej kobiety na EDC może zwiększać ryzyko wad rozwojowych u dziecka oraz zmian epigenetycznych w DNA potomstwa, a w konsekwencji przyczyniać się do rozwoju chorób cywilizacyjnych w kolejnych pokoleniach.
Metabolizm i wydalanie związków endokrynnie czynnych.
Wiele z EDC, w tym bisfenol A (BPA), jedna z najlepiej opisanych substancji działających endokrynnie czynnie, ulega przemianom w wątrobie w reakcji katalizowanej przez UDP-glukuronylotransferazę (UDP-GT) i wydalane są z moczem w postaci glukuronianu lub w mniejszej ilości w formie siarczanu lub wolnej. Obecnie pojawiają się jednak przesłanki, że BPA ma zdolność do większej biokumulacji w tkance tłuszczowej i wykazuje dużo dłuższy czas połowicznego rozpadu niż wcześniej oszacowano.
Tolerowany poziom narażenia.
W 2015 roku Europejski Urząd ds. Bezpieczeństwa Żywności obniżył dla BPA wartość tolerowanej przez organizm człowieka dziennej dawki (TDI) z 50 µg/kg masy ciała/dobę do 4 µg/kg m.c./dobę.

</doc>
<doc id="4223969" url="https://pl.wikipedia.org/wiki?curid=4223969" title="Substancje endokrynnie czynne">
Substancje endokrynnie czynne



</doc>
<doc id="4223970" url="https://pl.wikipedia.org/wiki?curid=4223970" title="Saetabis">
Saetabis

Saetabis (łac. "Dioecesis Sitabensis") – stolica historycznej diecezji w Hiszpanii, istniejącej w pierwszych wiekach. 
Współczesne miasto Xàtiva we wspólnocie autonomicznej Walencji. Obecnie katolickie biskupstwo tytularne ustanowione w 1969 przez papieża Pawła VI.

</doc>
<doc id="4223977" url="https://pl.wikipedia.org/wiki?curid=4223977" title="Tanja Frank">
Tanja Frank

Tanja Frank (ur. 24 stycznia 1993 roku w Wiedniu) – austriacka żeglarka, olimpijka, brązowa medalistka z igrzysk olimpijskich 2016 (wraz z Thomasem Zajacem).
Życiorys.
Dzieciństwo.
Frank została adoptowana jako dziecko przez właściciela szkoły żeglarskiej. W wieku dwóch i pół roku była w stanie samodzielnie pilotować łódź Optimist. W wieku pięciu lat wypłynęła na swoje pierwsze regaty na Jezioro Nezyderskie. Tanja zapisana została do drugiej klasy szkoły podstawowej w wieku pięciu i pół roku. Studiowała gastronomię w Wiedniu.
Młodzieżowe Mistrzostwa Świata.
W 2011 roku Frank i jej pierwsza partnerka, Lara Vadlau, zdobyli tytuł Młodzieżowego Mistrza Świata w łódce 420. W tym samym roku zdobyła srebrny medal w Hobie w Breitenbrunn. W związku z Igrzyskami Olimpijskimi 2016, przeszła na nowo utworzoną katamaranową klasę Nacra 17. Od końca 2012 roku pływała w duecie z Thomasem Zajacem, wcześniejszym wicemistrzem świata w Tornado. 
Igrzyska olimpijskie.
Wraz z Zajacem zakwalifikowani do udziału w igrzyskach olimpijskich w Rio de Janeiro, gdzie zdobyli brązowy medal i tym samym zapewnili pierwszy austriacki złoty medal od ośmiu lat. W ramach podzięki za zdobyty medal zostali wybrani drużyną roku Austriackiego Związku Sportowego. 
Klub i "Heeressportzentrum".
Od 2004 roku pływa dla klubu Sport Yacht Club Seewind Joisa. 
Od 2006 roku jest członkiem narodowej federacji austriackich żeglarzy i zatrudniona przez armię federalną ("Bundesheer") jako sportowiec w "Heeressportzentrum". Ma rangę kaprala. Obecnie pływa razem z Loreną Abicht w klasie 49er FX. 

</doc>
<doc id="4223987" url="https://pl.wikipedia.org/wiki?curid=4223987" title="Substancja endokrynna">
Substancja endokrynna



</doc>
<doc id="4223989" url="https://pl.wikipedia.org/wiki?curid=4223989" title="Związek endokrynny">
Związek endokrynny



</doc>
<doc id="4223993" url="https://pl.wikipedia.org/wiki?curid=4223993" title="Lok Fu (stacja metra)">
Lok Fu (stacja metra)

Lok Fu (chiński: 樂富) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 1 października 1979 roku.
Stacja znajduje się w Lok Fu.

</doc>
<doc id="4223995" url="https://pl.wikipedia.org/wiki?curid=4223995" title="Shek Kip Mei (stacja metra)">
Shek Kip Mei (stacja metra)

Shek Kip Mei (chiński: 石硤尾) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 1 października 1979 roku.
Stacja znajduje się w Shek Kip Mei.

</doc>
<doc id="4223997" url="https://pl.wikipedia.org/wiki?curid=4223997" title="Prince Edward (stacja metra)">
Prince Edward (stacja metra)

Prince Edward (chiński: 石硤尾) – jedna ze stacji MTR, systemu szybkiej kolei w Hongkongu, na Kwun Tong Line i Tsuen Wan Line. Została otwarta 10 maja 1982.
Stacja znajduje się w Mong Kok w Koulun.

</doc>
<doc id="4224001" url="https://pl.wikipedia.org/wiki?curid=4224001" title="Przedsiębiorstwo Komunikacji Samochodowej w Puławach">
Przedsiębiorstwo Komunikacji Samochodowej w Puławach

Przedsiębiorstwo Komunikacji Samochodowej w Puławach Sp. z o.o. (wcześniej "Przedsiębiorstwo Państwowej Komunikacji Samochodowej w Puławach") – byłe przedsiębiorstwo z siedzibą w Puławach zajmujące się transportem zbiorowym.
PKS Puławy było największym przewoźnikiem autobusowym na terenie powiatu puławskiego. Jego obszar działalności obejmował również tereny powiatów: ryckiego, opolskiego i lubartowskiego. Przedsiębiorstwo posiadało w Puławach własną zajezdnię z zapleczem technicznym oraz dworzec autobusowy.
Historia.
1 września 1963 powstała Zasadnicza Szkoła Zawodowa PKS. Przez pierwsze lata mieściła się na terenie bazy PKS przy ul. Kołłątaja. Nauczycielami w niej byli pracownicy PKS i dochodzący nauczyciele z innych szkół. Od 1 września 1971 szkoła przeprowadziła się do budynku Szkoły Podstawowej nr 4 przy ul. Zabłockiego, liczyła wtedy 4 oddziały i 130 uczniów.
Od 1 września 1985 Zasadniczą Szkołę Zawodową i Technikum Samochodowe dla Pracujących Państwowej Komunikacji Samochodowej w Puławach włączono w skład Zespołu Szkół Budowlanych Puławskiego Przedsiębiorstwa Budownictwa Ogólnego. Przed włączeniem szkoła ta liczyła 11 oddziałów, w tym 8 szkoły zasadniczej i 3 technikum dla pracujących.
W 1990 r. na bazie KPKS Lublin/ o. Puławy utworzono Przedsiębiorstwo Państwowej Komunikacji Samochodowej w Puławach.
15 marca 2007 nastąpiło przejęcie PPKS Opole Lubelskie i przekształcenie w placówkę terenową PPKS Puławy.
1 marca 2008 nastąpiło przekształcenie Przedsiębiorstwa Państwowej Komunikacji Samochodowej w Puławach w jednoosobową spółkę Skarbu Państwa pod nazwą Przedsiębiorstwo Komunikacji Samochodowej w Puławach Spółka z ograniczoną odpowiedzialnością.
Na początku 2010 w PKS Puławy zatrudnionych było 364 osób.
Według stanu na 17 września 2015 przedsiębiorstwo posiadało 89 pojazdów, z tego największą grupę stanowiły autobusy typu MIDI: Autosan H9 (różne wersje) – 31 szt. i Autosan H10 (różne wersje) – 16 szt. (łącznie 51,7% całości taboru).
Znaczną część taboru stanowiły autobusy typu MINI: Kapena Thesi Intercity – 12 szt., Mercedes Benz Sprinter – 10 szt. Łącznie przedsiębiorstwo posiadało pojazdy następujących kategorii: MAXI – 18 szt. (20,2%), MIDI – 49 szt. (55,1%), MINI (busy) – 22 szt. (24,7%). W dni robocze szkolne przewoźnik realizował 158 kursów na terenie powiatu puławskiego.
W 2015 r. PKS Puławy obsługiwało też 38 z 39 linii komunikacyjnych w ramach powiatowych przewozów pasażerskich, na które zezwolenia wydał Starosta Rycki.
Własnością PKS Puławy był też dworzec autobusowy w Rykach przy ul. Warszawskiej 7/9. Składał on się z budynku dworcowego z poczekalnią dla pasażerów i dyspozytornią, wiaty peronowej z 7 stanowiskami odjazdowymi, stanowiska do wysiadania oraz placu manewrowego i postojowego. Przewodnik posiadał również zajezdnię autobusową w Rykach.
Autobusy eksploatowane przez PKS Puławy miały w 2015 r. przeciętnie 20,3 lat oraz 48 miejsc.
1 sierpnia 2016 roku po likwidacji PKS Puławy powstało Przedsiębiorstwo Komunikacji Samochodowej w Rykach sp. z o.o. i jest w posiadaniu samorządu ryckiego.
W powiecie puławskim linie obsługiwane przez PKS Puławy przejęła prywatna firma RAGO z Jeziorzan.

</doc>
<doc id="4224002" url="https://pl.wikipedia.org/wiki?curid=4224002" title="Mong Kok (stacja metra)">
Mong Kok (stacja metra)

Mong Kok (chiński: 旺角) – jedna ze stacji MTR, systemu szybkiej kolei w Hongkongu, na Kwun Tong Line i Tsuen Wan Line. Została otwarta 31 grudnia 1979.
Stacja znajduje się w Mong Kok.

</doc>
<doc id="4224005" url="https://pl.wikipedia.org/wiki?curid=4224005" title="Apolo Anton Ohno">
Apolo Anton Ohno



</doc>
<doc id="4224007" url="https://pl.wikipedia.org/wiki?curid=4224007" title="Międzynarodowe drogi w Polsce">
Międzynarodowe drogi w Polsce

Międzynarodowe drogi w Polsce – europejskie drogi międzynarodowe przebiegające przez Polskę, łączące Europą Zachodnią i Południową z państwami wschodniej części kontynentu: Białorusią, Litwą, Ukrainą i Rosją oraz innymi państwami.
Międzynarodowe drogi samochodowe w Polsce:
E-28:
E-30: Świecko – Jordanowo (Świebodzin) – Poznań – Konin – Stryków – Warszawa – Siedlce – Biała Podlaska – Kukuryki
E-36: Olszyna – Golnice – Krzyżowa
E-40 (A4): Zgorzelec – Legnica – Wrocław – Opole – Gliwice – Katowice – Jaworzno – Kraków – Tarnów – Dębica – Rzeszów – Jarosław – Przemyśl – Korczowa (granica)
E-65: Świnoujście – Szczecin – Gorzów Wielkopolski – Międzyrzecz – Świebodzin – Zielona Góra – Otyń – Nowa Sól – Nowe Miasteczko – Polkowice – Lubin – Legnica – Jawor – Jelenia Góra – Szklarska Poręba
E-67: Budzisko – Suwałki – Białystok – Warszawa – Piotrków Trybunalski – Łódź – Wrocław (Autostradowa Obwodnica Wrocławia) do Kudowy-Zdroju
E-75: Gdańsk – Łódź – Piotrków Trybunalski – Górnośląski Okręg Przemysłowy – Bielsko-Biała – Cieszyn
E-77: Gdańsk – Elbląg – Warszawa – Radom – Kielce – Kraków – Chyżne
E-261: Świecie – Bydgoszcz – Gniezno – Poznań – Wrocław (przez województwa: kujawsko-pomorskie, wielkopolskie i dolnośląskie). E261 stanowi fragment polskiej drogi krajowej nr 5.
E-371: Radom – Ostrowiec Świętokrzyski – Rzeszów – Barwinek
E-372: Warszawa – Lublin – Zamość – Hrebenne
E-373: Lublin – Chełm – Dorohusk
E-462: Cieszyn – Bielsko-Biała – Tychy – Mysłowice – Jaworzno – Chrzanów – Kraków-Balice

</doc>
<doc id="4224008" url="https://pl.wikipedia.org/wiki?curid=4224008" title="ST3 Offshore Sp. z o.o.">
ST3 Offshore Sp. z o.o.



</doc>
<doc id="4224015" url="https://pl.wikipedia.org/wiki?curid=4224015" title="Jaskinia w Nasicznem II">
Jaskinia w Nasicznem II

Jaskinia w Nasicznem II (Jaskinia Dolna w Nasicznem) – najdłuższa i najgłębsza jaskinia polskich Bieszczadów. Wejście do niej znajduje się w dolinie Nasiczniańskiego Potoku, na południowo-wschodnim zboczu Jaskiniowej Góry, niedaleko Nasicznego, w pobliżu Jaskini w Nasicznem I, na wysokości 750 m n.p.m. Długość jaskini wynosi 60 metrów, a jej deniwelacja 17 metrów.
Opis jaskini.
Jaskinia zaczyna się niewielką studzienką wejściową, z której dna odchodzi w dół 8-metrowy, niski korytarz. Prowadzi on do wąskiej Sali z Galerią. W jej górnej części znajduje się 4-metrowa szczelina, natomiast z dolnej odchodzi wysoki, szczelinowy korytarz prowadzący do niewielkiego prożka. Znajdują się tu trzy niewielkie studzienki. Stąd na wprost korytarz kończy się szczeliną nie do przejścia, natomiast studzienki prowadzą do dolnego ciągu jaskini.
Na ich dnie znajduje się 8-metrowy szczelinowy korytarz, który na lewo kończy się niewielką salką, na prawo dwoma szczelinami. Natomiast między południową i środkową studzienką znajduje się trudny zacisk za którym wąską szczeliną dochodzi się do 13-metrowego, wysokiego korytarza. Na prawo prowadzi on do Komory Gazowej. Znajdują się w niej dwa progi. Za południowym jest kilkumetrowy korytarz.
Przyroda.
Jaskinia jest typu osuwiskowego. Zamieszkują ją nietoperze. Ściany są wilgotne, na dnie występuje błoto.
Historia odkryć.
Jaskinię odkryli drwale w latach 70. XX wieku. Pierwszy jej opis i plan sporządzili T. Mleczek i B. Szatkowski w 1992 roku.

</doc>
<doc id="4224016" url="https://pl.wikipedia.org/wiki?curid=4224016" title="Tadeusz Maciejewski (muzykolog)">
Tadeusz Maciejewski (muzykolog)

Tadeusz Maciejewski (ur. 22 czerwca 1936 w Warszawie) – polski muzykolog.
Życiorys.
Studiował na Uniwersytecie Warszawskim u Hieronima Feichta i na Université de Poitiers u Solange Corbin. Od 1980 wykładał na Akademii Muzycznej w Warszawie. 
W 1984 zorganizował Ośrodek Dokumentacji i Badań Dawnej Muzyki Polskiej (ODiBDMP) przy Warszawskiej Operze Kameralnej, którym kierował przez cały okres jego działalności, tj. do 2010. Celem Ośrodka było odkrywanie w kraju i za granicą nieznanych dzieł dawnej muzyki polskiej kompozytorów polskich i obcych związanych z Polską, a następnie przygotowanie nowo odnalezionych zabytków muzyki do wykonania scenicznego lub estradowego.
Ośrodek miał duży wkład w tworzenie repertuaru poszczególnych edycji Festiwalu Muzyki Staropolskej w Zabytkach Warszawy "Ad hymnos ad cantus" organizowanego w ramach działalności artystycznej Warszawskiej Opery Kameralnej. Dzięki jego odkryciom i opracowaniom słuchacze festiwalu mieli sposobność poznać twórczość, a nierzadko prawykonania utworów takich kompozytorów, jak: Józef Bolechowski, Bazyli Bohdanowicz, Wojciech Dankowski, Jan Engel, Antoni Milwid, Piotr z Grudziądza, Wincenty z Kielczy, Maciej Radziwiłł, Wisław z Rugii i Marcin Józef Żebrowski.

</doc>
<doc id="4224019" url="https://pl.wikipedia.org/wiki?curid=4224019" title="Carles Soler Perdigó">
Carles Soler Perdigó

Carles Soler Perdigó (ur. 12 września 1932 w Barcelonie) – hiszpański duchowny katolicki, biskup diecezji Girona w latach 2001-2008.
Życiorys.
Wstąpił do seminarium duchownego w Barcelonie. W 1972 uzyskał tytuł licencjata z prawa kanonicznego na Papieskim Uniwersytecie Gregoriańskim w Rzymie.
Święcenia kapłańskie przyjął 19 marca 1960. Pełnił funkcje m.in. prorektora (1964-1967) i rektora niższego seminarium w Barcelonie (1967-1970), sekretarza generalnego Sądu Kościelnego (1973- 1974), sędziego kościelnego (1975-1990),
proboszcza parafii św. Piusa X w Barcelonie (1985-1991) oraz wikariusza generalnego (1987-1991).
Episkopat.
16 lipca 1991 został mianowany przez papieża Jana Pawła II biskupem pomocniczym archidiecezji barcelońskiej ze stolicą tytularną "Pandosia". Sakry biskupiej udzielił mu 22 września tegoż roku ówczesny arcybiskup Barcelony, Ricardo María Carles Gordó.
30 października 2001 został prekonizowany biskupem diecezji Girona. Ingres do tamtejszej katedry odbył 16 grudnia tegoż roku.
16 lipca 2008 przeszedł na emeryturę.

</doc>
<doc id="4224025" url="https://pl.wikipedia.org/wiki?curid=4224025" title="Michael Woods (polityk)">
Michael Woods (polityk)

Michael Woods, irl. Mícheál Ó hUadhaigh (ur. 8 grudnia 1935 w Bray) – irlandzki polityk, działacz Fianna Fáil, parlamentarzysta, wielokrotny minister w różnych resortach.
Życiorys.
Kształcił się w szkole prowadzonej przez Kongregację Braci w Chrystusie, następnie na University College Dublin (gdzie uzyskał magisterium i doktorat) oraz w Harvard Business School. Pracował w branży marketingowej.
Zaangażował się w działalność polityczną w ramach Fianna Fáil. W 1977 po raz pierwszy wybrany do Dáil Éireann. Mandat utrzymywał w wyborach w 1981, lutym 1982, listopadzie 1982, 1987, 1989, 1992, 1997, 2002 i 2007, zasiadając w niższej izbie irlandzkiego parlamentu przez dziesięć kadencji do 2011.
Od lipca do grudnia 1979 pełnił funkcję ministra stanu (niewchodzącego w skład gabinetu) przy premierze oraz w departamencie obrony. W randze ministra wchodził natomiast w skład rządów, którymi kierowali Charles Haughey, Albert Reynolds i Bertie Ahern. Od grudnia 1979 do czerwca 1981 był ministrem zdrowia i zabezpieczenia społecznego, ponownie zajmował to stanowisko od marca do grudnia 1982. Od marca 1987 do listopada 1991 sprawował urząd ministra zabezpieczenia społecznego. Następnie do lutego 1992 był ministrem rolnictwa, po czym do stycznia 1993 wykonywał obowiązki ministra gospodarki morskiej. W styczniu 1993 powrócił na funkcję ministra zabezpieczenia społecznego, pełnił ją do grudnia 1994, od listopada 1994 odpowiadając ponownie także za ministerstwo zdrowia. W czerwcu 1997 został ministrem gospodarki morskiej (od lipca 1997 również zasobów naturalnych). W styczniu 2000 przeszedł na stanowisko ministra edukacji i nauki, które zajmował do czerwca 2002.

</doc>
<doc id="4224032" url="https://pl.wikipedia.org/wiki?curid=4224032" title="José Malagón">
José Malagón

José Antonio Malagón Rubio (ur. 28 maja 1988 w Elche) – znany jako Josete, hiszpański piłkarz występujący na pozycji obrońcy w CD Lugo.

</doc>
<doc id="4224033" url="https://pl.wikipedia.org/wiki?curid=4224033" title="Jonathan González (meksykański piłkarz)">
Jonathan González (meksykański piłkarz)

Jonathan Alexander González Mendoza (ur. 13 kwietnia 1999 w Santa Rosa) – meksykański piłkarz pochodzenia amerykańskiego występujący na pozycji defensywnego pomocnika, reprezentant Meksyku, od 2023 roku zawodnik Monterrey.
Kariera klubowa.
González urodził się w mieście Santa Rosa w Kalifornii. Jest synem meksykańskich imigrantów (jego ojciec pochodzi ze stanu Guanajuato, zaś matka z Michoacán), posiada młodszego brata. W wieku dziewięciu lat rozpoczął treningi w lokalnej amatorskiej drużynie Atlético Santa Rosa. W 2013 roku wziął udział w prestiżowym turnieju juniorskim Sueño Alianza, przeznaczonym dla zawodników o latynoskim pochodzeniu mieszkających w Stanach Zjednoczonych. Po świetnym występie w rozgrywkach został zaproszony na testy przez trzynaście klubów z ligi meksykańskiej oraz przez federacje piłkarskie Stanów Zjednoczonych i Meksyku. Przez pewien czas trenował z meksykańskim Club Tijuana, lecz ostatecznie w lutym 2014 zdecydował się przyjąć ofertę klubu CF Monterrey i w wieku czternastu lat przeniósł się do jego akademii młodzieżowej. Tam występował głównie na pozycji ofensywnego pomocnika, z biegiem czasu będąc przesuwanym bardziej w głąb pola.
W czerwcu 2017 González podpisał pięcioletni profesjonalny kontrakt z Monterrey i został włączony przez trenera Antonio Mohameda do pierwszej drużyny. W Liga MX zadebiutował 21 lipca 2017 w zremisowanym 0:0 spotkaniu z Morelią. Z racji nieobecności Jesúsa Moliny (który przebywał wówczas z reprezentacją na Złotym Pucharze CONCACAF) od razu został podstawowym środkowym pomocnikiem drużyny i nawet po jego powrocie nie oddał już miejsca w składzie. W swoim debiutanckim, jesiennym sezonie Apertura 2017 wywalczył z Monterrey tytuł wicemistrza Meksyku oraz zdobył Copa MX – puchar Meksyku. Sam (w wieku zaledwie osiemnastu lat) został wybrany przez władze ligi do najlepszej jedenastki ligi meksykańskiej.
Kariera reprezentacyjna.
Dysponujący podwójnym obywatelstwem González w wieku czternastu lat rozpoczął występy w juniorskich reprezentacjach Stanów Zjednoczonych. Przez kolejne lata był powoływany do amerykańskich reprezentacji w różnych kategoriach wiekowych – kolejno do lat siedemnastu, osiemnastu i dwudziestu. W lutym 2017 znalazł się w ogłoszonym przez Taba Ramosa składzie reprezentacji Stanów Zjednoczonych U-20 na Mistrzostwa Ameryki Północnej U-20. Na kostarykańskich boiskach był najmłodszym zawodnikiem swojej drużyny i pełnił rolę rezerwowego, rozgrywając jeden z sześciu możliwych meczów (w roli rezerwowego). Amerykanie triumfowali natomiast w kontynentalnym turnieju, pokonując w finale po rzutach karnych Honduras (0:0, 5:3 k).
Wobec świetnych występów nastoletniego Gonzáleza w barwach Monterrey, meksykański związek piłkarski Federación Mexicana de Fútbol Asociación rozpoczął starania o przekonanie zawodnika do gry w reprezentacji Meksyku. W styczniu 2018 gracz oficjalnie ogłosił, iż będzie reprezentował barwy kraju swoich rodziców. Kilkanaście dni później otrzymał od FIFA pozwolenie na zmianę barw narodowych. Decyzja zawodnika stała się przyczyną szerokiej dyskusji w mediach, szczególnie amerykańskich, zarzucających władzom swojej federacji opieszałość w staraniach o zatrzymanie utalentowanego pomocnika i zwracających uwagę na przyszły problem wyboru przez młodych graczy wychowanych w Stanach Zjednoczonych reprezentowania innego kraju.
W seniorskiej reprezentacji Meksyku González zadebiutował za kadencji selekcjonera Juana Carlosa Osorio, 31 stycznia 2018 w wygranym 1:0 meczu towarzyskim z Bośnią i Hercegowiną.

</doc>
<doc id="4224036" url="https://pl.wikipedia.org/wiki?curid=4224036" title="Pietrowice (część Krępnej)">
Pietrowice (część Krępnej)



</doc>
<doc id="4224037" url="https://pl.wikipedia.org/wiki?curid=4224037" title="Łęg (część Krępnej)">
Łęg (część Krępnej)



</doc>
<doc id="4224038" url="https://pl.wikipedia.org/wiki?curid=4224038" title="Borek (część Krępnej)">
Borek (część Krępnej)



</doc>
<doc id="4224039" url="https://pl.wikipedia.org/wiki?curid=4224039" title="Bąków (część Krępnej)">
Bąków (część Krępnej)



</doc>
<doc id="4224040" url="https://pl.wikipedia.org/wiki?curid=4224040" title="Skały (przysiółek Oleszki)">
Skały (przysiółek Oleszki)



</doc>
<doc id="4224041" url="https://pl.wikipedia.org/wiki?curid=4224041" title="Paryż (część Krępnej)">
Paryż (część Krępnej)



</doc>
<doc id="4224042" url="https://pl.wikipedia.org/wiki?curid=4224042" title="Jaskinia w Nasicznem I">
Jaskinia w Nasicznem I

Jaskinia w Nasicznem I (Jaskinia Górna w Nasicznem) – druga pod względem długości jaskinia polskich Bieszczadów. Wejście do niej znajduje się w dolinie Nasiczniańskiego Potoku, na południowo-wschodnim zboczu Jaskiniowej Góry, niedaleko Nasicznego, w pobliżu Jaskini w Nasicznem II (największej jaskini Bieszczadów), na wysokości 750 m n.p.m. Długość jaskini wynosi 28 metrów, a jej deniwelacja 6 metrów.
Opis jaskini.
Główną częścią jaskini jest duża sala, do której prowadzi ciasna studzienka z niewielkiego otworu wejściowego. Odchodzą z niej dwa korytarzyki długości 4 i 5 metrów.
Przyroda.
Jaskinia jest typu osuwiskowego. Zamieszkują ją nietoperze. Ściany są wilgotne, na dnie występuje błoto.
Historia odkryć.
Jaskinię odkryli drwale w latach 70. XX wieku. Pierwszy jej opis i plan sporządzili T. Mleczek i B. Szatkowski w 1992 roku.

</doc>
<doc id="4224043" url="https://pl.wikipedia.org/wiki?curid=4224043" title="Jonathan González">
Jonathan González



</doc>
<doc id="4224045" url="https://pl.wikipedia.org/wiki?curid=4224045" title="Frank Fahey">
Frank Fahey

Frank Fahey (ur. 6 czerwca 1951 w Termon w Dublinie) – irlandzki polityk i nauczyciel, działacz Fianna Fáil, parlamentarzysta, w latach 2000–2002 minister gospodarki morskiej i zasobów naturalnych.
Życiorys.
Kształcił się w szkołach w Galway, następnie studiował na University College Galway. Pracował jako nauczyciel w szkole średniej. Zaangażował się w działalność polityczną w ramach Fianna Fáil. Zasiadał w radzie hrabstwa Galway.
W 1981 bez powodzenia kandydował do Dáil Éireann. Mandat uzyskał w wyborach w lutym 1982, po czym z powodzeniem ubiegał się o reelekcję w kolejnych głosowaniach w listopadzie 1982, 1987 i 1989. Nie utrzymał go w wyborach w 1992, w następnym roku został powołany w skład Seanad Éireann. W 1997 powrócił do niższej izby irlandzkiego parlamentu, wybierany również w 2002 i 2007; miejsce w Dáil Éireann utracił w 2011.
Kilkakrotnie pełnił niższe funkcje rządowe ministra stanu – w departamencie edukacji (od marca 1987 do lutego 1992), w departamencie turystyki, transportu i komunikacji (od września 1989 do lutego 1992), w departamencie zdrowia i dzieci (od lipca 1997 do stycznia 2000), w departamencie przedsiębiorczości, handlu i zatrudnienia (od czerwca 2002 do września 2004) oraz w departamencie sprawiedliwości (od września 2004 do czerwca 2007). W randze ministra wchodził natomiast w skład pierwszego rządu Bertiego Aherna – od stycznia 2000 do czerwca 2002 sprawował urząd ministra gospodarki morskiej i zasobów naturalnych.

</doc>
<doc id="4224046" url="https://pl.wikipedia.org/wiki?curid=4224046" title="Stiefanija Jełfutina">
Stiefanija Jełfutina

Stiefanija Alexandrovna Jełfutina (ur. 27 stycznia 1997 w Jejsku) – rosyjska żeglarka, olimpijka, brązowa medalistka z Rio de Janeiro w klasie RS:X. Jest nazywana "Białym rekinem"
Życiorys.
Kariera juniorska.
Karierę sportową rozpoczęła już w 2003 roku zdobywając swoją pierwszą nagrodę w żeglarstwie na regatach w Gelendżyku.
Na najważniejszych międzynarodowych turniejach Jełfutina zaczęła występować w 2010 roku. Na początku występowała w klasie „Bik Techno 293”, w której w lipcu 2013 roku została mistrzynią świata juniorów. Od końca 2013 roku przeniosła się do występów w klasie RS:X, a już na pierwszych juniorskich mistrzostwach świata zajęła 4. miejsce.
W 2014 roku ukończyła Liceum nr 4 w Jejsku. Od 2016 studiuje na Uniwersytecie Kultury Fizycznej, Sportu i Turystyki.
Mistrzostwa świata.
W lipcu 2014 Elfutin została pierwszą mistrzynią świata w klasie RS: X po raz pierwszy w swojej karierze. Rok później powtórzyła swój wynik, wygrywając mistrzostwa juniorów w Langkawi.
We wrześniu 2014 r. wzięła udział w Pucharze Świata w Santander. W wyniku konkurencji w klasie RS: X zajęła 19. miejsce. Tym samym zapewniła sobie licencję do udziału na Letnich Igrzyskach Olimpijskich 2016. W maju 2015 r. zwyciężyła w Pucharze Rosji w Soczi. W październiku 2015 r. była w stanie od razu trafić do pierwszej dziesiątki w dwóch dużych turniejach. Na Mistrzostwach Świata 2016 w klasie RS: X Jełfutina po raz kolejny wygrała w kategorii do 21 lat, natomiast w konkurencji dla dorosłych zajęła wysokie 5. miejsce. W lipcu 2016 roku zdobyła pierwszy medal w mistrzostwach Europy dla dorosłych, zajmując trzecie miejsce na mistrzostwach w Helsinkach.
Igrzyska olimpijskie.
14 sierpnia 2016 zdobyła historyczny brązowy medal , stając się jedną z najmłodszych rosyjskich medalistek. Uzyskała łącznie 85 punktów (zajęła 2. miejsca w 1. i 5. wyścigu).
Rodzina i klub.
Jej młodsze siostry Wasilisa i Jekaterina zajmują się łyżwiarstwem figurowym.
Należy do klubu „Soczi”, gdzie trenuje pod okiem Wiktora Waleriewicza Ajwazjana.

</doc>
<doc id="4224048" url="https://pl.wikipedia.org/wiki?curid=4224048" title="Kombinacja norweska na Zimowych Igrzyskach Olimpijskich 2018 – drużynowo">
Kombinacja norweska na Zimowych Igrzyskach Olimpijskich 2018 – drużynowo

Konkurs drużynowy kombinacji norweskiej na Zimowych Igrzyskach Olimpijskich 2018 odbył się 22 lutego na w Daegwallyeong-myeon.
Złoto wywalczyli Niemcy w składzie Vinzenz Geiger, Fabian Rießle, Eric Frenzel, Johannes Rydzek. Na drugim miejscu uplasowała siędrużyn Norwegów - Jan Schmid, Espen Andersen, Jarl Magnus Riiber, Jørgen Gråbak. Brąz wywalczyli Austriacy - Wilhelm Denifl, Lukas Klapfer, Bernhard Gruber, Mario Seidl.
Po raz pierwszy w historii w zawodach drużynowych na igrzyskach wystąpili Polacy, którzy w składzie Paweł Słowiok, Wojciech Marusarz, Szczepan Kupczak, Adam Cieślar zajęli 9. miejsce.

</doc>
<doc id="4224049" url="https://pl.wikipedia.org/wiki?curid=4224049" title="Jacek Rutkowski (geolog)">
Jacek Rutkowski (geolog)

Jacek Rutkowski (ur. 3 kwietnia 1934 w Zamościu, zm. 25 stycznia 2016 w Krakowie) – polski geolog, naukowiec, wykładowca akademicki, profesor Akademii Górniczo-Hutniczej im. Stanisława Staszica w Krakowie. 
Życiorys.
Jacek Rutkowski urodził się w 1934 r. w Zamościu. W 1951 r. ukończył liceum im. Bartłomieja Nowodworskiego w Krakowie i rozpoczął studia w Akademii Górniczo-Hutniczej. Studiował geologię w Sekcji Geologii Podstawowej na wydziale Geologiczno-Poszukiwawczym. Dyplom magistra uzyskał w 1956 r. i w tym samym roku został przyjęty na stanowisko asystenta w Katedrze Złóż Surowców Skalnych AGH kierowanej przez prof. Mariana Kamieńskiego. W 1959 r. został starszym asystentem. Rok później, po ukończeniu studiów uzupełniających, uzyskał tytuł magistra inżyniera w zakresie geologii złóż kopalin
stałych. W 1963 r. uzyskał stopień doktora nauk technicznych na podstawie pracy "Rozwój litologiczny i znaczenie użytkowe senonu okolicy Miechowa" oraz został adiunktem. Jacek Rutkowski habilitację w zakresie geologii złóż uzyskał w 1976 r., w 1987 r. został profesorem nadzwyczajnym, w 1995 r. został profesorem zwyczajnym. W 1979 r. przeszedł do Zakładu Kartografii Geologicznej (aktualnie Katedra Analiz Środowiskowych, Kartografii i Geologii Gospodarczej) w Instytucie Geologii i Surowców Mineralnych na macierzystym wydziale. Pomiędzy 1979 r., a 1989 r. pełnił on funkcję kierownika tego Zakładu. Zmarł w 2016 r., został pochowany na Cmentarzu Rakowickim w Krakowie.
Działalność naukowa.
Profesor Rutkowski zajmował się zarówno badaniami podstawowymi, jak i aplikacyjnymi. W pierwszym okresie swojej kariery naukowej badał przede wszystkim petrografię, sedymentację i właściwości fizyczne skał węglanowych, piaskowców, żwirów oraz surowców mineralnych. Po przejściu do Zakładu Kartografii Geologicznej jego zainteresowania badawcze rozszerzyły się o zagadnienia geologii czwartorzędu, geomorfologii, a także tworzenia map geologicznych.
Do największych jego osiągnięć należały badania litologii utworów kredy Niecki Miechowskiej, warunków sedymentacji i litologii wapieni sarmatu z południowo-zachodnich Gór Świętokrzyskich, tektoniki i utworów czwartorzędowych okolic Krakowa, a także środowiska jeziora Wigry. Dodatkowo opracował on własną, aktualnie powszechnie wykorzystywaną, metodę badań żwirów czwartorzędowych, był on w Polsce pionierem powszechnego wykorzystania zdjęć lotniczych i satelitarnych do kartografii geologicznej i geomorfologicznej, a także wykorzystania sejsmiki wysokiej rozdzielczości do badań osadów jeziornych. Opracował własną grawitacyjną sondę rdzeniową do poboru osadów z dna jeziora. Razem z Prof.Elżbietą Mycielską-Dowgiałło jest współautorem i współredaktorem dwóch książek: „Badania osadów czwartorzędowych. Wybrane metody i interpretacja wyników” oraz „Badenie cech strukturalnych osadów czwartorzędowych i wybrane metody oznaczania ich wieku”.
Jacek Rutkowski wykładał na swojej macierzystej uczelni, według opracowanego przez siebie programu, geomorfologię, geologię czwartorzędu, kartografię geologiczną oraz geologię strukturalną. Naukową pasję przekazywał studentom, przede wszystkim, podczas praktyk i
prowadzonych przez siebie prac terenowych. 
Ostatnie 20 lat swojego życia prof. Rutkowski poświęcił badaniom jeziora Wigry na Podlasiu. Niezwykłym jego osiągnięciem było "de facto" stworzenie luźnego, nieformalnego, interdyscyplinarnego zespołu naukowców z całej Polski, od studentów po renomowanych profesorów, którzy pociągnięci autorytetem i osobowością profesora, pod jego kierownictwem, nieodpłatnie poświęcili się badaniom przyrodniczym jeziora i jego otoczenia. Zaczynając od badania litologii żwirów z dna Wigier, z czasem, wraz z przystąpieniem do współpracy kolejnych badaczy, zakres badań został poszerzony o geologię, hydrochemię, hydrobiologię, datowanie osadów oraz badanie ewolucji środowiska jeziora Wigry i sąsiadujących jezior (głównie sucharów). Wymiernym efektem działania tej grupy, oprócz licznych referatów, było sto kilkadziesiąt publikacji naukowych, kilkadziesiąt prac dyplomowych oraz podsumowująca, wydana w 2009 r. monografia "Jezioro Wigry. Historia jeziora w świetle badań geologicznych i paleoekologicznych".
Jacek Rutkowski jest autorem lub współautorem około 250 prac naukowych, w tym arkuszy „Kraków” i „Miechów” Szczegółowej Mapy Geologicznej Polski 1:50000, promotorem 6 prac doktorskich oraz recenzentem wielu prac doktorskich i habilitacyjnych. Był on członkiem honorowym Polskiego Towarzystwa Geologicznego, członkiem założycielem Polskiego Towarzystwa Limnologicznego, a także członkiem m.in. Komisji Paleogeografii Czwartorzędu Polskiej Akademii Umiejętności i Komitetu Badań Czwartorzędu Polskiej Akademii Nauk.
Nagrody i odznaczenia.
Laureat licznych nagród i odznaczeń: odznaczony Krzyżem Kawalerskim Orderu Odrodzenia Polski (1987), Złotym Krzyżem Zasługi (1976) i Medalem Komisji Edukacji Narodowej (1994), laureat, przyznawanej przez Polskie Towarzystwo Geologiczne, prestiżowej nagrody naukowej im. Ludwika Zejsznera (1965), Odznaki Honorowej Województwa Podlaskiego (2014), za wybitne dokonania w zakresie poznania środowiska przyrodniczego Wigierskiego Parku Narodowego oraz licznych innych nagród. 

</doc>
<doc id="4224052" url="https://pl.wikipedia.org/wiki?curid=4224052" title="Helsingin keskuspuisto">
Helsingin keskuspuisto



</doc>
<doc id="4224053" url="https://pl.wikipedia.org/wiki?curid=4224053" title="Herb gminy Wolanów">
Herb gminy Wolanów

Herb gminy Wolanów przedstawia w polu błękitnym Św. Dorotę z Cezarei w czerwonej sukni i srebrnym płaszczu ze złotą koroną i takimż nimbem, w prawym ręku trzymającą koszyk wiklinowy złoty z różami czerwonozielonymi a w lewym ręku palmę męczeńską złotą. Z lewej strony u jej stóp owalna tarcza czerwona ze złotym obramowaniem, na której młotek złoty w słup a na nim dwa srebrne skrzyżowane klucze.
Herb został ustanowiony przez Radę gminy 6 lutego 2018 r.
Autorem projektu herbu jest Robert Szydlik.
Symbolika.
Nie zachował się historyczny herb dawnego miasta Wolanów. Obecny herb gminy odwołuje się zatem do patrona parafii. W przypadku Wolanowa, wezwanie parafii wpłynęło na zmianę jego nazwy z Kowalskiej Woli na Wolę św. Doroty (XVI–XVII w.). W przywileju lokowanego w 1773 r. miasta pada nazwa „Święta Dorota”, a z kolejnych dokumentów wiadomo, że była faktycznie używana (1792). Tradycja związana z dawną nazwą miejscowości funkcjonuje w świadomości jej mieszkańców do dnia dzisiejszego.

</doc>
<doc id="4224057" url="https://pl.wikipedia.org/wiki?curid=4224057" title="11 foot 8 bridge">
11 foot 8 bridge

11 foot 8 Bridge (oficjalnie Norfolk Southern–Gregson Street Overpass), zwany również Otwieraczem do puszek () – wiadukt kolejowy nad jednokierunkową ulicą South Gregson Street w amerykańskim mieście Durham w stanie Karolina Północna. Konstrukcja o pierwotnym prześwicie 3,55 m (11 stóp i 8 cali, skąd nazwa) słynna jest z powodu licznych wypadków ciężarówek, które przez nieuwagę kierowców nie mieszczą się pod wiaduktem.
Mimo starań władz miasta nie jest możliwe zwiększenie prześwitu wiaduktu, gdyż wiązałoby się to z całkowitym zamknięciem intensywnie użytkowanej linii kolejowej na czas podniesienia pobliskich przejazdów kolejowych. Z drugiej strony nie jest możliwe obniżenie poziomu jezdni pod wiaduktem z powodu instalacji kanalizacyjnej znajdującej się około metr pod ulicą Southern Gregson.
Jürgen Henn, pracownik pobliskiego biura, zainstalował kamery monitorujące ruch pod wiaduktem rejestrując w ten sposób dziesiątki wypadków. Filmy które publikował w serwisie YouTube stały się internetową sensacją, wywołując dyskusję w mediach lokalnych i krajowych na temat bezpieczeństwa ruchu oraz podobnym wypadkom które mają miejsce pod innymi tego typu konstrukcjami w okolicy.
W październiku 2019 r. przebudowano wiadukt, unosząc go razem z torowiskiem wyżej o około 20 cm (8 cali), co poskutkowało zwiększeniem prześwitu do 3,76 m (12 stóp i 4 cale).
Oznakowanie i zabezpieczenie przed kolizją.
Po obu stronach drogi są umieszczone znaki informujące o wysokości wiaduktu. Dodatkowo ponad jezdnią w maju 2016 r. władze zamontowały sygnalizatory uruchamiane przez czujnik w przypadku gdy pojazd nie zmieści się pod wiaduktem i tablicą na której wyświetla się napis „OVERHEIGHT MUST TURN” ("Zbyt wysokie [pojazdy] muszą zawrócić"). Ponadto nad drogą jest zawieszony poziomo dwuteownik zwany żartobliwie „Gilotyną” aby ciężarówki nie zagrażały bezpośrednio konstrukcji obiektu.
Pomimo wyraźnego oznakowania od 2008 r. zarejestrowano ponad 100 wypadków w tym miejscu, szczęśliwie bez groźniejszych urazów, czy ofiar śmiertelnych.

</doc>
<doc id="4224062" url="https://pl.wikipedia.org/wiki?curid=4224062" title="Łyżwiarstwo szybkie na Zimowych Igrzyskach Olimpijskich 2018 – bieg drużynowy kobiet">
Łyżwiarstwo szybkie na Zimowych Igrzyskach Olimpijskich 2018 – bieg drużynowy kobiet

Bieg drużynowy kobiet rozgrywany w ramach łyżwiarstwa szybkiego na Zimowych Igrzyskach Olimpijskich 2018 odbył się 19 i 21 lutego w hali Gangneung Oval w Gangneung.
Złoty wywalczyły Japonki, które w składzie Ayano Satō/Miho Takagi/Nana Takagi/Ayaka Kikuchi ustanowiły również rekord olimpijski. Drugie były Holenderki Antoinette de Jong/Marrit Leenstra/Ireen Wüst/Lotte van Beek, a na najniższym stopniu podium stanęły Amerykanki Heather Richardson/Brittany Bowe/Mia Manganello/Carlijn Schoutens.
Polska drużyna - Katarzyna Bachleda-Curuś/Natalia Czerwonka/Luiza Złotkowska/Karolina Bosiek - zajęła 7 miejsce.
Rekordy.
"Rekordy obowiązujące przed rozpoczęciem igrzysk."

</doc>
<doc id="4224069" url="https://pl.wikipedia.org/wiki?curid=4224069" title="Plon uboczny">
Plon uboczny

Plon uboczny – część biomasy roślinnej, niestanowiąca plonu głównego, przeznaczana zazwyczaj na paszę, np. słoma zbóż, liście buraków cukrowych, nasiona lnu włóknistego.

</doc>
<doc id="4224071" url="https://pl.wikipedia.org/wiki?curid=4224071" title="Jim McDaid">
Jim McDaid

James (Jim) McDaid, irl. Séamus Mac Daibhéad (ur. 3 października 1949 w Termon w hrabstwie Donegal) – irlandzki polityk i lekarz, działacz Fianna Fáil, parlamentarzysta, w latach 1997–2002 minister.
Życiorys.
Kształcił się m.in. w Saint Eunan's College, następnie studiował na University College Galway. Podjął praktykę w zawodzie lekarza. Zaangażował się w działalność polityczną w ramach Fianna Fáil. W 1989 po raz pierwszy wybrany do Dáil Éireann. Mandat utrzymywał w wyborach w 1992, 1997, 2002 i 2007. W czerwcu 1997 został ministrem turystyki i handlu w rządzie Bertiego Aherna. Od lipca tegoż roku był ministrem turystyki, sportu i rekreacji; urząd ten sprawował do lipca czerwca 2002. Później do października 2004 pełnił funkcję ministra stanu (niewchodzącego w skład gabinetu) w departamencie transportu. W listopadzie 2008 został wykluczony z frakcji poselskiej FF za głosowanie wbrew stanowisku rządu. W listopadzie 2010 zrezygnował z zasiadania w parlamencie.

</doc>
<doc id="4224076" url="https://pl.wikipedia.org/wiki?curid=4224076" title="Penicylina krystaliczna">
Penicylina krystaliczna



</doc>
<doc id="4224089" url="https://pl.wikipedia.org/wiki?curid=4224089" title="Eckart Diesch">
Eckart Diesch

Eckart Diesch (ur. 1 maja 1954 roku w Friedrichshafen) – niemiecki żeglarz, olimpijczyk, wraz z bratem Jörgiem na igrzyskach w 1976 roku zdobyli złoty medal w klasie Latający Holender. Z wykształcenia stomatolog.
Życiorys.
Rodzina.
Bracia Diesch pochodzą z rodziny żeglarzy. Ich ojciec Bruno Diesch był mistrzem Europy w Schärenkreuzer .Ich kuzynem był też Albert Batzill, który został mistrzem świata w 1978 (wraz z bratem Rudolfem Batzillem) i zakwalifikował się do igrzysk Olimpijskich w 1988 roku.
Sukcesy.
Mistrzostwa Niemiec.
Bracia Diesch zostali mistrzami Niemiec w 1975, 1976, 1977 i 1980 roku.
Mistrzostwa Świata i Europy.
Odnosił sukcesy razem ze swoim bratem Jörgem już jako nastolatek i junior. W 1968 i 1969 roku obaj wygrali Młodzieżowe Mistrzostwa Niemiec. W 1972 roku zostali mistrzami świata w klasie Shark 24, a później w Fireball w Kingston. Po przekwalifikowaniu się na klasę Latający Holender w 1974 r. obaj wygrali brąz na Mistrzostwach Europy, a rok później brąz na Mistrzostwach Świata.
Igrzyska olimpijskie.
Zdobył złoty medal w klasie Latającego Holendra z Jörgiem na Letnich Igrzyskach Olimpijskich 1976 w Montrealu.
W 1980 r. zostali zakwalifikowani do Igrzysk Olimpijskich w Moskwie, ale nie mogli uczestniczyć z powodu olimpijskiego bojkotu. 
Cztery lata później obaj przybyli na regaty olimpijskie w 1984 roku na Long Beach, ale nie zdobyli medalu, zajmując niższe miejsce. 
Po karierze sportowej.
Diesch pracował przez wiele lat jako dentysta we Friedrichshafen. Przez 12 lat był prezesem klubu jachtowego Württemberg, w którym szkolił jego kuzyn, jego brat i on sam. 18 marca 2016 r. zrezygnował ze stanowiska prezesa klubu na rzecz Oswalda Freivogela i został honorowym przewodniczącym stowarzyszenia.
Do tego był - wraz ze swoim bratem Jörgiem Dieschem - nagrodzony Srebrnym Liściem Laurowym.

</doc>
<doc id="4224094" url="https://pl.wikipedia.org/wiki?curid=4224094" title="Śmierć Artemia Cruz">
Śmierć Artemia Cruz

Śmierć Artemia Cruz (oryg. "La muerte de Artemio Cruz") – powieść meksykańskiego pisarza Carlosa Fuentesa, przyniosła autorowi międzynarodową sławę i została przetłumaczona na wiele języków.
Fabuła.
Artemio Cruz - deputowany, właściciel wielkiej gazety w Meksyku, wpływowa osobistość, człowiek potrafiący wykorzystywać skorumpowane obyczaje, którym sprzyjały wstrząsy społeczne, jest u kresu swego życia. Cofa się pamięcią do granic tego, co nieuchwytne i próbuje sporządzić bilans swego życia. Opowieść rozwija się na planie subiektywnym, z monologiem wewnętrznym w drugiej osobie. Plan obiektywny zajmuje kronika historyczna.
Artemio powraca myślą do czasów młodości. Będąc uczestnikiem rewolucji, namiętnie kochał młodą dziewczynę imieniem Regina, która zginęła podczas walki. Ta śmierć zabiła w nim poczucie niewinności i pragnienia ideału. Pozostała już tylko wola stania się potężnym. Poślubił Catalinę Bernal, córkę arystokraty, która nim gardziła, ponieważ mimo osiągniętego sukcesu, nosił piętno swego pochodzenia ze zubożonej rodziny.
Problematyka.
Problematyka powieści jest złożona. Można ją potraktować jako utwór o rewolucji meksykańskiej 1910 i o geniuszu samego Meksyku, zdradzonym przez jego własne dzieci. Jest tu także obraz burżuazji ukazany w duchu powieści Balzaca i medytacja o śmierci, związana z tradycją rachunku sumienia, jaki każdy dobry chrześcijanin musi zrobić, zanim powierzy swą duszę Bogu. Carlos Fuentes w sposób realistyczny ukazuje społeczeństwo meksykańskie, jego historyczne korzenie, mechanizmy władzy, jego mity i złudzenia. Temat zdradzonej rewolucji stanowił inspirację dla wielu powieściopisarzy meksykańskich, m.in. Augustina Yaneza i Juana Rulfo.

</doc>
<doc id="4224102" url="https://pl.wikipedia.org/wiki?curid=4224102" title="Dekanat jarosławski centralny">
Dekanat jarosławski centralny

Dekanat jarosławski centralny – jeden z 10 dekanatów eparchii jarosławskiej Rosyjskiego Kościoła Prawosławnego. W jego skład wchodzi 18 parafii. 

</doc>
<doc id="4224106" url="https://pl.wikipedia.org/wiki?curid=4224106" title="Monaster Turnu">
Monaster Turnu

Monaster Turnu (rum: "Mănăstirea Turnu") – rumuński klasztor prawosławny położony na lewym brzegu Aluty, na terenie kurortu Călimănești, w okręgu Vâlcea, w Rumunii.
Klasztor jest wpisany na listę obiektów zabytkowych pod numerem AG-II-a-A-13622.

</doc>
<doc id="4224113" url="https://pl.wikipedia.org/wiki?curid=4224113" title="Louis Hémon">
Louis Hémon

Louis Hémon (wym. [lui emɔ̃]; ur. 12 października 1880 w Breście, zm. 8 lipca 1913 w Chapleau) – francuski pisarz.
Swoją sławę zawdzięcza głównie powieści "Maria Chapdelaine" (w Polsce wydanej pod tytułem "Dom na polanie. Opowieść o Marii Chapdelaine"), nad którą pisarz pracował od 1912 do 1913 roku w Québeku i którą wydano po jego tragicznej śmierci, początkowo w Paryżu, gdzie publikowano ją w formie felietonu od 1914 r., a później, w roku 1916, także w Québeku, gdzie opublikowano ją jako wolumin zawierający całość dzieła; ostateczną wersję nadał książce dom wydawniczy Grasseta. Utwór odniósł znaczący sukces, a Louisa Hémona, za sprawą jego mitycznych opisów życia skromnych chłopów zajmujących się karczowaniem ziem Québeku u progu XX w., po dziś dzień uważa się za symbolicznego pisarza Kanady francuskojęzycznej. Bardzo często nazwisko jego wymieniane jest zresztą w listach pisarzy francusko-kanadyjskich, jakkolwiek można to uznać za pewne nadużycie, gdyż w Kanadzie mieszkał przez zaledwie niecałe dwa lata (od października 1911 do lipca 1913).
Biografia.
Dzieciństwo i młodość.
Louis Hémon urodził się w Bretanii, w rodzinie należącej do elity republikańskiej, jako ostatnie dziecko Luizy z domu Le Breton i Feliksa Hémona; miał dwoje rodzeństwa: Feliksa i Marię. Ojciec ukończył École normale supérieure i otrzymał dyplom w dziedzinie literatury klasycznej. Był żarliwym republikaninem, a jego poglądy ukształtowały się pod wpływem lektury wierszy zawartych w "Chłoście", z której autorem, Wiktorem Hugo, korespondował. Talent profesora Hémona został doceniony przez Akademię Francuską, która w roku 1878 swoją coroczną nagrodę za elokwencję przyznała właśnie jemu, w dowód uznania dla dzieła "Éloge de Buffon". W roku 1882 Feliks Hémon opuścił rodzinną Bretanię, by z przyczyn służbowych osiąść w Paryżu. Dwuletni naonczas Louis dzieciństwo i młodość spędzić miał w Paryżu.
Po ojcu, autorze "Cours de littérature", który w przeciągu roku objął posadę szefa gabinetu Armanda Fallières’a w ministerstwie edukacji, by następnie zostać mianowanym inspektorem generalnym, syn odziedziczył pewien gust literacki. Młody Louis, podobnie jak ojciec, doceniał Hugo i chętnie go czytywał, ale oddawał się również lekturze autorów mniej klasycznych: Verlaine’a, Maupassanta, Kiplinga. Lubił sport, czego dowodem jest mnogość dyscyplin, jakie uprawiał: biegi, rugby, kajakarstwo, pływanie i boks. Uczęszczał do liceów Charlemagne i Louis-le-Grand, jednak szkoła go nie pasjonowała. W swoim autoportrecie opublikowanym w numerze dziennika sportowego "Le Vélo" podsumował ją słowami: „mętna młodość – dziesięć lat w ponurym liceum – nauka bez blasku – wszelka wojowniczość niknie w obliczu powolnej opresji greki”. Studiując na Sorbonie, uczył się języka wietnamskiego w nadziei, że pewnego dnia uda się na Daleki Wschód. Otrzymawszy dyplom, odbył obowiązkową służbę wojskową w Chartres, która nie podobała mu się nie mniej niż nauka. Nie poszedł w ślady starszego brata, oficera marynarki, który w 1902 r., w trakcie powrotu z kampanii w Kochinchinie, zmarł niespodziewanie na tyfus. Pisarzowi zaproponowano czynny udział w akcji kolonizacyjnej, jednak z uwagi na fakt, iż skierowano go do Algierii, a nie na Daleki Wschód, który tak go pociągał, postanowił udać się do Londynu, rezygnując tym samym, ku wielkiemu niezadowoleniu rodziny, z oferowanego mu wyjazdu, a także z kariery dyplomatycznej.
Pobyt w Londynie.
Od kronikarza sportowego do pisarza.
Louis Hémon pracował w brytyjskiej stolicy jako reprezentant marki Ripolin zajmującej się produkcją farb. Pociąg do pisarstwa odkryć w sobie pozwolił mu sport. W istocie, w świat literatury wstąpił poprzez czasopisma sportowe, szczególnie dziennik "Le Vélo", w którym 1 stycznia 1904 roku został opublikowany tekst jego autorstwa noszący tytuł "La Rivière", nagrodzony główną nagrodą w konkursie wiadomości organizowanym przez gazetę. Od tego czasu Louis Hémon pełnił rolę londyńskiego korespondenta "Le Vélo" i regularnie publikował kroniki sportowe, ale także opowiadania. W kronikarzu sportowym ujawnił się pisarz. Celem zapewnienia sobie utrzymania imał się różnych prac związanych z żywnością, które niespecjalnie go wprawdzie interesowały, ale pozwoliły mu przyjrzeć się różnorakim postaciom, jakie napotykał podczas podróży jako przedstawiciel handlowy, a także kolegom, których odwiedzał w biurach. Jedynym, co się dla niego odtąd liczyło, było pisanie.
Pisarz z Londynu.
Louis Hémon szybko porzucił tematy sportowe, by skupić się na opisywaniu bieżących wydarzeń angielskiej stolicy. Ukazanie jej nędzy umożliwiło mu wprawne obserwowanie East Endu, dzielnicy zamieszkiwanej przez biedotę. Relatywnie długa nowela, "Lizzie Blakeston", publikowana w paryskim "Le Temps" w formie felietonu od 3 do 8 marca 1908, dała niejako dowód ewolucji pisarza, odtąd gotowego na pisanie dłuższych dzieł. Jego pierwsza powieść, "Colin-Maillard", sądząc po wydarzeniach politycznych, jakie opiewa, została napisana w latach 1908–1909; kolejne dwie to "Battling Malone, pugiliste", poświęcona boksowi, oraz "Monsieur Ripois et la Némésis", wyraźnie inspirowana "Bel-Ami" Maupassanta.
W tej ostatniej autor opowiada o życiu Amadeusza Ripois, ubogiego Francuza zatrudnionego w londyńskim banku, który pragnie zrealizować powzięty przez siebie cel, jakim jest przeżycie możliwie największej ilości miłosnych uniesień. Do swoich związków odnosi się zawsze cynicznie, ale wiele ma się zmienić za sprawą Elli. Gdy Ella oświadcza mu, że nosi w łonie jego dziecko, mężczyzna ucieka się do starej, sprawdzonej metody: znika w wielkim Londynie. Tymczasem kolejna porażka w życiu miłosnym, ale i zawodowym, każe mu wrócić do Elli, jednak jest już za późno, gdyż, jak się dowiaduje, zginęła ona w wypadku. Ripois jest skazany na życie w goryczy, jako że swoją pierwszą prawdziwą miłość poczuł do nieboszczki (stąd tytułowe nawiązanie do Nemezis). Na podstawie książki René Clément wyreżyserował jeden ze swoich najlepszych filmów.
Londyn, miłość i wyjazd do Kanady.
Louis Hémon utrzymywał intymne relacje z młodą kobietą pochodzenia irlandzkiego, Lidią O’Kelly, która wedle relacji jej siostry zrobiła wszystko, co było w jej mocy, by uwieść pisarza. Młody Hémon utrzymywał związek w tajemnicy i postanowił zataić narodziny swej córki, Lidii Kathleen, która na świat przyszła 12 kwietnia 1909 r., przed swoją rodziną, zgoła niepotrafiącą pojąć sensu tak niewygodnej relacji. Aby ochronić Lidię, zdecydował się poczynić kłamliwą deklarację, jakoby miał się z nią ożenić. Hémon, podobnie jak Maupassant, pisarz, który był dla niego wzorem, nie chciał się pobierać. Jego awersja do instytucji małżeństwa była tak silna, że kiedy umarł, jego siostra Maria mylnie przypisała mu autorstwo noweli Kiplinga, jego ulubionego angielskiego pisarza, zatytułowanej "In the pride of youth" i opowiadającej historię zgubnego małżeństwa, którą to nowelę Hémon przełożył na francuski. Nowelę nieomal opublikowano w "La Belle que voilà"; po śmierci Hémona, w roku 1923, pojawiła się za to w "Revue de France" pod tytułem "Dans l’orgueil de son âge". Lidia O’Kelly zapadła na ciężką chorobę psychiczną i została hospitalizowana wkrótce po połogu. Louis Hémon powierzył dziecko tymczasowej opiece pani Phillips, siostrze swojej koleżanki. Lidia jednak nie wyzdrowiała: pozostała w szpitalu psychiatrycznym w Hanwell aż do kresu swych dni. Spędziwszy osiem lat w Londynie, gdzie, jak mu się wydawało, donikąd nie doszedł, postanowił wyjechać do Kanady. Opuścił Anglię w 1911 r., kiedy jego córka miała dwa lata. Nie wiedział wówczas, że nie będzie mu już nigdy dane ujrzeć ani dziecka, ani partnerki.
Pobyt w Québeku.
Po pobycie w mieście Québec za cel obrał Montreal, gdzie zarabiał na życie jako przedstawiciel firmy ubezpieczeniowej, pisząc jednocześnie parę artykułów o Kanadzie skierowanych do Europejczyków. 15 czerwca 1912 r. opuścił Montreal, by udać się do regionu Saguenay–Lac-Saint-Jean, dość jeszcze dzikiego, o którym w czasie podróży opowiadał mu ksiądz będący jego współpasażerem. Najpierw osiada w La Tuque, potem w Robervalu nad Jeziorem Św. Jana, które planował obejść (co wiązałoby się z pieszą wycieczką o dystansie ponad 100 km), jednak w Péribonce napotkał Samuela Bédarda, który zaoferował mu pracę parobka. Pracował na farmie aż do sierpnia, po czym zajął się prowadzeniem prac mierniczych na północnym wybrzeżu jeziora. W oczach członków tamtejszej społeczności uchodził za dziwoląga, pracował bowiem za darmo, mówił niewiele, w ręce wiecznie trzymał notes, a na dodatek nie uczestniczył we mszach, a jedynie czekał na parafian przed wejściem do kościoła. Opuściwszy Péribonkę i farmę Bédardów 28 grudnia 1912 r., przemieścił się na przeciwległe wybrzeże Jeziora Saint-Jean, do Saint-Gédéon, aby na stronicach swojego notesu napisać pierwotną wersję "Marii Chapdelaine".
Na początku kwietnia 1913 r. powrócił do Montrealu i podjął pracę tłumacza w firmie Lewis Brothers Limited. Do pracy przychodził skoro świt, by na maszynie pracodawcy pisać swą powieść. 26 czerwca wysłał ją do gazety "Le Temps", która na swoich łamach zamieściła ją w 21 częściach, publikując jedną część dziennie od 27 stycznia do 19 lutego 1914 r.
W międzyczasie opuścił Montreal i wyjechał do Kanady Zachodniej, gdzie pragnął wziąć udział w żniwach. Zatrzymał się w Chapleau, gdzie 8 lipca 1913 r. w wieku 32 lat wraz z australijskim współtowarzyszem zginął na skutek potrącenia przez pociąg. Okoliczności wypadku nie zostały dostatecznie dobrze opisane.
Pośmiertny sukces.
Jego powieść została opublikowana w formie felietonu w "Le Temps" (patrz wyżej), ale nie cieszyła się zbytnią popularnością. W roku 1916, w nieco ocenzurowanej wersji, wydano ją w Montrealu dzięki działaniom Louvigny de Montigny’ego, jak również ojca Hémona i subwencji rządu Québeku. W 1921 r. powieść trafiła do szerszej publiki za sprawą młodego wydawcy Grasseta. Odniosła znaczący sukces, sprzedając się w wielu egzemplarzach. Ostatecznie wydano również inne powieści Hémona. "Colin-Maillard" (1924) opiewa irlandzką rewoltę; "Battling Malone" (1926) opisuje karierę irlandzkiego boksera; "Monsieur Ripois et la Némésis" (1950) opisuje perypetie Francuza wykorzystującego kobiety, by piąć się po drabinie społecznej. Akcja tych trzech powieści, różniących się znacznie od "Marii Chapdelaine", opiera się na konfliktach społecznych i wskazuje na zainteresowanie autora niższymi klasami.
Wydanie "Monsieur Ripois et la Némésis" celowo opóźniano, aby jak najdłużej zachował się wizerunek młodego człowieka z dobrej rodziny, jaki przypisywany był Louisowi Hémonowi. Jego krewni fałszowali prawdziwą tożsamość pisarza: przedstawiali go jako symbol dobrych tradycji, podczas gdy w rzeczywistości odcinał się on od burżuazyjnych korzeni; jako przykładnego katolika, pomimo że nie praktykował; jako lokalnego patriotę kochającego Bretanię i Francję, choć tej pierwszej praktycznie nie znał, a drugą chyżo opuścił. Ponadto wiązano go z ojcem uchodzącym za jedną z najważniejszych figur ówczesnego życia kulturalnego Francji. Jego córka, Lidia Kathleen, została adoptowana przez siostrę Louisa, żyjącą strażniczkę pamięci o bracie. Zatajono przed nią ponure fakty dotyczące dzieciństwa, to jest porzucenie przez ojca i zamknięcie matki w szpitalu dla umysłowo chorych.
Powieść "Maria Chapdelaine" początkowo została przyjęta dość chłodno, ale ostatecznie ją doceniono. Uznanie dla dzieła wyraziły m.in. Kościół Katolicki i inteligencja Québeku.
"Maria Chapdelaine" doczekała się bardzo wielu wydań (na dzień dzisiejszy dwieście pięćdziesięciu), kilku tłumaczeń na inne języki, bogatych ilustracji (przykładowi ilustratorzy to: Suzor-Côté, Clarence Gagnon, Thoreau MacDonald, Jean Lébédef i Fernand Labelle), trzech ekranizacji (pierwsza, z 1934 r., w reżyserii Juliena Duviviera, z aktorami Jeanem Gabinem i Madeleine Renaud; druga, z 1950 r., będąca luźną adaptacją książki w reżyserii Marka Allégreta; i ostatnia, z 1983 r., w reżyserii Gilles’a Carle’a, z aktorką Carole Laure), a także adaptacji komiksowej, teatralnej, serialowej itd. Napisane zostały także kontynuacje powieści. W roku 1938 Péribonka pozyskała dotacje na budowę muzeum poświęconego pamięci pisarza.
Mówiąc krótko, "Marii Chapdelaine" nadano niemal mitycznego wydźwięku: dla kanadyjskich frankofonów powieść ilustruje ich walkę o przetrwanie narodu, a dla Francuzów symbolizuje dawną Francję, opartą o wartości takie jak rodzina i religia.
Sukces powieści niewątpliwie zepchnął w cień nowele Hémona, które jako jedyne zostały opublikowane za jego życia; nie było im dane zyskać chwały, na którą zasłużyły. Pierre-Marc Orlan okrzyknął "Lizzie Blakeston" jedną z najlepszych nowel literatury francuskiej. "Le Dernier soir", zbiór nowel opublikowany w 2013 roku, uchronił przed zapomnieniem wiele dzieł pisarza. Hémona inspirowała podobna tematyka, co Maupassanta: woda ("La Rivière"), noc ("Le Dernier soir"), lęk ("La Peur"), a także nędza marginesu społecznego, zarówno francuskiego, jak i londyńskiego, której poświęca jednak więcej współczucia aniżeli Guy de Maupassant. Co ważne, wynajduje nowy gatunek – nowelę sportową i obiera stronę przegranych ("La Défaite"), nieszczęśników i wykolejeńców. Jego szykowna proza, mimo że czerpała z twórczości poprzedników, cechuje się prawdziwym temperamentem oscylującym pomiędzy realizmem a liryzmem, wzburzeniem a humorem. Należałoby zadać sobie pytanie, co leży u podstaw braku zainteresowania publiki dziełami o cechach takich jak te powyższe.
Pamięć o pisarzu.
Muzeum w Péribonce, które wzniesiono w 1938 r., jest poświęcone jego pamięci.
Jego imieniem nazwano publiczną szkołę średnią w bretońskiej miejscowości Pleyben (Collège Louis Hémon Pleyben).
Jego imieniem nazwano regionalną komisję szkolną w północnej części regionu Saguenay–Lac-Saint-Jean (Commission scolaire Louis-Hémon).
4 lipca 2013 r. Ministerstwo Kultury i Komunikacji Québeku mianowało Louisa Hémona „osobistością historyczną”.

</doc>
<doc id="4224115" url="https://pl.wikipedia.org/wiki?curid=4224115" title="Monaster Arnota">
Monaster Arnota

Monaster Arnota (rum: "Mănăstirea Arnota") – rumuński klasztor prawosławny położony w miejscowości Bistrița (gmina Costești), w okręgu Vâlcea, w Rumunii. Klasztor został założony przez Mateusza Basaraba i jego żonę Elinę, a kościół poświęcony jest "Archaniołom Michałowi i Gabrielowi".
Klasztor jest wpisany na listę obiektów zabytkowych pod numerem VL-II-a-A-09667.

</doc>
<doc id="4224118" url="https://pl.wikipedia.org/wiki?curid=4224118" title="José María Ortega Trinidad">
José María Ortega Trinidad

José María Ortega Trinidad (ur. 30 grudnia 1950 w Nava) – peruwiański duchowny rzymskokatolicki, w latach 2006-2018 prałat terytorialny Juli.
Życiorys.
Święcenia kapłańskie przyjął 25 czerwca 1978 i został inkardynowany do prałatury terytorialnej Yauyos. Był m.in. wychowawcą i rektorem niższego seminarium, wykładowcą i dyrektorem instytutu pedagogicznego w San Vicente de Cañete, a także rektorem wyższego seminarium.
22 kwietnia 2006 otrzymał nominację na prałata terytorialnego Juli. Sakry biskupiej udzielił mu 1 lipca 2006 kard. Juan Luis Cipriani Thorne.
15 listopada 2018 zrezygnował z urzędu.

</doc>
<doc id="4224122" url="https://pl.wikipedia.org/wiki?curid=4224122" title="Alan Dukes">
Alan Dukes

Alan Dukes, irl. Ailéin de Diúc (ur. 20 kwietnia 1945 w Dublinie) – irlandzki polityk i ekonomista, parlamentarzysta, minister w różnych resortach, w latach 1987–1990 przywódca Fine Gael i lider opozycji.
Życiorys.
Z wykształcenia i zawodu ekonomista. Kształcił się w Coláiste Mhuire w Mullingar, następnie studiował na University College Dublin. Pracował jako ekonomista w Irish Farmers’ Association, irlandzkim zrzeszeniu rolników (najpierw w Dublinie, następnie w Brukseli). W 1977 przeszedł do pracy w gabinecie Richarda Burke’a, irlandzkiego członka Komisji Europejskiej.
Zaangażował się w międzyczasie w działalność polityczną w ramach Fine Gael. W 1979 bez powodzenia kandydował w wyborach europejskich. W 1981 po raz pierwszy został wybrany na posła do Dáil Éireann. Mandat utrzymywał w wyborach w lutym 1982, listopadzie 1981, 1987, 1989, 1992 i 1997, zasiadając w niższej izbie irlandzkiego parlamentu do 2002. Był członkiem rządów Garreta FitzGeralda. Od czerwca 1981 do marca 1982 sprawował urząd ministra rolnictwa. Od grudnia 1982 do lutego 1986 pełnił funkcję ministra finansów. Następnie do marca 1987 zajmował stanowisko ministra sprawiedliwości.
W marcu 1987 został nowym przewodniczącym Fine Gael i jednocześnie liderem opozycji. Kierowane przez niego ugrupowanie w wyborach w 1989 uzyskało kilka mandatów więcej, lecz pozostało w opozycji. Rok później kandydat FG zajął trzecie (ostatnie) miejsce w wyborach prezydenckich. W konsekwencji w listopadzie 1990 Alan Dukes ustąpił z zajmowanego stanowiska. Od grudnia 1996 do czerwca 1997 był ministrem transportu, energii i komunikacji w gabinecie swojego następcy – Johna Brutona. W 2001 wsparł kandydaturę Michaela Noonana w wyborach na lidera FG. W wyborach do Dáil Éireann w 2002 nie uzyskał poselskiej reelekcji.
W latach 2001–2011 był prezesem Alliance française w Dublinie. W latach 2003–2007 pełnił funkcję dyrektora generalnego think tanku Institute of International and European Affairs. W 2008 został dyrektorem w banku Anglo Irish Bank, a w 2010 prezesem nowo utworzonej instytucji Irish Bank Resolution Corporation.
W 2004 odznaczony Krzyżem Komandorskim Orderu Zasługi Rzeczypospolitej Polskiej oraz Legią Honorową IV klasy.

</doc>
<doc id="4224125" url="https://pl.wikipedia.org/wiki?curid=4224125" title="Ekipa z Florydy">
Ekipa z Florydy

Ekipa z Florydy (ang. "MTV Floribama Shore", od 2017) – amerykański program telewizyjny typu reality show wyprodukowany przez wytwórnię 495 Productions, będący następcą programu "Ekipa z New Jersey".
Premierowy odcinek programu został wyemitowany w Stanach Zjednoczonych 27 listopada 2017 na amerykańskim MTV. W Polsce premiera programu odbyła się 9 stycznia 2018 na antenie MTV Polska.
Dnia 8 stycznia 2018 stacja MTV ogłosiła, że powstanie drugi sezon programu. Premiera drugiego sezonu odbyła się 9 lipca 2018. W Polsce premiera odbyła się 25 lipca.
Dnia 11 czerwca 2019 zostało ogłoszne, że powstanie trzeci sezon programu, a jego premiera odbyła się 14 listopada 2019.
W listopadzie 2020 zostało ogłoszone, że powstanie czwarty sezon programu. Zdjęcia do czwartego sezonu rozpoczęły się w listopadzie, ale produkcja została wstrzymana na dwa tygodnie, podczas którego członkowie uzyskali pozytywny wynik testu na COVID-19. Dnia 26 stycznia 2021 stacja MTV poinformowała, że najnowszy sezon programu odbędzie się bez udziału dwóch uczestniczek – Kortni Gilson oraz Mattie Lynn Breaux. Premiera czwartego sezonu odbyła się 25 lutego 2021.
Opis programu.
Program opowiada o grupie ośmiu Południowców, którzy przyjeżdżają na wakacje do najgorętszego miasta na wybrzeżu Zatoki Meksykańskiej – Panama City Beach, aby spędzić niezapomniane lato. Głównym celem młodych imprezowiczów będzie dobra zabawa dzięki, której będą mogli oderwać się od codziennego życia i męczących zobowiązań, ale za to odnaleźć miłość, trochę dodatkowej gotówki oraz przyjaciół.

</doc>
<doc id="4224131" url="https://pl.wikipedia.org/wiki?curid=4224131" title="Parafia św. Michała Archanioła w Wierzbniku">
Parafia św. Michała Archanioła w Wierzbniku

Parafia św. Michała Archanioła – rzymskokatolicka parafia w miejscowości Wierzbnik (powiat brzeski, województwo opolskie). Parafia należy do dekanatu Grodków w diecezji opolskiej.
Historia parafii.
Parafia w Wierzbniku istnieje od XIV wieku. Obsługują ja księża diecezjalni. Pierwsza wzmianka o kościele parafialnym pochodzi z 1387 roku. Proboszczem od 1991 roku jest ksiądz Czesław Kocoń. Parafia ma również rezydenta w osobie emerytowanego kapłana księdza Alfonsa Stillera.
Liczebność i zasięg parafii.
Parafię zamieszkuje 1190 mieszkańców, zasięgiem duszpasterskim obejmuje ona miejscowości:

</doc>
<doc id="4224132" url="https://pl.wikipedia.org/wiki?curid=4224132" title="Rafael Alfonso Escudero López-Brea">
Rafael Alfonso Escudero López-Brea

Rafael Alfonso Escudero López-Brea (ur. 4 kwietnia 1962 w Quintanar de la Orden) – hiszpański duchowny rzymskokatolicki posługujący w Peru, od 2007 prałat terytorialny Moyobamba.
Życiorys.
Święcenia kapłańskie otrzymał 9 lipca 1989 i został inkardynowany do archidiecezji Toledo. Przez piętnaście lat pracował duszpastersko na terenie archidiecezji. W 2004 wyjechał do Peru i podjął pracę w prałaturze terytorialnej Moyobamba jako proboszcz parafii katedralnej oraz wikariusz generalny.
8 lipca 2006 papież Benedykt XVI mianował go koadiutorem prałata terytorialnego Moyobamba. Sakry biskupiej udzielił mu 26 sierpnia 2006 kard. Antonio Cañizares Llovera. 21 lipca 2007 objął rządy w prałaturze.
Bibliografia.
 

</doc>
<doc id="4224133" url="https://pl.wikipedia.org/wiki?curid=4224133" title="Târnava Mică">
Târnava Mică

Târnava Mică (węg. "Kis–Küküllő", niem. "Kleine Kokel") – rzeka w zachodniej Rumunii, w Siedmiogrodzie, na Wyżynie Transylwańskiej. Wypływa z pasma górskiego Munții Gurghiu i koło Blaju łączy się z Târnavą Mare. Po połączeniu płynie dalej do Mihalț, gdzie uchodzi do Maruszy. "Târnava" jest nazwą pochodzącą od słowiańskiego określenia "ciernista rzeka". Węgierska nazwa "Küküllő" pochodzi od starotureckiego słowa "kukel", oznaczającego "tarninę", które przypuszczalnie poprzez Awarów trafiło do języka węgierskiego.
Geografia.
Târnava Mică wypływa ze zboczy góry Bucin na wysokości 1150 m n.p.m. i koło Blaju łączy się z Târnavą Mare.
Przepływa przez obszar okręgów Hargita, Marusza i Alba. Ta niewielka rzeka często przybierała w wyniku gwałtownych opadów i zalewała nadrzeczne wsie i należące do nich pola. Największy przepływ (630 m³/s – większy niż średni przepływ u ujścia Odry) zanotowano w lipcu 1975 r. Od 2002 r. prowadzone są prace przy wzmacnianiu chroniących wsie wałów przeciwpowodziowych. W celu zmniejszenia niebezpieczeństwa wywoływanego przez powodzie w Bezidu Nou wybudowano zbiornik wodny. Jego ostateczne napełnianie zakończyło się w 1994 r. 
Miejscowości nad rzeką.
Następujące miejscowości położone są nad rzeką w kierunku od źródła do ujścia:
Praid, Sovata, Sărăţeni, Chibed, Ghindari, Sângeorgiu de Pădure, Fântânele, Bălăușeri, Coroisânmărtin, Suplac, Mica, Gănești, Târnăveni, Adămuș, Crăiești, Cetatea de Baltă, Jidvei, Șona, Sâncel, Blaj.

</doc>
<doc id="4224140" url="https://pl.wikipedia.org/wiki?curid=4224140" title="Pedro Alberto Bustamante López">
Pedro Alberto Bustamante López

Pedro Alberto Bustamante López (ur. 9 stycznia 1965 w Cotaparaco) – peruwiański duchowny rzymskokatolicki, w latach 2013–2020 prałat terytorialny, od 2020 biskup diecezjalny Sicuani.
Życiorys.
Święcenia kapłańskie przyjął 7 grudnia 1992 i został inkardynowany do archidiecezji Arequipa. Pracował głównie jako duszpasterz parafialny. W 1999 otrzymał także nominację na prowikariusza generalnego archidiecezji. W latach 2006-2011 był wikariuszem biskupim, a w latach 2011-2013 wikariuszem generalnym.
10 lipca 2013 został prekonizowany biskupem prałatem Sicuani. Sakry biskupiej udzielił mu 15 sierpnia 2013 arcybiskup Arequipy, Javier del Río Alba. 29 września 2020, w związku z podniesieniem prałatury do rangi diecezji, otrzymał tytuł jej biskupa diecezjalnego.

</doc>
<doc id="4224143" url="https://pl.wikipedia.org/wiki?curid=4224143" title="Mirosław Mizera">
Mirosław Mizera

Mirosław Mizera (ur. 24 grudnia 1955 w Malborku) – polski fotograf. Członek Stowarzyszenia Autorów ZAiKS.
Życiorys.
Mirosław Mizera mieszka i pracuje w Poznaniu. Jest współwłaścicielem "Galerii MM". Jest autorem i współautorem wielu wystaw fotograficznych; indywidualnych, zbiorowych, poplenerowych oraz pokonkursowych – na których otrzymał wiele medali, nagród, wyróżnień, dyplomów, listów gratulacyjnych. Szczególne miejsce w twórczości Mirosława Mizery zajmuje fotografia detali, szczegółów pozornie przypadkowych i rozmaitych przedmiotów. 
W 2006 roku był współorganizatorem konkursu fotograficznego "Oblicza Wielkopolski". Jest autorem albumu fotograficznego "Piękna Helena" – cyklu zdjęć o chimerycznej lokomotywie nazwanej "Piękna Helena", wykonanych w latach 2008–2010. W 2010 roku - fotografie, które opublikowano w albumie były także wyeksponowane na wystawie w "Galerii Nothburga" w Innsbrucku (Austria). 
W 2007 roku Mirosław Mizera został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 226). W działalności Fotoklubu RP uczestniczył do 2021.
Wybrane wystawy indywidualne.
Źródło.
Wybrane wystawy zbiorowe.
Źródło.
Wybrane wystawy pokonkursowe.
Źródło.

</doc>
<doc id="4224144" url="https://pl.wikipedia.org/wiki?curid=4224144" title="Kennet and Avon Canal">
Kennet and Avon Canal

Kennet and Avon Canal – kanał wodny w południowej Anglii, w hrabstwach Berkshire, Wiltshire i Somerset, łączący rzekę Kennet (dopływ Tamizy) z Avon. Długość kanału wynosi 92 km.
Kanał biegnie z miasta Newbury na wschodzie do Bath na zachodzie i stanowi część większej, 140-km drogi wodnej, obejmującej także skanalizowane odcinki rzek Kennet z Reading do Newbury, oraz Avon z Bath do Bristolu (nazwę Kennet and Avon Canal stosuje się także w odniesieniu do całości).
Budowa kanału rozpoczęła się w 1794 roku i trwała do 1810 roku. Ruch na kanale drastycznie zmalał po 1841 roku, gdy Great Western Railway zbudowała linię kolejową z Londynu do Bristolu. W 1852 roku spółka kolejowa stała się właścicielem przynoszącego straty kanału. Parlament zobowiązał ją do jego utrzymania, ten popadł jednak z czasem w ruinę, a żegluga na nim praktycznie ustała.
Podczas II wojny światowej wzdłuż kanału wzniesiono linię umocnień, obsadzonych przez żołnierzy Home Guard, której celem było zatrzymania postępu wojsk niemieckich w przypadku spodziewanego lądowania na wyspie.
W latach 60. XX wieku, w szczytowym okresie zaniedbania kanału, jego fragmenty zostały zamknięte dla żeglugi. Wtedy też założone zostało stowarzyszenie Kennet and Avon Canal Trust, którego celem była odbudowa kanału. W wyniku jego działań kanał został ponownie otwarty, na całej swej długości, w 1990 roku.
Większe miejscowości na trasie kanału to Bradford-on-Avon, Trowbridge, Devizes, Pewsey i Hungerford.

</doc>
<doc id="4224145" url="https://pl.wikipedia.org/wiki?curid=4224145" title="Kanał Bridgewater">
Kanał Bridgewater



</doc>
<doc id="4224151" url="https://pl.wikipedia.org/wiki?curid=4224151" title="Kanał Sankey">
Kanał Sankey



</doc>
<doc id="4224152" url="https://pl.wikipedia.org/wiki?curid=4224152" title="Kanał Newport Pagnell">
Kanał Newport Pagnell



</doc>
<doc id="4224155" url="https://pl.wikipedia.org/wiki?curid=4224155" title="Kanał Bridgwater – Taunton">
Kanał Bridgwater – Taunton



</doc>
<doc id="4224160" url="https://pl.wikipedia.org/wiki?curid=4224160" title="Frynosoma szerokonosa">
Frynosoma szerokonosa

Frynosoma szerokonosa ("Phrynosoma platyrhinos") – gatunek jaszczurki z rodziny frynosomowatych (Phrynosomatidae).
Systematyka.
Wyróżniane są dwa podgatunki frynosomy szerokonosej:
Zasięg występowania.
Występuje w zachodniej części Ameryki Północnej.
Budowa ciała.
Osiąga ok. 12 cm długości. Głowa krótka, kanciasta, wybitnie szeroka, zaś pysk tępo ścięty. Nad oczami występują duże rogowe guzy, w okolicach skroni i w kątach szczęk znajdują się grube, pojedyncze kolce, z tyłu głowy znajdują się 3 lub 4 duże, ostro zakończone rogi tworzące rodzaj kryzy. Grzbiet, ogon i kończyny pokrywają guzowate skupienia łusek i różnej wielkości kolce, szczególnie rozwinięte na ogonie.
Grzbiet ubarwiony szaro-żółto-brązowo jest z jasnymi i ciemnymi plamami nietworzącymi wyraźnego deseniu. Ogon pokrywają na przemian poprzeczne, jasne i ciemne pręgi.
Biologia i ekologia.
Występuje na terenach półpustynnych. Prowadzi dzienny tryb życia. Podobnie jak frynosoma rogata w przypadku zagrożenia potrafi strzelać strumieniami krwi z oczu.
Żywi się głównie mrówkami.
Jest gatunkiem jajorodnym.

</doc>
<doc id="4224161" url="https://pl.wikipedia.org/wiki?curid=4224161" title="Phrynosoma platyrhinos">
Phrynosoma platyrhinos



</doc>
<doc id="4224162" url="https://pl.wikipedia.org/wiki?curid=4224162" title="Katastrofa lotu Aerofłot 2003">
Katastrofa lotu Aerofłot 2003

Katastrofa lotu Aerofłot 2003 – katastrofa lotnicza, która wydarzyła się 3 stycznia 1976 roku. W jej wyniku Tupolew Tu-124V należący do linii Aerofłot rozbił się 7 km od lotniska Wnukowo, zabijając wszystkie 61 osób na pokładzie i 1 osobę na ziemi.
Samolot.
Maszyną obsługującą lot 2003 był Tupolew Tu-124V (nr rej. CCCP-45037) o numerze seryjnym 2351002. Samolot opuścił linię produkcyjną 29 stycznia 1963 i do czasu katastrofy wylatał 17014 godzin i 14409 cykli startu i lądowania.
Załoga.
Załogantami lotu 2003 były następujące osoby:
Przebieg lotu.
Tupolew odbywał rutynowy lot z Moskwy do Brześcia z międzylądowaniem w Mińsku. Na pokładzie znajdowało się 56 pasażerów i 5 członków załogi. O 10:04 samolot oderwał się od ziemi i zaczął wspinać się, lecąc na kursie 242°.
Po około 30 sekundach od startu samolot znajdował się na wysokości 200 metrów, a załoga po schowaniu klap i podwozia rozpoczęła skręt w prawo. Chwilę potem kontroler wyraził zgodę na wzniesienie się na poziom 1500 metrów, ale nie otrzymał odpowiedzi, podjął on jeszcze kilka prób ponownego skontaktowania się z lotem 2003, ale i one okazały się bezskuteczne.
Na wysokości około 250 metrów piloci zauważyli, że według wskazań sztucznego horyzontu samolot zaczyna niebezpiecznie chylić się na prawo, więc w odpowiedzi przechylili wolant w lewo. Tupolew leciał wówczas w chmurach, dlatego piloci nie widząc horyzontu musieli polegać na wskazaniach sztucznego horyzontu, według którego samolot mimo usilnych prób wyrównania dalej przechylał się niebezpiecznie w prawo. Kiedy maszyna wyleciała z chmur piloci zdali sobie sprawę, że samolot leci ku ziemi w głębokim przechyle na lewe skrzydło. Piloci próbowali wyrównać, ale mała wysokość i duża prędkość pionowa to im uniemożliwiły. 
65 sekund po starcie o 10:05:11 Tu-124 lecąc z prędkością około 550 km/h i 80 stopniowym przechyłem, uderzył w ziemię na polu w okolicy wioski Saniono. Szczątki samolotu zniszczyły jeden dom, a uszkodziły dwa kolejne, przy okazji zabijając jednego mieszkańca wioski.
Przyczyny.
Na podstawie wyników dochodzenia ustalono, że główne systemy elektryczne samolotu działały prawidłowo. Również sztuczne horyzonty przy sprawdzaniu na ziemi przed startem działały normalnie. Ze względu na poważne zniszczenia konstrukcji samolotu nigdy nie ustalono co było przyczyną awarii sztucznych horyzontów.

</doc>
<doc id="4224164" url="https://pl.wikipedia.org/wiki?curid=4224164" title="Paul Schürer">
Paul Schürer

Paul Gerhard Schürer (ur. 14 kwietnia 1921 w Auerbach pod Zwickau; zm. 22 grudnia 2010 w Berlinie) – ślusarz, lotnik, wschodnioniemiecki funkcjonariusz partyjny, m.in. czł. Biura Politycznego KC SED (1989) i przew. Państwowej Komisji Planowania NRD (1965-1989).
Życiorys.
Syn malarza i fryzjerki. Ukończył szkołę podstawową w Auerbach, następnie szkołę zawodową w zawodzie mechanika w Zwickau ("Gewerbeschule Zwickau") (1936-1939). Szkolił się w charakterze pilota w Hitlerjugend (1936-1939), w Służbie Pracy Rzeszy ("Reichsarbeitsdienst") (1939), następnie w Wehrmachcie i Luftwaffe (1939-1945). Po wypadku lotniczym w 1942 pełnił funkcję instruktora lotniczego na lotnisku w Pilźnie i w Wojennej Szkole Lotniczej ("Luftkriegsschule Klotzsche") w Dreźnie (1942-1945); podoficer.
Po wojnie pracował przy pracach ziemnych oraz jako ślusarz w zakładach konstrukcji stalowych ("Elbtal-Eisenwerk Clemens Steuer") w Dreźnie (1945), mechanik samochodowy, nitownik i kierowca (1946), kierowca i referent w dziale produkcji zakładów produkcji samochodów ("Fahrzeugbau") w Dreźnie (1946-1947). W latach 1947-1951 uczęszczał do szkoły administracji przemysłowej ("Industrieverw.-Schule Mittweida") w Mittweida. W 1948 wstąpił do SED, i ukończył Powiatową Szkołę Partyjną ("Kreisparteischule Ernst Thälmann") w Seefrieden. Był zatrudniony jako referent, następnie zastępca kier. Wydziału Planowania Gospodarczego Urzędu Krajowego Saksonii ("Landesreg. Sachsen") (1947-1951), kier. Grupy Planowania Regionalnego, następnie kier. wydziału w Państwowej Komisji Planowania NRD w Berlinie (1951). Uczęszczał do Okręgowej Szkoły Partyjnej ("Landesparteischule") (1952) i do 1955 był zatrudniony w Wydziale Planowania i Finansów Komitetu Centralnego SED, m.in. jako instruktor, kier. Sektora Planowania, zastępca kier. Wydziału. Po studiach w Wyższej Szkole Partyjnej KPZR w Moskwie ("Высшая партийная школа при ЦК КПСС") (1955-1958), powrócił do pracy w KC SED – był zastępcą kier. (1958-1960), i kier. Wydziału Planowania, Finansów i Rozwoju Technicznego KC SED (1960-1962), jak też członkiem Komisji Gospodarczej przy Biurze Politycznym KC SED ("Wirtschaftskommission beim Politbüro des ZK der SED"). Od 1962 był zastępcą przewodniczącego, a od 1965 przew. Państwowej Komisji Planowania i członkiem Prezydium Rady Ministrów, od 1966 także współprzewodniczącym Wspólnej Międzyrządowej Komisji ds współpracy gospodarczej, naukowo-technicznej NRD z ZSRR ("Paritätischen Regierungskommission für wirtschaftliche und wissenschaftlich-technische Zusammenarbeit DDR-UdSSR").
Od 1963 Schürer był członkiem KC SED, od 1967 deputowanym do Izby Ludowej NRD ("Volkskammer"), a od 1973 zastępcą członka Biura Politycznego KC SED; członkiem Biura Politycznego został kilka tygodni przed jego rozwiązaniem. Z racji sprawowanych funkcji był „skoszarowany” w partyjno-rządowym osiedlu kierownictwa NRD - Osiedlu Leśnym pod Bernau.
Na jednym z posiedzeń Biura Politycznego SED Schürer podkreślił zbyt duże obciążanie gospodarki NRD celami jedności polityki gospodarczej i społecznej a tym samym zagrożenie płynności dewizowej, został określony przez Ericha Honeckera „sabotażystą”, co było jedną z najpoważniejszych obelg w kręgu partii socjalistycznych czy komunistycznych.
Na posiedzeniu Politbiura z dnia 30 października 1989 zaprezentował tajną 24-stronnicową „Analizę sytuacji gospodarczej NRD wraz z wnioskami” ("Analyse der ökonomischen Lage der DDR mit Schlussfolgerungen"), nazwaną też „Raportem Schürera” ("Schürer-Bericht"), która w konkluzji kończy się m.in. podkreśleniem zagrożenia niewypłacalnością NRD. Oceny dotyczące zadłużenia zagranicznego i wypłacalności NRD zostały później zrelatywizowane. Zgodnie z danymi Banku Rozrachunków Międzynarodowych i Niemieckiego Banku Federalnego ("Bundesbank") w 1989 płynność walutowa NRD była zachowana. Jak podkreślił w 1999 Bundesbank, w 1989 zadłużenie zagraniczne, z uwzględnieniem wszystkich rezerw gotówkowych NRD wyniosło netto 19,9 mld DM.
7 listopada 1989 rząd Willi Stopha, którego był członkiem, podał się do dymisji. W nocy z 20/21 stycznia 1990 Schürer został wykluczony z SED-PDS, i tego samego dnia uwięziony na 30 dni za "przestępcze nadużycie zaufania". Zwolniony po 18 dniach, przeszedł na emeryturę, i podjął pracę konsultanta w firmach DUSSMANN i Bellinda. Zmarł w domu opieki w Berlinie.

</doc>
<doc id="4224166" url="https://pl.wikipedia.org/wiki?curid=4224166" title="Antoni Milewicz">
Antoni Milewicz



</doc>
<doc id="4224168" url="https://pl.wikipedia.org/wiki?curid=4224168" title="Więzień labiryntu (seria filmów)">
Więzień labiryntu (seria filmów)

Więzień labiryntu (oryg. "Maze Runner") - seria filmów fantastycznych w reżyserii Wesa Balla, na podstawie powieści Jamesa Dashnera.
Fabuła.
Więzień labiryntu.
Nastoletni Thomas (Dylan O’Brien) budzi się w ciemnej windzie, nie pamiętając niczego. Trafia do Strefy – zamkniętego obszaru zamieszkanego przez grupę chłopców, którzy dostali się tam w identyczny sposób. Każdego ranka mur otaczający Strefę otwiera się, ukazując wejście do Labiryntu, z którego od trzech lat najstarsi mieszkańcy próbują znaleźć wyjście. Wszystko zaczyna się zmieniać, gdy do Strefy trafia dziewczyna w śpiączce – Teresa (Kaya Scodelario).
Więzień labiryntu: Próby ognia.
Po ucieczce z Labiryntu Thomas (Dylan O’Brien) i pozostali mieszkańcy Strefy – Newt (Thomas Sangster), Minho (Ki Hong Lee), Teresa (Kaya Scodelario), Frypan (Dexter Darden) i Winston (Alexander Flores), stają przed kolejnym wyzwaniem. Muszą w ciągu kilku dni przejść przez najbardziej zniszczoną część Ziemi, by dowiedzieć się, jaki był prawdziwy cel umieszczenia ich w Strefie.
Więzień labiryntu: Lek na śmierć.
Thomas wyrusza na misję w celu znalezienia lekarstwa zwalczającego śmiertelną chorobę.

</doc>
<doc id="4224170" url="https://pl.wikipedia.org/wiki?curid=4224170" title="Harbin SH-5">
Harbin SH-5

Harbin SH-5 – chińska, wielosilnikowa łódź latająca. Maszyna przeznaczona jest do działań poszukiwawczo-ratowniczych, przeciwpożarowych, patrolowych i przeciwpodwodnych.
Historia.
Na początku lat 60. XX wieku w Związku Radzieckim rozpoczęto prace nad nową łodzią latającą przeznaczoną do realizacji zadań transportowych. Konstrukcja, części i podzespoły nowego samolotu miały być w maksymalnym stopniu zunifikowane z największym samolotem transportowym jakim w owym czasie dysponował Związek Radziecki, maszyną An-12. Unifikacja obejmowała skrzydła, jednostki napędowe, w dużym stopniu usterzenie i konstrukcję kadłuba. Od początku zaprojektowano dolną część kadłuba samolotu przeznaczoną do działania w wodzie. Radziecka marynarka wojenna nie wyraziła swojego zainteresowania i projekt nie wyszedł poza deski kreślarskie. Tymczasem kilka egzemplarzy An-12 trafiło do Chińskiej Republiki Ludowej, a wraz z nimi dostarczono niewykorzystaną dokumentację techniczną i niezbędne oprzyrządowanie do uruchomienia produkcji na miejscu. Było to wystarczające aby rozpocząć produkcję samolotu na własnym terenie pod oznaczeniem Y-8, nawet pomimo braku wsparcia ze strony ZSRR po rozłamie, do jakiego doszło we wzajemnych relacjach. Wykorzystując nabytą dokumentację niezrealizowanej łodzi latającej, w 1968 roku, oficjalnie Chińczycy rozpoczęli prace nad projektem swoich radzieckich kolegów. Zaprojektowali wodnosamolot przy wykorzystaniu bazowego projektu Y-8. Usterzenie nowego samolotu zaprojektowano opierając się na konstrukcji maszyny Be-6, których kilka egzemplarzy przybyło z ZSRR pod koniec lat 50. Dziób samolotu był kopią przodu japońskiej amfibii Shin Meiwa PS-1. W 1971 roku ukończono prototyp samolotu, który do swojego dziewiczego lotu wzbił się dopiero pięć lat później. Dalsze próby maszyn trwały równie długo, w 1985 roku uruchomiono produkcję seryjną samolotu oznaczonego jako SH-5 (Shuishang Hongzha - wodnosamolot bombowy) w Harbinie. Zakończono ją w 1990 roku po wybudowaniu łącznie sześciu egzemplarzy: dwóch prototypów 01 i 02 oraz maszyn oznaczonych numerami 9113, 9123, 9133 i 9143. Ich użycie w lotnictwie Marynarki Wojennej Chińskiej Armii Ludowo-Wyzwoleńczej było bardzo ograniczone. Samoloty wykorzystywano do testów systemów do wykrywania okrętów podwodnych i w roli maszyn przeciwpożarowych. Jeden z samolotów wyposażono w cztery podskrzydłowe węzły do podwieszania torped. Co najmniej jeden z samolotów w wyniku wypadku zatonął na mieliźnie, a następnie został wydobyty i odremontowany. Egzemplarz prototypowy 01 został utracony w trakcie eksploatacji. Kolejny prototyp oznaczony jako 02, trafił do muzeum. 
Losy SH-5 spowodowane były tym, iż chińska marynarka nie potrzebowała tego typu maszyny. W okresie jej powstania i eksploatacji, Chiny stały w przededniu swojej ekspansji na otwarty ocean, w tym czasie skupiając się na działaniach przybrzeżnych. Tam, w relatywnie niewielkiej odległości od macierzystego brzegu, chińskie okręty swobodnie mogły korzystać z pomocy samolotów bazowania lądowego.

</doc>
<doc id="4224172" url="https://pl.wikipedia.org/wiki?curid=4224172" title="Dubai Tour 2018">
Dubai Tour 2018

5. edycja wyścigu Dubai Tour odbyła się w dniach 6–10 lutego 2018 roku. Trasa tego pięcioetapowego wyścigu liczyła 841 km. Zawody figurowały w kalendarzu UCI Asia Tour i posiadały kategorię 2.HC.
Lista startowa.
Na starcie tego wyścigu stanęło 16 ekip, dziewięć drużyn jeżdżących w UCI World Tour 2018 i siedem zespołów zaproszonych przez organizatorów z tzw. "dziką kartą".

</doc>
<doc id="4224178" url="https://pl.wikipedia.org/wiki?curid=4224178" title="Poselstwo Trójanielskie">
Poselstwo Trójanielskie

Poselstwo Trójanielskie – interpretacja wiadomości ogłaszanej przez trzech aniołów w Księdze Objawienia 14:6-18. Kościół Adwentystów Dnia Siódmego naucza, iż te wiadomości mają przygotować świat na drugie przyjście Jezusa Chrystusa, i traktują to jako główną część swojej misji.
Wiadomość.
Trójanielskie poselstwo jest głównym punktem nauk i działalności Kościoła Adwentystów Dnia Siódmego. Oficjalna doktryna kościoła naucza, iż:"Powszechny Kościół Boży składa się z tych, którzy szczerze wierzą w Chrystusa. Jednakże w czasach końca, podczas ogólnego odstępstwa, powołany został „ostatek”, który ma zachowywać przykazania Boże i posiadać wiarę Jezusa".
Interpretacja Kościoła Adwentystów.
Kościół Adwentystów Dnia Siódmego od swojego powstania wierzył, iż powołany został jako „resztka” opisana w Księdze Objawienia, by ogłosić ostateczne poselstwo światu. Symbol Trójanielskiego Poselstwa widoczny jest w logu kościoła.
"Kościół ten naucza iż celem tej części poselstwa jest ogłoszenie ewangelii wiecznej na całym świecie, zwrócenie uwagi na rozpoczęty sąd Boży, oraz nawoływanie do oddania chwały Bogu jako stwórcy nieba i ziemi."Adwentyści nauczają, iż „ewangelia wieczna” oznacza „dobrą nowinę” Bożej nieskończonej miłości. Wierzą iż gdy zakończy się głoszenie jej, gdy zostanie ona przedstawiona wszystkim ludom z wielkim pełnomocnictwem, wtedy nadejdzie koniec.
Wierzą oni iż jest to nawiązanie do ogólnoświatowego zasięgu ich misji. Pojawia się tu też wołanie odnośnie do rozpoczętego sądu Bożego, ruch ten wierzy iż kiedy Jezus nie powrócił w roku 1844, co spowodowało wielkie rozczarowanie u tysięcy Millerystów, szczerze wierzący w bliski adwent Jezusa zaczęli prosić w modlitwach o wyjaśnienie swojego rozczarowania. Tak oto po pewnym czasie natknęli się oni na wyjaśnienie tego, iż „oczyszczenie świątyni” w roku 1844 nie odnosiło się do ziemi, lecz do niebiańskiej świątyni w niebie. Tak oto powstała nauka o „sądzie śledczym”, która mówi iż sąd rozpoczął się w tamtym roku, i od tamtego momentu w niebiosach sądzeni są ludzie.
Ten anioł woła też by oddać chwałę Bogu jako Stwórcy, jako temu „który uczynił niebo, ziemię morzę i źródła mórz”. Wierzą oni iż jest to nawiązanie do oddania czci Jezusowi jako tego który stworzył niebo i ziemię, oraz iż jest to również nawiązanie do treści czwartego przykazania dekalogu które mówi o dniu Sabatu.„Pamiętaj o dniu sabatu aby go uświęcić (...) Gdyż w sześciu dniach uczynił Pan niebo i ziemię, morze i wszystko, co w nich jest, a siódmego dnia odpoczął. Dlatego Pan pobłogosławił dzień sabatu i poświęcił go.” Księga Wyjścia 20:8-11
Kościół ten naucza iż celem tej części trójanielskiego poselstwa jest zidentyfikowanie Babilonu wielkiego, odstępczego kościoła i jego córek.Drugi anioł woła by lud Boży który znajduje się w Babilonie, wyszedł z niego (Obj 18:4). Adwentyści w swojej tradycji nauczają, iż wielki Babilon reprezentuje upadły kościół, który identyfikują z urzędem Kościoła Katolickiego. Rozumieją również oni iż „córki nierządnicy z Babilonu” oznaczają upadłe kościoły protestanckie które odeszły od prawdy, i znajdują się pod wpływem Papiestwa. Chociaż Adwentyści nauczają, iż Babilonem Wielkim jest Kościół Katolicki, to wierzą iż wśród jego wyznawców znajdują się szczerzy ludzie poświęceni Bogu. To do nich kierowane są słowa „"wyjdźcie z niego ludu mój abyście nie mieli winy w jej uczynkach"”. Wiadomość ta ma na celu ogłoszenie upadku duchowego i odejścia od biblijnych nauk Kościoła Katolickiego, oraz wołanie do ludzi o odłączenie się od wpływów jego fałszywych nauk.
Kościół ten naucza iż celem tej części trójanielskiego poselstwa jest ostrzeżenie świata przed znakiem bestii, oraz ponowne nawoływanie do powrotu do przykazań Bożych.Adwentyści wierzą iż bestią którą ujeżdża nierządnica, jest system Kościoła Katolickiego, a znakiem tej potęgi opisanym w tym rozdziale jest prawo niedzielne narzucone przez ten kościół jako państwowa ustawa nakazująca przymusowego święcenia niedzieli. Adwentyści wierzą iż „pieczęcią Bożą” którą otrzyma lud Boży jest święcenie soboty jako dnia świętego, nauczają oni iż tak samo jak dla Izraela „znakiem” między nimi a Bogiem było święcenie sabatu, to tak samo odnosi się to do duchowego Izraela. "(Księga Ezechiela 20:20)." Nauczają oni, iż to Stany Zjednoczone będąc pod wpływem Kościoła Katolickiego ustanowią absolutne prawo niedzielne na terenie swojego państwa, a cały świat pójdzie za ich przykładem. Wierzą iż prawo to zostanie ustanowione w niedalekiej przyszłości, a wtedy gdy wszyscy poznają, iż świętym dniem Pana jest sobota, każdy podejmie decyzje by podporządkować się Bogu jako stwórcy, bądź Kościołowi Katolickiemu jako odstępczej władzy która „"odmieniła czasy i zakon"” "(Księga Daniela 7:25)."
Ta cześć poselstwa mówi również iż ci którzy przyjmą pieczęć Bożą są tymi którzy „"przestrzegają przykazań Boga i wiary Jezusa"” oraz iż „"odpoczną po swojej pracy"”, a iż czciciele bestii przyjmujący fałszywy dzień odpoczynku „"odpoczynku mieć nie będą"”. "(Objawienie Jana 14:9-16)"
Ostatnia część trzeciej wiadomości trójanielskiego poselstwa, zwraca również uwagę na to iż ci którzy „przestrzegają przykazań Bożych tak jak Jezus”, robią to ze względu na swoją wiarę w Boga, a „ich uczynki idą za nimi”. Adwentyści wierzą iż jest to jasne nawiązanie do nauki zbawienia z łaski przez wiarę, która uzdalnia nas do przestrzegania Bożego prawa.

</doc>
<doc id="4224187" url="https://pl.wikipedia.org/wiki?curid=4224187" title="Adrafinil">
Adrafinil

Adrafinil – organiczny związek chemiczny będący prolekiem, który w wątrobie metabolizowany jest do biologicznie aktywnego modafinilu o wyraźnym działaniu podtrzymującym stan czuwania i redukującym uczucie senności (co pozwala zaliczyć go do tzw. nootropów, lub ściślej do eugeroików) oraz stosunkowo łagodnym działaniu stymulującym, a także o pewnym niewielkim potencjale przeciwdepresyjnym. Adrafinil był stosowany w leczeniu narkolepsji oraz jako środek pobudzający. Przyjmuje się, że efekty kliniczne jego stosowania wynikają z właściwości agonistycznych wobec receptorów α1-adrenergicznych. Przypuszcza się także, że nasila on uwalnianie neuroprzekaźników glutaminianu i kwasu γ-aminomasłowego. Do działań niepożądanych adrafinilu należą zaburzenia ruchowe o typie dyskinez okolicy głowy i twarzy. Ponadto adrafinil zalicza się do substancji mogących powodować uzależnienie.

</doc>
<doc id="4224194" url="https://pl.wikipedia.org/wiki?curid=4224194" title="Próg szkodliwości">
Próg szkodliwości



</doc>
<doc id="4224198" url="https://pl.wikipedia.org/wiki?curid=4224198" title="Aleksandra Budrewicz">
Aleksandra Budrewicz

Aleksandra Budrewicz (znana także jako Aleksandra Budrewicz-Beratan) – polska filolog, polonistka i anglistka, literaturoznawczyni a w szczególności przekładoznawczyni.
Ukończyła studia w zakresie filologii polskiej na Uniwersytecie Jagiellońskim w Krakowie. Tytuł magistra uzyskała w 2002. Następnie obroniła licencjat z filologii angielskiej na Uniwersytecie Pedagogicznym im. KEN w Krakowie. Studia uzupełniające odbyła w Institute of Education na University of London (2004-2005). Stopień doktora otrzymała w 2007. Habilitowała się w 2016.
Zajmuje się zagadnieniami przekładu literackiego i recepcji twórczości autorów anglojęzycznych w Polsce. Wydała monografie "Stanisław Egbert Koźmian – tłumacz Szekspira" (2009) i "Dickens w Polsce. Pierwsze stulecie" (2016)
Za tę ostatnią książkę otrzymała Nagrodę Rektora III stopnia.

</doc>
<doc id="4224200" url="https://pl.wikipedia.org/wiki?curid=4224200" title="Olimpiada zwierząt">
Olimpiada zwierząt

Olimpiada zwierząt (ang. "Animalympics") – amerykański film animowany z 1980 roku w reżyserii Stevena Lisbergera.
Wersja polska.
Wersja wydana na VHS. Dystrybucja: Top Video.

</doc>
<doc id="4224212" url="https://pl.wikipedia.org/wiki?curid=4224212" title="II liga chorwacka w piłce nożnej mężczyzn">
II liga chorwacka w piłce nożnej mężczyzn



</doc>
<doc id="4224214" url="https://pl.wikipedia.org/wiki?curid=4224214" title="III liga chorwacka w piłce nożnej mężczyzn">
III liga chorwacka w piłce nożnej mężczyzn



</doc>
<doc id="4224216" url="https://pl.wikipedia.org/wiki?curid=4224216" title="David Donachie">
David Donachie

David Donachie (ur. 1944 w Edynburgu) – pisarz powieści marynistycznych, autor wielu bestsellerowych książek.
Biografia.
David Donachie urodził się w Edynburgu, imał się różnych zawodów, w tym sprzedaż wszystkiego, od maszyn biznesowych po mydło. Od zawsze interesował się historią marynarki w XVIII i XIX wieku. Obecnie mieszka w Deal w hrabstwie Kent. Napisał trzy historyczne serie marynistyczne pod swoim nazwiskiem a także serię "Royal Marine" pod pseudonimem Tom Connery i trzy serie jako Jack Ludlow.
Pierwsza seria, sześciu książek, "The Privateersman Mysteries" rozpoczyna się w 1792 i przedstawia przygody Harry'ego Ludlowa, byłego kapitana marynarki wojennej, który stał się korsarzem. Bohaterem drugiej serii jest John Pearce a trzeciej Horatio Nelson i Emma Hamilton.
W 2018 wybrany został przewodniczącym Komitetu Zarządzającego Stowarzyszenia Autorów (Management Committee of the Society of Authors).
Twórczość.
The Markham of the Marines Series.
Seria wydana pod pseudonimem Tom Connery:
The Republic Series.
Seria wydana pod pseudonimem Jack Ludlow:
The Crusades Trilogy.
Seria wydana pod pseudonimem Jack Ludlow:
The Conquest Series.
Seria wydana pod pseudonimem Jack Ludlow:

</doc>
<doc id="4224219" url="https://pl.wikipedia.org/wiki?curid=4224219" title="David Bingham">
David Bingham

David Bingham (ur. 19 października 1989 w Castro Valley) – amerykański piłkarz występujący na pozycji bramkarza, obecnie zawodnik Los Angeles Galaxy.
Kariera klubowa.
Bingham wychowywał się w mieście Pleasanton w Kalifornii. Jego starsza siostra Kim Bingham również uprawiała piłkę nożną – występowała w kobiecej reprezentacji Stanów Zjednoczonych. Uczęszczał do California High School w San Ramon, równocześnie z powodzeniem występował w młodzieżowym klubie Mustang United. W 2007 roku przebywał na testach we włoskim Cagliari Calcio. W późniejszym czasie studiował na Uniwersytecie Kalifornijskim w Berkeley, grając w tamtejszej uczelnianej drużynie California Golden Bears. Był testowany w angielskim Fulham FC, jednak nie znalazł tam zatrudnienia i ostatecznie w styczniu 2011 za pośrednictwem programu Generation Adidas podpisał umowę z San Jose Earthquakes.
W Major League Soccer zadebiutował 8 października 2011 w wygranym 2:1 spotkaniu z New England Revolution. Przez pierwsze trzy lata pozostawał jednak rezerwowym dla doświadczonego Jona Buscha. W sezonie 2012 zajął z Earthquakes pierwsze miejsce w konferencji zachodniej, zdobywając trofeum Supporters' Shield. W listopadzie 2013 przebywał na testach w duńskim FC København, zaś w lutym 2014 udał się na wypożyczenie do San Antonio Scorpions, występującego na drugim szczeblu rozgrywek – North American Soccer League. Tam spędził sześć miesięcy jako podstawowy golkiper, po czym został wypożyczony na pół roku do norweskiego drugoligowca Strømmen IF. W Norwegii również pełnił rolę pierwszego bramkarza, a bezpośrednio po powrocie do Earthquakes wywalczył sobie miejsce między słupkami. Przez kolejne trzy lata miał niepodważalne miejsce w składzie, będąc wyróżniającym się golkiperem rozgrywek.
W styczniu 2018 Bingham przeniósł się do Los Angeles Galaxy.
Kariera reprezentacyjna.
W seniorskiej reprezentacji Stanów Zjednoczonych Bingham zadebiutował za kadencji selekcjonera Jürgena Klinsmanna, 5 lutego 2016 w wygranym 1:0 meczu towarzyskim z Kanadą.

</doc>
<doc id="4224220" url="https://pl.wikipedia.org/wiki?curid=4224220" title="IV liga chorwacka w piłce nożnej mężczyzn">
IV liga chorwacka w piłce nożnej mężczyzn



</doc>
<doc id="4224242" url="https://pl.wikipedia.org/wiki?curid=4224242" title="Zapas pływalności">
Zapas pływalności

Zapas pływalności ( – ROB) – objętość szczelnego kadłuba w części wystającej ponad powierzchnię wody. Zapas pływalności jest jednym z dwóch – obok wewnętrznej struktury kadłuba – podstawowych czynników decydujących o stopniu niezatapialności jednostki pływającej. Określany jako procent ogólnej objętości okrętu zapas pływalności, nabiera szczególnego znaczenia w przypadku uszkodzenia jednostki i częściowego zalania jej wnętrza, pozwalając jej na utrzymanie się na powierzchni, lub wynurzenie na powierzchnię w przypadku okrętu podwodnego.

</doc>
<doc id="4224243" url="https://pl.wikipedia.org/wiki?curid=4224243" title="Reserve of Buoyancy">
Reserve of Buoyancy



</doc>
<doc id="4224262" url="https://pl.wikipedia.org/wiki?curid=4224262" title="Kawasaki Versys">
Kawasaki Versys

Kawasaki Versys to rodzina motocykli typu turystyczne enduro produkowanych przez firmę Kawasaki od roku 2007. 
Nazwa Versys to połączenie słów "versatile system" (ang. - system wszechstronny).
W skład rodziny wchodzą:

</doc>
<doc id="4224288" url="https://pl.wikipedia.org/wiki?curid=4224288" title="Dolny Koniec">
Dolny Koniec



</doc>
<doc id="4224299" url="https://pl.wikipedia.org/wiki?curid=4224299" title="Halicyclops fimbriatus">
Halicyclops fimbriatus

Halicyclops fimbriatus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1853 roku przez niemieckiego zoologa Johanna Gustava Fischera.

</doc>
<doc id="4224316" url="https://pl.wikipedia.org/wiki?curid=4224316" title="Short track na Zimowych Igrzyskach Olimpijskich 2018 – 500 m mężczyzn">
Short track na Zimowych Igrzyskach Olimpijskich 2018 – 500 m mężczyzn

Bieg na 500 m mężczyzn rozgrywany w ramach short tracku na Zimowych Igrzyskach Olimpijskich 2018 odbył się w dniach 20 - 22 lutego w Gangneung Ice Arena w Gangneung.
Mistrzem olimpijskim został Chińczyk Wu Dajing, na kolejnych miejscach uplasowali się reprezentanci gospodarzy - Hwang Dae-heon i Lim Hyo-jun.
Jedyny startujący Polak - Bartosz Konopko - odpadł w ćwierćfinale i został sklasyfikowany na 17 miejscu.

</doc>
<doc id="4224318" url="https://pl.wikipedia.org/wiki?curid=4224318" title="Dżamaa al-Fina">
Dżamaa al-Fina



</doc>
<doc id="4224320" url="https://pl.wikipedia.org/wiki?curid=4224320" title="Halicyclops ambiguus">
Halicyclops ambiguus

Halicyclops ambiguus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1967 roku przez niemieckiego zoologa Friedricha Kiefera.

</doc>
<doc id="4224322" url="https://pl.wikipedia.org/wiki?curid=4224322" title="Halicyclops denticulatus">
Halicyclops denticulatus

Halicyclops denticulatus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1960 roku przez niemieckiego zoologa Friedricha Kiefera.

</doc>
<doc id="4224323" url="https://pl.wikipedia.org/wiki?curid=4224323" title="Short track na Zimowych Igrzyskach Olimpijskich 2018 – 1000 m kobiet">
Short track na Zimowych Igrzyskach Olimpijskich 2018 – 1000 m kobiet

Bieg na 1000 m kobiet rozgrywany w ramach short tracku na Zimowych Igrzyskach Olimpijskich 2018 odbył się w dniach 20 - 22 lutego w Gangneung Ice Arena w Gangneung.
Mistrzynią olimpijską została Holenderka Suzanne Schulting, na drugim miejscu podium stanęła Kanadyjka Kim Boutin, a brąz wywalczyła z Arianna Fontana Włoch.
Jedyna startująca Polka - Magdalena Warakomska - odpadła w ćwierćfinale i została sklasyfikowana na 12 miejscu.
Wyniki.
Finał.
Finał B.
Finał B nie został rozegrany, gdyż zakwalifikowała się do niego tylko Koreanka Kim A-lang.

</doc>
<doc id="4224326" url="https://pl.wikipedia.org/wiki?curid=4224326" title="Phaneroptera">
Phaneroptera



</doc>
<doc id="4224331" url="https://pl.wikipedia.org/wiki?curid=4224331" title="Halicyclops exiguus">
Halicyclops exiguus

Halicyclops exiguus – gatunek widłonogów z rodziny Cyclopidae. Nazwa naukowa tych skorupiaków została opublikowana w 1934 roku przez niemieckiego zoologa Friedricha Kiefera. Gatunek ten został ujęty w Katalogu Życia.

</doc>
<doc id="4224334" url="https://pl.wikipedia.org/wiki?curid=4224334" title="Short track na Zimowych Igrzyskach Olimpijskich 2018 – sztafeta mężczyzn">
Short track na Zimowych Igrzyskach Olimpijskich 2018 – sztafeta mężczyzn

Sztafeta mężczyzn rozgrywana w ramach short tracku na Zimowych Igrzyskach Olimpijskich 2018 odbyła się 13 i 22 lutego w Gangneung Ice Arena w Gangneung.
Mistrzostwo olimpijskie wywalczyli Węgrzy, na drugim miejscu podium stanęli Chińczycy, a brąz przypadł sztafecie Kanady.

</doc>
<doc id="4224337" url="https://pl.wikipedia.org/wiki?curid=4224337" title="Bitwa o Dom Katolicki">
Bitwa o Dom Katolicki



</doc>
<doc id="4224340" url="https://pl.wikipedia.org/wiki?curid=4224340" title="Julio César Vidal Ortiz">
Julio César Vidal Ortiz

Julio César Vidal Ortiz (ur. 19 czerwca 1944 w Tierralcie) – kolumbijski duchowny katolicki, biskup diecezji Cúcuta w latach 2011-2015.
Życiorys.
Święcenia kapłańskie przyjął 7 kwietnia 1973 i został inkardynowany do diecezji Montería. Pełnił funkcje m.in. członka diecezjalnej komisji ds. Powołań, kierownika duchowego Niższego Seminarium Duchownego w Monteríi oraz wikariusza generalnego diecezji.
Episkopat.
16 grudnia 1993 został mianowany przez papieża Jana Pawła II prałatem terytorialnym Alto Sinú. Sakry biskupiej udzielił mu 18 lutego 1994 ówczesny nuncjusz apostolski w Kolumbii, abp Paolo Romeo. 29 grudnia 1998, po przekształceniu prałatury w diecezję Montelibano, został jej pierwszym biskupem.
31 października 2001 został mianowany biskupem diecezji Montería.
16 lipca 2011 papież Benedykt XVI prekonizował go biskupem diecezjalnym Cúcuty. Ingres odbył się 10 września tegoż roku.
24 lipca 2015 papież Franciszek przyjął jego rezygnację z urzędu.

</doc>
<doc id="4224347" url="https://pl.wikipedia.org/wiki?curid=4224347" title="Ioann Konstantynowicz Romanow">
Ioann Konstantynowicz Romanow



</doc>
<doc id="4224350" url="https://pl.wikipedia.org/wiki?curid=4224350" title="Danwood Holding S.A.">
Danwood Holding S.A.



</doc>
<doc id="4224352" url="https://pl.wikipedia.org/wiki?curid=4224352" title="Hanczarycha">
Hanczarycha



</doc>
<doc id="4224359" url="https://pl.wikipedia.org/wiki?curid=4224359" title="Dino">
Dino



</doc>
<doc id="4224362" url="https://pl.wikipedia.org/wiki?curid=4224362" title="Dymitr Romanow (1860-1919)">
Dymitr Romanow (1860-1919)



</doc>
<doc id="4224363" url="https://pl.wikipedia.org/wiki?curid=4224363" title="Kniaź (prawo wołoskie)">
Kniaź (prawo wołoskie)

Kniaź – urzędnik w prawie wołoskim, odpowiednik sołtysa.
Pojawienie się w dokumentach tytułu "kniazia" świadczy jednoznacznie o wołoskim charakterze danej wsi. Często jednak kniaziowie utożsamiani byli z sołtysami (na ziemiach polskich) lub z tywunami czy watamanami (na ziemiach ruskich) i również pod takimi określeniami pojawiają się w źródłach dyplomatycznych. Można też spotkać tytuły takie jak: "director", "vicinus", "officialis", "factor", "dux" i "ksiądz". Samo prawo wołoskie występowało głównie na terenach Rusi Czerwonej, a także Małopolski, Podola, Wołynia i Polesia.
Pierwszym kniaziem wsi lokowanej na prawie wołoskim była osoba odpowiedzialna za sprowadzenie osadników i wydzielenie im gruntów. Kniaziowie, analogicznie do sołtysów, pełnili funkcje sądownicze, urzędnicze i skarbowe. Od odpowiedników z prawa niemieckiego odróżniały ich coroczne daniny składane właścicielom wsi (lub starostom w przypadku królewszczyzn). Standardem było dziedziczenie urzędu kniaziowskiego, w drugiej połowie XVI wieku sporadycznie zdarzały się również nadania dożywotnie. Znacznie częściej niż w prawie niemieckim kniaź gospodarował w ramach rodzinnego niedziału, co przeciwdziałało pauperyzacji jego rodziny. W takich przypadkach tytuł kniazia przysługiwał wszystkim dorosłym głowom rodzin wchodzących w skład niedziału. 
Kniaziowie na przełomie XV i XVI wieku podlegali służbie wojskowej. Konkretne wymagania różniły się w zależności od indywidualnych przywilejów. Z czasem, zwłaszcza w oddalonych od granic regionach, zaczęto wymagać ekwiwalentu pieniężnego.
Na uprzywilejowaną pozycję ekonomiczną kniazia wpływały grunty pozyskane na skutek lokowania wsi. Pobierał wynagrodzenie z tytułu swych obowiązków sądowniczych i administracyjnych, uczestniczył w dochodach właściciela miejscowości. Miał prawo do korzystania z lasu, polowań i połowu ryb. Znacznie częściej niż sołtys na prawie niemieckim, kniaź korzystał z pracy mieszkańców wsi.

</doc>
<doc id="4224365" url="https://pl.wikipedia.org/wiki?curid=4224365" title="Paweł Romanow">
Paweł Romanow



</doc>
<doc id="4224371" url="https://pl.wikipedia.org/wiki?curid=4224371" title="Adrianna Muszyńska">
Adrianna Muszyńska

Adrianna Muszyńska (ur. 22 marca 1998 roku w Płocku) – polska siatkarka, grająca na pozycji przyjmującej. Reprezentantka kraju w kategoriach młodzieżowych. 
Adrianna jest siostrą-bliźniaczką Aleksandry Muszyńskiej. Do stycznia 2021 razem występowały w drużynie Joker Świecie (siostra zasiliła szeregi UNI Opole).
Sukcesy klubowe.
Superpuchar Polski:
Puchar Polski:
Mistrzostwo Polski:
I liga:

</doc>
<doc id="4224375" url="https://pl.wikipedia.org/wiki?curid=4224375" title="Andrzej Zięba">
Andrzej Zięba



</doc>
<doc id="4224383" url="https://pl.wikipedia.org/wiki?curid=4224383" title="Dydiowska Jama">
Dydiowska Jama

Dydiowska Jama – jaskinia w polskich Bieszczadach. Wejście do niej znajduje się na północnym zboczu Kiczery Dydiowskiej, niedaleko szczytu, w pobliżu Stuposian, na terenie nieistniejącej wsi Dydiowa, na wysokości 770 m n.p.m. Długość jaskini wynosi 26 metrów, a jej deniwelacja 15 metrów.
Jaskinia jest objęta ochroną jako pomnik przyrody.
Opis jaskini.
Główną częścią jaskini jest stromo idący w dół, obszerny korytarz zaczynający się w niewielkim otworze wejściowym, a kończący bardzo wąską studzienką. Z jej dna odchodzi 4-metrowy, szczelinowy i wysoki korytarzyk.
Przyroda.
Jaskinia jest typu rozpadlinowego. Zamieszkują ją nietoperze. Ściany są wilgotne.
Historia odkryć.
Jaskinia została odkryta na początku lat 90. XX wieku przez Mariusza Nędzyńskiego, ówczesnego podleśniczego z Mucznego. Pierwszy jej opis i plan sporządzili T. Mleczek, R. Solak i E. Marszałek w 2003 roku.

</doc>
<doc id="4224384" url="https://pl.wikipedia.org/wiki?curid=4224384" title="Jean le Rond D'Alembert">
Jean le Rond D'Alembert



</doc>
<doc id="4224385" url="https://pl.wikipedia.org/wiki?curid=4224385" title="Jean le Rond D’Alembert">
Jean le Rond D’Alembert



</doc>
<doc id="4224390" url="https://pl.wikipedia.org/wiki?curid=4224390" title="Kinga Różyńska">
Kinga Różyńska

Kinga Różyńska (ur. 12 lipca 1998 roku w Drawsku Pomorskim) – polska siatkarka, grająca na pozycji środkowej, młodzieżowa reprezentantka kraju. Od sezonu 2017/2018 jest zawodniczką KS Pałac Bydgoszcz.

</doc>
<doc id="4224391" url="https://pl.wikipedia.org/wiki?curid=4224391" title="Kobi Simmons">
Kobi Simmons

Kobi Simmons (ur. 4 lipca 1997 w Atlancie) – amerykański koszykarz, występujący na pozycji rozgrywającego, obecnie zawodnik Arged BM Slam Stali Ostrów Wielkopolski.
W 2014 zdobył srebrny medal podczas turnieju Adidas Nations, rok później sięgnął po złoto. W 2016 wystąpił w imprezie Adidas Nations Counselors oraz meczu gwiazd amerykańskich szkół średnich – McDonald’s All-American.
28 sierpnia 2018 został zwolniony przez Memphis Grizzlies. 14 września podpisał roczną umowę z Cleveland Cavaliers. 13 października został zwolniony.
27 stycznia 2019 zawarł 10-dniową umowę z Cleveland Cavaliers. Po jej upłynięciu opuścił klub. 20 października został zawodnikiem Charlotte Hornets.
W styczniu 2021 dołączył do Greensboro Swarm. 25 września 2021 roku podpisał kontrakt z Arged BM Slam Stalą Ostrów Wielkopolski.

</doc>
<doc id="4224393" url="https://pl.wikipedia.org/wiki?curid=4224393" title="Richard Taylor">
Richard Taylor



</doc>
<doc id="4224396" url="https://pl.wikipedia.org/wiki?curid=4224396" title="Katastrofa lotu Aerofłot 909">
Katastrofa lotu Aerofłot 909

Katastrofa lotu Aerofłot 909 – katastrofa lotnicza, która wydarzyła się 6 marca 1976 roku. W jej wyniku Ił-18E należący do linii Aerofłot rozbił się nieopodal miejscowości Wierchniaja Chawa, zabijając wszystkie 111 osób na pokładzie.
Samolot.
Maszyną obsługującą lot 909 był Iljuszyn Ił-18E (nr rej.CCCP-75408) o numerze seryjnym 186009201. Samolot opuścił linię produkcyjną 29 czerwca 1966 i do czasu katastrofy wylatał 21587 godzin i 9082 cykli startu i lądowania.
Przebieg lotu.
Iljuszyn wystartował o godzinie 23:59 z Lotniska Wnukowo w celu odbycia planowego lotu do Erywania. Na pokładzie znajdowało się 100 pasażerów i 11 członków załogi. 55 minut po starcie na wysokości około 8000 metrów w samolocie doszło do awarii zasilania. W rezultacie doszło między innymi do awarii obu sztucznych horyzontów, kompasu oraz autopilota. W wyniku tych awarii załoga straciła orientację przestrzenną, a potem kontrolę nad samolotem. O godzinie 00:58 Iljuszyn rozbił się na ośnieżonym polu 200 metrów od miejscowości Wierchniaja Chawa, położonej 46 km na wschód od Woroneża. Siła uderzenia była tak wielka, że szczątki maszyny znajdowano jeszcze 1500 metrów od miejsca uderzenia. Była to największa katastrofa samolotu Ił-18 w historii.
Przyczyny.
Według wyników dochodzenia główną przyczyną katastrofy była awaria wszystkich urządzeń zasilanych prądem przemiennym o napięciu 36V.

</doc>
<doc id="4224406" url="https://pl.wikipedia.org/wiki?curid=4224406" title="Monika Jagła">
Monika Jagła

Monika Jagła (ur. 4 stycznia 2000 roku) – polska siatkarka, grająca na pozycji libero, reprezentantka kraju.
W 2016 roku w parze z Magdaleną Orlicką, wzięła udział w Mistrzostwach Europy do lat 18 w siatkówce plażowej. W rozgrywkach grupowych wygrały wszystkie spotkania i zajęły pierwsze miejsce w swojej grupie. W bezpośredniej walce o awans do ćwierćfinału uległy rywalkom z Norwegii, odpadając z dalszej rywalizacji.
W 2021 wystąpiła na mistrzostwach Europy (Polki zajęły ostatecznie 5. miejsce).
Sukcesy klubowe.
młodzieżowe.
Mistrzostwa Polski Juniorek:
Mistrzostwa Polski Kadetek:
Mistrzostwa Polski U-23:
Sukcesy reprezentacyjne.
Mistrzostwa Europy Juniorek U-19:

</doc>
<doc id="4224410" url="https://pl.wikipedia.org/wiki?curid=4224410" title="Alakaluf">
Alakaluf



</doc>
<doc id="4224418" url="https://pl.wikipedia.org/wiki?curid=4224418" title="Myke Henry">
Myke Henry

Mychael „Myke” Henry (ur. 23 grudnia 1992 w Chicago) – amerykański koszykarz, występujący na pozycjach rzucającego obrońcy lub niskiego skrzydłowego, obecnie zawodnik ENEA Abramczyk Astorii Bydgoszcz.
W 2011 wystąpił w meczu gwiazd amerykańskich szkół średnich – All-American Championship.
Mając 17 lat stracił brata D.J-a., który w wieku 15 lat został zastrzelony jako niewinny widz wojny gangów w Chicago.
23 lipca 2018 został zawodnikiem izraelskiego Ironi Naharijja.
30 września 2019 dołączył do obozu szkoleniowego Oklahoma City Thunder. 17 października opuścił klub.
30 listopada 2022 zawarł umowę z ENEA Abramczyk Astorią Bydgoszcz.

</doc>
<doc id="4224419" url="https://pl.wikipedia.org/wiki?curid=4224419" title="Copa Argentina">
Copa Argentina

Copa Argentina ("Puchar Argentyny") – coroczne rozgrywki piłkarskie w Argentynie. Inaugurowano w 1969, ale z powodu braku terminów od roku 1970 rozgrywki o Puchar Argentyny nie były rozgrywane, ale w 2011 roku postanowiono je reaktywować, a pierwszym po przerwie zdobywcą trofeum został klub Boca Juniors.
Finały.
Uwagi:

</doc>
<doc id="4224420" url="https://pl.wikipedia.org/wiki?curid=4224420" title="Sebastian Kłosiński">
Sebastian Kłosiński

Sebastian Kłosiński (ur. 4 sierpnia 1992 w Warszawie) – polski łyżwiarz szybki. Uczestnik igrzysk olimpijskich w 2018.
Rozpoczął jazdę na łyżwach w 2002. Należy do KS Orzeł Elbląg. Studiował wychowanie fizyczne w Wyższej Szkole Wychowania Fizycznego i Turystyki w Białymstoku.

</doc>
<doc id="4224421" url="https://pl.wikipedia.org/wiki?curid=4224421" title="Jan Wasung">
Jan Wasung

Jan Wasung (ur. 1877 w Błażowej, zm. 18 sierpnia 1952 w Krakowie) – agronom, działacz spółdzielczy i ludowy, poseł na Sejm Krajowy Glicji IX kadencji w latach 1908-1913 reprezentował IV kurię Okręg Rzeszów..
Członek Komitetu Obywatelskiego i Polskiego Komitetu Narodowego we Lwowie w listopadzie 1918 roku. W 1920 był członkiem Rady "Gazolina" Spółki Akcyjnej we Lwowie.

</doc>
<doc id="4224422" url="https://pl.wikipedia.org/wiki?curid=4224422" title="Puchar Argentyny w piłce nożnej">
Puchar Argentyny w piłce nożnej



</doc>
<doc id="4224423" url="https://pl.wikipedia.org/wiki?curid=4224423" title="Cristian Erbes">
Cristian Erbes

Cristian Damián Erbes (ur. 6 stycznia 1990 w Buenos Aires, Argentyna) – argentyński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Boca Juniors. W 2009 rozpoczął karierę piłkarską w pierwszym składzie Boca Juniors. Latem 2016 przeszedł do Veracruzu. po roku przeniósł się do Chacarita Juniors. 23 lutego 2018 jako wolny agent zasilił skład ukraińskich Karpat Lwów. 2 stycznia 2019 przeniósł się do Club Nacional.

</doc>
<doc id="4224426" url="https://pl.wikipedia.org/wiki?curid=4224426" title="Łyżwiarstwo szybkie na Zimowych Igrzyskach Olimpijskich 2018 – 1000 m mężczyzn">
Łyżwiarstwo szybkie na Zimowych Igrzyskach Olimpijskich 2018 – 1000 m mężczyzn

Bieg na 1000 metrów mężczyzn rozgrywany w ramach łyżwiarstwa szybkiego na Zimowych Igrzyskach Olimpijskich 2018 odbył się 23 lutego w hali Gangneung Oval w Gangneung.
Złoty wywalczył Holender Kjeld Nuis. Drugi był Norweg Håvard Holmefjord Lorentzen, a na najniższym stopniu podium stanął Kim Tae-yun z Korei Południowej.
W zawodach wzięło udział 3 Polaków. Najlepszy był Sebastian Kłosiński, który zajął 17 miejsce, Konrad Niedźwiedzki był 23, a Piotr Michalski 31.
Rekordy.
"Rekordy obowiązujące przed rozpoczęciem igrzysk."

</doc>
<doc id="4224428" url="https://pl.wikipedia.org/wiki?curid=4224428" title="Julia Nowicka">
Julia Nowicka

Julia Nowicka (ur. 21 października 1998 roku w Częstochowie) – polska siatkarka, grająca na pozycji rozgrywającej, reprezentantka kraju. 
Sukcesy klubowe.
Ogólnopolska Olimpiada Młodzieży:
Mistrzostwa Polski juniorek:
Superpuchar Polski:
Puchar Niemiec:
Puchar CEV:
Mistrzostwo Niemiec:
Sukcesy reprezentacyjne.
Volley Masters Montreux:

</doc>
<doc id="4224438" url="https://pl.wikipedia.org/wiki?curid=4224438" title="Nazar Werbny">
Nazar Werbny

Nazar Bohdanowycz Werbny, ukr. Назар Богданович Вербний (ur. 26 lipca 1997 we Lwowie, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Karpaty Lwów, barwy którego bronił w juniorskich mistrzostwach Ukrainy (DJuFL). 19 marca 2014 rozpoczął karierę piłkarską w drużynie juniorskiej Karpat Lwów, a 17 września 2016 debiutował w podstawowym składzie klubu. W sierpniu 2017 został wypożyczony do końca roku do Ruchu Winniki. W 2019 ponownie został wypożyczony do Ruchu. 25 stycznia 2020 przeszedł do Olimpiku Donieck.
Kariera reprezentacyjna.
Występował w juniorskiej reprezentacji Ukrainy.

</doc>
<doc id="4224439" url="https://pl.wikipedia.org/wiki?curid=4224439" title="Jaskinia w Tarnicy">
Jaskinia w Tarnicy

Jaskinia w Tarnicy (Jaskinia pod Szczytem Tarnicy) – jaskinia w polskich Bieszczadach. Wejście do niej znajduje się kilkanaście metrów od szczytu Tarnicy, przy żółtym szlaku turystycznym prowadzącym z Przełęczy pod Tarnicą na Tarnicę, na wysokości 1340 m n.p.m. Długość jaskini wynosi 16 metrów, a jej deniwelacja 6 metrów.
Opis jaskini.
Jaskinia zaczyna się studzienką (2,5-metrów głębokości) dochodzącą do wąskiego korytarza. Na północny zachód korytarz prowadzi stromo w dół, zakręca i kończy się szczeliną nie do przejścia. Na południe natomiast dochodzi do niewielkiego prożka i studzienki, za którymi zwęża się i również kończy szczeliną nie do przejścia. Ze studzienki odchodzi 2-metrowa, ciasna szczelina.
Przyroda.
Jaskinia jest typu rozpadlinowego. Flory i fauny nie badano.
Historia odkryć.
Otwór studzienki utworzył się w sposób naturalny w marcu 2003 roku. Znajdował się tuż przy szlaku, dlatego w 2008 roku służby Bieszczadzkiego Parku Narodowego zasypały go ze względu na bezpieczeństwo turystów. Opis i plan jaskini sporządzili T. Mleczek i R. Tęczar ze Speleoklubu Beskidzkiego w lipcu 2003 roku.

</doc>
<doc id="4224440" url="https://pl.wikipedia.org/wiki?curid=4224440" title="Winnenden (stacja kolejowa)">
Winnenden (stacja kolejowa)

Winnenden (niem: "Bahnhof Winnenden") – stacja kolejowa w Winnenden, w kraju związkowym Badenia-Wirtembergia, w Niemczech. Według DB Station&amp;Service ma kategorię 3. Znajduje się na linii Waiblingen – Schwäbisch Hall-Hessental, kilkaset metrów na północny zachód od centrum miasta i około kilometr na południe od Leutenbach. Stacja obsługiwana jest przez pociągi regionalne i pociągi S-Bahn.

</doc>
<doc id="4224443" url="https://pl.wikipedia.org/wiki?curid=4224443" title="Olivia Różański">
Olivia Różański

Olivia Różański (ur. 5 czerwca 1997 roku w Albi) – polska siatkarka, grająca na pozycji przyjmującej, reprezentantka kraju. 
Kariera.
Swoją siatkarską przygodę rozpoczynała w klubie Albi Volley-Ball Usspa. We Francji Różański mieszkała do 17. roku życia, a następnie przyjechała do Polski. Reprezentując barwy JKS-u SMS Jastrzębie, uczęszczała do SMS-u PZPS Szczyrk.
W 2015 roku otrzymała powołanie do reprezentacji Polski kadry B, którą reprezentowała podczas Ligi Europejskiej.
W sezonach 2020/2021 i 2021/2022 była zawodniczką DPD Legionovii Legionowo. Od sezonu 2022/2023 występuje we włoskiej Serie A, w drużynie .
Jest córką Jarosławy Różańskiej, byłej reprezentantki Polski w siatkówce, uznawanej za jedną z najlepszych polskich siatkarek lat 80.
Sukcesy klubowe.
Puchar Challenge:
Sukcesy reprezentacyjne.
Volley Masters Montreux:

</doc>
<doc id="4224444" url="https://pl.wikipedia.org/wiki?curid=4224444" title="Wierchniaja Chawa">
Wierchniaja Chawa

Wierchniaja Chawa (ros. "Верхняя Хава") – wieś w Rosji, w obwodzie woroneskim, w rejonie Werchnechawskim, około 60 km na wschód od Woroneża. W 2010 była zamieszkiwana przez 8154 osoby. 
6 marca 1976 we wsi doszło do katastrofy lotu Aerofłot 909.

</doc>
<doc id="4224445" url="https://pl.wikipedia.org/wiki?curid=4224445" title="São Romão (stacja kolejowa)">
São Romão (stacja kolejowa)

São Romão (port: "Estação Ferroviária de São Romão") – stacja kolejowa w São Romão do Coronado (gmina Trofa), w dystrykcie Porto, w Portugalii. Znajduje się na Linha do Minho. Jest obsługiwana wyłącznie przez pociągi CP Urbanos do Porto. 
Historia.
Przystanek znajduje się na odcinku Linha do Minho między Campanhã i Nine, która weszła do służby wraz z Ramal de Braga 21 maja 1875 r.

</doc>
<doc id="4224448" url="https://pl.wikipedia.org/wiki?curid=4224448" title="Zygmunt Wielopolski (1863-1919)">
Zygmunt Wielopolski (1863-1919)



</doc>
<doc id="4224453" url="https://pl.wikipedia.org/wiki?curid=4224453" title="Biathlon na Zimowych Igrzyskach Olimpijskich 2018 – sztafeta mieszana">
Biathlon na Zimowych Igrzyskach Olimpijskich 2018 – sztafeta mieszana

Biathlonowa sztafeta mieszana na Zimowych Igrzyskach Olimpijskich 2018 odbyła się 20 lutego w Alpensia Biathlon Centre w Daegwallyeong-myeon. W sztafecie na pierwszych dwóch zmianach biegły kobiety, które musiały pokonać 6 kilometrów. Następnie na trasę wyruszyły dwie zmiany męskie, które musiały pokonać 7,5 kilometra.
Mistrzostwo olimpijskie wywalczyła sztafeta Francji w składzie Marie Dorin Habert, Anaïs Bescond, Simon Desthieux, Martin Fourcade. Srebro przypadło Norwegii, która reprezentowali Marte Olsbu, Tiril Eckhoff, Johannes Thingnes Bø, Emil Hegle Svendsen. Brąz wywalczyli Lisa Vittozzi, Dorothea Wierer, Lukas Hofer, Dominik Windisch z Włoch.
Polska sztafeta Magdalena Gwizdoń, Kamila Żuk, Andrzej Nędza-Kubiniec, Grzegorz Guzik była 16.

</doc>
<doc id="4224454" url="https://pl.wikipedia.org/wiki?curid=4224454" title="Bohaterska wyprawa dzielnego księcia Ivandoe">
Bohaterska wyprawa dzielnego księcia Ivandoe

Bohaterska wyprawa dzielnego księcia Ivandoe (ang. "The Heroic Quest of the Valiant Prince Ivandoe", od 2017) – duńsko-brytyjski serial animowany stworzony przez Evę Lee Wallberg i Christiana Bøvinga-Andersena (animatorów "Niesamowitego świata Gumballa") oraz wyprodukowany przez wytwórnie Sun Creature, Public Service Puljen i Cartoon Network Studios Europe. Serial jest parodią brytyjskiej powieści "Ivanhoe" z 1820 roku autorstwa szkockiego powieściopisarza Waltera Scotta.
Premiera serialu odbyła się w 20 listopada 2017 na duńskim Cartoon Network. W Polsce premiera serialu odbyła się 29 stycznia 2018 na antenie polskiego Cartoon Network.
Fabuła.
Serial opisuje perypetie jelonka Ivandoe – walecznego księcia leśnego królestwa, który jest najbardziej odważnym, walecznym i przystojnym ze wszystkich książąt na świecie. Główny bohater ma za zadanie odnaleźć magiczne złote pióro i wyrusza w niebezpieczną podróż do Orlej Góry razem ze swoim wiernym giermkiem Bertem.

</doc>
<doc id="4224455" url="https://pl.wikipedia.org/wiki?curid=4224455" title="Northeim (Han)">
Northeim (Han)

Northeim (Han) () – stacja kolejowa w Northeim, w kraju związkowym Dolna Saksonia, w Niemczech. Według DB Station&amp;Service ma kategorię 3 i obsługuje pociągi InterCity oraz regionalne.

</doc>
<doc id="4224457" url="https://pl.wikipedia.org/wiki?curid=4224457" title="Kakao (powieść)">
Kakao (powieść)

Kakao () – druga z powieści brazylijskiego pisarza Jorge Amado, wydana w Rio de Janeiro w 1933 roku. Powieść zapoczątkowuje „cykl kakaowy” ("ciclo do cacau") w twórczości Amado, w którym pisarz opisuje życie społeczności w interiorze stanu Bahia i pracę na plantacjach kakao.
Książka była zaliczana do literatury socjalistycznej lub też powieści proletariackiej, stąd była początkowo ocenzurowana. Pierwszy nakład w ilości 2 tys. egzemplarzy został skonfiskowany przez policję, jednak następnego dnia zwolniony, dzięki interwencji ówczesnego ministra spraw zagranicznych Osvaldo Aranhi. Nakład wyczerpał się w ciągu miesiąca.
"Kakao" jest pierwszą z cyklu powieści autora na temat codziennego życia społeczności Ilhéus, którego tłem są uprawy kakao. Do tego cyklu należą również takie powieści jak "Ziemia krwi i przemocy" ("Terras do Sem Fim") i "Ziemia złotych płodów" ("São Jorge dos Ilhéus"). "Kakao" zostało przetłumaczone na język hiszpański w 1935 roku i było pierwszą książką Amado, wydaną w obcym języku. Jest też pierwszą książką tego autora, przetłumaczoną na język polski.
Streszczenie.
Pochodzący ze stanu Sergipe syn przemysłowca José Cordeiro znany jako Cearense nie chce być dyrektorem – jest zwykłym pracownikiem i jest z tego dumny. Musi jednak opuścić fabrykę w wyniku romansu z inną pracownicą, która jest również obiektem zainteresowania właściciela, a zarazem jej wuja. Cearense decyduje się poszukać zatrudnienia gdzie indziej. Rozważa dwa miejsca: São Paulo lub plantacje kakao na południu stanu Bahia. Ostatecznie wybiera ten drugi region, okolice miast Itabuna i Ilhéus. Tam, na Fazendzie Fraternidade (Braterstwo) toczy się akcja książki, której tłem są warunki życia i pracy robotników zatrudnionych na plantacjach kakao, których los niewiele się różni od losu niewolników.
Cearense, który jest biały i umie czytać, wyróżnia się na tle innych robotników i zwraca na siebie uwagę Marii, córki właściciela Fraternidade. Związek z dziewczyną może wynieść go w hierarchii, jednak Cearense woli zostać u boku innych prostych robotników i nie pragnie awansu.

</doc>
<doc id="4224459" url="https://pl.wikipedia.org/wiki?curid=4224459" title="Kolumbia na Zimowych Igrzyskach Olimpijskich 2018">
Kolumbia na Zimowych Igrzyskach Olimpijskich 2018

Kolumbia na Zimowych Igrzyskach Olimpijskich 2018 – kadra sportowców reprezentujących Kolumbię na igrzyskach w 2018 roku w Pjongczangu. Liczyła 4 zawodników (1 kobietę i 3 mężczyzn).
Był to drugi występ Kolumbijczyków na zimowych igrzyskach olimpijskich i pierwszy po 8-letniej przerwie.

</doc>
<doc id="4224460" url="https://pl.wikipedia.org/wiki?curid=4224460" title="Gare de Strasbourg">
Gare de Strasbourg



</doc>
<doc id="4224461" url="https://pl.wikipedia.org/wiki?curid=4224461" title="Gare de Bischheim">
Gare de Bischheim

Gare de Bischheim – stacja kolejowa w miejscowości Schiltigheim, w departamencie Dolny Ren, w regionie Grand Est, we Francji. Jest zarządzana przez SNCF i obsługiwana przez pociągi TER Grand Est. 
Położenie.
Znajduje się na linii Strasbourg – Lauterbourg, na km 3,382 między stacjami Strasbourg-Ville i Hœnheim-Tram, na wysokości 142 m n.p.m. 

</doc>
<doc id="4224464" url="https://pl.wikipedia.org/wiki?curid=4224464" title="Maurício Cortés">
Maurício Cortés

Mauricio Cortés Armero (ur. 9 lutego 1997 w Tumaco) – kolumbijski piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Independiente Medellín. 26 sierpnia 2016 rozpoczął karierę piłkarską w podstawowym składzie Independiente Medellín. W 2017 został wypożyczony do La Equidad. 31 stycznia 2018 roku przeniósł się do ukraińskiego klubu Karpaty Lwów. W lipcu 2018 został wypożyczony do Jaguares de Córdoba.

</doc>
<doc id="4224467" url="https://pl.wikipedia.org/wiki?curid=4224467" title="Latarnia morska w Szabli">
Latarnia morska w Szabli

Latarnia morska w Szabli () – latarnia morska w Bułgarii, położona jest na przylądku Szabła, około 5 km od miejscowości Szabła, nad Morzem Czarnym.
Charakterystyka.
Jest to najstarsza i najwyższa latarnia morska w Bułgarii, która znajduje się w najbardziej wysuniętym na wschód punkcie Bułgarii. Zbudowana została w 1856 roku, a uruchomiona rok później. Jest to wapienna budowla o wysokości 36 m., która składa się z ośmiobocznej wieży z balkonami. Trzypiętrowa latarnia pomalowana jest w czerwono-białe paski. Błyska białym światłem, które jest usytuowane na 32 m n.p.m., a zasięg światła wynosi 16 Mm.

</doc>
<doc id="4224471" url="https://pl.wikipedia.org/wiki?curid=4224471" title="Józef Serczyk">
Józef Serczyk

Józef Serczyk (ur. 1867 w Toniach, zm. 29 października 1930 tamże) – działacz ludowy, poseł na Sejm Krajowy Galicji X kadencji.
Życiorys.
Pochodził z rodziny chłopskiej, był właścicielem niewielkiego gospodarstwa rolnego, wiedzę zdobywał w drodze samokształcenia. Od 1903 naczelnikiem gminy Tonie oraz członkiem Krakowskiej Rady Powiatowej, od 1910 delegatem Rady do Rady Szkolnej Okręgowej, w 1905 pisywał korespondencje do "Przyjaciela Ludu". W latach 1908–1912 był członkiem Wydziału Okręgowego Towarzystwa Rolniczego w Krakowie. W 1907 został członkiem Rady Naczelnej Polskiego Stronnictwa Ludowego. W czasie rozłamu w grudniu 1913 opowiedział się po stronie PSL Piast i wszedł do Naczelnej Rady Ludowej PSL "Piast". W wyborach do parlamentu austriackiego w 1911 został zastępcą posła Włodzimierza Tetmajera wybranego w okręgu nr 40. 30 czerwca 1913 został wybrany na posła do Sejmu Krajowego z kurii gmin wiejskich okręgu wyborczego 49. Po I wojnie nie udzielał się społecznie. Pochowany został na cmentarzu parafialnym w Zielonkach. Był odznaczony Krzyżem Zasługi Cywilnej III klasy.

</doc>
<doc id="4224472" url="https://pl.wikipedia.org/wiki?curid=4224472" title="Castiglioncello (przystanek kolejowy)">
Castiglioncello (przystanek kolejowy)

Castiglioncello (wł. "Stazione di Castiglioncello") – przystanek kolejowy w Castiglioncello (gmina Rosignano Marittimo), w prowincji Livorno, w regionie Toskania, we Włoszech. Znajduje się na linii Piza – Rzym. 
Według klasyfikacji RFI ma kategorię "brązową".
Połączenia.
Przystanek jest obsługiwany przez pociągi regionalne Trenitalia, przeprowadzane w ramach umów o świadczenie usług określonych w regionie Toskanii, zwanych "Memorario".

</doc>
<doc id="4224474" url="https://pl.wikipedia.org/wiki?curid=4224474" title="Narciarstwo dowolne na Zimowych Igrzyskach Olimpijskich 2018 – halfpipe kobiet">
Narciarstwo dowolne na Zimowych Igrzyskach Olimpijskich 2018 – halfpipe kobiet

Slopestyle kobiet – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodniczki rywalizowały w dniach 19 - 20 lutego w Bogwang Phoenix Park.
Mistrzynią olimpijską została Kanadyjka Cassie Sharpe. Drugie miejsce zajęła Francuzka Marie Martinod. Na trzecim stopniu podium uplasowała się Amerykanka Brita Sigourney.

</doc>
<doc id="4224478" url="https://pl.wikipedia.org/wiki?curid=4224478" title="Lunderskov (stacja kolejowa)">
Lunderskov (stacja kolejowa)

Lunderskov () – stacja kolejowa w miejscowości Lunderskov, w regionie Dania Południowa, w Danii. Jest to ważny węzeł kolejowy na linii Fredericia – Flensburg oraz Lunderskov – Esbjerg i obsługuje pociągi wszystkich kategorii Danske Statsbaner i Deutsche Bahn.

</doc>
<doc id="4224485" url="https://pl.wikipedia.org/wiki?curid=4224485" title="Maksym Zaderaka">
Maksym Zaderaka

Maksym Serhijowycz Zaderaka, ukr. Максим Сергійович Задерака (ur. 2 października 1996 w Oleksandrii, w obwodzie kirowohradzkim, Ukraina) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubów FK Ołeksandrija i Metałurh Donieck, barwy którego bronił w juniorskich mistrzostwach Ukrainy (DJuFL). 19 września 2009 rozpoczął karierę piłkarską w drużynie amatorskiej Ametyst Oleksandria. Latem 2010 został zaproszony do Metałurha Donieck, gdzie najpierw występował w drużynie juniorskiej, a 25 lipca 2014 debiutował w podstawowym składzie klubu. Po rozformowaniu Metałurha latem 2015 przeniósł się do Stali Kamieńskie. 19 czerwca 2018 został piłkarzem FK Ołeksandrija.
Kariera reprezentacyjna.
Występował w młodzieżowej reprezentacji Ukrainy.

</doc>
<doc id="4224486" url="https://pl.wikipedia.org/wiki?curid=4224486" title="Kakao (ujednoznacznienie)">
Kakao (ujednoznacznienie)



</doc>
<doc id="4224487" url="https://pl.wikipedia.org/wiki?curid=4224487" title="Jerzy Ciepliński">
Jerzy Ciepliński

Jerzy Ciepliński (ur. 28 kwietnia 1950 w Kościerzynie) – polski trener piłki ręcznej, m.in. trener reprezentacji Polski seniorek, zdobywca tytułu mistrza Polski ze Startem Elbląg (1992) i AZS-AWFiS Gdańsk (2004), a także trzech srebrnych i sześciu brązowych medali mistrzostw Polski kobiet.
Życiorys.
W młodości grał w koszykówkę w Kaszubii Kościerzyna. W 1974 ukończył studia w Wyższej Szkole Wychowania Fizycznego w Gdańsku i rozpoczął pracę w Wyższej Szkole Inżynierskiej w Koszalinie, gdzie prowadził żeńską drużynę AZS Koszalin, występującą w II lidze. W 1982 został trenerem kobiecej drużyny Startu Elbląg. W pierwszym roku pracy spadł z tą drużyną do II ligi, ale po roku awansował do ekstraklasy, w sezonie 1984/1985 zajął z zespołem 7. miejsce, wobec słabej gry w sezonie 1985/1986 odszedł po rundzie jesiennej (zastąpił go Andrzej Drużkowski). Ponownie trenerem Startu został w 1988 i wygrał z zespołem rozgrywki II ligi sezonu 1988/1989, w sezonie 1989/1990 doprowadził Start do 2. miejsce w serii B I ligi i awansu do serii A (najwyższy poziom rozgrywek) I ligi. W sezonie 1990/1991 wywalczył srebrny, w sezonie 1991/1992 złoty medal, w sezonie 1992/1993 brązowy medal mistrzostw Polski. W latach 1991–1993 był także II trenerem reprezentacji Polski seniorek, przy Jerzym Noszczaku (na mistrzostwach świata w 1993 ich drużyna zajęła 10. miejsce). W sezonie 1993/1994 prowadził zespół beniaminka ekstraklasy Montex Lublin i zajął z nim w lidze 4. miejsce (jego następcą w klubie był Andrzej Drużkowski).
W latach 1994–2000 prowadził jako I trener reprezentację Polski seniorek (jego asystentem była Teresa Pecold), m.in. na mistrzostwach świata w 1997 (8. miejsce) i 1999 (11. miejsce) oraz mistrzostwach Europy w 1996 (11. miejsce) i 1998 (5. miejsce). Ponadto z akademicką reprezentacją Polski wywalczył srebrny medal akademickich MŚ w 1996 i złoty medal akademickich mistrzostw świata w 2006.
Pracę w reprezentacji Polski łączył w latach 1994–1997 z prowadzeniem zespołu AZS-AWFiS Gdańsk. W sezonie 2000/2001 prowadził najpierw męską drużynę Spójni Gdańsk. Następnie w trakcie sezonu 2000/2001 powrócił do AZS-AWFiS Gdańsk (zastąpił Leszka Biernackiego) i zdobył z nim kolejno brązowe medale mistrzostw Polski w 2002 i 2003, mistrzostwo Polski w 2004, wicemistrzostwo Polski w 2005, brązowy medal mistrzostw Polski w 2006, wreszcie wicemistrzostwo Polski w 2008. Od kwietnia 2006 ponownie prowadził również reprezentację Polski seniorek i wywalczył z nią awans do 2006, a z akademicką reprezentacją Polski zdobył w tym samym roku złoty medal akademickich mistrzostw świata. Nie uzgodnił następnie ze ZPRP warunków dalszego kontraktu i ponownie pracował wyłącznie w klubie.
Wiosną 2009 przeszedł z AZS-AWFiS Gdańsk do Łączpolu Gdynia. Z gdyńskim zespołem zdobył dwa brązowe medale mistrzostw Polski (2010, 2011), jednak po sezonie 2010/2011 zastąpił go Thomas Ørneborg. W latach 2013–2016 prowadził ponownie drużynę AZS Łaczpol AWFiS Gdańsk, reaktywowaną dzięki pomocy sponsora, w 2015 wprowadził ją do ekstraklasy.
Od 1994 był wykładowcą Akademii Wychowania Fizycznego i Sportu im. Jędrzeja Śniadeckiego w Gdańsku. Tam w 2006 obronił pracę doktorską "Wpływ czynników sprawnościowo – technicznych na dobór techniki gry reprezentacji Polski kobiet w piłce ręcznej", napisaną pod kierunkiem Jerzego Czerwińskiego.
Jego żoną jest była reprezentacyjna piłkarka ręczna, która prowadził jako trener w Starcie Elbląg, Anna Bodera.

</doc>
<doc id="4224492" url="https://pl.wikipedia.org/wiki?curid=4224492" title="Kanał Warna-Dewnja">
Kanał Warna-Dewnja

Kanał Warna-Dewnja – głębokowodny kanał żeglugowy we wschodniej Bułgarii.
Łączy ze sobą dwa porty Warnę-Wschód i Warnę-Zachód, leżące na terenie miast Warna (port wschodni) oraz Dewnja (zachodni). Kanał zaczyna swój bieg od Zatoki Warneńskiej, która jest częścią Morza Czarnego. Od zatoki, pomiędzy Warną a jej dzielnicą Asparuchowo, wybudowane są dwa biegi kanału, które prowadzą do Jeziora Warneńskiego, tworząc tym samym największą wyspę kanałową w Bułgarii. Połączenie drogowe poprzez kanał zapewnił zbudowany w 1976 roku Most Asparucha. Dalej kanał przechodzi przez jezioro i ciągnie się do Jeziora Bełosławskiego. Całkowita długość kanału wynosi 22 km.
Pomysły na taki kanał istniały od XVIII wieku. Projekt kanału opracowany przez Bułgarów ujawnił po raz pierwszy brytyjski pisarz Charles Dickens, korespondent wojenny w Warnie podczas wojny krymskiej, pisząc także, że projekt ten odrzucił turecki sułtan Abdülmecid I w 1847 roku.
Budowa kanału zaczęła się w 1970 roku; kanał został ukończony i w całości oddany do użytku w 1978 roku.

</doc>
<doc id="4224493" url="https://pl.wikipedia.org/wiki?curid=4224493" title="I'm a Rebel">
I'm a Rebel

Accept – drugi album studyjny niemieckiego zespołu heavymetalowego Accept wydany 2 czerwca 1980 roku przez wytwórnię Brain Records.

</doc>
<doc id="4224506" url="https://pl.wikipedia.org/wiki?curid=4224506" title="Mecz piłkarski Francja − Bułgaria (1993)">
Mecz piłkarski Francja − Bułgaria (1993)



</doc>
<doc id="4224513" url="https://pl.wikipedia.org/wiki?curid=4224513" title="Wojna domowa w Kolumbii (1964−2016)">
Wojna domowa w Kolumbii (1964−2016)



</doc>
<doc id="4224516" url="https://pl.wikipedia.org/wiki?curid=4224516" title="Antoine−Michel Padeloup">
Antoine−Michel Padeloup



</doc>
<doc id="4224517" url="https://pl.wikipedia.org/wiki?curid=4224517" title="Danny aus den Birken">
Danny aus den Birken

Danny aus den Birken (ur. 15 lutego 1985 w Düsseldorfie) – niemiecki hokeista, reprezentant Niemiec, dwukrotny olimpijczyk.
Kariera.
Wychowanek klubu Adler Mannheim. W barwach tego klubu grał od 2002 do 2009 w rozgrywkach DEL, a równolegle występował w barwach Heilbronner Falken w 2. Bundeslidze. Od 2009 był zawodnikiem Iserlohn Roosters, a od 2010 do 2015 Kölner Haie. W kwietniu 2015 przeszedł do klubu EHC Red Bull Monachium.
W barwach juniorskiej kadry Niemiec uczestniczył w turnieju mistrzostw świata juniorów do lat 18 edycji 2003 (Dywizja I). W sezonie 2011/2012 został kadrowiczem seniorskiej reprezentacji Niemiec. Uczestniczył w turniejach mistrzostw świata w 2013, 2014, 2015, 2017 oraz zimowych igrzysk olimpijskich 2018, 2022.

</doc>
<doc id="4224519" url="https://pl.wikipedia.org/wiki?curid=4224519" title="Narciarstwo dowolne na Zimowych Igrzyskach Olimpijskich 2018 – halfpipe mężczyzn">
Narciarstwo dowolne na Zimowych Igrzyskach Olimpijskich 2018 – halfpipe mężczyzn

Halfpipe mężczyzn – jedna z konkurencji rozgrywanych w ramach narciarstwa dowolnego na Zimowych Igrzyskach Olimpijskich w Pjongczangu. Zawodnicy rywalizowali w dniach 20 lutego - 22 lutego w Bogwang Phoenix Park.
Mistrzem olimpijskim został Amerykanin David Wise. Drugie miejsce zajął jego rodak Alex Ferreira. Na trzecim stopniu podium uplasował się Nowozelandczyk Nico Porteous.

</doc>
<doc id="4224521" url="https://pl.wikipedia.org/wiki?curid=4224521" title="Breaker">
Breaker

Breaker – trzeci album studyjny niemieckiego zespołu heavymetalowego Accept wydany 16 marca 1981 roku przez wytwórnię Brain Records.
Lista utworów.
Autorami utworów, jeśli nie podano inaczej, są Peter Baltes, Udo Dirkschneider, Jörg Fischer, Wolf Hoffmann i Stefan Kaufmann.

</doc>
<doc id="4224522" url="https://pl.wikipedia.org/wiki?curid=4224522" title="Jerzy Noszczak">
Jerzy Noszczak

Jerzy Noszczak (ur. 24 marca 1945 w Wyłazach) – polski trener piłki ręcznej, m.in. trener reprezentacji Polski seniorek, zdobywca tytułu mistrza Polski z Piotrcovią (1993)
Życiorys.
W 1963 ukończył IV Liceum Ogólnokształcące im. Adama Mickiewicza w Warszawie, w 1965 Studium Nauczycielskie w Pszczelinie. W 1970 ukończył studia w Akademii Wychowania Fizycznego w Warszawie, następnie pracował m.in. w MKS Praga Warszawa. W latach 70. pracował także jako nauczyciel w XV Liceum Ogólnokształcącym im. Narcyzy Żmichowskiej w Warszawie (1970-1975) i L Liceum Ogólnokształcącym im. Ruy Barbosy w Warszawie (1975-1977). W latach 1977-1987 był trenerem młodzieżowej reprezentacji Polski, z którą wywalczył brązowy medal MŚ w tej kategorii wiekowej w 1985. W latach 1982-1986 prowadził równocześnie żeńską drużynę Skry Warszawa, z którą w 1985 zdobył wicemistrzostwo Polski. 
W latach 1987-1994 prowadził reprezentację Polski seniorek, z którą zajął na mistrzostwach świata w 1990 - 9. miejsce, na mistrzostwach świata w 1993 - 10. miejsce. 
W latach 1991-1994 prowadził równocześnie Piotrcovię, z którą zdobył kolejno brązowy (1992), złoty (1993) i srebrny (1994) medal mistrzostw Polski. W sezonie 1994/1995 prowadził zespół Via Vena Warszawa i zdobył z nim w 1995 Puchar Polski. W latach 1995-1997 pracował w Katarze, gdzie prowadził męską drużynę Qatar Sports Clubm w latach 1998-2010 był kierownikiem wyszkolenia (w marcu i kwietniu 2000 prowadził jako tymczasowy trener I reprezentację Polski w ośmiu spotkaniach), w latach 2010-2012 dyrektorem sportowym ZPRP, od 2013 jest doradcą ds. szkoleniowych ZPRP.
W 2014 otrzymał Diamentową Odznakę z Wieńcem za Zasługi dla Piłki Ręcznej oraz Srebrny Krzyż Zasługi

</doc>
<doc id="4224524" url="https://pl.wikipedia.org/wiki?curid=4224524" title="Gaetano Galbusera">
Gaetano Galbusera

Gaetano Galbusera Fumagalli SDB (ur. 28 sierpnia 1940 w Marasso-Missaglia) – włoski duchowny rzymskokatolicki posługujący w Peru, w latach 2008–2019 wikariusz apostolski Pucallpy.
Życiorys.
Święcenia kapłańskie przyjął 22 grudnia 1967 w zgromadzeniu salezjanów. Po święceniach pracował w zakonnych kolegiach w Arese i Bolonii. W 1987 został przełożonym adriatyckiej inspektorii zakonu, zaś w 1993 wybrano go radnym inspektorii Lombardia-Emilia. W 1997 wyjechał do Peru i objął funkcję rektora seminarium w Pumallucay.
18 lipca 2007 został mianowany koadiutorem wikariusza apostolskiego Pucallpy ze stolicą tytularną "Mascula". Sakry biskupiej udzielił mu 26 sierpnia 2007 kard. Tarcisio Bertone. 8 września 2008 objął pełnię rządów w wikariacie.
31 lipca 2019 przeszedł na emeryturę.

</doc>
<doc id="4224526" url="https://pl.wikipedia.org/wiki?curid=4224526" title="David Martínez De Aguirre Guinea">
David Martínez De Aguirre Guinea

David Martínez De Aguirre Guinea OP (ur. 10 stycznia 1970 w Vitória-Gasteiz) – hiszpański duchowny rzymskokatolicki posługujący w Peru, od 2015 wikariusz apostolski Puerto Maldonado.
Życiorys.
Święcenia kapłańskie przyjął 11 grudnia 1999 w zakonie dominikanów. Przez rok pracował w Bilbao, a następnie wyjechał do Peru i otrzymał nominację na przełożonego misji w Kirigueti. W latach 2004-2014 był także radnym peruwiańskiego wikariatu regionalnego.
8 lipca 2014 otrzymał nominację na koadiutora wikariusza apostolskiego Puerto Maldonado oraz na biskupa tytularnego "Izirzady". Sakry biskupiej udzielił mu 11 października 2014 ówczesny zwierzchnik tego wikariatu, bp Francisco González Hernández. 23 czerwca 2015 objął rządy jako wikariusz apostolski.

</doc>
<doc id="4224528" url="https://pl.wikipedia.org/wiki?curid=4224528" title="Restless and Wild">
Restless and Wild

Restless and Wild – czwarty album studyjny niemieckiego zespołu heavymetalowego Accept wydany 4 października 1982 roku przez wytwórnię Brain Records.

</doc>
<doc id="4224529" url="https://pl.wikipedia.org/wiki?curid=4224529" title="Juan Tomás Oliver Climent">
Juan Tomás Oliver Climent

Juan Tomás Oliver Climent OFM (ur. 22 września 1951 w Carcaixent) – hiszpański duchowny rzymskokatolicki posługujący w Peru, w latach 2005-2022 wikariusz apostolski Requena.
Życiorys.
Święcenia kapłańskie otrzymał 18 sierpnia 1975 w zakonie franciszkanów. W swojej prowincji kierował formacją postulantów, nowicjuszy oraz profesów. Od 1992 pracował w zarządzie prowincji - najpierw jako sekretarz i ekonom, następnie jako jej wikariusz, a od 2000 jako prowincjał.
6 marca 2004 został prekonizowany koadiutorem wikariusza apostolskiego Requena w Peru oraz biskupem tytularnym Legis Volumni. Sakry biskupiej udzielił mu trzy miesiące później abp Agustín García-Gasco y Vicente. 30 lipca 2005 objął rządy w wikariacie. 4 czerwca 2022 papież Franciszek przyjął jego rezygnację z funkcji wiakariusza apostolskiego Requena. 

</doc>
<doc id="4224530" url="https://pl.wikipedia.org/wiki?curid=4224530" title="Plon biologiczny">
Plon biologiczny

Plon biologiczny – masa konkretnego składnika, jak tłuszcz, skrobia, cukier, białko, wytworzona przez roślinę. Wylicza się go, mnożąc plon rolniczy przez zawartość procentową wybranego składnika.

</doc>
<doc id="4224533" url="https://pl.wikipedia.org/wiki?curid=4224533" title="José Javier Travieso Martín">
José Javier Travieso Martín

José Javier Travieso Martín CMF (ur. 5 lutego 1952 w Don Benito) – hiszpański duchowny rzymskokatolicki posługujący w Peru, od 2014 wikariusz apostolski San José de Amazonas.
Życiorys.
Święcenia kapłańskie przyjął 26 czerwca 1976 w zakonie klaretynów. Przez kilka lat pracował w zakonnym kolegium w rodzinnym mieście. W 1988 wyjechał do Peru i rozpoczął pracę w sekretariacie delegatury zakonnej, jednocześnie wykładając w instytucie Jana XXIII. W 2008 został wykładowcą uniwersytetu katolickiego w Trujillo.
6 stycznia 2009 papież Benedykt XVI mianował go biskupem pomocniczym archidiecezji Trujillo ze stolicą tytularną "Tubusuptu". Sakry biskupiej udzielił mu 25 marca 2009 ówczesny metropolita Trujillo, Miguel Cabrejos.
1 listopada 2014 otrzymał nominację na wikariusza apostolskiego San José de Amazonas.

</doc>
<doc id="4224541" url="https://pl.wikipedia.org/wiki?curid=4224541" title="Justyna Sebrala">
Justyna Sebrala



</doc>
<doc id="4224542" url="https://pl.wikipedia.org/wiki?curid=4224542" title="Płowa Bestia">
Płowa Bestia

Płowa Bestia – powieść realistyczna z 1948 roku autorstwa Pawła Wiedermana (ur. 1889), opisująca powstawanie i likwidację gett żydowskich oraz organizację Rad Starszych Gmin Żydowskich (Ältestenräte der jüdischen Kultusgemeiden) na terenie wschodniego Górnego Śląska (Ost-Oberschlesien), którą pisał w ukryciu na terenie sosnowieckiego getta od 16 grudnia 1943 do 26 lipca 1944 roku.
Opis fabuły.
Głównym bohaterem powieści jest postać autentyczna, Mojżesz Merin – przewodniczący Centrali Żydowskich Rad Starszych na Wschodnim Górnym Śląsku (Zentrale der Ältestenräte der jüdischen Kultusgemeiden in Ost-Oberschlesien) w czasie okupacji niemieckiej. Akcja toczy się wokół jego osoby, jego współpracowników oraz historii społeczności żydowskich na terenie Górnego Śląska i zachodniej Małopolski w czasie wojny. Centrala Żydowskich Rad Starszych Wschodniego Górnego Śląska to samorząd żydowski utworzony z polecenia referatu do spraw żydowskich katowickiego Gestapo w styczniu 1940 roku, obejmującego swą władzą obszar prawie całej rejencji katowickiej oraz części rejencji opolskiej.
Autor opisuje z perspektywy Rad Starszych (Ältestenräte), jak dochodziło do eliminowania Żydów z życia gospodarczego, pozbawiania swobód i praw obywatelskich przez Niemców. Następnie przesiedlenia z pomniejszych gett i miejscowości Górnego Śląska do Sosnowca, Będzina, Dąbrowy czy Myszkowa. Aż po masowe deportacje do niemieckich obozów zagłady i zupełną izolację w centralnych gettach w Będzinie i Sosnowcu oraz ich likwidację (od sierpnia 1943 r.).
W powieści znajdują się także opisy różnych żydowskich środowisk religijnych i kulturowych, które znalazły się w jednym zamkniętym getcie, często zupełnie oddalonych od siebie mentalnie jak Żydów zlaicyzowanych, którzy byli zasymilowani z kulturą niemiecką (np. z Gliwic czy Bielska) oraz Żydami religijnymi mówiącymi w jidysz z zamkniętych sztetli Zagłębia Dąbrowskiego.
Książka kończy się sprawozdaniem SS-Hauptsturmführera Hansa Dreiera z 4 sierpnia 1943 roku, w którym informuje o tym, że okręg wschodniego i Górnego Śląska został całkowicie oczyszczony z Żydów. Jednak autor przebywając w ukryciu wspomina, że w podziemiach i kryjówkach Środuli i Kamionki pozostało jeszcze po likwidacji getta około 2000 Żydów.
Sam autor we wstępie pisze tak:
Dostępność książki.
Książka została wydrukowana w nieznanej liczbie egzemplarzy w Monachium w 1948 roku nakładem EUCOM Civil Affairs Division, Authorization Number UNDP 219 i liczy 415 stron. Nigdy nie była wznawiana. Jest wielką rzadkością na rynku antykwarycznym. W 2017 roku w bibliotekach światowych znajdowało się 17 egzemplarzy (Niemcy 2, Francja 1, USA 11, Izrael 3). Jedyny znany egzemplarz w Polsce znajdował się prywatnych zbiorach bielskiego historyka Jacka Proszyka, który w 2020 roku przekazał go w darze Bibliotece Śląskiej w Katowicach.

</doc>
<doc id="4224543" url="https://pl.wikipedia.org/wiki?curid=4224543" title="Kamienica Celestyńska w Krakowie">
Kamienica Celestyńska w Krakowie

Kamienica Celestyńska (znana także jako Kamienica Pod Łabędziem) – zabytkowa kamienica, zlokalizowana przy ulicy Grodzkiej na krakowskim Starym Mieście.
Historia kamienicy.
Kamienica została wzniesiona w XV wieku. Na początku XVII wieku została przebudowana. W latach 1624-1660 jej właścicielem był Jakub Celesta, kupiec handlujący ołowiem, miedzią i śledziami. Z tego okresu pochodzi tablica w kształcie listwy, na której znajdują się inicjały Jakuba – I.C.R.K. (Iacobus Celestus Rajca Krakowski) oraz herb rodzinny Cellestów z datą 1646 na portalu wejściowym. Kamienica spłonęła podczas wielkiego pożaru Krakowa w 1850. Dwa lata później została odbudowana. W 1885 dom zakupił Stanisław Wolf, na którego polecenie został on gruntownie przebudowany w latach 1906-1907. Po II wojnie światowej w podwórku kamienicy znajdowała się kawiarnia „Lilia”, będąca miejscem spotkań literatów i satyryków.
28 kwietnia 1967 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4224545" url="https://pl.wikipedia.org/wiki?curid=4224545" title="Kamienica pod Łabędziem w Krakowie">
Kamienica pod Łabędziem w Krakowie



</doc>
<doc id="4224546" url="https://pl.wikipedia.org/wiki?curid=4224546" title="Hydromorfologiczne elementy stanu wód">
Hydromorfologiczne elementy stanu wód

Hydromorfologiczne elementy stanu wód – elementy środowiska wodnego charakteryzujące jego parametry hydrologiczne i morfologiczne (geomorfologiczne) traktowane jako element składowy stanu lub potencjału ekologicznego wód powierzchniowych. Przed rozpowszechnieniem tego pojęcia przez wdrożenie ramowej dyrektywy wodnej hydromorfologia była określana również jako ekomorfologia. 
Przekształcenia hydromorfologiczne.
Gospodarka ludzka w wielu przypadkach wymaga przekształcenia hydromorfologicznych elementów wód. Jest to szeroko rozumiana ich regulacja. Jeżeli zmiany warunków hydromorfologicznych jednolitej części wód są na tyle duże, że uniemożliwiają one osiągnięcie przez tę część wód dobrego stanu ekologicznego, zarządzający wodami może taką jednolitą część wód określić jako silnie zmienioną. Takie zmiany muszą być uzasadnione potrzebami zrównoważonego rozwoju – między innymi dobrym stanem środowiska w szerszym znaczeniu, potrzebami żeglugi, rekreacji, retencji (np. w celach energetycznych czy irygacyjnych), ochrony przeciwpowodziowej i innymi. Zgodnie z ramową dyrektywą wodną uzasadnienie takie jest dopuszczalne, kiedy osiągnięcie tych celów przy zachowaniu dobrego stanu ekologicznego wymagałoby podjęcia środków, które nie są możliwe technicznie lub są nieproporcjonalnie kosztowne.
Klasyfikacja elementów hydromorfologicznych.
W krajach, które przyjęły ramową dyrektywę wodną, wymagana jest klasyfikacja ich stanu. Elementy hydromorfologiczne wód jej podlegające różnią się w zależności od kategorii wód. 
W ciekach są to: 
W jeziorach są to:
W wodach przejściowych są to:
W wodach przybrzeżnych są to:
Jeżeli jednolita część wód nie została wyznaczona jako silnie zmieniona (lub sztuczna), aby sklasyfikować jej stan ekologiczny jako bardzo dobry, jej parametry hydromorfologiczne muszą być niezakłócone lub prawie niezakłócone w porównaniu do warunków naturalnych. Stan ekologiczny osiąga klasy gorsze niż pierwsza (stan bardzo dobry), gdy przekształcenia hydromorfologiczne pozwalają elementom biologicznym na osiągnięcie stanu gorszego niż bardzo dobry. Oznacza to w praktyce, że w ocenie jakości wód zgodnej z ramową dyrektywą wodną, stan elementów hydromorfologicznych ocenia się tylko jako bardzo dobry lub gorszy niż bardzo dobry, a ostateczna klasyfikacja stanu ekologicznego w tym drugim przypadku zależy od stanu elementów biologicznych, niezależnie od rzeczywistego stanu elementów hydromorfologicznych. W przypadku wód silnie zmienionych lub sztucznych osiągnięcie dobrego stanu ekologicznego nie jest wymagane, w zamian określa się dla nich kryteria potencjału ekologicznego: maksymalnego, dobrego i gorszych. Ponieważ samo wyznaczenie takiego statusu wynika z istniejących przekształceń hydromorfologicznych, maksymalny potencjał ekologiczny takiej jednolitej części wód określany jest pod kątem elementów hydromorfologicznych jako takich, których przekształcenie w danym stopniu było niezbędne dla osiągnięcia celów tego przekształcenia. Jeżeli te przekształcenia są większe niż konieczne lub dotyczą parametrów, które nie są związane z celem uznania jednolitej części wód za silnie zmienioną, potencjał ekologicznych takich wód jest oceniony jako gorszy niż maksymalny, analogicznie do oceny stanu ekologicznego w wodach naturalnych. Aby ocenić potencjał ekologiczny jako maksymalny, przekształcenia hydromorfologiczne muszą być ponadto łagodzone tak, aby zachować ciągłość cieku w najwyższym możliwym stopniu.
Za monitoring jakości wód w zakresie elementów hydromorfologicznych według polskiego prawa wodnego odpowiedzialne są dwie służby – państwowa służba hydrologiczno-meteorologiczna oraz Inspekcja Ochrony Środowiska.
W celu ustalenia stanu elementów hydromorfologicznych stosowane są odpowiednie metodyki. Według jednego z systemów klasyfikacji metodyk oceny stanu elementów hydromorfologicznych wód płynących wyróżnia się 5 typów służących głównie: ocenie fizycznej siedlisk, ocenie siedlisk przybrzeżnych, ocenie morfologicznej, ocenie reżymu hydrologicznego oraz ocenie drożności dla ryb. Różne metodyki służą do oceny hydromorfologii w różnej skali: jednostek hydraulicznych lub sedymentologicznych, jednostek morfologicznych, odcinków cieku lub zlewni. Metodyki te skupiają się na ocenie głównego koryta rzeki lub strefy brzegowej. Wiele metodyk łączy niektóre typy. Istnieją również metodyki silnie wyspecjalizowane, służące do oceny jednego parametru. Należą do nich metodyki określania przepływów środowiskowych.
W 2015 roku było znane ponad sto metodyk ogólnej oceny hydromorfologicznych elementów rzek. Z kolei w podobnym czasie samych metodyk określania przepływów środowiskowych i pokrewnych, jak przepływ nienaruszalny czy gwarantowany, było znane okołu dwustu. Ramowa dyrektywa wodna wskazuje, że metodyki monitoringu elementów hydromorfologicznych muszą być zgodne z normami EN 14614:2004 (wody płynące) i EN 16039:2011 (jeziora). W przypadku rzek oznacza to, że monitorowane mają być następujące kategorie elementów hydromorfologiczne z przykładowymi elementami:
Warunek zgodności z normami wskazanymi w RDW spełniają m.in. metodyki Hydromorfologiczny Indeks Rzeczny oraz LHS PL stosowane w Polsce. Jedną z powszechnie stosowanych metodyk jest River Habitat Survey pierwotnie opracowana dla oceny cieków Anglii i Walii, ale stosowana w opracowaniach naukowych i raportowych również w innych krajach, w tym w Polsce. Elementy metodyki RHS stały się podstawą opracowania normy EN 14614:2004.
Naturalne elementy hydromorfologiczne, zwiększając zmienność siedlisk, podnoszą klasyfikację ocenianych wód, podczas gdy elementy antropogeniczne, zwłaszcza hydrotechniczne ją obniżają. Pewne podobne elementy hydromorfologiczne mogą być różnie oceniane w zależności od pochodzenia. Bariery hydrotechniczne obniżają klasyfikację, podczas gdy naturalne spiętrzenia, takie jak tamy bobrowe czy zatory z rumoszu drzewnego, podnoszą ją.
Presje hydromorfologiczne.
Na elementy hydromorfologiczne wywierane są różne presje. Wkrótce po ogłoszeniu ramowej dyrektywy wodnej eksperci odpowiedzialni za jej wdrażanie przewidywali występowanie kilka głównych grup działalności ludzkiej mającej wpływ na warunki hydromorfologiczne: żeglugę, ochronę przeciwpowodziową, energetykę wodną, rolnictwo z leśnictwem i akwakulturą, zaopatrzenie w wodę, rekreację i urbanizację. Z działalnością tą związane są następujące presje hydromorfologiczne i oddziaływania na środowisko:
W trakcie wdrażania ramowej dyrektywy wodnej eksperci Komisji Europejskiej presje hydromorfologiczne podzielili na kilka kategorii związanych z wykorzystaniem płynących wód powierzchniowych: retencją, rolnictwem, zwłaszcza melioracją, ochroną przeciwpowodziową, żeglugą śródlądową oraz jako osobną kategorię presje hydromorfologiczne wywierane na wody przejściowe i przybrzeżne.
W Unii Europejskiej presje hydromorfologiczne oddziałują na około 40% rzek i wód przejściowych oraz około 30% jezior. Są one związane głównie z energetyką wodną, żeglugą, rolnictwem, ochroną przeciwpowodziową i urbanizacją. Kraje, gdzie ta presja jest najsilniejsza to Holandia, Niemcy, Polska, Węgry i Anglia (wody śródlądowe), a gdy uwzględnić wody przejściowe i przybrzeżne również Belgia i Włochy.
Presje hydromorfologiczne różnego typu są uważane za kluczowe dla stanu ryb w ciekach. Stąd wskaźniki oceny stanu ichtiofauny rzecznej są konstruowane w odniesieniu głównie do tej grupy presji. Podczas kalibrowania polskich wskaźników tego typu odnoszono je do 12 rodzajów presji hydromorfologicznej (łącznie z turystyką i sportem) i 4 rodzajów pozostałych presji (zarybianie, zanieczyszczenie termiczne).
W trakcie interkalibracji wskaźników oceny stanu makrozoobentosu w bardzo dużych rzekach europejskich okazało się, że choć poszczególne wskaźniki krajowe były tworzone tak, by wskazywać zróżnicowane presje, zwłaszcza zanieczyszczenia materią organiczną i substancjami biogennymi, to wspólny wskaźnik najlepiej koreluje z miarami presji wskazującymi na eutrofizację i siedem typów zmian hydromorfologicznych: obecność zapór w górnym biegu rzeki, nagłe zmiany przepływu (związane z retencją), regulacja, spowolnienie przepływu przez kaskady zbiorników zaporowych, pobór wody, przekształcenia roślinności nadbrzeżnej i żeglugę.

</doc>
<doc id="4224548" url="https://pl.wikipedia.org/wiki?curid=4224548" title="Rodzimowierstwo słowiańskie w Polsce">
Rodzimowierstwo słowiańskie w Polsce

Rodzimowierstwo słowiańskie w Polsce – polska społeczność osób wyznających rodzimowierstwo słowiańskie, będące współczesną kontynuacją religii Słowian. Reprezentowana jest przez kilka formalnie zarejestrowanych związków wyznaniowych oraz szereg stowarzyszeń nieformalnych. Początki polskiego rodzimowierstwa słowiańskiego sięgają pierwszej połowy XIX wieku, zaś pierwsze zorganizowane formy pojawiły się w 20-leciu międzywojennym. Scott Simpson w 2017 roku szacował liczbę aktywnie zaangażowanych, regularnie uczestniczących w uroczystościach religijnych wyznawców pomiędzy 2000 a 2500 osób.
Historia.
Początki.
Doba romantyzmu polskiego przyniosła zainteresowanie zwyczajami ludowymi i usiłowania literackie i filozoficzne zwrotu ku kulturze rodzimej. Ten charakterystyczny rys polskiego romantyzmu był odwróceniem się od zasady epoki neoklasycznej, która często zwracała się ku tradycji klasyki śródziemnomorskiej, nie szukając wzorców lokalnych. Charakterystycznym jest tu przykład wczesnej twórczości Adama Mickiewicza, który nawiązywał do wierzeń i „guseł” lokalnych, podnosząc je tym samym do wyżyn tematu literackiego i tworząc ethos ludowości i historyzmu.
Ruchy rodzimowiercze za swego duchowego prekursora uznają Zoriana Chodakowskiego. Pod wpływem idei romantyzmu niemieckiego podjął się badań nad ludowością polską i jej korzeni historyczno-mitologicznych. W pracy „O Sławiańszczyźnie przed chrześcijaństwem” z 1818 r. zarysował propozycję odrodzenia duchowego narodu poprzez oparcie się na kulturze ludowej i odnalezienie w niej elementów z czasów przedchrześcijańskich.
Filozof Jan Hempel w początkach XX wieku proponował powrót do duchowości pogańskich Słowian w formie nowej, pozbawionej bóstw religii.
Okres międzywojenny.
W okresie międzywojennym powstały pierwsze polskie organizacje o charakterze rodzimowierczym: Zadruga, Koło Czcicieli Światowida oraz środowisko skupione wokół pisma Demiurg.
Postulat powrotu do słowiańskiej wiary rodzimej był także częścią doktryny „agraryzmu wiciowego”, propagowanej na łamach tygodnika „Wici” Związku Młodzieży Wiejskiej RP przez Józefa Niećkę w latach 1928–1938. Działalność Niećki zaowocowała między innymi obchodzeniem przez ZMW RP tzw. „świąt ludowych”: Opłatka, Święta Wiosny, Święta Żniwnego i Zaduszek; miały one stanowić „pomost między czasami słowiańskich rolników, a współczesnym ruchem ludowym” i opierały się na wprowadzeniu wymiaru mistycznego w obrzędowości wiejskiej przy jednoczesnym braku jakichkolwiek odwołań do chrześcijaństwa.
Pogański charakter miał również Szczep Rogate Serce – grupa artystyczna założona przez Stanisława Szukalskiego, której twórczość często sięgała po motywy słowiańskie. Franciszek Frączek, będący członkiem grupy, otwarcie deklarował oparcie swojej duchowości na wierzeniach dawnych Słowian i kulcie natury.
W okresie międzywojennym działał także publicysta Zdzisław „Lubomir” Harlender, autor książki „Czciciele Dadźbóg-Swarożyca” (1937), który wyraził przekonanie, że podstawy ludowego postrzegania świata pozostały przedchrześcijańskie. Postulował odrodzenie słowiańskiego pogaństwa w Polsce rozumianego w sposób panteistyczny, przekonując że umocni to polską tożsamość.
Polska Ludowa.
W czasach stalinizmu aresztowano lidera Zadrugi, Jana Stachniuka, a także lidera Koła Czcicieli Światowida, Władysława Kołodzieja, zaś pozostali na wolności członkowie obu grup aż do czasu odwilży gomułkowskiej nie podejmowali działań na rzecz ich reaktywacji. W latach 60. i 70. spadkobiercy Kołodzieja spotykali się w Warszawie w ramach nieformalnej grupy, którą w 1965 roku próbowali z niepowodzeniem zarejestrować pod nazwą Lechickie Stowarzyszenie Czcicieli Światowida w Urzędzie ds. Wyznań. Ich działalność została opisana w prasie w 1970 roku, a wypracowane przez nich praktyki rytualne i kalendarz wpłynęły na dalszy rozwój ruchu rodzimowierczego. Po śmierci Władysława Kołodzieja (1978) grupą kierował Jerzy Gawrych, używający pseudonimu „Brat Masław II”. Środowisko to rozpadło się w latach 80.
Wątki rodzimowiercze przejawiły się też w pismach i działalności panslawistycznego nacjonalisty Bolesława Tejkowskiego, który w latach 70. kontaktował się ze środowiskiem byłych uczestników zarówno ruchu Zadruga, jak i środowiska Władysława Kołodzieja.
W 1981 powstała także nieformalna grupa wyznaniowa, która już w latach 90. przerodziła się w Polski Kościół Słowiański.
Lata 90. i później.
Po upadku PRL powstało szereg nowych organizacji, stowarzyszeń i grup wyznaniowych, np. Rodzimy Kościół Polski, Polski Kościół Słowiański, Stowarzyszenie na rzecz Tradycji i Kultury „Niklot”, Rodzima Wiara (zarejestrowane jako "Zrzeszenie Rodzimej Wiary"), Watra, Żertwa i inne.
W 2013 roku miał miejsce I Ogólnopolski Zjazd Rodzimowierczy, określony jako przełomowe wydarzenie w historii polskiego ruchu rodzimowierczego. W kolejnych latach był on kontynuowany, w wyniku czego na zjeździe w 2015 roku powołana została Konfederacja Rodzimowiercza, zrzeszająca większość wspólnot rodzimowierczych w kraju oraz reprezentująca środowisko w kontaktach z innymi instytucjami.
W marcu 2017 roku ZW Rodzima Wiara w wyniku propozycji wystosowanych w ramach KR przez wspólnoty członkowskie wydał oświadczenie, w którym ogłoszono rozpoczęcie prac nad zmianą Wyznania Wiary tegoż związku, a także zagwarantowano wspólnotom przystępującym do związku zachowanie autonomiczności na określonych w owym oświadczeniu zasadach. 22 marca 2017 – kilka dni po wydaniu oświadczenia – do ZW RW dołączyło Stowarzyszenie Kołomir.
W czerwcu 2017 roku, w trakcie trwających obchodów święta Stado, powołano do życia nowy związek wyznaniowy o nazwie Związek Wyznaniowy Rodzimowierców Polskich „Ród”.
Współczesna statystyka wiernych.
Ze względu na nieformalny charakter części struktur organizacyjnych rodzimowierstwa słowiańskiego, dokładne oszacowanie ilości osób wyznających tę religię jest utrudnione. Statystyki prowadzone przez Główny Urząd Statystyczny uwzględniają jednak liczbę wyznawców deklarowaną przez poszczególne związki wyznaniowe, co zostało przedstawione w niniejszej tabeli:
Organizacje rodzimowiercze.
W Polsce zarejestrowanych jest kilka rodzimowierczych związków wyznaniowych:
W 2017 rozpoczęto rejestrację piątego związku – ZWRP Ród.
Znacząca część rodzimowierców zrzesza się w organizacjach o charakterze stowarzyszeń lub nieformalnych; przykładem takiej organizacji jest wrocławska Wspólnota Rodzimowierców „Watra”. W latach 90. i 2000. rodzimowiercy podejmowali również próby organizowania się w ramach „świeckich” stowarzyszeń kulturalnych, wydawnictw religijnych czy nawet partii politycznych.
Media rodzimowiercze w Polsce.
Polscy rodzimowiercy słowiańscy prowadzą kilka organów medialnych:
Kult rodzimowierczy w Polsce.
Święta rodzimowiercze.
Rodzimowiercy słowiańscy w Polsce, podobnie jak w innych krajach, obchodzą cztery główne święta solarne (Jare Gody, Noc Kupały, Dożynki oraz Szczodre Gody), Święto Przodków oraz święta poświęcone poszczególnym bóstwom, np. święto Welesa czy święto Peruna.
Wyjątkową inicjatywą polskiego środowiska rodzimowierczego jest obchodzone na wiosnę święto Stado, współorganizowane co roku przez wspólnoty z różnych części kraju jako ogólnopolska uroczystość.
Miejsca kultu i świątynie.
Istnieją również miejsca pozbawione nazw własnych, jak teren wydzierżawiony od władz miasta Wrocław przez stowarzyszenie „Watra”, na którym od 2016 roku planowano rozpocząć budowę "Centrum Kultury Słowiańskiej", miejsce kultowe ze Światowidem i kapliczką Mokoszy w Gajownikach na Podlasiu, znajdujące się m.in. pod opieką Rodzimego Kościoła Polskiego, czy kopia Światowida ze Zbrucza pod Wawelem w Krakowie.

</doc>
<doc id="4224552" url="https://pl.wikipedia.org/wiki?curid=4224552" title="Kamienica pod Łabędziem">
Kamienica pod Łabędziem



</doc>
<doc id="4224553" url="https://pl.wikipedia.org/wiki?curid=4224553" title="Puchar Beskidów 1977">
Puchar Beskidów 1977

Puchar Beskidów 1977 – osiemnasta edycja tego pucharu. Konkursy zostały rozegrane w Szczyrku i w Wiśle.
Obrońcą tytułu sprzed roku był Czechosłowak Emil Babiš.
Klasyfikację generalną turnieju po raz drugi w swojej karierze wygrał Stanisław Bobak (poprzedni tytuł zdobyty w 1975). Zwyciężył on w dwóch zaplanowanych konkursach pucharu. Drugie miejsce zajął Henryk Tajner, który przegrał ze swoim rodakiem łącznie o nieco ponad pięćdziesiąt punktów, a trzecie miejsce wywalczył Janusz Waluś już ze stratą ponad sześćdziesięciu punktów.

</doc>
<doc id="4224556" url="https://pl.wikipedia.org/wiki?curid=4224556" title="Sylwia Pociecha">
Sylwia Pociecha

Sylwia Pociecha (ur. 16 listopada 1969) – polska piłkarka ręczna, reprezentantka Polski.
Kariera sportowa.
Występowała m.in. w barwach Startu Gdańsk, AZS Gdańsk, JKS Jarosław (1996-1998), Zagłębiu Lubin (1998-2002), MKS Vitaral Jelfa Jelenia Góra i AZS Politechnika Koszalin oraz niemiecką drużyną HC Sachsen Neustadt-Sebnitz (2006/2007). Z JKS wywalczyła brązowy medal mistrzostw Polski w 1997, z Zagłębiem dwa tytuły wicemistrzyni Polski (2000, 2002) i brązowy medal MP (2001). 
W reprezentacji Polski seniorek wystąpiła w latach 1994-1998 w 26 spotkaniach, zdobywając 41 bramek, m.in. zagrała na mistrzostwach świata w 1997, zajmując z drużyną 8. miejsce.

</doc>
<doc id="4224557" url="https://pl.wikipedia.org/wiki?curid=4224557" title="Linia kolejowa Wasserleben – Börßum">
Linia kolejowa Wasserleben – Börßum

Linia kolejowa Wasserleben – Börßum – dawna jednotorowa i niezelektryfikowana linia kolejowa w krajach związkowych: Saksonia-Anhalt i Dolna Saksonia, w Niemczech. Łączyła Wasserleben przez Osterwieck Börßum.

</doc>
<doc id="4224559" url="https://pl.wikipedia.org/wiki?curid=4224559" title="Anton Žerdín Bukovec">
Anton Žerdín Bukovec

Anton Žerdín Bukovec OFM (ur. 11 czerwca 1950 w Lendavie) – słoweński duchowny rzymskokatolicki posługujący w Peru, od 2003 wikariusz apostolski San Ramón.
Życiorys.
Wstąpił do zakonu franciszkanów i w tymże zgromadzeniu złożył śluby wieczyste 7 listopada 1975, zaś dwa dni później przyjął święcenia prezbiteratu. Po studiach w Chorwacji i w Peru rozpoczął pracę misyjną w wikariacie apostolskim San Ramón. 19 stycznia 2002 został prekonizowany koadiutorem wikariusza apostolskiego tegoż wikariatu i 14 kwietnia tegoż roku przyjął sakrę biskupią. Pełnię rządów objął 11 marca 2003.

</doc>
<doc id="4224563" url="https://pl.wikipedia.org/wiki?curid=4224563" title="Surveillante (1917)">
Surveillante (1917)

Surveillante – francuskie awizo (kanonierka) z okresu I wojny światowej, jeden z ośmiu zbudowanych okrętów typu "Friponne". Jednostka została zwodowana w 1917 roku w stoczni Arsenal de Brest w Breście i w tym samym roku przyjęto ją do służby w Marine nationale. W maju 1917 roku kanonierka staranowała i zatopiła włoski torpedowiec „Scorpione”. Okręt został skreślony z listy floty w 1938 roku.
Projekt i budowa.
Awiza typu "Friponne", klasyfikowane początkowo jako kanonierki do zwalczania okrętów podwodnych, zostały zamówione na podstawie wojennego programu rozbudowy floty francuskiej z 1916 roku. Okręty były w zasadzie identyczne z awizami typu "Ardent", różniąc się głównie rodzajem siłowni – silnikami Diesla w miejsce napędu parowego, dzięki czemu znacznie wzrósł zasięg pływania. Początkowo planowano budowę 13 jednostek, jednak ukończono jedynie osiem. Później klasyfikowane były jako awiza 2. klasy.
„Surveillante” zbudowany został w stoczni Arsenal de Brest. Stępkę okrętu położono w 1915 roku, został zwodowany w 1917 roku, a do służby w Marine nationale wszedł w 1917 roku.
Dane taktyczno-techniczne.
Okręt był kanonierką przeznaczoną do zwalczania okrętów podwodnych. Długość całkowita kadłuba wynosiła 66,4 metra, szerokość 7 metrów i zanurzenie 2,8 metra. Wyporność normalna wynosiła 315 ton. Okręt napędzany był przez dwa silniki wysokoprężne Sulzer o łącznej mocy 900 KM, poruszające dwoma śrubami (jednostka nie posiadała komina). Maksymalna prędkość okrętu wynosiła 14,5 węzła. Okręt zabierał 30 ton paliwa, co pozwalało osiągnąć zasięg wynoszący 3000 Mm przy prędkości 10 węzłów (lub 1600 Mm przy 15 węzłach).
Uzbrojenie kanonierki składało się z dwóch pojedynczych dział kalibru 100 mm L/40 M1897 i dwóch zrzutni bomb głębinowych.
Załoga okrętu liczyła 54 oficerów, podoficerów i marynarzy.
Służba.
Kanonierka służyła podczas I wojny światowej na Morzu Śródziemnym i w latach 1916-1918 używana była we francuskich Siłach Patrolowych Algierii. 14 kwietnia 1917 roku udzielała pomocy transportowcowi „Gange” uszkodzonemu na minie. 15 maja 1917 roku omyłkowo staranowała i zatopiła włoski torpedowiec „Scorpione” koło Pantellerii. Przez pewnie czas nosiła na dziobie znak burtowy: S. Pod koniec wojny lub po niej została przystosowana do roli trałowca. Jednostka została wycofana ze służby w 1938 roku.

</doc>
<doc id="4224567" url="https://pl.wikipedia.org/wiki?curid=4224567" title="Muzeum im. Stanisława Murzynowskiego w Murzynowie">
Muzeum im. Stanisława Murzynowskiego w Murzynowie

Muzeum im. Stanisława Murzynowskiego w Murzynowie – muzeum etnograficzne zlokalizowane na brzegu Wisły (Jeziora Włocławskiego) w Murzynowie (powiat płocki). Obrazuje kulturę chłopską w nadwiślańskiej miejscowości, ze szczególnym uwzględnieniem związków mieszkańców z rzeką.
Historia.
Muzeum założył etnograf, profesor Jacek Olędzki w latach 70. XX wieku (1978), wybierając jako patrona postać Stanisława Murzynowskiego, autora pierwszego polskiego przekładu Nowego Testamentu, osoby związanej z okolicą. Olędzki niejednokrotnie powoływał się na zbieżność swoich afrykańskich badań z nazwą ulubionej wsi, w której zamieszkał. Muzeum znajduje się w jego drewnianym, krytym strzechą domu, który przedtem był mieszkaniem przewoźnika rzecznego i jego rodziny. Dom z początku XX wieku, dzięki staraniom profesora, nie uległ rozbiórce podczas budowy zbiornika wodnego – Jeziora Włocławskiego. Budowa tamy we Włocławku spowodowała zniszczenie wielu podobnych gospodarstw zlokalizowanych w okolicy. Olędzki, współpracując z Tomaszem Cabanem, prowadził żywą działalność edukacyjną, jak również służył ośrodkiem pracy i nauki dla osób związanych z Uniwersytetem Warszawskim. Po śmierci Cabana w 2010 muzeum stanęło przed groźbą likwidacji, jednak w wyniku starań Urzędu Gminy w Brudzeniu Dużym i Wydziału Geografii i Studiów Regionalnych Uniwersytetu Warszawskiego otwarto je ponownie w 2016. Wymieniono wówczas ekspozycję (powstała zgodnie z wizją Wojciecha Marchlewskiego i Tadeusza Baraniuka), a chałupę poddano gruntownemu remontowi. 
Ekspozycja.
Właścicielem muzeum jest Mazowiecki Ośrodek Geograficzny Uniwersytetu Warszawskiego. Ekspozycja związana jest z historią i etnografią rejonu Murzynowa, zwłaszcza obrazuje zajęcia mieszkańców, przede wszystkim związane z rzeką Wisłą: rybołówstwo, flisactwo, żegluga, ale też wikliniarstwo, sadownictwo, rolnictwo i kult religijny. Eksponowane są akcesoria rybackie – kosze na ryby, sieci, kotwice, żagle, stroje, buty filcowe do chodzenia po lodzie, czy sprzęt do przygotowywania posiłków na łodziach. Eksponowane są też obrazy religijne (Jezus chodzący po wodach Jeziora Tyberiadzkiego), znaleziska archeologiczne z miejscowego cmentarzyska kultury grobów kloszowych (VII wiek), ceramika z miejsca po dawnym dworze Murzynowskich oraz przedmioty związane z profesorem Olędzkim. W większości są to dary okolicznej ludności dla profesora Olędzkiego i pochodzą z XIX i początku XX wieku. 
Na ścianie zewnętrznej chałupy znajduje się tablica upamiętniająca profesora Jacka Olędzkiego.
Otoczenie.
Przy muzeum znajduje się miejsce, gdzie można przybić łodzią lub kajakiem (kilometr poniżej Mariny Murzynowo).

</doc>
<doc id="4224572" url="https://pl.wikipedia.org/wiki?curid=4224572" title="Łucz Mińsk">
Łucz Mińsk

Łucz Mińsk () – białoruski klub piłkarski z Mińska, powstały w 2012 roku.
Historia.
Klub powstał w 2012 roku jako drużyna reprezentująca zawodników amatorskiej ligi ALF (), niezależnej dotąd od Białoruskiej Federacji Piłkarskiej. W 2013 roku klub zgłosił się do rozgrywek na trzecim poziomie ligowym (Druhaja liha).
Od 2014 roku drużyna nazywa się Łucz, co w języku rosyjskim znaczy „promień” (, jednak ta nazwa nie jest oficjalna).
W 2015 Łucz awansował na drugi poziom ligowy, a po wygraniu Pierszaj lihi w sezonie 2017, awansował do Wyszejszaj lihi.

</doc>
<doc id="4224575" url="https://pl.wikipedia.org/wiki?curid=4224575" title="Diligente (1916)">
Diligente (1916)

Diligente – francuskie awizo (kanonierka) z okresu I i II wojny światowej, jeden z ośmiu zbudowanych okrętów typu "Friponne". Jednostka została zwodowana w 1916 roku w stoczni Arsenal de Brest w Breście, a do służby w Marine nationale przyjęto ją w 1918 roku. W lipcu 1940 roku kanonierka została opanowana przez Brytyjczyków. Okręt został złomowany w 1946 roku.
Projekt i budowa.
Awiza typu "Friponne", klasyfikowane początkowo jako kanonierki do zwalczania okrętów podwodnych, zostały zamówione na podstawie wojennego programu rozbudowy floty francuskiej z 1916 roku. Okręty były w zasadzie identyczne z awizami typu "Ardent", różniąc się głównie rodzajem siłowni – silnikami Diesla w miejsce napędu parowego, dzięki czemu znacznie wzrósł zasięg pływania. Początkowo planowano budowę 13 jednostek, jednak ukończono jedynie osiem. Później klasyfikowane były jako awiza 2. klasy.
„Diligente” zbudowany został w stoczni Arsenal de Brest. Stępkę okrętu położono w 1915 roku, został zwodowany w 1916 roku, a do służby w Marine nationale wszedł w 1918 roku.
Dane taktyczno-techniczne.
Okręt był kanonierką przeznaczoną do zwalczania okrętów podwodnych. „Diligente” jako jedyna jednostka typu "Friponne" wyróżniała się prostą pionową dziobnicą zamiast dziobu kliprowego. Długość całkowita kadłuba okrętów tego typu wynosiła 66,4 metra, szerokość 7 metrów i zanurzenie 2,8 metra. Wyporność normalna wynosiła 315 ton. Okręt napędzany był przez dwa silniki wysokoprężne Sulzer o łącznej mocy 900 KM, poruszające dwoma śrubami (jednostka nie posiadała komina). Maksymalna prędkość okrętu wynosiła 14,5 węzła. Okręt zabierał 30 ton paliwa, co pozwalało osiągnąć zasięg wynoszący 3000 Mm przy prędkości 10 węzłów (lub 1600 Mm przy 15 węzłach).
Uzbrojenie kanonierki składało się z dwóch pojedynczych dział kalibru 100 mm L/40 M1897 i dwóch zrzutni bomb głębinowych.
Załoga okrętu liczyła 54 oficerów, podoficerów i marynarzy.
Służba.
Kanonierka służyła podczas I wojny światowej na Morzu Śródziemnym i w latach 1916-1918 używana była we francuskich Siłach Patrolowych Tunezji. Pod koniec wojny lub po niej została przystosowana do roli trałowca. Przez pewnie czas nosiła na dziobie znak burtowy: DG. Przed II wojną światową służyła jako okręt-baza dla wodnosamolotów. Podczas II wojny światowej, w toku kampanii francuskiej uczestniczyła w ewakuacji z Dunkierki. Została ewakuowana do Portsmouth w Wielkiej Brytanii, gdzie po upadku Francji została 3 lipca 1940 roku opanowana przez Brytyjczyków. Pozostała nieużywana do końca wojny. Okręt został po wojnie zwrócony i złomowany w grudniu 1946 roku.

</doc>
<doc id="4224578" url="https://pl.wikipedia.org/wiki?curid=4224578" title="Genaro Estrada">
Genaro Estrada

Genaro Estrada (ur. 2 czerwca 1887 w Mazatlán, zm. 29 września 1937 w Meksyku) – meksykański prawnik, polityk, pisarz i nauczyciel akademicki. W latach 1930-1932 Minister Spraw Zagranicznych Meksyku. Twórca tzw. Doktryny Estrady.
Życiorys.
Urodził się w Mazatlán w zachodnim Meksyku, w stanie Sinaloa. Tam też rozpoczął pracę jako dziennikarz dla "Diario Del Pacifico". W 1912 roku przeprowadził się do Meksyku gdzie pracował jako nauczyciel w Escuela Nacional Preparatoria. W 1917 roku został szefem Biura Publikacji Ministerstwa Przemysłu i Handlu. W 1921 roku rozpoczął pracę w Biurze Sekretarza (Ministra) Spraw Zagranicznych Meksyku. Sześć lat później został mianowany podsekretarzem, a w 1930 Ministrem Spraw Zagranicznych Meksyku. Urząd ten pełnił do 1932 roku. W 1930 roku sformułował tak zwaną Doktrynę Estrady.
Był profesorem na Narodowym Uniwersytecie Autonomicznym w Meksyku, członkiem Meksykańskiej Akademii Języka, założycielem Meksykańskiej Akademii Historii, sekretarzem generalnym Meksykańskiego Towarzystwa Geografii i Statystyki oraz prezydentem Meksykańskiej Akademii Prawa Międzynarodowego. Zmarł w wieku 50 lat w Meksyku, 29 września 1937 roku.

</doc>
<doc id="4224583" url="https://pl.wikipedia.org/wiki?curid=4224583" title="Timo Juhani Grönlund">
Timo Juhani Grönlund

Timo Juhani Grönlund (ur. 3 czerwca 1987 w Kitee) – reprezentant Boliwii w biegach narciarskich na Zimowych Igrzyskach Olimpijskich w Pjongczangu w 2018 roku. Zawodnik brał udział w biegu na 15 km mężczyzn stylem dowolnym. Timo Juhani Grönlund urodził się w Kitee i jest z pochodzenia Finem. Na arenie międzynarodowej zadebiutował 25 listopada 2017 roku podczas zawodów FIS w fińskim Kontiolahti, gdzie na dystansie 15 km stylem dowolnym uplasował się na 85. miejscu na 90 zawodników, którzy ukończyli bieg.

</doc>
<doc id="4224584" url="https://pl.wikipedia.org/wiki?curid=4224584" title="Jan de Groef">
Jan de Groef

Jan de Groef MAfr (ur. 7 stycznia 1948 w Beigem) – belgijski duchowny rzymskokatolicki posługujący w Południowej Afryce, od 2009 biskup Bethlehem.
Życiorys.
Święcenia kapłańskie przyjął 7 lipca 1979 w zgromadzeniu Ojców Białych. Po święceniach wyjechał do Republiki Południowej Afryki i przez kilka lat pracował duszpastersko na terenie diecezji Bethlehem. W latach 1990-1995 był animatorem misyjnym w Leuven, a w kolejnych latach pracował na terenie RPA i Burkina Faso.
31 grudnia 2008 papież Benedykt XVI mianował go biskupem Bethlehem. Sakry biskupiej udzielił mu 28 marca 2009 abp Jabulani Adatus Nxumalo.

</doc>
<doc id="4224585" url="https://pl.wikipedia.org/wiki?curid=4224585" title="Thomas Graham Rose">
Thomas Graham Rose

Thomas Graham Rose (ur. 23 grudnia 1951 w Evander) – południowoafrykański duchowny rzymskokatolicki, od 2008 biskup Dundee.
Życiorys.
Święcenia prezbiteratu przyjął 12 grudnia 1980 i został inkardynowany do archidiecezji Johannesburg. Pracował głównie jako duszpasterz parafialny, był także m.in. rektorem seminarium w Pretorii oraz wikariuszem biskupim ds. powołań.
13 czerwca 2008 został mianowany biskupem Dundee. Sakry biskupiej udzielił mu 30 sierpnia 2008 kard. Wilfrid Fox Napier.
Bibliografia.
 

</doc>
<doc id="4224589" url="https://pl.wikipedia.org/wiki?curid=4224589" title="Yau Ma Tei (stacja metra)">
Yau Ma Tei (stacja metra)

Yau Ma Tei (chiński: 油麻地) – jedna ze stacji MTR, systemu szybkiej kolei w Hongkongu, na Kwun Tong Line i Tsuen Wan Line. Została otwarta 22 grudnia 1979.
Stacja znajduje się w Yau Ma Tei.

</doc>
<doc id="4224592" url="https://pl.wikipedia.org/wiki?curid=4224592" title="Marian Bartosiński">
Marian Bartosiński

Marian Leopold Marcin Bartosiński (ur. 13 maja 1908 w Wodzisławiu, zm. 29 października 1944) – porucznik broni pancernych Wojska Polskiego II RP, major broni pancernych Polskich Sił Zbrojnych, kawaler Krzyża Srebrnego Orderu Wojennego Virtuti Militari.
Życiorys.
Urodził się w Wodzisławiu, w powiecie jędrzejowskim ówczesnej guberni kieleckiej, jako syn Mariana Kazimierza (ur. 24 maja 1887 r.) i Marii Anny Szczurek (ur. 5 listopada 1875 r.).
Absolwent Szkoły Podchorążych Piechoty. Zarządzeniem Prezydenta Rzeczypospolitej Ignacego Mościckiego (opublikowanym w Dzienniku Personalnym Ministerstwa Spraw Wojskowych nr 9 z 1933 roku) mianowany został na stopień podporucznika w korpusie oficerów piechoty, ze starszeństwem z dniem 15 sierpnia 1933 roku i 13. lokatą. Zarządzeniem Ministra Spraw Wojskowych (podpisanym w zastępstwie przez gen. dyw Kazimierza Fabrycego) wcielony został do 14 pułku piechoty, stacjonującego we Włocławku. W pułku tym pełnił, między innymi, funkcje: młodszego oficera w 7 kompanii strzeleckiej w III batalionie oraz młodszego oficera w 5 kompanii strzeleckiej w II batalionie. Jako podporucznik 14 pułku piechoty zajmował na dzień 5 czerwca 1935 roku 11. lokatę w swoim starszeństwie (była to 130. lokata łączna wśród podporuczników korpusu piechoty). 
Awansowany do stopnia porucznika został ze starszeństwem z dniem 1 stycznia 1936 roku oraz 107. lokatą w korpusie oficerów piechoty. Na dzień 21 września 1936 r. dowodził 4 kompanią w II batalionie 14 pp. W marcu 1938 roku przebywał na kursie (kurs w Centrum Wyszkolenia Broni Pancernych trwający od 3 listopada 1937 r. do 12 sierpnia 1938 r.), zajmując w tym czasie stanowisko dowódcy plutonu w 3 kompanii strzeleckiej 14 pułku piechoty. Następnie przeniesiony został do korpusu oficerów broni pancernych. 
Na dzień 23 marca 1939 r. pełnił funkcję instruktora w kompanii szkolnej 4 batalionu pancernego, zajmując w tym czasie 8. lokatę wśród poruczników korpusu oficerów broni pancernych w swoim starszeństwie (starszeństwo z dniem 1 stycznia 1936 r.). 1 września 1939 r. piastował stanowisko dowódcy 1 plutonu w 92 samodzielnej kompanii czołgów rozpoznawczych, która mobilizowana była przez 4 batalion pancerny i walczyła w ramach Armii „Łódź”.
Uniknął niemieckiej niewoli i walczył w Polskich Siłach Zbrojnych. Na dzień 7 kwietnia 1944 r. w randze kapitana dowodził 2 szwadronem 1 pułku pancernego, następnie (12.08.1944 r.) objął stanowisko I zastępcy dowódcy tegoż pułku. W uznaniu wybitnych czynów bojowych i osobistego męstwa, wykazanych w pierwszym okresie walk 1 Dywizji Pancernej – na wschód od rzeki Dives, a w szczególności za boje pod Chambois w miesiącu sierpniu 1944 r. – Naczelny Wódz odznaczył kapitana Bartosińskiego Orderem Wojennym Virtuti Militari kl. 5 (zarządzenie L.dz. 1040/GNW/44 z dnia 25 sierpnia 1944 r., nadanie ogłoszono w Dzienniku Personalnym Naczelnego Wodza i Ministra Obrony Narodowej Nr 4 z dnia 29 września 1944 r.). Rozkazem Naczelnego Wodza (L.dz. 2150/Tjn.Pers.44) z dniem 7 września 1944 r. został mianowany na stopień majora. W dalszym okresie swej służby nadal pełnił funkcję I zastępcy dowódcy 1 pułku pancernego, wchodzącego w skład 10 Brygady Kawalerii Pancernej w 1 Dywizji Pancernej gen. Stanisława Maczka. Poległ w dniu 29 października 1944 r. pod Ijpellar (dzielnica w gminie Breda). Początkowo pochowany na cmentarzu w Merksplas, obecnie spoczywa na Polskim Cmentarzu Wojennym w Lommel (Belgia). 
Rodzina.
Marian Bartosiński żonaty był z Danutą Bred-Sznajder (ur. 6 marca 1915, zm. 5 października 2004), z którą miał syna Andrzeja. Związek małżeński zawarli w dniu 27 września 1937 roku.

</doc>
<doc id="4224598" url="https://pl.wikipedia.org/wiki?curid=4224598" title="Artur Michalak (ujednoznacznienie)">
Artur Michalak (ujednoznacznienie)



</doc>
<doc id="4224600" url="https://pl.wikipedia.org/wiki?curid=4224600" title="Plon przeliczeniowy">
Plon przeliczeniowy

Plon przeliczeniowy – plon wyrażony w jednostkach możliwych do porównania, np. jednostkach zbożowych, owsianych, suchej masie. Wylicza się go na podstawie współczynników przeliczeniowych produktów rolniczych.

</doc>
<doc id="4224603" url="https://pl.wikipedia.org/wiki?curid=4224603" title="Igla ispod praga">
Igla ispod praga

Igla ispod praga – serbsko-czarnogórski komediodramat z 2016 roku, w reżyserii Ivana Marinovicia.
Opis fabuły.
Petar jest duchownym prawosławnym, od którego odeszła żona. Przyjeżdża na półwysep Luštica, aby opiekować się starą matką, cierpiącą na chorobę Alzheimera. Miejscowa społeczność chce sprzedać ziemię należącą do parafii i traktuje Petara jako przeszkodę na drodze do finalizacji transakcji. Miejscowi wierzą, że duchowny jest źródłem ich kłopotów i próbują się go pozbyć. W konflikcie z lokalną społecznością Petar powoli traci wiarę.
Nagrody i wyróżnienia.
W 2016 na Festiwalu Filmowym w Skopju obraz nominowano do nagrody Złotego Słońca dla najlepszego filmu. W 2016 został zgłoszony jako czarnogórski kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.

</doc>
<doc id="4224604" url="https://pl.wikipedia.org/wiki?curid=4224604" title="Ho Man Tin (stacja metra)">
Ho Man Tin (stacja metra)

Ho Man Tin (chiński: 油麻地) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 23 października 2016.
Stacja znajduje się w dolinie Lo Lung Hang.

</doc>
<doc id="4224605" url="https://pl.wikipedia.org/wiki?curid=4224605" title="Whampoa (stacja metra)">
Whampoa (stacja metra)

Whampoa (chiński: 黃埔) – jedna ze stacji MTR, systemu szybkiej kolei w Hongkongu, na Kwun Tong Line. Została otwarta 23 października 2016.
Stacja znajduje się w Hung Hom, w obrębie rozwiniętego obszaru Whampoa Garden

</doc>
<doc id="4224608" url="https://pl.wikipedia.org/wiki?curid=4224608" title="László Tahi-Tóth">
László Tahi-Tóth

László Tahi-Tóth (ur. 23 stycznia 1944 w Budapeszcie, zm. 22 lutego 2018 tamże) – węgierski aktor teatralny, filmowy i telewizyjny oraz scenarzysta.

</doc>
<doc id="4224609" url="https://pl.wikipedia.org/wiki?curid=4224609" title="Vidlunnia">
Vidlunnia

Vidlunnia - zespół avant-folkowy z Poznania działający w latach 2010-2013. Zakończył swoją działalność 3 stycznia 2013 r. Nazwa zespołu pochodzi z języka ukraińskiego i oznacza 'echo' symbolizujące przestrzeń natury i muzyki. Pieśni tradycyjne z Ukrainy, Białorusi i Polski wyznaczające rytm życia ludzi wsi stanowiły główną inspirację dla zespołu. Muzyka Vidlunni to tęsknota za dawnym brzmieniem dźwięków i obrzędowością czasów naszych babć. Przenosi ona do mikrokosmosu tradycyjnej kultury jednocześnie umiejscawiając ją we współczesnym kontekście. Obok śpiewokrzyku i ludowej stylistyki gry na instrumentach, pojawiały się brzmienia syntetyczne, instrumenty związane z kulturą Zachodu wzbogacane instrumentarium z innych kultur tradycyjnych. Vidlunnia jest laureatem XIV Folkowego Festiwalu Polskiego Radia 'Nowa Tradycja' (III miejsce). Grupa zajęła I miejsce podczas Dragon Folk Fest I w 2011 r.
Zespół wystąpił podczas festiwalu Ethno Port Poznań w 2012 r. oraz w tym samym roku na festiwalu Rozstaje w Krakowie. Zespół znalazł się na zapowiedzi festiwalu Ethno Port Poznań 2012 na stronie World Music Network.

</doc>
<doc id="4224611" url="https://pl.wikipedia.org/wiki?curid=4224611" title="Studnia Leśników">
Studnia Leśników

Studnia Leśników – jaskinia w polskich Bieszczadach. Wejście do niej znajduje się nad Bereżkami, w południowo-wschodnim ramieniu Magury Stuposiańskiej, niedaleko grani, na wysokości 865 m n.p.m. Długość jaskini wynosi 13 metrów, a jej deniwelacja 6,5 metrów.
Opis jaskini.
Główną częścią jaskini jest studnia o głębokości 4,5 metrów zaczynająca się w dużym otworze wejściowym. Z jej dna odchodzi wysoki i wąski szczelinowy korytarz, w którego połowie znajduje się 3,5-metrowy próg. Nad progiem znajduje się wejście do 4-metrowego, szczelinowego korytarzyka.
Przyroda.
W jaskini brak jest nacieków. Flory i fauny nie badano.
Historia odkryć.
Brak jest danych o odkrywcach jaskini. Jej opis i plan sporządzili T. Mleczek, R. Solak i B. Szatkowski w kwietniu 2003 roku.

</doc>
<doc id="4224613" url="https://pl.wikipedia.org/wiki?curid=4224613" title="Plon rolniczy">
Plon rolniczy

Plon rolniczy – plon organów roślinnych, posiadających wartość użytkową np. ziarno zbóż, liście tytoniu.

</doc>
<doc id="4224616" url="https://pl.wikipedia.org/wiki?curid=4224616" title="Monaster Dintr-un Lemn">
Monaster Dintr-un Lemn

Monaster Dintr-un Lemn (rum: "Mănăstirea Dintr-un Lemn") – rumuński klasztor prawosławny położony w miejscowości Frâncești, w okręgu Vâlcea, w Rumunii, 25 km od Râmnicu Vâlcea i 5 km od Băbeni. Klasztor został ufundowany przez Mateusza Basaraba.
Klasztor jest wpisany na listę obiektów zabytkowych pod numerem VL-II-a-A-09742.

</doc>
<doc id="4224620" url="https://pl.wikipedia.org/wiki?curid=4224620" title="Monaster Govora">
Monaster Govora

Monaster Govora (rum: "Mănăstirea Govora") – rumuński klasztor prawosławny położony w miejscowości Mihăești, w okręgu Vâlcea, w Rumunii, 18 km od Râmnicu Vâlcea i 6 km od Băile Govora. Klasztor został ufundowany przez Włada Diabła.
Klasztor jest wpisany na listę obiektów zabytkowych pod numerem VL-II-a-A-09904.

</doc>
<doc id="4224626" url="https://pl.wikipedia.org/wiki?curid=4224626" title="Narciarstwo alpejskie na Zimowych Igrzyskach Olimpijskich 2018 – superkombinacja kobiet">
Narciarstwo alpejskie na Zimowych Igrzyskach Olimpijskich 2018 – superkombinacja kobiet

Superkombinacja kobiet – jedna z konkurencji rozgrywana w ramach narciarstwa alpejskiego na Zimowych Igrzyskach Olimpijskich 2018.
Zawody zostały zaplanowane do rozegrania 23 lutego, jednak z uwagi na przewidywany silny wiatr zostały przeprowadzone dzień wcześniej w ośrodku narciarskim Jeongseon Alpine Centre, umiejscowionym w Jeongseon.
Do startu zgłoszone zostały trzydzieści dwie zawodniczki, zawody ukończyło osiemnaście, a spośród nich najlepsza okazała się Szwajcarka Michelle Gisin.

</doc>
<doc id="4224627" url="https://pl.wikipedia.org/wiki?curid=4224627" title="Narciarstwo alpejskie na Zimowych Igrzyskach Olimpijskich 2018 - superkombinacja kobiet">
Narciarstwo alpejskie na Zimowych Igrzyskach Olimpijskich 2018 - superkombinacja kobiet



</doc>
<doc id="4224628" url="https://pl.wikipedia.org/wiki?curid=4224628" title="Engageante (1916)">
Engageante (1916)

Engageante – francuskie awizo (kanonierka) z okresu I i II wojny światowej, jeden z ośmiu zbudowanych okrętów typu "Friponne". Jednostka została zwodowana 17 grudnia 1916 roku w stoczni Arsenal de Brest w Breście, a do służby w Marine nationale przyjęto ją w 1918 roku. W listopadzie 1942 roku kanonierka została przejęta przez Wolnych Francuzów. Okręt został wycofany ze służby w 1944 roku i złomowany w roku następnym.
Projekt i budowa.
Awiza typu "Friponne", klasyfikowane początkowo jako kanonierki do zwalczania okrętów podwodnych, zostały zamówione na podstawie wojennego programu rozbudowy floty francuskiej z 1916 roku. Okręty były w zasadzie identyczne z awizami typu "Ardent", różniąc się głównie rodzajem siłowni – silnikami Diesla w miejsce napędu parowego, dzięki czemu znacznie wzrósł zasięg pływania. Początkowo planowano budowę 13 jednostek, jednak ukończono jedynie osiem. Klasyfikowane były następnie jako awizo 2. klasy.
„Engageante” zbudowany został w stoczni Arsenal de Brest. Stępkę okrętu położono w 1916 roku, został zwodowany 17 grudnia 1916 roku, a do służby w Marine nationale wszedł w 1918 roku.
Dane taktyczno-techniczne.
Okręt był kanonierką przeznaczoną do zwalczania okrętów podwodnych. Długość całkowita kadłuba wynosiła 66,4 metra, szerokość 7 metrów i zanurzenie 2,8 metra. Wyporność normalna wynosiła 315 ton. Okręt napędzany był przez dwa silniki wysokoprężne Sulzer o łącznej mocy 900 KM, poruszające dwoma śrubami. Maksymalna prędkość okrętu wynosiła 14,5 węzła. Okręt zabierał 30 ton paliwa, co pozwalało osiągnąć zasięg wynoszący 3000 Mm przy prędkości 10 węzłów (lub 1600 Mm przy 15 węzłach).
Uzbrojenie kanonierki składało się z dwóch pojedynczych dział kalibru 100 mm L/40 M1897 i dwóch zrzutni bomb głębinowych. Później otrzymała wyposażenie do trałowania min.
Załoga okrętu liczyła 54 oficerów, podoficerów i marynarzy.
Służba.
Kanonierka służyła na Morzu Śródziemnym. Pod koniec I wojny światowej lub po niej została przystosowana do roli trałowca. Podczas II wojny światowej, do 1942 roku pozostawała we francuskich koloniach w Afryce Północnej. W listopadzie 1942 roku jednostka została przejęta przez Wolnych Francuzów. Była używana następnie do eskorty konwojów przybrzeżnych. Okręt został wycofany ze służby w Algierze w 1944 roku. Następnie został złomowany 3 grudnia 1945 roku.

</doc>
<doc id="4224632" url="https://pl.wikipedia.org/wiki?curid=4224632" title="Bouffonne (1916)">
Bouffonne (1916)

Bouffonne – francuskie awizo (kanonierka) z okresu I wojny światowej, jeden z ośmiu zbudowanych okrętów typu "Friponne". Jednostka została zwodowana w 1916 roku w stoczni Arsenal de Lorient w Lorient, a do służby w Marine nationale przyjęto ją w 1917 roku. Okręt został wycofany ze służby w 1925 roku.
Projekt i budowa.
Awiza typu "Friponne", klasyfikowane początkowo jako kanonierki do zwalczania okrętów podwodnych, zostały zamówione na podstawie wojennego programu rozbudowy floty francuskiej z 1916 roku. Okręty były w zasadzie identyczne z awizami typu "Ardent", różniąc się głównie rodzajem siłowni – silnikami Diesla w miejsce napędu parowego, dzięki czemu znacznie wzrósł zasięg pływania. Początkowo planowano budowę 13 jednostek, jednak ukończono jedynie osiem. Później klasyfikowane były jako awiza 2. klasy.
„Bouffonne” zbudowany został w stoczni Arsenal de Lorient. Stępkę okrętu położono w 1915 roku, został zwodowany w 1916 roku, a do służby w Marine nationale wszedł w 1917 roku.
Dane taktyczno-techniczne.
Okręt był kanonierką przeznaczoną do zwalczania okrętów podwodnych. Długość całkowita kadłuba wynosiła 66,4 metra, szerokość 7 metrów i zanurzenie 2,8 metra. Wyporność normalna wynosiła 315 ton. Okręt napędzany był przez dwa silniki wysokoprężne Sulzer o łącznej mocy 900 KM, poruszające dwoma śrubami (jednostka nie posiadała komina). Maksymalna prędkość okrętu wynosiła 14,5 węzła. Okręt zabierał 30 ton paliwa, co pozwalało osiągnąć zasięg wynoszący 3000 Mm przy prędkości 10 węzłów (lub 1600 Mm przy 15 węzłach).
Uzbrojenie kanonierki składało się z dwóch pojedynczych dział kalibru 100 mm L/40 M1897 i dwóch zrzutni bomb głębinowych.
Załoga okrętu liczyła 54 oficerów, podoficerów i marynarzy.
Służba.
Kanonierka służyła podczas I wojny światowej na Morzu Śródziemnym i w latach 1916-1918 używana była we francuskich Siłach Patrolowych Algierii. 2 października 1916 udzielała pomocy storpedowanemu przez SM U-35 slupowi „Rigel”. Okręt został wycofany ze służby w 1925 roku.

</doc>
<doc id="4224637" url="https://pl.wikipedia.org/wiki?curid=4224637" title="Monaster Lainici">
Monaster Lainici

Monaster Lainici (rum. "Mănăstirea Lainici") – rumuński klasztor prawosławny położony na terenie Parku Narodowego Defileul Jiului, w miejscowości Bumbești-Jiu, w okręgu Gorj, w Rumunii, 32 km od Târgu Jiu i 15 km od Petroszan. Klasztor został ufundowany przez Jana Caradję.
Klasztor jest wpisany na listę obiektów zabytkowych pod numerem GJ-II-m-B-09254. Na jego terenie znajdują się dwie cerkwie - starsza i młodsza.

</doc>
<doc id="4224638" url="https://pl.wikipedia.org/wiki?curid=4224638" title="Tyrania większości">
Tyrania większości

Tyrania większości – stan w demokratycznym systemie politycznym, w którym władza reprezentująca polityczną większość jest nieskrępowana ograniczeniami i nie liczy się z mniejszościami lub je aktywnie prześladuje. Wpływ mniejszości na władzę jest ograniczony lub są one zupełnie pozbawione reprezentacji.
Charakterystyka.
Od starożytności tyrania większości była traktowana jako jedno z głównych zagrożeń ustroju demokratycznego i jako przejaw jego wynaturzenia. Zagrożenie taką tyranią było traktowane jako argument przeciwko demokracji, a jednym z podstawowych zadań ustrojodawcy było zabezpieczenie przed takim niebezpieczeństwem. Projektując ustrój demokratyczny, należało zagwarantować mniejszości możliwość przeciwstawiania się woli większości (prawo do opozycji). Szczególnie silnie narażone na taką tyranię są demokracje opierające się na referendach (które uniemożliwiają pogłębioną dyskusję i niuansowanie decyzji politycznej).
Jako instytucjonalne zabezpieczenia przeciwko tyranii większości proponowano: związanie większości regułami proceduralnymi, zagwarantowanie nienaruszalnych podstawowych praw i wolności, sądowa kontrola konstytucyjności prawa, kontrola procesu legislacyjnego przez drugą izbę parlamentu (niewyłanianą na zasadach większościowych), kwalifikowane weto głowy państwa, które może być stosowane w procesie prawodawczym, wymóg kwalifikowanej większości w kluczowych głosowaniach czy trójpodział władzy.
Historia koncepcji.
Starożytni filozofowie polityki byli w większości przeciwni demokracji, preferując różne formy arystokracji lub oświeconych jedynowładców. Demokracja oznaczała dla nich rządy motłochu i była ściśle związana z tyranią. Dla Platona demokracja była ustrojem zdegenerowanym, poprzedzającym właściwą tyranię. Demokracja opanowana była przez demagogów, oznaczała rozluźnienie praw, nadmierną wolność i postępującą anarchię, niesprawiedliwą równość oraz panowanie żądz i namiętności nad rozumnym osądem. Dla Arystotelesa demokracja była jedną ze zdegenerowanych form ustrojowych, w którym równość przypisywana obywatelom prowadzi do rządów arytmetycznej większości, a słuszność podejmowanych decyzji nie ma żadnego znaczenia. Również w praktyce politycznej tyrania i demokracja nie były rozłączne. Ateny, modelowa demokracja starożytna, określane były jako „tyrańskie miasto”, w którym tyrańska władza przysługująca dawniej nielicznym, rozszerzona została na cały demos.
Od starożytności aż do czasów rewolucji francuskiej demokracja nie była ustrojem o szczególnym znaczeniu w teorii i praktyce polityki. Dopiero powstanie Stanów Zjednoczonych spowodowało, że demokracja na powrót stała się realnym wyborem ustrojowym, a jej specyfiką zaczęli się interesować myśliciele polityczni. Zabezpieczenie przed tyranią większości było jednym z głównych problemów ustrojowych, z którymi mierzyli się amerykańscy ojcowie założyciele. James Madison i Thomas Jefferson rozumieli „despotyzm wyborczy” czy „tyranię frakcji większościowej” jako problem niepodzielonej, nieograniczonej władzy demokratycznej. Rozwiązaniem tego problemu było przyznanie praw mniejszości oraz mechanizmy kontroli i równowagi. Madison przeciwstawiał demokrację pośrednią (nazywaną przez niego „republiką”) demokracji bezpośredniej (nazywanej „demokracją”). W „Federaliście nr 10” uzasadniał on, iż republika jest najbardziej pożądaną formą rządu, gdyż „demokracje przedstawiały obraz walk i zamieszek i zawsze stwarzały zagrożenie dla bezpieczeństwa osobistego i praw własności. Zazwyczaj też krótko trwały i koniec ich bywał gwałtowny”.
Szczególnie ważną rolę w analizie problemu odegrał Alexis de Tocqueville i jego praca "O demokracji w Ameryce", który także jako pierwszy sformułował problem tyranii większości w odniesieniu do nowożytnej formy demokracji. Tyrania większości jest przez niego analizowana jako jeden z zasadniczych problemów związanych z władzą większości. Jak zauważa Tocqueville, ludzka wszechwładza zawsze niesie ze sobą ryzyko tyranii. W demokracji większość formułuje opinię publiczną, dominuje nad władzą ustawodawczą i wykonawczą, wojskiem i sądownictwem. Z tego powodu rządy prawa nie są gwarancją przed tyrańską większością, lecz mogą skutkować „tyranią praw”, czyli instrumentalizacją prawa w rękach większości. Demokratyczna tyrania większości nie jest zasadniczo różna od tyranii jednostki w monarchiach. Jej cechą charakterystyczną jest działanie i myślenie jak jednostka, i życie w przekonaniu o swojej doskonałości i nieomylności.
O ile jednak tyrański rząd absolutystyczny działał przede wszystkim na ciało poddanych, tyrania demokratyczna nie sięga do tortur represji fizycznych, lecz stara się kontrolować dusze swych obywateli. Przejawia się przede wszystkim w wolności słowa i prasy, ale w pewnych przypadkach może kończyć się np. linczem ze strony tłumu. Szczególnie dobitnymi przykładami tyranii większości w Stanach Zjednoczonych, skutkującej otwartą przemocą, były zdaniem Tocqueville’a eksterminacja Indian i niewolnictwo.
Również John Stuart Mill podkreślał niebezpieczeństwo duchowej dominacji społecznej większości nad mniejszościami i w konsekwencji konieczność obrony jednostki przed społeczeństwem. Mill wskazywał na problematyczny status „większości” w demokracji, która w rzeczywistości oznacza jedynie najbardziej aktywną część wspólnoty politycznej, dominującej nad rzeczywistą większością.
Współczesny filozof polityki, Jacob Leib Talmon stworzył pojęcie "demokracji totalitarnej", przeciwstawianej demokracji liberalnej. Jest to forma dyktatury opierająca się na entuzjazmie władz i rozciągająca swoją władzę na wszelkie obszary życia jednostki. Narzuca ona jednostkom jeden sposób życia i stosuje przemoc celem jego narzucenia.
Tyrania mniejszości.
Zbliżonym zjawiskiem do tyranii większości jest tyrania mniejszości, a więc stan, w którym w ustroju demokratycznym prawa mniejszości są nadmiernie rozbudowane, szkodząc większości. Systemy demokratyczne powinny więc unikać zarówno tyranii większości, jak i mniejszości.
Badacze demokracji zwracają też uwagę, że w praktycznym funkcjonowaniu ustrojów demokratycznych realny wpływ na władze mają różnego rodzaju mniejszości. W ustrojach tych podstawową formą podejmowania decyzji jest głosowanie. Chociaż, formalnie, w głosowaniu zwycięża większość, nie ma ona najczęściej wiele wspólnego z popularnością danej opcji w całym społeczeństwie. Sposób formułowania głosowania (głosowanie za lub przeciw) powoduje, że większość opcji jest niereprezentowana (nie jest przedmiotem głosowania). Zwycięzca głosowania reprezentuje często jedną z wielu mniejszościowych opcji, której udało się zebrać tymczasową większość na potrzeby głosowania. Takie „rządy mniejszości” nie są tym samym co „tyrania mniejszości”.

</doc>
<doc id="4224640" url="https://pl.wikipedia.org/wiki?curid=4224640" title="Kamienica pod Gryfami">
Kamienica pod Gryfami



</doc>
<doc id="4224641" url="https://pl.wikipedia.org/wiki?curid=4224641" title="Jaskinia Dobosza">
Jaskinia Dobosza

Jaskinia Dobosza – jaskinia w polskich Bieszczadach. Wejście do niej znajduje się na Połoninie Wetlińskiej, w zboczu opadającym na północ z przełęczy między Rohem a Hasiakową Skałą, w Skale Dobosza, w pobliżu schroniska Chatka Puchatka, na wysokości 1075 m n.p.m. Długość jaskini wynosi 13 metrów, a jej deniwelacja 4,5 metrów.
Opis jaskini.
Jaskinię stanowi mała sala do której prowadzi niewielki otwór wejściowy. Odchodzą z niej dwa krótkie i wąskie korytarzyki.
Przyroda.
W jaskini brak jest nacieków. Zamieszkują ją motyle i pająki.
Historia odkryć.
Brak jest danych o odkrywcach jaskini. Jej opis i plan jaskini sporządzili T. Mleczek, M. Klimek i B. Szatkowski w 2008 roku. Według legend jaskinia była kryjówką zbójników, w tym słynnego rozbójnika Dobosza. Stąd jej nazwa.

</doc>
<doc id="4224642" url="https://pl.wikipedia.org/wiki?curid=4224642" title="Primo! Priorité Monaco">
Primo! Priorité Monaco

Primo! Priorité Monaco – monakijska partia polityczna założona we wrześniu 2017 roku.
W lutym 2018 ugrupowanie z wynikiem prawie 58% poparcia wygrała wybory parlamentarne. Partią kieruje Stéphane Valeri, były minister spraw społecznych i zdrowia Monako oraz były przewodniczący Rady Narodowej.

</doc>
<doc id="4224643" url="https://pl.wikipedia.org/wiki?curid=4224643" title="Ivan Rabb">
Ivan Rabb

Ivan Charles Rabb Jr (ur. 4 lutego 1997 w Sacramento) – amerykański koszykarz, występujący na pozycjach silnego skrzydłowego lub środkowego, obecnie zawodnik Delaware Blue Coats.
W 2013 zdobył złoty medal podczas międzynarodowego turnieju Nike Global Challenge.
W 2015 wystąpił trzech meczach gwiazd amerykańskich szkół średnich – Jordan Classic, Nike Hoop Summit, McDonald’s All-American. Został też wybrany najlepszym zawodnikiem szkół średnich stanu Kalifornia (California Mr. Basketball). Zaliczono go również to I składu Parade All-American oraz II USA Today All-USA.
19 października 2019 został zwolniony przez Memphis Grizzlies. 23 października podpisał umowę z New York Knicks na występy w NBA oraz G-League – Westchester Knicks. 

</doc>
<doc id="4224644" url="https://pl.wikipedia.org/wiki?curid=4224644" title="Kamienica Ludwikowska w Krakowie">
Kamienica Ludwikowska w Krakowie



</doc>
<doc id="4224645" url="https://pl.wikipedia.org/wiki?curid=4224645" title="Kamienica Pod Gryfami">
Kamienica Pod Gryfami



</doc>
<doc id="4224646" url="https://pl.wikipedia.org/wiki?curid=4224646" title="Kamienica Pod Łabędziem">
Kamienica Pod Łabędziem



</doc>
<doc id="4224648" url="https://pl.wikipedia.org/wiki?curid=4224648" title="Kamienica Czeczotczyńska w Krakowie">
Kamienica Czeczotczyńska w Krakowie



</doc>
<doc id="4224649" url="https://pl.wikipedia.org/wiki?curid=4224649" title="Kamienica Bifińska w Krakowie">
Kamienica Bifińska w Krakowie



</doc>
<doc id="4224650" url="https://pl.wikipedia.org/wiki?curid=4224650" title="Kamienica Węgrzynowiczowska w Krakowie">
Kamienica Węgrzynowiczowska w Krakowie



</doc>
<doc id="4224652" url="https://pl.wikipedia.org/wiki?curid=4224652" title="Alienista (serial telewizyjny)">
Alienista (serial telewizyjny)

Alienista "The Alienist" – amerykański miniserial telewizyjny (dramat kryminalny) wyprodukowany przez Paramount Television, Studio T, Anonymous Content oraz Vanessa Productions, Ltd., który jest adaptacją powieści pod tym samym tytułem autorstwa Caleba Carra. Premierowy odcinek został wyemitowany 22 stycznia 2018 roku przez TNT.
Fabuła.
Akcja serialu rozgrywa się w 1896 roku w Nowym Jorku. Dotyczy śledztwa tytułowego alienisty, dr. Laszlo Kreizlera (Daniel Brühl), który wraz ze swoim przyjacielem, Johnem Moore’em (Luke Evans) i pracownicą policji Sarą Howard (Dakota Fanning) szuka seryjnego mordercy męskich prostytutek.
Produkcja.
13 maja 2015 roku stacja TNT ogłosiła zamówienie miniserialu na podstawie powieści pod tym samym tytułem.
Pod koniec listopada 2016 roku poinformowano, że główne role w serialu zagrają Luke Evans i Daniel Brühl.
W styczniu 2017 roku Dakota Fanning dołączyła do obsady.
W kolejnym miesiącu ogłoszono, że w serialu zagrają: Matthew Shear jako Lucius Isaacson, Q’orianka Kilcher jako Mary Palmer, Robert Ray Wisdom jako Cyrus Montrose i Matt Lintz jako Stevie Taggert.
W marcu 2017 roku poinformowano, że do obsady dołączyli: Douglas Smith, Ted Levine i Emanuela Postacchin.
W kwietniu 2017 roku poinformowano, że Brian Geraghty zastąpi Seana Astina, który musiał odmówić udziału w produkcji z powodu napiętego grafiku.

</doc>
<doc id="4224655" url="https://pl.wikipedia.org/wiki?curid=4224655" title="Carlos Carbonell">
Carlos Carbonell

Carlos Carbonell Gil (ur. 12 maja 1995 w Walencji) – znany jako Tropi, hiszpański piłkarz występujący na pozycji napastnika w Lorce.

</doc>
<doc id="4224657" url="https://pl.wikipedia.org/wiki?curid=4224657" title="Dmitrij Sielezniow">
Dmitrij Sielezniow

Dmitrij Michajłowicz Sielezniow, ros. Дмитрий Михайлович Селезнёв (ur. we wsi Siemienowka, zm. 3 czerwca 1962 w Kujbyszewie) – radziecki wojskowy, generał major.
Życiorys.
Urodził się we wsi Siemienowka (gubernia tambowska).
W czasie I wojny światowej w maju 1916 roku powołany został do armii rosyjskiej. W armii rosyjskiej służył do grudnia 1917 roku. Uzyskał stopień podoficera.
W październiku 1918 roku wstąpił do Armii Czerwonej. Służył w 16 Dywizji Strzeleckiej, będąc kolejno: agitatorem, komisarzem wojskowym pułku, następnie artylerii dywizji i sztabu dywizji. W tym czasie dywizja w kwietniu 1919 roku brała udział w walkach przeciwko armii gen. Denikina, a w okresie od czerwca do października 1920 uczestniczyła w wojnie polsko-bolszewickiej.
Po zakończeniu walk w 1921 ukończył kurs na Uniwersytecie Komunistycznym im. Swierdłowa. Po czym rozpoczął służbę w Leningradzkim Okręgu Wojskowym, gdzie był kolejno: komisarzem pułku strzeleckiego w 16 Dywizji Strzeleckiej, komisarzem dywizyjnej szkoły 20 Dywizji Strzeleckiej, organizatorem politycznym w pułku artylerii, komisarzem samodzielnego batalionu karnego i komisarzem samodzielnego Leningradzkiego batalionu wartowniczego.
Od sierpnia 1925 do sierpnia 1926 był słuchaczem kursu doskonalącego dowódców „Wystrieł”. Następnie został komisarzem pułku artylerii w mieście Kalinin (Moskiewski Okręg Wojskowy. Od maja 1927 roku odbył staż na stanowisku dowódcy kompanii i pomocnika dowódcy batalionu, a w grudniu 1927 roku został dowódcą i komisarzem wojskowym 6 samodzielnego rezerwowo-terytorialnego batalionu.
Następnie skierowany został na kurs w Akademii Wojskowej im. Frunzego, który ukończył w 1933 roku. Po czym został skierowany do Syberyjskiego Okręgu Wojskowego, gdzie od czerwca 1933 roku był dowódcą i komisarzem wojskowym 280 pułku piechoty, następnie od sierpnia 1934 roku dowódcą 73 Dywizji Piechoty, a we wrześniu 1939 roku został dowódcą 53 Korpusu Strzeleckiego.
Po ataku Niemiec na ZSRR nadal dowodził korpusem, który został skierowany na front, wziął udział w składzie 24 Armii w bitwie pod Smoleńskim, w trakcie której został okrążony i rozbity. Po wyjściu z okrążenia jego resztki uzupełniły inne jednostki, a jego dowódca 3 sierpnia 1941 roku został zastępcą dowódcy 43 Armii do spraw tyłów.
W dniu 20 października 1941 roku został dowódcą 17 Dywizji Strzeleckiej, która zajmowała stanowiska obronne nad rzeką Nara, następnie uczestniczyła w styczniu 1942 roku w ofensywie Armii Czerwonej w wyniku której wyzwolono Małojarosławiec i Medyn oraz zajęto obronę nad rzeką Ugra.
We wrześniu 1942 roku został zastępcą dowódcy 43 Armii i zajmował to stanowisko do grudnia 1942 roku. Od 16 grudnia 1942 do 4 marca 1943 roku pełnił obowiązki dowódcy 22 Armii, w tym czasie armia ta zajmowała obronę na południowy zachód od Rżewa, a następnie brała udział w kontrofensywie pod Rżewem.
W marcu 1943 roku został zastępcą dowódcy 4 Armii Uderzeniowej, a następnie od 9 kwietnia do 18 maja 1943 roku pełnił obowiązki dowódcy tej armii. Zwolnił to stanowisko z powodu choroby.
W okresie od maja do października 1943 roku przebywał w szpitalu, po czym w dniu 2 października 1943 roku został zastępcą dowódcy Nadwołżańskiego Okręgu Wojskowego do spraw zaopatrzenia materiałowego. Funkcję tę pełnił do sierpnia 1945 roku.
Ze względu na stan zdrowia w okresie od sierpnia 1945 do października 1946 roku pozostawał w dyspozycji Wydziału Tyłów Armii Czerwonej, po czym został zwolniony do rezerwy.
Po przejściu do rezerwy mieszkał w Kujbyszewie, gdzie zmarł.

</doc>
<doc id="4224659" url="https://pl.wikipedia.org/wiki?curid=4224659" title="Jerzy Szerszeń">
Jerzy Szerszeń

Jerzy Szerszeń (ur. 1 listopada 1919 w Brodach, zm. 21 listopada 1973 w Warszawie) – polski uczestnik II wojny światowej pochodzenia żydowskiego, oficer Głównego Zarządu Informacji. 
Życiorys.
Był synem maszynisty kolejowego. W marcu 1941 został wcielony do Armii Czerwonej w ramach której ukończył Szkołę Młodszych Lejtnantów Inżynieryjno-Saperskich w Moskwie. W Armii Czerwonej służył do 3 czerwca 1943, a następnie został przeniesiony do 1. Warszawskiej Dywizji Piechoty im. Tadeusza Kościuszki, gdzie dowodził plutonem w 1. Samodzielnym Batalionie Saperów. W latach 1947–1956 był pracownikiem Głównego Zarządu Informacji Wojskowej. Od listopada 1947 do czerwca 1949 piastował funkcję zastępcy szefa Zarządu Informacji Wojskowej Okręgu Pomorskiego, a następnie od maja 1948 do maja 1949 szefa Zarządu Informacji Wojskowej Okręgu Pomorskiego. Od maja do lipca 1949 piastował funkcję szefa Zarządu Informacji Lotnictwa, następnie od lipca 1949 do sierpnia 1951 funkcję szefa Zarządu Informacji Warszawskiego Okręgu Wojskowego. W latach 1951–1954 był szefem Okręgowego Zarządu Informacji nr 8 w Gdyni oraz szefem Oddziału I Głównego Zarządu Informacji. W tym czasie nadzorował między innymi śledztwo w sprawie tzw. spisku komandorów przeciwko kmdr. Stanisławowi Mieszkowskiemu, kmdr. por. Zbigniewowi Przybyszewskiemu oraz kmdr. Jerzemu Staniewiczowi oraz w sprawie ucieczki załogi ORP Żuraw. Od 18 listopada 1956 do 2 sierpnia 1957 w stopniu pułkownika był attaché wojskowym, morskim i lotniczym przy Przedstawicielstwie Dyplomatycznym PRL w NRD. W 1963 został skierowany na Wyższy Kurs Akademicki Wojskowej Akademii Logistyki i Transportu w Leningradzie. Na początku sierpnia 1967 został przeniesiony do rezerwy. Zmarł w Warszawie i został pochowany na Cmentarzu Wojskowym na Powązkach (kwatera C29 rząd 3 grób 5).

</doc>
<doc id="4224662" url="https://pl.wikipedia.org/wiki?curid=4224662" title="Rajd Portugalii 1991">
Rajd Portugalii 1991

Rajd Portugalii 1991 (25. Rallye de Portugal - Vinho do Porto) – 25 Rajd Portugalii rozgrywany w Portugalii w dniach 5-9 marca. Była to trzecia runda Rajdowych Mistrzostw Świata w roku 1991. Rajd został rozegrany na szutrze i asfalcie. 
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="4224663" url="https://pl.wikipedia.org/wiki?curid=4224663" title="Rajd Portugalii 1990">
Rajd Portugalii 1990

Rajd Portugalii 1990 (24. Rallye de Portugal - Vinho do Porto) – 24 Rajd Portugalii rozgrywany w Portugalii w dniach 6-10 marca. Była to druga runda Rajdowych Mistrzostw Świata w roku 1990. Rajd został rozegrany na szutrze i asfalcie. 
Klasyfikacja po 2 rundach.
Tabele przedstawiają tylko pięć pierwszych miejsc.

</doc>
<doc id="4224666" url="https://pl.wikipedia.org/wiki?curid=4224666" title="Rajd Portugalii 1989">
Rajd Portugalii 1989

Rajd Portugalii 1989 (23. Rallye de Portugal - Vinho do Porto) – 23 Rajd Portugalii rozgrywany w Portugalii w dniach 28 lutego-10 marca. Była to druga runda Rajdowych Mistrzostw Świata w roku 1989. Rajd został rozegrany na szutrze i asfalcie. 
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="4224673" url="https://pl.wikipedia.org/wiki?curid=4224673" title="Kościół św. Stanisława Kostki w Tarnowie">
Kościół św. Stanisława Kostki w Tarnowie

Kościół świętego Stanisława Kostki – rzymskokatolicki kościół parafialny należący do dekanatu Tarnów Zachód diecezji tarnowskiej. Znajduje się na tarnowskim Osiedlu Zbylitowska Góra.
Jest to świątynia dobudowana do istniejącego klasztoru w latach 1908-10 dzięki staraniom Zgromadzenia Sióstr Najświętszego Serca Jezusowego według projektu architekta Janusza Rypuszyńskiego. Budowla została konsekrowana przez biskupa tarnowskiego Leona Wałęgę. Świątynia została znacznie uszkodzona w czasie działań wojennych w 1915 roku i później została odbudowana. 
Budowla reprezentuje styl neoromański, jest murowana i została wzniesiona z cegły, i potynkowana. Posiada jedną nawę, z węższym prezbiterium, zakończonym półkolistą apsydą oraz z kaplicą boczną od strony wschodniej. Nad prezbiterium jest nadbudowana druga kondygnacja, spełniająca rolę wieży. Wnętrze nakrywa strop kasetonowy. Od strony zewnętrznej świątynia jest obwiedziona fryzem arkadkowym. Okna znajdujące się w nawie są podwójne, o kształcie lancetowatym i są umieszczone w półkolistych płycinach. Nawę nakrywa dach dwuspadowy, natomiast wieżę nakrywa dach namiotowy.
Przypisy.
 

</doc>
<doc id="4224676" url="https://pl.wikipedia.org/wiki?curid=4224676" title="Cristian Nasuti">
Cristian Nasuti

Cristian Javier Nasuti (ur. 6 września 1982 w San Martín) – argentyński piłkarz występujący na pozycji obrońcy w Lorce.

</doc>
<doc id="4224677" url="https://pl.wikipedia.org/wiki?curid=4224677" title="Jorge Leonardo Gómez Serna">
Jorge Leonardo Gómez Serna

Jorge Leonardo Gómez Serna OP (ur. 7 listopada 1942 w Marinilli) – kolumbijski duchowny katolicki, biskup diecezji Magangué w latach 2001-2012.
Życiorys.
Wstąpił do zakonu dominikanów i w tymże zakonie złożył śluby wieczyste 16 listopada 1963. Święcenia kapłańskie przyjął 22 sierpnia 1968 z rąk papieża Pawła VI. Był m.in. przeorem klasztoru w Bogocie i członkiem rady prowincjalnej zakonu.
7 października 1980 został mianowany przez papieża Jana Pawła II prałatem terytorialnym Bertranii en el Catatumbo.
Episkopat.
15 kwietnia 1985 papież zmienił nazwę prałatury na Tibú i wyniósł o. Gómeza Sernę do godności biskupiej. Sakry biskupiej udzielił mu 9 lipca 1985 ówczesny nuncjusz apostolski w Kolumbii, abp Angelo Acerbi.
6 marca 1986 został mianowany biskupem diecezji Socorro y San Gil.
3 listopada 2001 został przeniesiony na stolicę biskupią Magangué. Jako biskup był szczególnie zaangażowany na rzecz pokoju w Kolumbii.
W 2012 ze względów zdrowotnych złożył rezygnację z urzędu, którą przyjął 30 lipca papież Benedykt XVI.

</doc>
<doc id="4224678" url="https://pl.wikipedia.org/wiki?curid=4224678" title="Stefan Kuhl">
Stefan Kuhl

Stefan Kuhl (ur. 19 lutego 1917 w Kielcach) – polski działacz państwowy pochodzenia żydowskiego, szef Głównego Zarządu Informacji WP, wiceminister rolnictwa PRL. 
Życiorys.
Pochodził z Kielc z rodziny żydowskiej. Był synem Kazimierza i Marii. W stopniu pułkownika od 1 maja 1947 do 6 czerwca 1950 piastował stanowisko szefa Głównego Zarządu Informacji Wojskowej. Następnie do 1956 piastował funkcję podsekretarza stanu w Ministerstwie Kontroli Państwowej, a następnie funkcję wiceministra rolnictwa. W 1956 został na krótko zatrzymany w związku ze śledztwem tzw. Komisji Mazura.

</doc>
<doc id="4224682" url="https://pl.wikipedia.org/wiki?curid=4224682" title="Irina Uralowa">
Irina Uralowa



</doc>
<doc id="4224683" url="https://pl.wikipedia.org/wiki?curid=4224683" title="Ewa Bulska">
Ewa Bulska

Ewa Joanna Bulska (ur. 2 sierpnia 1953 w Warszawie) – polska chemiczka, profesor nauk chemicznych profesor Uniwersytetu Warszawskiego oraz Wyższej Szkoły Ekologii i Zarządzania w Warszawie, specjalistka w zakresie chemii analitycznej, spektrometrii atomowej i spektrometrii mas.
Życiorys.
W 1977 ukończyła studia magisterskie na Wydziale Chemii Uniwersytetu Warszawskiego. W 1986 na tym samym wydziale uzyskała stopień naukowy doktora. W 1996 na podstawie dorobku naukowego oraz rozprawy pt. "Wykorzystanie plazmy mikrofalowej w układach sprzężonych w nieorganicznej analizie śladowej" uzyskała na macierzystym wydziale stopień doktor habilitowanej nauk chemicznych w dyscyplinie chemia, specjalność spektrometria. W 2004 otrzymała tytuł profesora nauk chemicznych.
Została profesorem zwyczajnym Wydziału Chemii Uniwersytetu Warszawskiego oraz Wyższej Szkoły Ekologii i Zarządzania w Warszawie.
Jest dyrektorem Centrum Nauk Biologiczno-Chemicznych Uniwersytetu Warszawskiego, członkiem Komitetu Chemii Analitycznej PAN oraz członkiem Rady Konsultacyjnej Głównego Urzędu Miar.
W 2012 została wyróżniona Medalem im. Wiktora Kemuli. W 2015 odznaczona Złotym Krzyżem Zasługi.

</doc>
<doc id="4224685" url="https://pl.wikipedia.org/wiki?curid=4224685" title="Aszur-etil-ilani">
Aszur-etil-ilani



</doc>
<doc id="4224688" url="https://pl.wikipedia.org/wiki?curid=4224688" title="László Széchy">
László Széchy

László Széchy (ur. 18 listopada 1891 w Aradzie, zm. 9 grudnia 1963 w Budapeszcie) – węgierski szermierz, medalista olimpijski.
Reprezentował swój kraj na igrzyskach w Paryżu. Zdobył, wraz z kolegami, srebro w szabli drużynowo mężczyzn.

</doc>
<doc id="4224689" url="https://pl.wikipedia.org/wiki?curid=4224689" title="Williams FW41">
Williams FW41

Williams FW41 – samochód Formuły 1, zaprojektowany przez Paddy’ego Lowe’a i Dirka de Beera, skonstruowany przez Williamsa na sezon 2018.
Kierowcami pojazdu zostali: Lance Stroll, oraz debiutant Siergiej Sirotkin. Kierowcą testowym mianowano natomiast Roberta Kubicę, dla którego jest to pierwszy oficjalny etat w Formule 1 od 2011 roku. FW41 to pierwszy samochód Williamsa wyposażony w system Halo.

</doc>
<doc id="4224697" url="https://pl.wikipedia.org/wiki?curid=4224697" title="Szkodliwość społeczna czynu">
Szkodliwość społeczna czynu



</doc>
<doc id="4224700" url="https://pl.wikipedia.org/wiki?curid=4224700" title="Renault R.S.18">
Renault R.S.18

Renault R.S.18 – samochód Formuły 1, skonstruowany przez Renault na sezon 2018. Kierowcami pojazdu zostali: Nico Hülkenberg oraz Carlos Sainz Jr..

</doc>
<doc id="4224706" url="https://pl.wikipedia.org/wiki?curid=4224706" title="Víctor Manuel Pérez Rojas">
Víctor Manuel Pérez Rojas

Víctor Manuel Pérez Rojas (ur. 17 października 1940 w Las Mercedes del Llano, zm. 12 listopada 2019 w Caracas) – wenezuelski duchowny katolicki, biskup diecezji San Fernando de Apure w latach 2001–2016.
Życiorys.
Święcenia kapłańskie przyjął 11 września 1965 i został inkardynowany do archidiecezji Calabozo. Był m.in. proboszczem licznych parafii archidiecezji oraz rektorem niższego seminarium w Calabozo (1968-1971).
9 maja 1998 został mianowany przez papieża Jana Pawła II biskupem pomocniczym archidiecezji Calabozo ze stolicą tytularną "Tagaria". Sakry biskupiej udzielił mu 23 czerwca tegoż roku ówczesny ordynariusz tejże archidiecezji, abp Helímenas Rojo Paredes.
7 listopada 2001 został mianowany biskupem diecezji San Fernando de Apure.
15 lipca 2016 przeszedł na emeryturę.

</doc>
<doc id="4224707" url="https://pl.wikipedia.org/wiki?curid=4224707" title="Mercedes AMG F1 W09 EQ Power+">
Mercedes AMG F1 W09 EQ Power+

Mercedes AMG F1 W09 EQ Power+ – samochód Formuły 1, skonstruowany przez Mercedesa na sezon 2018. Kierowcami pojazdu zostali: Lewis Hamilton, oraz Valtteri Bottas.

</doc>
<doc id="4224716" url="https://pl.wikipedia.org/wiki?curid=4224716" title="Kościół św. Michała Archanioła w Wierzbniku">
Kościół św. Michała Archanioła w Wierzbniku

Kościół św. Michała Archanioła – rzymskokatolicki kościół parafialny w miejscowości Wierzbnik (powiat brzeski, województwo opolskie). Świątynia należy do parafii św. Michała Archanioła w Wierzbniku w dekanacie Grodków, diecezji opolskiej. Dnia 17 lutego 1966 roku pod numerem 1158/66 kościół został wpisany do rejestru zabytków województwa opolskiego.
Historia kościoła.
Pierwsza wzmianka o kościele w Wierzbniku pochodzi z 1387 roku. Fundatorem był właściciel pobliskiej miejscowości Pogorzela. Obecna świątynia została przebudowana w 1766 roku. W prezbiterium zachowała się część gotyckiego muru. W latach 1534–1945 kościół należał do ewangelików. W 1945 roku, po zakończeniu II wojny światowej, budowla wróciła w ręce katolików. W nocy z 3 na 4 maja 1999 roku pożar strawił część zabytkowego wyposażenia kościoła. Wspólną pracą parafian i okolicznej ludności świątynia została odremontowana. 
Świątynia, obok kościoła św. Mikołaja w Brzegu i kościołów w Brzezinie, Zielęcicach, Małujowicach, Łukowicach Brzeskich, Bierzowie, Przylesiu, Obórkach, Krzyżowicach, Jankowicach Wielkich, Pogorzeli, Gierszowicach, Łosiowie, Strzelnikach i Kruszynie, znajduje się na "Szlaku Polichromii Brzeskich". Szlak Polichromii Brzeskich to największe skupisko malowideł w Polsce, które zdobią ściany, stropy i sklepienia kościołów w 18 miejscowościach położonych w okolicach Brzegu. Ich twórcą był malarz nieznanego pochodzenia zwany Mistrzem Brzeskich Pokłonów Trzech Króli.
Architektura i wnętrze kościoła.
Oprócz polichromii zdobiącej wnętrze kościoła do cennych zabytków należą:

</doc>
<doc id="4224717" url="https://pl.wikipedia.org/wiki?curid=4224717" title="Nathalie Poza">
Nathalie Poza

Nathalie Poza (ur. 7 marca 1972 w Madrycie) – hiszpańska aktorka filmowa, teatralna i telewizyjna. Laureatka Nagrody Goya dla najlepszej aktorki za rolę w filmie "Trudno powiedzieć żegnaj" (2017) Lino Escalery. Wcześniej była do tej nagrody trzykrotnie nominowana za role w filmach: "Dni futbolu" (2003) Davida Serrano, "Trudne czasy" (2005) Manuela Martína Cuenki oraz "Jego wszystkie kobiety" (2013) Mariano Barroso.

</doc>
<doc id="4224718" url="https://pl.wikipedia.org/wiki?curid=4224718" title="Miraż. Trzy lata w Azji">
Miraż. Trzy lata w Azji

Miraż. Trzy lata w Azji – książka autorstwa Andrzeja Mellera, stanowiąca zbiór reportaży z Azji, napisanych w latach 2008–2011. Została wydana po raz pierwszy w 2011 roku, nakładem warszawskiego wydawnictwa The Facto. Nominowana (nie otrzymała nagrody) w plebiscycie Travelery 2011 w kategorii „książka roku”.
Opis treści.
Książka zawiera teksty poświęcone m.in. następującym miejscom, wydarzeniom i tematom:

</doc>
<doc id="4224723" url="https://pl.wikipedia.org/wiki?curid=4224723" title="Stella Adams">
Stella Adams

Stella Adams (ur. 1883 w Sherman, zm. 1961 w Woodland Hills) – amerykańska aktorka komediowa i westernowa.
W 1907 r. po raz pierwszy zagrała w filmie. Z branżą na dobre związała się w 1912 r. Początkowo pracowała dla Nestor Studio. Kiedy w 1916 r. Al Christie, kierownik produkcji w Nestor, założył własną wytwórnię Christie Film Company, odeszła razem z nim. W późniejszym okresie pracowała m.in. dla wytwórni Universal i Fox.

</doc>
<doc id="4224726" url="https://pl.wikipedia.org/wiki?curid=4224726" title="David Wong (okulista)">
David Wong (okulista)

David Wong, właściwie David Sai Hung Wong, 黃世雄 (ur. 29 czerwca 1952) – okulista, chirurg witreoretinalny (szklistkowo-siatkówkowy), profesor nauk medycznych.
Życiorys.
W 1978 ukończył brytyjski University of Liverpool. W 1981 uzyskał Membership of the Royal Colleges of Physicians of the United Kingdom (MRCP UK), następnie Fellowship of the Royal Colleges of Surgeons (1983), Fellowship of the Royal College of Ophthalmologists (1989) oraz Fellowship of the Royal College of Physicians (2000 r.). W latach 2006–2013 był szefem Eye Institute University of Hong Kong, a następnie prodziekanem wydziału medycyny tej uczelni (2013–2015). Otrzymał tytuł honorowego profesora katedry optometrii w Hong Kong Polytechnic University (2006) oraz Department of Medicine macierzystego University of Liverpool (2005). Ponadto jest honorowym konsultantem w zakresie okulistyki w Royal Liverpool Hospital. W latach 2006–2014 był szefem okulistyki ("ang. chief of service") w hongkońskim Queen Mary Hospital. W ramach londyńskiego Royal College of Ophthalmologists pełnił w latach 2003–2007 funkcję wiceprezesa i przewodniczącego komitetu naukowego. Był także prezesem British and Eire Association of Vitreoretinal Surgeons (BEAVRS).
Jest redaktorem działu ("ang. section editor") czasopism okulistycznych: „British Journal of Ophthalmology" (od 2001) oraz „Eye" (od 2012). Ponadto od 2003 jest członkiem rady redakcyjnej „Chinese Journal of Fundus and Ocular Disease". Od 2009 wraz z Antonią Joussen (profesorem i szefem kliniki okulistyki szpitala uniwersyteckiego Charité w Berlinie) jest redaktorem naczelnym niemieckiego czasopisma naukowego „Graefe's Archive for Clinical and Experimental Ophthalmology".
W pracy badawczej i klinicznej specjalizuje się w retinologii, to znaczy zagadnieniach okulistycznych dotyczących siatkówki, w szczególności m.in.: witreoretinopatii proliferacyjnej, zwyrodnieniu plamki żółtej oraz w rozwoju nowych technik chirurgii oka.
Wielokrotnie wyróżniany i nagradzany, m.in. w 2009 przez szwajcarski Klub Julesa Gonina w Lozannie skupiający specjalistów zajmujących się badaniami siatkówki.

</doc>
<doc id="4224732" url="https://pl.wikipedia.org/wiki?curid=4224732" title="Izak Stern">
Izak Stern

Izak Stern (ur. 28 października 1918 w Białej Krakowskiej, zm. 10 października 2008 w Bene Berak w Izraelu) – rabin, w latach 1946–1947 rabin Bielska i Białej.
Życiorys.
Był synem bielskiego asesora rabinackiego Mojżesza Samuela Sterna oraz Rachel Reginą z domu Eisig. Okres II wojny światowej przeżył w Związku Radzieckim. Po powrocie do Bielska zarejestrował się w Komitecie Żydowskim 24 lipca 1946, wpisując w rubrykę zawód: rabin. Powrócił z żoną Zlatą z domu Szapiro (ur. 20 stycznia 1915 r. w Rasin na Ukrainie) oraz synem Pinkasem Sternem (ur. 5 stycznia 1946 r. w Samarkandzie. Przebywał w Bielsku do kwietnia 1947 r., wykonując funkcje rabinackie dla tych Żydów, którzy ocaleli z Holokaustu. Po emigracji do Izraela w 1948 lub 1949 r. został rabinem w Kiriat Jiszmach Mosze a później zamieszkał w Bene Berak, gdzie wybudował synagogę dedykowaną "Świętej Gminie Biała-Bielsko". Miał czterech synów, którzy prowadzą cały czas "bielską" synagogę w Izraelu .

</doc>
<doc id="4224736" url="https://pl.wikipedia.org/wiki?curid=4224736" title="Meksyk na Zimowych Igrzyskach Olimpijskich 2018">
Meksyk na Zimowych Igrzyskach Olimpijskich 2018

Meksyk na Zimowych Igrzyskach Olimpijskich 2018 – kadra sportowców reprezentujących Meksyk na igrzyskach w 2018 roku w Pjongczangu. Liczyła 4 zawodników (1 kobietę i 3 mężczyzn).

</doc>
<doc id="4224737" url="https://pl.wikipedia.org/wiki?curid=4224737" title="Marian Álvarez">
Marian Álvarez

Marian Álvarez (ur. 1 kwietnia 1978 w Madrycie) – hiszpańska aktorka filmowa, teatralna i telewizyjna. Laureatka Nagrody Goya dla najlepszej aktorki za rolę w filmie "Tylko ja" (2013) Fernando Franco. Kreacja ta przyniosła aktorce również Srebrną Muszlę dla najlepszej aktorki na MFF w San Sebastián oraz nominację do Europejskiej Nagrody Filmowej dla najlepszej aktorki.

</doc>
<doc id="4224739" url="https://pl.wikipedia.org/wiki?curid=4224739" title="Cypr na Zimowych Igrzyskach Olimpijskich 2018">
Cypr na Zimowych Igrzyskach Olimpijskich 2018

Cypr na Zimowych Igrzyskach Olimpijskich 2018 – występ reprezentacji Cypru na igrzyskach olimpijskich w Pjongczangu w 2018 roku.
W kadrze znalazł się jeden zawodnik – Dinos Lefkaritis, który wystąpił w narciarstwie alpejskim. Pełnił rolę chorążego reprezentacji Cypru podczas ceremonii otwarcia i zamknięcia igrzysk. Reprezentacja Cypru weszła na stadion jako 75. w kolejności podczas ceremonii otwarcia i 76. podczas zamknięcia, w obu przypadkach pomiędzy ekipami z Kirgistanu i Chińskiego Tajpej.
Był to 11. start reprezentacji Cypru na zimowych igrzyskach olimpijskich i 21. start olimpijski, wliczając w to letnie występy.

</doc>
<doc id="4224742" url="https://pl.wikipedia.org/wiki?curid=4224742" title="Południowa Afryka na Zimowych Igrzyskach Olimpijskich 2018">
Południowa Afryka na Zimowych Igrzyskach Olimpijskich 2018

Południowa Afryka na Zimowych Igrzyskach Olimpijskich 2018 – występ reprezentacji Południowej Afryki na igrzyskach olimpijskich w Pjongczangu w 2018 roku.
W kadrze znalazł się jeden zawodnik – Connor Wilson, który wystąpił w dwóch konkurencjach alpejskich, jednak nie ukończył żadnej z nich. Zawodnik pełnił rolę chorążego reprezentacji Południowej Afryki podczas ceremonii otwarcia i zamknięcia igrzysk. Reprezentacja Południowej Afryki weszła na stadion olimpijski jako 4. w kolejności, pomiędzy ekipami z Nigerii i Holandii.
Był to 7. start reprezentacji Południowej Afryki na zimowych igrzyskach olimpijskich i 26. start olimpijski, wliczając w to letnie występy.

</doc>
<doc id="4224751" url="https://pl.wikipedia.org/wiki?curid=4224751" title="Khem Birch">
Khem Birch

 
Khem Xavier Birch (ur. 28 września 1992 w Montrealu) – kanadyjski koszykarz, występujący na pozycjach silnego skrzydłowego lub środkowego, obecnie zawodnik San Antonio Spurs.
W 2010 wziął udział w międzynarodowym turnieju Nike Global Challenge, podczas którego został wybrany MVP oraz zaliczony do I składu najlepszych zawodników. Rok później wystąpił w dwóch meczach gwiazd amerykańskich szkół średnich – Jordan Classic i McDonald’s All-American, został też zaliczony do II składu USA Today All-USA.
8 kwietnia 2021 został zwolniony przez Orlando Magic. Dwa dni później zawarł umowę do końca sezonu z Toronto Raptors. 9 lutego 2023 został wytransferowany do San Antonio Spurs.

</doc>
<doc id="4224753" url="https://pl.wikipedia.org/wiki?curid=4224753" title="Xolelo Thaddaeus Kumalo">
Xolelo Thaddaeus Kumalo

Xolelo Thaddaeus Kumalo (ur. 2 lipca 1954 w Gogela) – południowoafrykański duchowny rzymskokatolicki, w latach 2008–2020 biskup diecezjalny Eshowe, biskup diecezjalny Witbank od 2021.
Życiorys.
W 1976 wstąpił do zakonu franciszkanów. Kilka lat później opuścił zakon i rozpoczął przygotowanie do kapłaństwa w diecezji Witbank. W 1985 otrzymał święcenia diakonatu, a następnie studiował w Bostonie teologię pastoralną. W 1991 powrócił do kraju i 10 października tegoż roku przyjął święcenia prezbiteratu, uzyskując inkardynację do diecezji Bethlehem. Przez kilka lat pracował duszpastersko na terenie diecezji (w latach 1994-1995 był wikariuszem biskupim ds. katechistów), zaś w 2000 otrzymał nominację na wikariusza generalnego diecezji. W 2007 został ekonomem diecezjalnym.
11 marca 2008 został mianowany biskupem Eshowe, zaś 7 czerwca 2008 przyjął sakrę biskupią z rąk ówczesnego biskupa Bethlehem, Huberta Buchera. 25 listopada 2020 otrzymał nominację na biskupa Witbank. Ingres do katedry w Witbank odbył 20 marca 2021.
Bibliografia.
 

</doc>
<doc id="4224759" url="https://pl.wikipedia.org/wiki?curid=4224759" title="Erie BayHawks">
Erie BayHawks



</doc>
<doc id="4224761" url="https://pl.wikipedia.org/wiki?curid=4224761" title="Adrián Biniez">
Adrián Biniez

Adrián Biniez (ur. 28 sierpnia 1974 w Buenos Aires) – argentyński reżyser i scenarzysta filmowy, mieszkający i tworzący od lat w Urugwaju. Jego debiutancki film "Gigante" (2009) został pokazany w konkursie głównym na 59. MFF w Berlinie, gdzie stał się sensacją festiwalu. Reżyser otrzymał za niego drugą nagrodę Grand Prix Jury (wspólnie z filmem Maren Ade "Wszyscy inni"), Nagrodę im. Alfreda Bauera za innowacyjność (ex aequo z "Tatarakiem" Andrzeja Wajdy) oraz nagrodę za najlepszy debiut.

</doc>
<doc id="4224762" url="https://pl.wikipedia.org/wiki?curid=4224762" title="Siegfried Mandla Jwara">
Siegfried Mandla Jwara

Siegfried Mandla Jwara CMM (ur. 1 lutego 1957 w St. Nivard) – południowoafrykański duchowny rzymskokatolicki, w latach 2016-2021 wikariusz apostolski Ingwavumy, arcybiskup Durbanu od 2021.
Życiorys.
Święcenia prezbiteratu otrzymał 14 lutego 1987 w zgromadzeniu Misjonarzy z Mariannhill. Pracował głównie w południowoafrykańskich parafiach zakonnych, był także m.in. mistrzem nowicjatu, prowincjałem, radnym generalnym oraz przełożonym regionu Umtata.
30 kwietnia 2016 otrzymał nominację na wikariusza apostolskiego Ingwavumy ze stolicą tytularną "Elephantaria in Proconsulari". Sakry biskupiej udzielił mu 25 czerwca 2016 bp José Luís Gerardo Ponce de León.
9 czerwca 2021 papież Franciszek mianował go arcybiskupem Durbanu. Ingres do katedry odbył 8 sierpnia 2021.

</doc>
<doc id="4224763" url="https://pl.wikipedia.org/wiki?curid=4224763" title="JBJ">
JBJ

JBJ () – południowokoreańska grupa projektowa powstała w 2017 roku. Składa się z sześciu członków, którzy uczestniczyli w programie survivalowym "Produce 101 Season 2" na stacji Mnet. Grupą zarządza Fave Entertainment, a CJ E&amp;M nadzoruje produkcję wydawnictw grupy. Zespół oficjalnie zadebiutował 18 października 2017 roku z minialbumem " FANTASY".
Historia.
Przed debiutem.
Program "Produce 101 Season 2" miał swoją premierę na kanale Mnet w kwietniu 2017 roku, w którym spośród 101 stażystów z różnych południowokoreańskich firm z branży rozrywkowej walczyło o członkostwo w jedenastoosobowej grupie męskiej, która przez określony czas miała promować pod YMC Entertainment. Program zakończył się 16 czerwca, tworząc grupę projektową Wanna One. Tego samego dnia fani programu wybrali kilku wyeliminowanych uczestników, Kentę Takada ze Star Road Entertainment, Jina Longguo z Choon Entertainment, Kim Sang-gyuna z Hunus Entertainment i Kim Tae-dona z The Vibe Label (później znanej jako Major Nine), którzy jak zadebiutować razem jako grupa projektowa będąca odpowiednikiem I.B.I z "Produce 101". Fani wstępnie nazwali grupę „JBJ”, co jest skrótem od „Just Be Joyful”. Później, do składu grupy złożonej przez fanów zostali dodani Noh Tae-hyun z Adore and Able (później znanej jako Star Crew Entertainment), Kim Dong-han z OUI Entertainment i Kwon Hyun-bin z YGKPlus, po tym jak zdjęcie opublikowane przez Taehyuna na Instagramie spotkało się z pozytywnymi opiniami fanów. 
Dyskusje o oficjalnym utworzeniu i debiucie JBJ rozpoczęły się na początku lipca 2017 roku pomiędzy agencjami siedmiu typowanych przez fanów członków. CJ E&amp;M i LOEN Entertainment uczestniczyły również w dyskusjach jako planowe spółki zarządzające wydawnictwami i działalnością zespołu. Fave Entertainment, wytwórnia wewnętrzna wytwórnia LOEN Entertainment, miała za zadanie być oficjalną agencją grupy. 25 lipca stażyści i firmy osiągnęły porozumienie. Poinformowano, że kontrakt grupy będzie trwać siedem miesięcy, ale LOEN Entertainment stwierdziło, że jest otwarte na wszelkie dyskusje w celu rozszerzenia umowy grupy. Debiut JBJ został wstępnie zaplanowany na 10 września ze wszystkimi siedmioma członkami, ale później data debiutu została potwierdzona na 18 października bez Kim Tae-donga.
Udział Kim Tae-donga w grupie nie został potwierdzony z powodu trwającego konfliktu między nim a jego agencją The Vibe Label. 27 lipca Taedong wysłał swoją agencji "certification of contents" (kor. 내용증명) i poprosił o rozwiązanie umowy. Od tego czasu zaangażowane strony, w tym CJ E&amp;M i LOEN Entertainment, odbyły liczne spotkania w celu rozwiązania konfliktu, ale z dniem 7 września nie osiągnęły porozumienia. JBJ podpisali kontrakt na siedem miesięcy, do 30 kwietnia 2018 roku. 
2017–2018: debiut z "FANTASY", "True Colors".
30 sierpnia 2017 roku przedstawiciele zespołu ogłosili, że JBJ zadebiutują 18 października 2017 roku. Członkowie poinformowali także o premierze własnego reality show "Just Be Joyful" we wrześniu na cyfrowym kanale M2. 30 września na oficjalnym koncie na Twitterze grupa poinformowała o swoich oficjalnych kolorach: „Pantone 2725 C” (#787FFF) i „Yellow 0131 C” (#FFF787), wyjaśniając, że ich numery systemie szesnastkowym (787) nawiązują do nazwy zespołu JBJ. Pierwszy minialbum, zatytułowany "FANTASY", ukazał się 18 października 2017 roku. 7 grudnia JBJ ujawnili oficjalną nazwę fanklubu – Joyful – wybraną spośród 1400 propozycji fanów.
17 stycznia 2018 roku ukazał się drugi minialbum pt. "True Colors". Po wydaniu minialbumu JBJ zorganizowali tego samego dnia showcase "Joyful Colours" w Yes24 Live Hall. W pierwszym tygodniu sprzedaży sprzedano 85 tys. egzemplarzy. 26 stycznia JBJ zdobyli pierwsze trofeum w programie muzycznym "Music Bank" z piosenką „My Flower”.
Planowo zespół miał zostać rozwiązany w kwietniu 2018 roku. Jednakże, ponieważ wszyscy członkowie wyrazili zainteresowanie przedłużeniem umów, doszło do dyskusji na temat ewentualnego przedłużenia kontraktu. 22 lutego ogłoszono, że FAVE Entertainmentn i oddzielne agencje każdego z członków, dyskutują o możliwości przedłużenia promocji grupy do grudnia 2018 roku, tej samej daty rozwiązania, co Wanna One. 14 marca ukazało się oficjalne oświadczenie, że umowa nie zostanie przedłużona i wygaśnie 30 kwietnia.
15 marca JBJ potwierdzili, że wydadzą swoje ostatnie wydawnictwo 17 kwietnia, a także zapowiedzieli krajowy koncert i spotkanie z fanami, przed rozwiązaniem grupy pod koniec kwietnia. Album "New Moon" ukazał się 17 kwietnia, wraz z głównym singlem „Call Your Name” (kor. 부를게).

</doc>
<doc id="4224765" url="https://pl.wikipedia.org/wiki?curid=4224765" title="Sébastien Godefroid">
Sébastien Godefroid

Sébastien Godefroid (ur. 19 marca 1971 w Antwerpii) – belgijski żeglarz, czterokrotny olimpijczyk (1996, 2000, 2004, 2008), srebrny medalista z igrzysk w 1996 roku.
Życiorys.
Początki.
Godefroid studiował na Wydziale Sportu i Fizjoterapii na Uniwersytecie w Brukseli i był zaangażowany w projekt badawczy Topsport. Ukończył studia na Wydziale Nauk o Sporcie. Odbył szkolenie żeglarskie w Royal Liberty Yacht Club w Antwerpii.
Kariera sportowa.
W klasie Finn.
Do roku 2004 wystartował w jednoosobowych zawodach Finn. Pierwsze lata jego międzynarodowych regat wyznaczała walka z polskim żeglarzem Mateuszem Kusznierewiczem.
Na Mistrzostwach Europy w Żeglarstwie w 1996 roku zdobył brązowy medal, będąc zaraz za Kusznierewiczem. Mistrzostwa Europy 1998 wygrał Godefroid, a Kusznierewicz spadł na piąte miejsce. Na Mistrzostwach Świata w Żeglarstwie 2000 w Weymouth przegrał z reprezentantem Polski i doszedł do finału jako wicemistrz Świata.
Zmiana kategorii.
Po Igrzyskach Olimpijskich w 2004 r. dołączył do klasy Tornado, aby wraz ze swoją dziewczyną Carolijn Brouwer założyć drużynę w otwartym tornadzie (dwuręczny katamaran). Para postawiła sobie za cel zdobycie medalu w tej najszybszej olimpijskiej klasie żeglarskiej podczas następnych letnich igrzysk.
Igrzyska olimpijskie.
Startował na igrzyskach w latach 1996–2008. Na swoich pierwszych zdobył srebrny medal, zdobywszy 45 punktów (uległ swojemu największemu rywalowi, Mateuszowi Kusznierewiczowi). W 2000 i 2004 zajmował niższe miejsca.
W 2008 wyprowadził swoją reprezentację na stadion olimpijski jako chorąży. Nie uzyskał jednak wysokiego miejsca w regatach olimpijskich.
Zakończenie kariery sportowej.
Po wygraniu mistrzostw świata w żeglarstwie w 2001 roku, dwóch wicemistrzostwach i srebrnym medalu olimpijskim, zakończył karierę sportową po Igrzyskach w 2008 roku. W lutym 2009 r. Flamandzkie Stowarzyszenie Żeglarskie VYF (Vlaamse Yachting Federatie) powołało go na stanowisko trenera stowarzyszenia. Dzięki swojej edukacji, wiedzy i doświadczeniu sportowemu VYF uważało go za idealnego kandydata na tym nowo stworzonym stanowisku. Doradział i przygotowywał belgijską drużynę żeglarską do Igrzysk Olimpijskich 2012 w Londynie, zarówno pod względem sportowym, jak i taktycznym.
Obecnie mieszka w nadmorskiej miejscowości Bredenek w Zachodniej Flandrii i jest członkiem Ostenda Sailing &amp; Racing Club (OSRC) w Ostendzie.

</doc>
<doc id="4224768" url="https://pl.wikipedia.org/wiki?curid=4224768" title="Kevin Dowling">
Kevin Dowling

Kevin Patrick Dowling (ur. 14 lutego 1944 w Pretorii) – południowoafrykański duchowny rzymskokatolicki, w latach 1991–2020 biskup Rustenburga.

</doc>
<doc id="4224780" url="https://pl.wikipedia.org/wiki?curid=4224780" title="Giuseppe Sandri">
Giuseppe Sandri

Giuseppe Sandri MCCJ (ur. 26 sierpnia 1946 w Faedo, zm. 30 maja 2019 w Centurion) – włoski duchowny rzymskokatolicki posługujący w Południowej Afryce, biskup Witbank w latach 2010–2019.
Życiorys.
Święcenia kapłańskie przyjął 27 maja 1972 w zakonie kombonianów. Po święceniach podjął pracę duszpasterską w parafiach południowoafrykańskiej diecezji Witbank. W latach 1993-1998 oraz 2008-2009 pełnił funkcję przełożonego prowincji zakonnej, a w latach 1999-2007 był sekretarzem generalnym zakonu.
6 listopada 2009 został prekonizowany biskupem Witbank, zaś 31 stycznia 2010 przyjął święcenia biskupie z rąk abp. Buti Tlhagalego.
Zmarł w szpitalu w Centurion 30 maja 2019, a tydzień później został pochowany w katedrze w Witbank.

</doc>
<doc id="4224783" url="https://pl.wikipedia.org/wiki?curid=4224783" title="Rajd Meksyku 2018">
Rajd Meksyku 2018

Rajd Meksyku 2018 (15. Rally Guanajuato Corona Mexico) – 15 Rajd Meksyku rozgrywany w Meksyku od 8 do 11 marca 2018 roku. Była to trzecia runda Rajdowych mistrzostw świata w roku 2018. Rajd został rozegrany na nawierzchni szutrowej. Baza imprezy była zlokalizowana w Meksyku w miejscowości León. W rajdzie zawodnicy startowali między innymi w kategoriach WRC, WRC2 i WRC3. 
Rajd wygrał Sébastien Ogier dla którego była to czterdziesta druga wygrana w rajdach WRC, drugie miejsce zajął Hiszpan Dani Sordo, a trzecie kierowca Citroëna Kris Meeke, dla którego to dwunaste podium WRC w karierze. Podczas ostatniego odcina specjalnego Francuz Ogier przyjechał na drugiej pozycji zyskując cztery dodatkowe punkty za Power Stage, jednak otrzymał dziesięć sekund kary za potrącenie szykany i po otrzymanej karze, spadł na siódmą pozycję. Po dłuższej przerwie w rajdzie WRC wystąpił dziewięciokrotny mistrz świata Sébastien Loeb, który spisywał się bardzo dobrze do czternastego odcinka, kiedy prowadząc w klasyfikacji generalnej, przebił oponę i stracił ponad dwie i pół minuty, ostatecznie zajmując piątej miejsce.
Rajdu nie ukończył Brytyjczyk Elfyn Evans, który miał kraksę na piątym oes-ie i po konsultacji medycznej wycofał się z rajdu.
Lista startowa.
Poniższa lista startowa spośród 31 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2, WRC3. 
Wyniki końcowe rajdu.
W klasyfikacji generalnej dodatkowe punkty przyznawane są za odcinek Power Stage.
Wyniki po 3 rundzie.
WRC
Kierowcy
Zespoły
WRC 2
Kierowcy
WRC 3
Kierowcy
JUNIOR WRC
Kierowcy

</doc>
<doc id="4224788" url="https://pl.wikipedia.org/wiki?curid=4224788" title="Józef Chyczewski">
Józef Chyczewski

Józef Chyczewski (zm. 27 listopada 1775 roku) – archidiakon kapituły katedralnej krakowskiej w latach 1765-1775, kanonik kapituły katedralnej krakowskiej prebendy Posądza w latach 1761-1765, kanonik kieleckiej kapituły kolegiackiej prebendy Szydłowska w latach 1760-1765 oraz kanonii Poradowska od 1749 roku, archidiakon zawichojski w 1757 roku.

</doc>
<doc id="4224791" url="https://pl.wikipedia.org/wiki?curid=4224791" title="Mistrzostwa NRD w szachach">
Mistrzostwa NRD w szachach

Mistrzostwa NRD w szachach – rozgrywany w latach 1950–1990 turniej w szachach, mający na celu wyłonienie mistrza kraju. Wcześniej (1946–1949 dla mężczyzn oraz 1948–1949 dla kobiet) rozgrywano mistrzostwa radzieckiej strefy okupacyjnej (SBZ-Meisterschaft).

</doc>
<doc id="4224792" url="https://pl.wikipedia.org/wiki?curid=4224792" title="Juan-José Aguirre Muñoz">
Juan-José Aguirre Muñoz

Juan-José Aguirre Muñoz (ur. 5 czerwca 1954 w Kordobie) – hiszpański duchowny rzymskokatolicki posługujący w Republice Środkowoafrykańskiej, od 2000 biskup Bangassou.

</doc>
<doc id="4224795" url="https://pl.wikipedia.org/wiki?curid=4224795" title="Guerrino Perin">
Guerrino Perin

Guerrino Perin (ur. 3 lutego 1944 w Pianiga) – włoski duchowny rzymskokatolicki posługujący w Republice Środkowoafrykańskiej, w latach 1995–2021 biskup Mbaïki.

</doc>
<doc id="4224797" url="https://pl.wikipedia.org/wiki?curid=4224797" title="Daniel Burman">
Daniel Burman

Daniel Burman (ur. 29 sierpnia 1973 w Buenos Aires) – argentyński reżyser, scenarzysta i producent filmowy. Jeden z twórców ruchu znanego pod nazwą "nowe kino argentyńskie".
Życiorys.
Reżyser wywodzi się z rodziny polskich Żydów. Ma podwójne obywatelstwo - argentyńskie i polskie, podobnie jak główny bohater jego najsłynniejszego filmu, "Paszport do raju" (2004). Obraz przyniósł Burmanowi dwa Srebrne Niedźwiedzie na 54. MFF w Berlinie: Grand Prix Jury oraz nagrodę za rolę aktorską dla Daniela Hendlera.
Zasiadał w jury sekcji "Un Certain Regard" na 74. MFF w Cannes (2021).

</doc>
<doc id="4224798" url="https://pl.wikipedia.org/wiki?curid=4224798" title="Montreal Screwjob">
Montreal Screwjob

Montreal Screwjob – popularne określenie incydentu, który miał miejsce 9 listopada 1997 w trakcie corocznej gali pay-per-view "Survivor Series" organizowanej przez World Wrestling Federation. W czasie pojedynku o pas WWF Championship, pretendent do tytułu, Shawn Michaels, założył mistrzowi, Bretowi Hartowi chwyt sharpshooter. Mimo że Hart nie poddał się, sędzia uznał jego przegraną. W rzeczywistości Hart nie był poinformowany o takim planie przebiegu gali. Ustalono z nim inny scenariusz, zgodnie z którym walka miała zakończyć się dyskwalifikacją, a tym samym zostać uznana za nierozstrzygniętą. Hart, który miał wkrótce przejść do konkurencyjnej organizacji, informował wcześniej właściciela WWF, Vince’a McMahona, że nie zamierza przegrywać pasa w walce z Michaelsem. Wydarzenie to wywołało wiele kontrowersji z powodu oszukania wrestlera przez firmę, ale także przełamania czwartej ściany w okresie, kiedy kayfabe był rygorystycznie chroniony.
Przyczyny incydentu.
Od 1995 trwała rywalizacja zwana Monday Night Wars. Toczyła się ona między dwiema organizacjami wrestlingu, World Wrestling Federation (WWF) i World Championship Wrestling (WCW), które nadawały swoje programy telewizyjne w te same dni i w tym samym czasie. Przez większość roku 1997 "WCW Monday Nitro", program autorstwa WCW, miał wyższą oglądalność, niż "Raw Is War", program autorstwa WWF.
W 1996, gdy umowa Breta Harta z WWF była bliska utraty ważności, WCW wyraziło zainteresowane pozyskaniem wrestlera. WWF próbowało zatrzymać zawodnika, oferując mu dwudziestoletni kontrakt, który gwarantowałby mu 20 lat pracy i stanowisko dyrektora wykonawczego po zakończeniu kariery wrestlerskiej. Z czasem jednak z powodu pogorszenia się stanu finansowego WWF nie było w stanie złożyć wrestlerowi lepszej propozycji od WCW. W związku z tym federacja zgodziła się na rozwiązanie umowy z Hartem, który następnie podpisał kontrakt z WCW. W tym okresie Hart był posiadaczem głównego mistrzostwa organizacji, WWF Championship. Właścicielowi WWF, Vince’owi McMahonowi, zależało na tym, aby Hart stracił tytuł przed odejściem. McMahon obawiał się powtórzenia sytuacji z 18 grudnia 1995, kiedy po odejściu z WWF Madusa pojawiła się w konkurencyjnym programie, "WCW Monday Nitro", w którym wyrzuciła pas WWF Women's Championship do kosza na śmieci.
Vince McMahon nalegał, aby Bret Hart przegrał pas mistrzowski na odbywającej się w Kanadzie gali pay-per-view "Survivor Series", w walce z Shawnem Michaelsem. Mistrz nie zgodził się. Bret Hart i Shawn Michaels, którzy odgrywali rywali w wrestlingu, byli także rywalami w rzeczywistości. Jim Cornette, ówczesny współorganizator gal, powiedział w jednym ze swoich podcastów, że wrestlerzy nie lubili się z przyczyn osobistych i różnicy charakterów, a Shawn Michaels uważał, że zarabia za mało w porównaniu do Breta Harta. Ponadto mistrz nie chciał stracić tytułu w Kanadzie, która była jego ojczyzną. Vince McMahon, Bret Hart, Shawn Michaels i prawa ręka właściciela WWF, Pat Patterson, spotkali się, aby wspólnie wypracować kompromis. Ostatecznie wszyscy zgodzili się, aby Hart pokonał Michaelsa na gali pay-per-view, a potem zrzekł się mistrzostwa w najbliższym odcinku "Raw Is War". Ustalono, że w czasie walki sędzia Earl Hebner zostanie powalony i będzie chwilowo nieprzytomny. Wtedy Shawn Michaels, chcąc poniżyć mistrza, założy mu chwyt sharpshooter, będący finisherem charakterystycznym dla Harta. Następnie broniący tytułu wykonałby manewr, który sprawi, że to on będzie zakładał chwyt pretendentowi. Po chwili Michaels da sygnał, że się poddaje, a nowy sędzia wbiegnie na ring. Nagle na ring wbiegnie również Triple H i znokautuje Michaelsa, po czym drużyna Harta, The Hart Foundation, wmiesza się w konflikt, a pojedynek zakończy się dyskwalifikacją i burdą.
Za kulisami miały się pojawić głosy, że WWF będzie chciało oszukać Harta. Mistrz zaufał jednak sędzi Earlowi Hebnerowi, który był jego przyjacielem i miał przyrzec na swoje dzieci, że nie pozwoli na żadne manipulacje w trakcie walki.
Przebieg wydarzenia.
Wydarzenie miało miejsce dnia 9 listopada 1997 w trakcie "Survivor Series", corocznej gali pay-per-view organizowanej przez World Wrestling Federation. Gala miała miejsce w hali widowiskowo-sportowej Molson Centre (dawne Centre Bell) w mieście Montreal w prowincji Qiebec w Kanadzie. Główną walką wieczoru był pojedynek między kreowanym na "bohatera narodowego Kanady" Bretem Hartem, a jego rywalem w kayfabe i w rzeczywistości, liderem D-Generation X, Shawnem Michaelsem.
Zgodnie z uzgodnionym za kulisami planem, w trakcie walki sędzia Earl Hebner został znokautowany i udawał nieprzytomnego, ale wbrew wcześniejszym ustaleniom, wstał, nie czekając na nadejście swojego zastępcy. Shawn Michaels założył mistrzowi sharpshooter, czyli chwyt wykańczający charakterystyczny dla Breta Harta, a wtedy sędzia krzyknął do chronometrażysty, Marka Yeatona, "Ring the bell!" (pl. "Uderz w gong!") i uciekł z ringu. Ponieważ Michaels wcale się nie poddawał, Yeaton zawahał się, ale znajdujący się w pobliżu właściciel WWF, Vince McMahon, krzyknął "Ring the bell! Ring the damn bell!" (pl. "Uderz w gong! Uderz w gong do cholery!"). Tym razem chronometrażysta wykonał polecenie. Hart chwycił Michaelsa za kostkę, próbując jeszcze wykonać manewr odwracający chwyt. Tymczasem w pobliżu ringu pojawił się Triple H i ochrona. Michaels puścił przeciwnika, zszedł z ringu i zaczął kłócić się z McMahonem. Odmówił przyjęcia tytułu, ale po chwili wykonał polecenie przełożonego i wziął pas mistrzowski. 
Kiedy Bret Hart zdał sobie sprawę, że został oszukany, napluł na twarz Vince’owi McMahonowi, pokazał środkowy palec kulisom, zniszczył stół komentatorów włącznie z monitorami i narysował palcami w powietrzu litery W-C-W, dając wszystkim do zrozumienia, że odchodzi i przenosi się do konkurencyjnej organizacji wrestlingu, World Championship Wrestling (WCW), co wówczas nie było informacją znaną publice. Sprzęt nagrywający zniszczony przez Harta był wart około 20 tysięcy dolarów. 
Za kulisami Bret Hart zapytał się Shawna Michaelsa czy wiedział, że walka pójdzie inaczej, niż zostało to ustalone. Michaels zapewnił, że był równie zaskoczony i umywa ręce. Następnie Hart skonfrontował się z Vince’em McMahonem w jego biurze i uderzył go. Wiele lat później Shawn Michaels przyznał, że wiedział o spisku, ale McMahon, nakazał wszystkim uczestnikom intrygi zaprzeczać i obwiniać właściciela WWF. 
Scenarzysta WWF, Vince Russo, w swojej książce "Forgiven" deklaruje, że spisek przeciwko Hartowi był jego pomysłem. Shawn Michaels w swojej książce "Heartbreak and Triumph" oświadcza, że spisek był pomysłem Triple H-a, a sam Michaels nakłonił do współudziału Earla Hebnera. Sam Earl Hebner temu zaprzecza i twierdzi, że plan przekazał mu Gerry Brisco. W 2015, w wywiadzie dla Steve’a Austina, Michaels przyznał, że zakończenie walki o mistrzostwo było jednak jego pomysłem. Natomiast Bret Hart w swojej książce "Hitman: My Real Life in the Cartoon World of Wrestling" twierdzi, że dowiedział się, że cały plan opracował Gerry Brisco.
Następstwa.
Tydzień po Montreal Screwjob, w odcinku "Monday Night Raw", komentator Jim Ross przeprowadził wywiad z Vince’em McMahonem, w którym szef WWF wyraził opinię, że Bret Hart jest sam sobie winny. Następnie przełamał czwartą ścianę, ujawniając, że wrestler odmówił przegrania walki z Shawnem Michaelsem. McMahon powiedział też, że nie mógł ryzykować, gdyż Bret Hart mógł odejść z głównym mistrzostwem WWF do konkurencyjnej organizacji World Championship Wrestling, która będzie mogła zrobić z pasem mistrzowskim co zechce, a wtedy sprawa mogłaby się skończyć w sądzie.
Wielu pracowników WWF wyraziło poparcie dla Breta Harta w jego konflikcie z byłym przełożonym. Wrestlerzy ze stajni The Hart Foundation oraz Mick Foley nawoływali do bojkotu programu "Raw Is War" i przez krótki czas odmawiali występów w organizacji. Wkrótce federacja rozwiązałą kontrakt z British Bulldogiem i Jimem Neidhartem, aby ci mogli dołączyć do Harta w WCW. Rick Rude w geście solidarności również odszedł z federacji i dołączył do WCW.
Z powodu klauzuli w kontrakcie z WWF, Bret Hart nie mógł walczyć w ringu przez pierwsze 60 dni od odejścia z federacji. Debiutował w popularniejszej wówczas organizacji World Championship Wrestling (WCW) na gali "Starrcade" 28 grudnia 1997 jako gościnny sędzia w pojedynku między Larrym Zbyszko a Erikiem Bischoffem, którzy walczyli o kontrolę nad programem "WCW Monday Nitro". Na tej samej gali próbowano fabularnie nawiązać do Montreal Screwjob w czasie walki o główne mistrzostwo WCW między mistrzem Hulkiem Hoganem a powracającym po przerwie Stingiem. Zgodnie z planem Hogan miał przypiąć Stinga, a sędzia odliczyć do trzech za szybko. Wtedy Bret Hart powstrzymałby kończące walkę uderzenie w dzwon, a Sting wygrałby uczciwie. Wszystko wydarzyło się zgodnie z planem z wyjątkiem odliczania przez sędziego, które nie było za szybkie. Wyglądało to zatem jakby Hart powstrzymał Hogana przed uczciwą wygraną, co wywołało negatywną reakcję publiczności. Wkrótce popularność WCW zaczęła spadać, a popularność WWF rosnąć. W 2000 Hart zakończył karierę z powodu poważnego urazu, którego doznał po tym, jak Bill Goldberg kopnął jego głowę w czasie jednego z pojedynków. W 2001 WWF wykupiło i przejęło upadające WCW.Przez wiele lat po zakończeniu kariery Bret Hart deklarował, że nie chce mieć nic wspólnego z WWF. W końcu jednak w 2006 roku zgodził się dołączyć do WWE Hall of Fame i wystąpić na oficjalnej ceremonii dołączenia. 4 stycznia 2010 wystąpił jako gość w odcinku "WWE Raw", w którym spotkał się z Shawn Michaelsem. Obaj ogłosili, że pogodzili się.
Montreal Screwjob został udokumentowany w filmie dokumentalnym "" w 1998. Jego autor, Paul Jay, oświadczył, że Vince McMahon próbował powstrzymać dystrybucję filmu, ale stała się ona możliwa dzięki wstawiennictwu WCW. WWE też wyprodukowało filmy dokumentalne o Montreal Screwjob. W 2015 incydentowi został poświęcony odcinek programu "Radiolab" w radiu NPR.
Znaczenie.
Montreal Screwjob miał miejsce w czasach, kiedy osoby związane z wrestlingiem powszechnie miały rygorystyczne podejście do kayfabe. Nawet poza galami tworzyli iluzję całkowitej autentyczności wrestlingu. Incydent, który miał miejsce w trakcie "Survivor Series" w 1997, a także poświęcony mu wywiad Jima Rossa z Vince’em McMahonem, były uważane za kontrowersyjne, ponieważ zacierały granice między autentycznością, a iluzją. Zwłaszcza że autentyczna reakcja Breta Harta była następstwem oszustwa.
Incydent zainspirował wiele wątków fabularnych w WWF, a także w innych organizacjach wrestlingu. Przyczynił się do popularyzacji tak zwanych worked shootów w wrestlingu, czyli incydentów, które mają sprawiać wrażenie nieplanowanych i przełamujących czwartą ścianę, choć w rzeczywistości są wyreżyserowane.
To wydarzenie ujawniło tajemnicę poliszynela, jaką była pozycja Vince’a McMahona w organizacji. Do tej pory McMahon był znany głównie jako komentator i konferansjer. Do 12 lipca 1995 rolę właściciela WWF odgrywał Jack Tunney, jednak pojawiał się on bardzo rzadko w programach organizacji. Po Montreal Screwjob Vince Mcmahon zaczął odgrywać rolę właściciela organizacji, którym był w rzeczywistości. Od tej pory był heelem o pseudonimie ringowym Mr. McMahon. Wkrótce rozpoczął rywalizację ze zbuntowanym wrestlerem, Stone Cold Steve’em Austinem. Ich wątkowi fabularnemu przypisuje się decydujący wpływ na osiągnięcie szczytowych wyników oglądalności przez WWF. Vince McMahon odgrywa swoją postać przez ponad 20 lat. Po 1997 rolę manipulującego stronniczego szefa w WWF odgrywali jeszcze między innymi Stephanie McMahon, Triple H, Vickie Guerrero, John Laurinaitis i Eric Bischoff.
Kontrowersje związane z autentycznością sytuacji.
Niektórzy uważają, że Montreal Screwjob był całkowicie wyreżyserowany, a Bret Hart już wcześniej wiedział o planie przebiegu wydarzenia. W rzeczywistości udawany spisek miałby przynieść WWF rozgłos. Takiego zdania jest między innymi wrestler Steve Corino. Również komentator Jerry Lawler uważa, że istnieje taka możliwość.
Portal poświęcony wrestlingowi, "WhatCulture", opublikował analizę krytyczną, w której podważa powszechny pogląd, że Montreal Screwjob nie był zaplanowanym wydarzeniem. Według publikacji, Vince McMahon nie mógł legalnie oszukać Breta Harta, który miał w kontrakcie klauzulę o kontroli kreatywnej, a po incydencie nie wniósł oskarżenia sądowego. W wątpliwość podawane jest także to, że Hart nie przewidział spisku, mimo nietypowego planu zakończenia pojedynku i obecności właściciela WWF w pobliżu. McMahon był komentatorem i konferansjerem, jednak nie pełnił tych funkcji w czasie gali "Survivor Series" w 1997. Analiza wykazuje też, że zeznania osób powiązanych z Montreal Screwjob są sprzeczne, a incydent ostatecznie przysłużył się firmie. Zaznaczono też, że nie ma materiału filmowego dowodzącego, że Bret Hart uderzył Vince’a McMahona za kulisami, a podbite oko właściciela WWF "wygląda jak makijaż".
Konferansjer wrestlingu Joe Dombrowski nagrał film dokumentalny na DVD o nazwie "The Montreal Theory", w którym podważa autentyczność zdarzenia. Wykazuje, że idealnie pasowało ono do wyreżyserowanej historii w programach WWF, co uważa za podejrzane. Podkreśla też, że nie ma nagrania, które dowodziłoby, że Hart faktycznie uderzył McMahona za kulisami.
Jednym z argumentów przemawiających za autentycznością zdarzenia są oświadczenia wielu związanych z nim osób, które nie zmieniły stanowiska nawet wiele lat później, kiedy podejście do kayfabe zostało powszechnie złagodzone. Rodzina Breta Harta oskarżała WWF o przyczynienie się do śmierci wrestlera Owena Harta i pozwała firmę do sądu. Nie była zatem w dobrych stosunkach z WWF, a jej członkowie nigdy nie oświadczali, że Montreal Screwjob był wyreżyserowanym wydarzeniem.

</doc>
<doc id="4224799" url="https://pl.wikipedia.org/wiki?curid=4224799" title="Maciej Ambrosiewicz">
Maciej Ambrosiewicz

Maciej Ambrosiewicz (ur. 24 maja 1998 w Gdyni) – polski piłkarz występujący na pozycji pomocnika w polskim klubie Wisła Płock.
Życiorys.
W czasach juniorskich trenował w Arce Gdynia i czeskim MFK Karviná. W 2016 roku został piłkarzem Górnika Zabrze. W Ekstraklasie zadebiutował 15 lipca 2017 w wygranym 3:1 meczu z Legią Warszawa. Grał w nim przez pełne 90 minut. W 2019 roku podpisał kontrakt z Wisłą Płock.

</doc>
<doc id="4224800" url="https://pl.wikipedia.org/wiki?curid=4224800" title="Ślazówka letnia">
Ślazówka letnia

Ślazówka letnia, ślazówka trzymiesięczna ("Lavatera trimestris" L.) – gatunek rośliny należący do rodziny ślazowatych. Pochodzi z obszaru śródziemnomorskiego, gdzie rośnie na obszarach od Afryki północno-zachodniej i Portugalii po Grecję (bez Krety). Występuje na ubogich, piaszczystych siedliskach wzdłuż brzegów morskich, poza tym na ugorach, przydrożach, głównie jako uciekinier z ogrodów. Rozpowszechniony jest w uprawie jako roślina ozdobna, przy czym na różnych obszarach przejściowo dziczeje, także w Polsce, poza tym w zachodniej i wschodniej części Stanów Zjednoczonych. Jest gatunkiem typowym rodzaju "Lavatera".
Biologia i ekologia.
Roślina jednoroczna, rzadko dwuletnia. W Europie Środkowej kwitnie od czerwca do października. W zasięgu naturalnym (w basenie Morza Śródziemnego) kwitnie od kwietnia do czerwca. Zapylana jest przez owady.
Zastosowanie i uprawa.
Gatunek uprawiany jest jako roślina ozdobna. Walorem są efektowne kwiaty, które choć krótkotrwałe rozwijają się sukcesywnie przez całe lato do jesieni. Wyhodowano odmiany o różnej barwie kwiatów, w tym czysto białej. Nadaje się na kwiat cięty – pędy długo zachowują żywotność umieszczone w wodzie. Roślina dostarcza też pożytków pszczelich. 
Rośnie dobrze na różnych glebach, ale najlepiej na dobrze przepuszczalnych i średnio żyznych lub ubogich. Na bardzo żyznych stanowiskach rośliny silniej rosną, są gęsto ulistnione, ale słabiej kwitną. Wymaga miejsc nasłonecznionych. Dobrze rośnie także nad morzem.
Rozmnaża się ją przez wysiew nasion wiosną na miejscu docelowym. Nasiona wysiewać można w okresie od marca do maja, przy czym wcześniejsze wysianie skutkuje wcześniejszymi wschodami i kwitnieniem. Po następującym w ciągu kilku tygodni kiełkowaniu należy przerwać rośliny tak, by siewki rosły pojedynczo. Na początku lata rośliny osiągają 30-60 cm wysokości.
Roślina rośnie dobrze w miejscach ubogich, na piaskach i nie wymaga nawożenia. W okresach suchych należy ją jednak podlewać. Rzadko rośliny bywają porażane przez choroby grzybowe – w takim wypadku nie należy w kolejnych sezonach uprawiać roślin w tych samych miejscach. 

</doc>
<doc id="4224801" url="https://pl.wikipedia.org/wiki?curid=4224801" title="Lavatera trimestris">
Lavatera trimestris



</doc>
<doc id="4224805" url="https://pl.wikipedia.org/wiki?curid=4224805" title="Beni (piosenkarka)">
Beni (piosenkarka)

Beni (zapis stylizowany: "BENI"), właśc. Beni Daniels (ur. 30 marca 1986) – japońska piosenkarka. Jej ojcem jest Amerykanin europejskiego pochodzenia, a matka Japonką.

</doc>
<doc id="4224807" url="https://pl.wikipedia.org/wiki?curid=4224807" title="Ariel Rotter">
Ariel Rotter

Ariel Rotter (ur. 1973 w Buenos Aires) – argentyński reżyser, scenarzysta i producent filmowy. Laureat Srebrnego Niedźwiedzia - Grand Prix Jury na 57. MFF w Berlinie za dramat o zmianie tożsamości "Inny" (2007). Kolejny film Rottera, "La luz incidente" (2015), otrzymał liczne nagrody festiwalowe, m.in. w Hawanie i w Mar del Plata.

</doc>
<doc id="4224809" url="https://pl.wikipedia.org/wiki?curid=4224809" title="500 kajaków">
500 kajaków

500 kajaków – spływ kajakowy na Bugu organizowany corocznie począwszy od 2013. Jedna z największych imprez kajakowych w Polsce, największa impreza kajakowa Polski wschodniej.
Historia.
Pierwsza edycja imprezy odbyła się w 2013 (232 załogi) i nawiązywała do obchodów pięćsetlecia powstania województwa podlaskiego. Z tego powodu corocznie start imprezy następuje w Drohiczynie, pierwszej historycznej stolicy Podlasia. Zakończenie spływu jednodniowego ma miejsce w Grannem, gdzie w 1794 odbyła się bitwa wojsk polskich broniących Konstytucji 3 Maja z Rosjanami, zwana też bitwą pod Krzemieniem. Opcja dwudniowa kończy się w miejscowości Nur. W Grannem odbywa się biesiada z lokalnymi kulinariami i mają miejsce koncerty muzyczne.
Charakter.
Impreza ma charakter otwarty i adresowana jest do szerokiego spektrum kajakarzy, zarówno zaawansowanych, jak i początkujących. Do 2017 włącznie we wszystkich edycjach wzięło udział około 2300 osób. Najwięcej spłynęło w 2017 – 362 załogi (670 osób). Głównym organizatorem wydarzenia jest Miejsko-Gminny Ośrodek Kultury w Drohiczynie.
Nagrody.
Impreza była nagradzana:

</doc>
<doc id="4224813" url="https://pl.wikipedia.org/wiki?curid=4224813" title="Michał Marcjanik">
Michał Marcjanik

Michał Marcjanik (ur. 15 grudnia 1994 w Gdyni) – polski piłkarz grający na pozycji obrońcy w polskim klubie Arka Gdynia. Od rundy wiosennej sezonu 2020/21 jest kapitanem zespołu.
Kariera klubowa.
Jest wychowankiem Arki Gdynia. W latach 2010–2013 był piłkarzem zespołów juniorskich oraz rezerw tego klubu, a następnie dołączył do pierwszej drużyny. W pierwszym zespole zadebiutował w wygranym spotkaniu Pucharu Polski 23 lipca 2013 roku z Pelikanem Łowicz. Natomiast debiut ligowy w I lidze miał miejsce w meczu z GKS Bełchatów wygranym przez Arkę 1:0. W Ekstraklasie zadebiutował 18 lipca 2016 w przegranym 0:2 meczu z Bruk-Betem Termaliką Nieciecza. Grał w nim przez 90 minut.
W sezonie 2016/2017 zdobył wraz z klubem Puchar Polski. Następnie na początku kolejnego sezonu sięgnął z Arką po Superpuchar Polski. Wystąpił również w dwumeczu z FC Midtjylland w ramach III rundy kwalifikacji Ligi Europy UEFA.
W 2018 po wygaśnięciu kontraktu z Arką Gdynia podpisał z zespołem Serie A, Empoli FC trzyletni kontrakt z opcją przedłużenia o kolejny rok. W sezonie 2018/2019 nie doczekał się debiutu w barwach nowego klubu.
31 stycznia 2019 roku Marcjanik został wypożyczony do końca sezonu z Empoli do zespołu Serie B – Carpi FC 1909.
Kariera reprezentacyjna.
Michał Marcjanik dwukrotnie wystąpił w reprezentacji Polski do lat 21 prowadzonej przez Marcina Dorne. Były to mecze towarzyskie z Czarnogórą oraz Czechami.
Sukcesy.
Arka Gdynia:

</doc>
<doc id="4224817" url="https://pl.wikipedia.org/wiki?curid=4224817" title="Riley Keough">
Riley Keough

Danielle Riley Keough (ur. 29 maja 1989 w Santa Monica) – amerykańska aktorka, która wystąpiła m.in. w filmie "". Nominowana do Złotego Globu za rolę w serialu "Dziewczyna z doświadczeniem".
Jest córką Lisy Marie Presley i wnuczką Elvisa Presleya.

</doc>
<doc id="4224826" url="https://pl.wikipedia.org/wiki?curid=4224826" title="Amedeo Varese">
Amedeo Varese

Amedeo Varese (ur. 2 lipca 1890 w Settimo Rottaro, zm. 4 stycznia 1969 w Saluzzo) – włoski piłkarz, występujący na pozycji napastnika.
W latach 1914–1915 rozegrał 5 meczów w reprezentacji Włoch. Z zespołem Casale FBC w 1914 zdobył mistrzostwo Włoch. W 1920 został królem strzelców Prima Categoria.

</doc>
<doc id="4224828" url="https://pl.wikipedia.org/wiki?curid=4224828" title="Czerłena">
Czerłena

Czerłena () – rzeka na Ukrainie, przepływająca przez rejon chocimski i nowosielicki obwodu czerniowieckiego. Lewy dopływ Prutu w dorzeczu Dunaju.
Opis.
Czerłena ma 36 km długości, a jej zlewnia ma 366 km² powierzchni. Spadek rzeki wynosi 2,9 m/km. Dolina o szerokości do 2,5 km. Terasy o szerokości 200 m, położone symetrycznie po obu stronach (miejscami asymetrycznie). Koryto umiarkowanie rozczłonkowane, o szerokości do 5 m. Rzeka płynie w kierunku południowo-wschodnim i na południe. Wpada do Prutu, w pobliżu wsi "Nowoiwankiwci".
Główne dopływy: 

</doc>
<doc id="4224829" url="https://pl.wikipedia.org/wiki?curid=4224829" title="Czorniawa">
Czorniawa

Czorniawa (, ) – rzeka na Ukrainie, przepływająca przez rejon kołomyjski, tłumacki, horodeński i śniatyński obwodu iwanofrankowskiego. Lewy dopływ Prutu w dorzeczu Dunaju.
Opis.
Czorniawa ma 63 km długości, a powierzchnia jej zlewni wynosi 351 km², zaś spadek rzeki 1,9 m/km. W górnym biegu dolina rzeczna jest V-kształtna, później rozszerza się do szerokości od 0,4–0,5 do 1,5–2,5 km. Niedaleko ujścia łączy się z doliną Prutu. Terasa zalewowa ma 0,1–0,2 km szerokości, często zanika, czasami występuje asymetrycznie. Koryto mocno rozczłonkowane, czasami rozgałęzione, o szerokości do 15 m. Rzeka wykorzystywana jest do zaopatrywania w wodę i do rybołówstwa.
Położenie.
Bierze początek z połączenia kilku potoków między Michałkowem, Żukocinem i Korszowem. Płynie najpierw na północny wschód i wschód, a następnie na południe i południowy wschód. Wpada do Prutu na południowym skraju wsi Wołczkowce.
Dopływy: Gruszka (prawy), Łukacz (lewa).
Nad rzeką: Obertyn i Gwoździec.

</doc>
<doc id="4224835" url="https://pl.wikipedia.org/wiki?curid=4224835" title="Medal za Obronę Stalingradu">
Medal za Obronę Stalingradu



</doc>
<doc id="4224837" url="https://pl.wikipedia.org/wiki?curid=4224837" title="Medal za Obronę Kijowa">
Medal za Obronę Kijowa



</doc>
<doc id="4224839" url="https://pl.wikipedia.org/wiki?curid=4224839" title="Medal za Zdobycie Królewca">
Medal za Zdobycie Królewca



</doc>
<doc id="4224841" url="https://pl.wikipedia.org/wiki?curid=4224841" title="Medal za Zwycięstwo nad Niemcami w Wielkiej Wojnie Ojczyźnianej 1941–1945">
Medal za Zwycięstwo nad Niemcami w Wielkiej Wojnie Ojczyźnianej 1941–1945



</doc>
<doc id="4224843" url="https://pl.wikipedia.org/wiki?curid=4224843" title="Medal za Wyzwolenie Warszawy">
Medal za Wyzwolenie Warszawy



</doc>
<doc id="4224855" url="https://pl.wikipedia.org/wiki?curid=4224855" title="Medal 800-lecia Moskwy">
Medal 800-lecia Moskwy



</doc>
<doc id="4224857" url="https://pl.wikipedia.org/wiki?curid=4224857" title="Medal 50-lecia Sił Zbrojnych ZSRR">
Medal 50-lecia Sił Zbrojnych ZSRR



</doc>
<doc id="4224859" url="https://pl.wikipedia.org/wiki?curid=4224859" title="Medal 40-lecia Sił Zbrojnych ZSRR">
Medal 40-lecia Sił Zbrojnych ZSRR



</doc>
<doc id="4224863" url="https://pl.wikipedia.org/wiki?curid=4224863" title="Medal jubileuszowy 30-lecia Radzieckiej Armii i Marynarki Wojennej">
Medal jubileuszowy 30-lecia Radzieckiej Armii i Marynarki Wojennej



</doc>
<doc id="4224865" url="https://pl.wikipedia.org/wiki?curid=4224865" title="Medal jubileuszowy XX-lecia Robotniczo-Chłopskiej Armii Czerwonej">
Medal jubileuszowy XX-lecia Robotniczo-Chłopskiej Armii Czerwonej



</doc>
<doc id="4224869" url="https://pl.wikipedia.org/wiki?curid=4224869" title="Medal 20-lecia Zwycięstwa w Wielkiej Wojnie Ojczyźnianej 1941–1945">
Medal 20-lecia Zwycięstwa w Wielkiej Wojnie Ojczyźnianej 1941–1945



</doc>
<doc id="4224889" url="https://pl.wikipedia.org/wiki?curid=4224889" title="Elevate (album Big Time Rush)">
Elevate (album Big Time Rush)

Elevate – drugi album studyjny amerykańskiego boysbandu Big Time Rush, wydany 21 listopada 2011 roku nakładem wytwórni Columbia Records we współpracy z Nickelodeon.

</doc>
<doc id="4224916" url="https://pl.wikipedia.org/wiki?curid=4224916" title="Mączniak rzekomy chmielu">
Mączniak rzekomy chmielu

Mączniak rzekomy chmielu (ang. "downy mildew of hop") – choroba chmielu ("Humulus lupulus") wywołana przez "Pseudoperonospora cubensis". Jest to organizm grzybopodobny zaliczany do lęgniowców. Jest on pasożytem bezwzględnym, a wywołana przez niego choroba należy do grupy chorób zwanych mączniakami rzekomymi.
Występowanie i szkodliwość.
Choroba występuje w USA, Europie i Rosji. Pojawia się na chmielu zwyczajnym, chmielu japońskim ("Humulus japonicus") i niektórych gatunkach pokrzyw ("Urtica"). Jest jedną z najgroźniejszych chorób chmielu. W sprzyjających patogenowi warunkach może nawet całkowicie zniszczyć plon całej plantacji. W latach 20. XX wieku w Europie wystąpiła jej epidemia, powodując załamanie się upraw chmielu. W samych tylko Niemczech straty wyniosły około 30 mln ówczesnych marek. Od tego czasu wyhodowano odmiany o podwyższonej odporności, stosuje się też ochronę chemiczną. Dzięki temu obecnie choroba nie powoduje już dużych strat.
Objawy.
Pierwsze objawy pojawiają się wiosną i są dość charakterystyczne. Pędy wyrastające z porażonych karp są grube, krótkie i bladozielone, a ich gęsto wyrastające liście są podwinięte w dół. Swoim wyglądem pędy stają się podobne do kłosów i nazywane są „pędami kłosowatymi". Na dolnej stronie ich liści występuje szary nalot. Pędy te po pewnym czasie obumierają, objawy choroby zaś pojawiają się na sąsiednich, dotychczas zdrowych pędach. Objawy choroby w postaci plam pojawiają się nie tylko na porażonych pędach, ale także na liściach zdrowych pędów. Na górnej ich stronie pojawiają się niewielkie, kanciaste plamy, początkowo jasnobrunatne, potem ciemnobrunatne. Na dolnej stronie tych liści pojawia się szary nalot zarodników, ale mniej obficie niż na pędach kłosowatych. Przy silnym porażeniu liście brunatnieją i obumierają. Choroba atakuje także kwiatostany męskie (szyszki). Ulegają one zniekształceniu i brunatnieją. Duża ich część przedwcześnie opada, ale i tak porażone szyszki, które pozostają na pędach nie mają wartości handlowej. Nie zawierają bowiem lupuliny, czyli substancji decydującej o ich użyteczności.
Etiologia i epidemiologia.
Patogen zimuje w porażonych karpach chmielu w postaci plechy. W sezonie wegetacyjnym wytwarza ona na dolnej stronie liści sporangiospory, które podczas deszczu kiełkują przekształcając się w pływki rozprzestrzeniające chorobę. Dokonują one infekcji przez aparaty szparkowe rośliny. Pływki mogą kiełkować tylko w obecności światła, tak więc nocna rosa nie wystarcza do ich kiełkowania, może ono zachodzić tylko w dzień podczas deszczu. Patogen w obumarłych liściach i pędach wytwarza jeszcze grubościenne oospory, jednak nie odgrywają one większej roli w rozprzestrzenianiu choroby. 
Pływki patogenu mogą kiełkować w dużym zakresie temperatur – na pędach od 8–23 °C, na liściach od 8–23°. Nasilenie choroby w dużym stopniu zależy od długotrwałości i nasilenia opadów deszczu. W Polsce przy deszczu trwającym co 3–4 dni o nasileniu 60 mm na miesiąc występuje średnie zagrożenie chorobą. Bardziej długotrwałe i większe opady deszczu stwarzają bardzo duże zagrożenie. W czasie długotrwałej suchej pogody choroba samoistnie wygasa.
W porażonych szyszkach chmielu pozostałych na polu po zbiorach następuje wytwarzanie sporangiospor. Podczas deszczu lub nocnej rosy wytwarzają one pływki infekujące karpy poprzez aparaty szparkowe. Ponieważ szparki w nocy są zamknięte, infekcja podobnie jak na liściach odbywa się tylko w dzień, podczas deszczowej pogody. Okres inkubacji choroby na liściach trwa 3–10 dni, na karpach 7–22 dni.
Ochrona.
Najlepszym rozwiązaniem jest uprawianie odmian o podwyższonej odporności na mączniaka rzekomego i wykonywanie sadzonek tylko ze zdrowych roślin. Po zbiorze należy wycinać i niszczyć pędy nadziemne, a wiosną przycinać karpy. W okresie wegetacji wycina się i niszczy wszystkie porażone pędy. Oprócz tych zabiegów agrotechnicznych zazwyczaj konieczne jest opryskiwanie roślin fungicydami. Stosuje się w tym celu fungicydy miedziowe (Miedzian, tiokarbamylowe (metiram), fosfonowe (fosetyl glinu) i pochodne amidoksynu cyjanooctowego (cymoksanil). Opryskiwań dokonuje się w okresie wegetacji kilkukrotnie dwoma metodami; w zależności od istniejącej i prognozowanej pogody (system sygnalizacyjny) lub w zależności od fazy rozwojowej roślin (system fenologiczny). W systemie fenologicznym pierwszy raz opryskuje się bezpośrednio po naprowadzeniu pędów na podporę, dwa tygodnie później, na początku kwitnienia, na początku zawiązywania szyszek i dwa tygodnie później. System ten jest jednak dużo mniej skuteczny, niż opryskiwanie stosowane w zależności od pogody. W obydwu systemach najważniejsze są 2 opryskiwania: po naprowadzeniu pędów na podporę i podczas kwitnienia i zawiązywania szyszek.

</doc>
<doc id="4224945" url="https://pl.wikipedia.org/wiki?curid=4224945" title="Pseudoperonospora humuli">
Pseudoperonospora humuli



</doc>
<doc id="4224988" url="https://pl.wikipedia.org/wiki?curid=4224988" title="Bitwa nad Kip's Bay">
Bitwa nad Kip's Bay



</doc>
<doc id="4224991" url="https://pl.wikipedia.org/wiki?curid=4224991" title="Miejskie Gimnazjum nr 2 im. Łukasza Górnickiego w Oświęcimiu">
Miejskie Gimnazjum nr 2 im. Łukasza Górnickiego w Oświęcimiu



</doc>
<doc id="4225003" url="https://pl.wikipedia.org/wiki?curid=4225003" title="Eugenia Kutner-Sokolnicka">
Eugenia Kutner-Sokolnicka



</doc>
<doc id="4225004" url="https://pl.wikipedia.org/wiki?curid=4225004" title="Rudolf Loewenstein">
Rudolf Loewenstein



</doc>
<doc id="4225007" url="https://pl.wikipedia.org/wiki?curid=4225007" title="The Great Concert - Charlie Mariano with Philip Catherine and Jasper van 't Hof">
The Great Concert - Charlie Mariano with Philip Catherine and Jasper van 't Hof



</doc>
<doc id="4225009" url="https://pl.wikipedia.org/wiki?curid=4225009" title="Robert van 't Hoff">
Robert van 't Hoff



</doc>
<doc id="4225010" url="https://pl.wikipedia.org/wiki?curid=4225010" title="Jasper van 't Hof">
Jasper van 't Hof



</doc>
<doc id="4225014" url="https://pl.wikipedia.org/wiki?curid=4225014" title="Xi’an KJ-2000">
Xi’an KJ-2000

Xi’an KJ-2000 – chiński samolot wczesnego ostrzegania i kontroli przestrzeni powietrznej. Płatowiec bazuje na konstrukcji A-50, będącej z kolei modyfikacją radzieckiego samolotu transportowego Ił-76.
Historia.
Geneza.
Fiasko samodzielnej próby wybudowania efektywnego systemu ostrzegania i kontroli powietrznej, którą był projekt Shaanxi KJ-1, skłonił chińskich decydentów do sięgnięcia po pomoc z zagranicy. Rodzime ośrodki badawcze nie były w stanie sprostać wymaganiom i stworzyć funkcjonalny i efektywny system wczesnego ostrzegania. Pierwszym zagranicznym partnerem z jakim Chiny nawiązały współpracę z myślą o budowie własnego samolotu dozoru radiolokacyjnego był brytyjski GEC Marconi. Brytyjskie ministerstwo obrony, planowały zmodernizować swoje morskie samoloty patrolowe Hawker Siddeley Nimrod i wprowadzić do linii wersję wczesnego ostrzegania Nimrod AEW. Wyposażoną w radar Skymaster. Ostatecznie projekt anulowano a w barwach Royal Air Force pojawił się amerykański Boeing E-3 Sentry. W 1996 roku Chiny zakupiły od GEC Marconi około ośmiu systemów Skymaster, w które wyposażono samoloty Y-8C. Dużą nowocześniejszym systemem wczesnego ostrzegania był izraelski projekt, którym Chińczycy zainteresowali się już w 1992 roku.
Projekt.
Współpraca z Izraelem.
Do współpracy zaproszono izraelską firmę ELTA Systems Ltd. Jej radar Elta EL/M-205 Phalcon z anteną typu AESA (radar z aktywnym skanowaniem fazowym) miał stać się sercem nowego systemu wykrywania i dozoru przestrzeni powietrznej, zainstalowanego na samolocie A-50, oznaczonym jako A-50I. Pierwotnie izraelski system został zakupiony przez chilijskie i izraelskie siły powietrzne i składał się z nieruchomych anten zainstalowanych w nosie, ogonie i na burtach kadłuba Boeinga 707-320B. Specjalnie dla chińskiego odbiorcy, ELTA Systems opracowała wersję do montażu w dysku umieszczonym nad kadłubem samolotu. Panele trzech anten umieszczonych w dysku pokrywały swoim zasięgiem obszar 360°, w związku z tym dysk mógł pozostać nieruchomy. Porozumienie o sprzedaży systemu Elta EL/M-205 Phalcon chińskiemu odbiorcy podpisano w lipcu 1996 roku. Chińczycy planowali zakup co najmniej ośmiu systemów, które planowano umieścić na pokładach samolotów Ił-76MD. Przebudową płatowców miał się zająć rosyjski Berijew. W marcu 1997 roku pojedynczy A-50 został zamówiony w Rosji przez stronę izraelską i trafił do Chin. W czerwcu tego samego roku Israel Aerospace Industries podpisał umowę z rosyjska wytwórnią, na montaż izraelskiego wyposażenia na pokładzie rosyjskiego transportowca. Następnie w październiku 1999 roku samolot dotarł do Izraela w celu rozpoczęcia modernizacji. Maszyna otrzymała znaki rejestracyjne 4X-AGI i numer boczny 762. Chińskie plany zakładały pozyskanie czterech maszyn A-50. Chińsko-izraelska współpraca zakończyła się niepowodzeniem, gdy w kwietniu 2000 roku Izrael jednostronnie rozwiązał umowę. Powodem była silna presja Stanów Zjednoczonych, sprzeciwiających się transferowi izraelskiej technologii do Państwa Środka. Formalnie izraelski rząd wstrzymał wykonywanie umowy w lipcu 2000 roku. Dwa lata później, w marcu 2002 roku Izrael zwrócił Chinom zaliczkę i uiścił kary finansowe za zerwanie umowy. W takiej sytuacji Chiny pozostały z pozbawionym specjalistycznego wyposażenia płatowcem.
Współpraca z Rosją.
Niezrażeni niepowodzeniem, Chińczycy sięgnęli po rozwiązania krajowe. W latach 90. XX wieku w 38. Instytucie Naukowo-Badawczym, w ramach projektu oznaczonego kryptonimem 998, zaczęto opracowywać nowe radiolokatory Typu 088. We współpracy z China Electronics Technology Group, National Remote Sensing Centre of China oraz rosyjskim przedsiębiorstwem Korporacja Radiostrojenia „Wega” (dawny instytut naukowo-badawczy NII-17, gdzie zaprojektowano system radiolokacyjny używany na samolotach A-50) opracowano zaawansowany technologicznie, jak na chińskie warunki, radiolokator K/LLQF01. Składa się on z trzech ścianowych anten typu AESA, ułożonych w trójkąt równoboczny, wpisany w dysk o średnicy 14 metrów i grubości 2 m, zamontowany na grzbiecie maszyny. Dysk wsparty jest na dwóch wspornikach. Każda z anten pokrywa przestrzeń powietrzną w sektorze 120°, razem zapewniają pokrycie 360° wokół samolotu. Dzięki takiemu rozwiązaniu, podobnie jak w wersji izraelskiej, dysk może pozostać nieruchomy. Prawdopodobnie zastosowano również rozwiązania podpatrzone w izraelskim radiolokatorze, z którym chińscy specjaliści mieli okazję się zapoznać. System działał na częstotliwości roboczej zawierającej się w paśmie S (1,2 -1,4 MHz) i miał charakteryzować się zasięgiem wykrycia rzędu 470 km. Obok rozpoznania radiolokacyjnego maszynę wyposażono również w system rozpoznania elektronicznego KZ800. Na pokładzie znalazły się konsole dlo 10 - 15 operatorów. K/LLQF01 został zainstalowany na jedynym dostępnym A-50 i tak zmodernizowany samolot oblatano 11 listopada 2003 roku. Prototypowa maszyna posłużyła do testów systemów pokładowych oraz prób tankowanie w powietrzu (chociaż seryjne samoloty pozbawione są tej możliwości). Chiny liczyły na pozyskanie z Rosji dalszych A-50, które mogłyby być zmodernizowane do standardu KJ-2000. Oznaczenie KJ jest skrótem chińskiego "Kōng Zhōng Yù Jǐng" - powietrzne wczesne ostrzeganie. W tym okresie kraj wszedł w spór z Federacją Rosyjską. Przedmiotem sporu był zakres zmian, które Chiny wprowadziły w konstrukcji produkowanego na miejscu samolotu Su-27 – zdaniem Rosjan daleko wykraczających poza umowę licencyjną. W efekcie, niezadowolona Rosja zablokowała sprzedaż dalszych A-50 do Chin. Nie mogąc zakupić potrzebnych płatowców za granicą, sięgnięto po sprzęt dostępny na miejscu. Niskokosztowa linia lotnicza China United Airlines dysponowała flotą czternastu maszyn Ił-76MD. Cztery z nich przeznaczono na konwersję do wersji KJ-2000. Przebudowano je w latach 2005−2007. Samoloty, oficjalnie przyjęte na uzbrojenie w grudniu 2007 roku, trafiły do 77. Pułku 26. Lotniczej Dywizji Specjalnej, na co dzień stacjonującej w bazie Wuxi koło Szanghaju.

</doc>
<doc id="4225016" url="https://pl.wikipedia.org/wiki?curid=4225016" title="Józefa Kodisowa">
Józefa Kodisowa



</doc>
<doc id="4225027" url="https://pl.wikipedia.org/wiki?curid=4225027" title="Christoffer Sundgren">
Christoffer Sundgren

Christoffer Sundgren (ur. 31 lipca 1989 w Sveg) – szwedzki curler, mistrz olimpijski z Pekinu 2022, wicemistrz olimpijski z Pjongczangu 2018, mistrz świata i Europy.
Jest otwierającym w drużynie Niklasa Edina.
Życie prywatne.
Christoffer Sundgren odbył studia inżynierskie na Uniwersytecie w Karlstadzie.

</doc>
<doc id="4225032" url="https://pl.wikipedia.org/wiki?curid=4225032" title="Kamienica Branickich - Smolna 40">
Kamienica Branickich - Smolna 40



</doc>
<doc id="4225036" url="https://pl.wikipedia.org/wiki?curid=4225036" title="Makiko Esumi">
Makiko Esumi

 – japońska aktorka, modelka, pisarka.
Filmografia.
Seriale.
Marusa!! jako Tsuburaya Kanako (Fuji TV 2003)
Great Teacher Onizuka jako pielęgniarka (Fuji TV 1998)

</doc>
<doc id="4225038" url="https://pl.wikipedia.org/wiki?curid=4225038" title="Julia Fiedorczuk-Glinecka">
Julia Fiedorczuk-Glinecka



</doc>
<doc id="4225040" url="https://pl.wikipedia.org/wiki?curid=4225040" title="Biathlon na Zimowych Igrzyskach Olimpijskich 2018 – sztafeta kobiet">
Biathlon na Zimowych Igrzyskach Olimpijskich 2018 – sztafeta kobiet

Biathlonowa sztafeta kobiet na Zimowych Igrzyskach Olimpijskich 2018 odbyła się 22 lutego w Alpensia Biathlon Centre w Daegwallyeong-myeon. 
Mistrzostwo olimpijskie wywalczyła sztafeta Białorusi w składzie Nadieżda Skardino, Iryna Kryuko, Dzinara Alimbiekawa, Darja Domraczewa. Srebro przypadło Szwedkom, które reprezentowali Linn Persson, Mona Brorsson, Anna Magnusson, Hanna Öberg. Brąz wywalczyły Anaïs Chevalier, Marie Dorin Habert, Justine Braisaz, Anaïs Bescond z Francji.
Polska sztafeta Monika Hojnisz, Magdalena Gwizdoń, Krystyna Guzik, Weronika Nowakowska była 7.

</doc>
<doc id="4225044" url="https://pl.wikipedia.org/wiki?curid=4225044" title="Ślazówka trzymiesięczna">
Ślazówka trzymiesięczna



</doc>
<doc id="4225045" url="https://pl.wikipedia.org/wiki?curid=4225045" title="Jacek Unold">
Jacek Unold

Jacek Jan Unold (ur. 1956) – polski inżynier (mgr inż. budownictwa lądowego), ekonomista, profesor tytularny nauk ekonomicznych i zarządzania, profesor zwyczajny Wyższej Szkoły Bankowej we Wrocławiu.
Życiorys.
Absolwent Politechniki Wrocławskiej (budownictwo lądowe, 1980). Bezpośrednio po studiach przez kilkanaście lat pracował w wykonawstwie budowlanym, m.in. jako kierownik budowy i dyrektor naczelny dużego przedsiębiorstwa państwowego. 
Na Akademii Ekonomicznej (obecnie Uniwersytet Ekonomiczny) we Wrocławiu uzyskał stopień doktora (1997), a w 2004 habilitację. W 2013 otrzymał nominację profesorską z rąk Prezydenta RP.
Stypendysta Programu Fulbrighta (2001–2002) w USA. W 2005-2008, również w USA, stypendysta indywidualnego programu Marie Curie Outgoing International Fellowships, realizowanego w VI Programie Ramowym Unii Europejskiej. 
Członek Fulbright Association w Waszyngtonie (dożywotnio) oraz Marie Curie Fellows Association w Brukseli. 
"Visiting professor" na uniwersytetach w USA, Australii, Japonii, Chinach, Norwegii i Holandii. 
Ekspert Komisji Europejskiej. 
Publikacje.
Autor ponad 150 artykułów, 5 książek oraz kilku rozdziałów w monografiach amerykańskich, m.in.:

</doc>
<doc id="4225046" url="https://pl.wikipedia.org/wiki?curid=4225046" title="Majtek">
Majtek

Majtek – marynarz wykonujący proste prace związane z żeglugą i utrzymywaniem porządku na statku. Majtka nazywano także chłopcem okrętowym albo pokładowym. Majtek spełniał najrozmaitsze posługi: mógł szorować pokład, klarować liny, pomagać kukowi czy przenosić wiadomości.
Etymologia.
Słowo „majtek” stanowi zlepek kilku wyrazów luźno związanych z marynarzami: "matelot" (fr.) – marynarz, "maat" lub "maatje" (hol.) – kumpel, towarzysz. Majtkami (albo, w dłuższej wersji, marynałami) nazywano w Polsce krótkie spodnie, które nosili marynarze.

</doc>
<doc id="4225052" url="https://pl.wikipedia.org/wiki?curid=4225052" title="Biathlon na Zimowych Igrzyskach Olimpijskich 2018 – sztafeta mężczyzn">
Biathlon na Zimowych Igrzyskach Olimpijskich 2018 – sztafeta mężczyzn

Biathlonowa sztafeta mężczyzn na Zimowych Igrzyskach Olimpijskich 2018 odbyła się 23 lutego w Alpensia Biathlon Centre w Daegwallyeong-myeon. 
Mistrzostwo olimpijskie wywalczyła sztafeta Szwecji w składzie Peppe Femling, Jesper Nelin, Sebastian Samuelsson, Fredrik Lindström. Srebro przypadło Norwegom, których reprezentowali Lars Helge Birkeland, Tarjei Bø, Johannes Thingnes Bø, Emil Hegle Svendsen. Brąz wywalczyli Erik Lesser, Benedikt Doll, Arnd Peiffer, Simon Schempp z Niemiec.

</doc>
<doc id="4225055" url="https://pl.wikipedia.org/wiki?curid=4225055" title="Kawasaki Versys 650">
Kawasaki Versys 650

Kawasaki Versys 650 to motocykl typu turystyczne enduro produkowany od 2007 roku przez firmę Kawasaki napędzany dwucylindrowym chłodzonym cieczą silnikiem o pojemności 649 cm³. Model przeszedł dwie modernizacje; w 2010 i 2015 roku.
Omówienie.
Zaprezentowany w 2006 roku (rozpoczęcie sprzedaży w Europie w 2007) Versys 650 miał zastąpić w ofercie Kawasaki przestarzałego już Kawasaki KLE 500, jednak w przeciwieństwie do poprzednika, nastawionego w większym stopniu na jazdę po bezdrożach, Versys 650 miał pełnić rolę motocykla uniwersalnego, czego dowodem może być nazwa stanowiąca połączenie słów "versatile system" (ang. – system wszechstronny). Versys wykorzystuje podzespoły elektroniczne, silnik, ramę, hamulce i koła użyte przy budowie Kawasaki ER-6, jednak różni się od niego pozycją za kierownicą, zawieszeniem i dostrojeniem silnika tak, aby większa część momentu obrotowego była dostępna w średnim zakresie obrotów.
W 2010 roku dokonano paru drobnych kosmetycznych zmian w motocyklu, z czego najistotniejszą jest nowa przednia lampa.
W 2015 roku zmianie uległy zegary, lampa przednia razem z czaszą, większy bak paliwa, wyższą szybę, ABS w każdym modelu, wzmocniono ramę oraz dostrojenie silnika zwiększając nieznacznie jego moc oraz maksymalny moment obrotowy.

</doc>
<doc id="4225057" url="https://pl.wikipedia.org/wiki?curid=4225057" title="Erazm Woyniłłowicz">
Erazm Woyniłłowicz

Erazm Woyniłłowicz (ur. w folwarku Wiktorowo, zm. 1940 w Katyniu) – kapitan piechoty Wojska Polskiego, ofiara zbrodni katyńskiej.
Życiorys.
Urodził się w folwarku Wiktorowo, w ówczesnym powiecie mińskim, w rodzinie ziemiańskiej Leona i Pelagii z Pietraszkiewiczów. Uczęszczał do czteroklasowej szkoły miejskiej w Mińsku, a po jej ukończeniu do gimnazjum w Mozyrsku, w którym 1 listopada ukończył sześć klas. Był wcielony w 1912 roku do armii rosyjskiej, gdzie odbywał służbę w 2 baonie kolejowym. Ukończył szkołę podoficerską i po zakończeniu służby zasadniczej postanowił pozostać w wojsku. Od 1 listopada 1916 do 25 marca 1917 roku uczęszczał w Gatozynie do szkoły chorążych, a po jej ukończeniu w stopniu chorążego przydzielony został do 295 rezerwowego pułku piechoty. Ukończył także oficerski kurs karabinów maszynowych. 
22 września 1917 roku został żołnierzem 10 pułku strzelców, który był w składzie 3 dywizji strzelców gen. Józefa Leśniewskiego. W opinii przełożonych: Od 11 do 27 lutego 1918 roku był uczestnikiem historycznego przemarszu dywizji z Jelni do Żłobina. Brał udział w walkach w szeregach I Korpusu Polskiego do 20 czerwca 1918 roku, kiedy to Korpus rozwiązano. Gen. por. Józef Dowbor-Muśnicki jako dowódca Korpusu nadał chorążemu Erazmowi Wojniłłowiczowi służącemu w 10 pułku strzelców za waleczność i męstwo okazane w walkach z bolszewikami… „odznakę honorową, pierwszą wstążeczkę amarantową…”, która była równoznaczna z Krzyżem Walecznych. 
Kiedy I Korpus został rozwiązany, Wojniłłowicz wyjechał na tereny Grodzieńszczyzny. W grudniu 1918 roku wstąpił w szeregi Mińskiego Pułku Strzelców. Na podporucznika awansował 17 grudnia 1918 roku, a w marcu 1919 roku w pułku został dowódcą kompanii kaemów. Od 5 lipca do 20 sierpnia 1919 roku uczestniczył w kursie dowódców kompanii w Dęblinie, po którego ukończeniu nadal dowodził kompanią. Ówczesny dowódca baonu major Rutkiewicz pisał o nim następująco: a 10 stycznia 1921 roku wystąpił z wnioskiem o odznaczenie Krzyżem Walecznych, w którym pisał: i za dokonany czyn otrzymał Krzyż Walecznych. 
7 lutego 1921 roku w Mińskim Pułku Strzelców, który przemianowano na 86 pułk piechoty w Mołodecznie. 3 maja 1922 roku został zweryfikowany w stopniu porucznika ze starszeństwem z 1 czerwca 1919 roku i 111. lokatą w korpusie oficerów piechoty. Do lutego 1926 roku pozostał w pułku będąc na stanowisku dowódcy kompanii cekaemów lub strzeleckiej. 31 marca 1924 roku został awansowany na kapitana ze starszeństwem z 1 lipca 1923 roku i 83. lokatą w korpusie oficerów piechoty. W PKU Baranowicze miał od 22 lutego 1926 roku praktykę poborową trwającą do końca roku. W styczniu 1927 został przeniesiony do 78 pułku piechoty, którego miejscem stacjonowania były Baranowicze, i objął w pułku stanowisko dowódcy kompanii. Wyznaczony w październiku 1927 roku na stanowisko oficera do spraw materiałowych pułku, a w 1928 roku pełnił w zastępstwie obowiązki kwatermistrza pułku. Z dniem 31 grudnia 1933 roku został przeniesiony w stan spoczynku z równoczesnym przeniesieniem ewidencyjnym do Oficerskiej Kadry Okręgowej Nr IX.
Nie znane są Jego dalsze losy. Jest prawdopodobne, że był uczestnikiem wojny w 1939 roku i w nie wyjaśnionych okolicznościach dostał się do niewoli sowieckiej. Jego nazwisko figuruje na liście jeńców wojennych, których NKWD ZSRR przekazało do dyspozycji NKWD w Smoleńsku (lista wywozowa z 5 kwi etnia1940 roku poz. 1). Został wywieziony prawdopodobnie jednym z pierwszych transportów z Kozielska do Lasu Katyńskiego, gdzie został zamordowany. 
Życie prywatne.
2 czerwca 1921 roku zawarł związek małżeński z Jadwigą Ślizieniówną, która zmarła 26 kwietnia 1927 roku. Miał troje dzieci: dwie córki Eleonorę i Marię oraz syna Władysława.

</doc>
<doc id="4225063" url="https://pl.wikipedia.org/wiki?curid=4225063" title="Katastrofa lotu Olympic Airways 830">
Katastrofa lotu Olympic Airways 830

Katastrofa lotu Olympic Airways 830 – katastrofa lotnicza, która wydarzyła się 23 listopada 1976. W jej wyniku NAMC YS-11A należący do linii Olympic Airways rozbił się nieopodal miejscowości Serwia, zabijając wszystkie 50 osób na pokładzie (46 pasażerów oraz 4 członków załogi).
Samolot.
Maszyną obsługującą lot 830 był NAMC YS-11A (nr rej. SX-BBR) o nazwie Isle of Milos i numerze seryjnym 2156. Samolot po raz pierwszy wzbił się w powietrze 12 kwietnia 1971.
Przebieg lotu.
Maszyna odbywała rutynowy lot z Aten do Kozani z międzylądowaniem w Larisie. Na pokładzie było 46 pasażerów i 4 członków załogi. Ze względu na złą pogodę w Larisie piloci zdecydowali o bezpośrednim locie do Kozani. Ostatni kontakt radiowy nastąpił o 9:45, pilot zameldował wówczas, że znajdują się 27 km na południe od Kozani i lecą kursem 318°. O 10:19 z powodu braku kontaktu z lotem 830 na lotnisku ogłoszono stan alarmowy. Niedługo później odkryto, że samolot uderzył w 1300 metrową górę nieopodal miejscowości Serwia.
Śledztwo.
Wyniki dochodzenia wykazały, że samolot leciał kursem 310°, zanim po raz pierwszy uderzył o ziemię, następnie rozpadał się na odcinku 200 metrów, aby w końcu wznieść się ponownie w powietrze i rozbić się u podnóża innej góry.

</doc>
<doc id="4225064" url="https://pl.wikipedia.org/wiki?curid=4225064" title="Viliam Čislák">
Viliam Čislák

Viliam Čislák (ur. 12 marca 1972 w Koszycach) – słowacki lekarz, w latach 2014–2016 minister zdrowia.
Życiorys.
Na początku lat 90. był zatrudniony jako sanitariusz. W 1997 ukończył studia medyczne na Uniwersytecie Komeńskiego w Bratysławie. W 2011 został absolwentem studiów z zakresu zarządzania w zdrowiu publicznym. Od 1997 pracował jako lekarz w szpitalu uniwersyteckim w Koszycach, a od 2004 jako lekarz w przedsiębiorstwie Air – Transport Europe w Popradzie. Później był m.in. dyrektorem pogotowia ratunkowego w Koszycach. W 2011 kierował jednym z działów szpitala w Rożniawie, następnie był kierownikiem opieki zdrowotnej w spółce akcyjnej „Svet zdravia”.
W kwietniu 2012 objął stanowisko sekretarza stanu w resorcie zdrowia. W listopadzie 2014 zastąpił Zuzanę Zvolenską na stanowisku ministra zdrowia w drugim rządzie Roberta Fica. Urząd ten sprawował do końca funkcjonowania gabinetu w marcu 2016. Powrócił następnie do pracy w prywatnej służbie zdrowia.

</doc>
<doc id="4225069" url="https://pl.wikipedia.org/wiki?curid=4225069" title="Paweł Perliński">
Paweł Perliński

Paweł Perliński (ur. 29 marca 1945 w Łodzi) – polski muzyk, pianista.
Życiorys.
Absolwent Liceum Muzycznego w Łodzi (prof. W.Masewicz i Z.Jeśman) oraz Akademii Muzycznej im. Fryderyka Chopina w Warszawie (prof. Zbigniew Drzewiecki). Po uzyskaniu dyplomu pracownik uczelni jako pianista na Wydziale Dyrygentury Symfonicznej w klasie B.Wodiczki i B.Madeja (1969–1974). W latach 1975–1991 pracownik Polskiego Radia i Telewizji jako muzyk solista.
Muzyk sesyjny, solista i kameralista, działający w różnych gatunkach muzyki. Nagrywa zarówno koncerty klasyczne z towarzyszeniem orkiestry symfonicznej (Ludwig van Beethoven, Edvard Grieg, George Gershwin), jak i pozycje kameralne (Trio de Varsovie, Kwartet Wilanowski) oraz z solistami, m.in. E.Gajewską, A.Wróblem, T.Gadziną, z którymi nagrał cykl suit C.Bollinga dla wytwórni Acte Preable). Brał udział w festiwalach w Bonn, Bad-Hersfeld (Niemcy) oraz Ceret (Francja). Jako solista uczestniczył w wielu nagraniach ścieżek dźwiękowych do muzyki filmowej, autorstwa m.in. Jerzego Matuszkiewicza, Andrzeja Kurylewicza, Waldemara Kazaneckiego, Andrzeja Trzaskowskiego, Zygmunta Koniecznego, Krzesimira Dębskiego, Henryka Kuźniaka, Jerzego Maksymiuka, Jerzego Satanowskiego i innych.
Równocześnie działa jako pianista i aranżer muzyki jazzowej. Współzałożyciel kwintetu Jazz Carriers, z którym zdobył nagrody na międzynarodowych festiwalach jazzowych (m.in. Jazz nad Odrą we Wrocławiu, Prerov w Czechach, Beek-Enk-Donk w Holandii). Wielokrotny uczestnik międzynarodowych festiwali jazzowych (m.in. Jazz Jamboree w Warszawie, Norymberga w Niemczech, Praga w Czechach, Imola we Włoszech).
Nagrywał i występował z czołowymi artystami polskiej sceny jazzu, m.in. Henrykiem Miśkiewiczem, Zbigniewem Jaremko, Krzesimirem Dębskim, Andrzejem Olejniczakiem, Andrzejem Trzaskowskim, Januszem Muniakiem, Andrzejem Dąbrowskim, Markiem Blizińskim, Robertem Majewskim, jak również z zespołami Novi Singers, Swing Session, Warsaw-Paris Jazz Quintet, Big Bandem S-1 pod dyrekcją A.Trzaskowskiego i orkiestrą Polskiego Radia i Telewizji. Spośród muzyków zagranicznych współpracował okazjonalnie z gwiazdami jazzu takimi jak: Buck Clayton, Bob Wilbur, Al Cohn, Monty Waters, Marc Thomas, Mills Griffith oraz kompozytorami Elmerem Bernsteinem, Henrykiem Czyżem, Krzesimirem Dębskim, Andrzejem Kurylewiczem i innymi.
Jest wykładowcą harmonii jazzowej w Policealnym Studium Jazzu w Warszawie oraz na Wydziale Jazzu Zespołu Państwowych Szkół Muzycznych im. Fryderyka Chopina w Warszawie.

</doc>
<doc id="4225072" url="https://pl.wikipedia.org/wiki?curid=4225072" title="Kyōko Koizumi">
Kyōko Koizumi

 – japońska aktorka i piosenkarka.

</doc>
<doc id="4225075" url="https://pl.wikipedia.org/wiki?curid=4225075" title="Kyoko Koizumi">
Kyoko Koizumi



</doc>
<doc id="4225076" url="https://pl.wikipedia.org/wiki?curid=4225076" title="Katarzyna Anna Parzych-Blakiewicz">
Katarzyna Anna Parzych-Blakiewicz

Katarzyna Anna Parzych-Blakiewicz (ur. 1968) – polska teolog katolicka, teolog dogmatyk, doktor habilitowany, nauczyciel akademicki na Wydziale Teologii Uniwersytetu Warmińsko-Mazurskiego w Olsztynie (UWM).
Życiorys.
W 2000 uzyskała w Papieskiej Akademii Teologicznej w Krakowie stopień naukowy doktora nauk teologicznych na podstawie rozprawy pt. "Dialog jako metoda ewangelizacji współczesnego świata według Jana Pawła II". W 2011, na Wydziale Teologii UWM w Olsztynie, otrzymała stopień doktora habilitowanego nauk teologicznych; rozprawa habilitacyjna pt.: "Teologia historiozbawcza w dogmatyce polskiej XX wieku" (Olsztyn 2010).
W 2012 objęła stanowisko profesora nadzwyczajnego w Katedrze Teologii Dogmatycznej i Fundamentalnej Wydziału Teologii UWM w Olsztynie, w 2015 została jej kierownikiem. W latach 2016–2019 była prodziekanem ds. nauki na Wydziale Teologii UWM w Olsztynie. Jest przewodniczącą zespołu redakcyjnego rocznika naukowego „Forum Teologiczne”.

</doc>
<doc id="4225078" url="https://pl.wikipedia.org/wiki?curid=4225078" title="Tomáš Malatinský">
Tomáš Malatinský

Tomáš Malatinský (ur. 14 marca 1959 w Bratysławie) – słowacki przedsiębiorca, menedżer i działacz gospodarczy związany z sektorem energetycznym, w latach 2012–2014 minister gospodarki.
Życiorys.
W 1983 ukończył studia w katedrze geodezji i kartografii wyższej szkoły technicznej SVŠT w Bratysławie. Pracował jako projektant w przedsiębiorstwie Stavoprojekt Bratislava (1983–1986), następnie do 1998 zatrudniony w Elektrovod Bratislava, gdzie doszedł do stanowiska dyrektora do spraw handlu zagranicznego. Później kierował jednostką organizacyjną firmy ELCON w Pradze (1998–1999) i oddziałem spółki akcyjnej VÚJE Trnava (1999–2000). W 2000 objął stanowisko prezesa zarządu przedsiębiorstwa SAG Elektrovod. W latach 2003–2012 był prezesem ZZES, organizacji pracodawców sektora energetycznego. Od 2004 kierował jednocześnie AZZZ SR, federacją słowackich stowarzyszeń pracodawców.
W kwietniu 2012 objął stanowisko ministra gospodarki w drugim rządzie Roberta Fica. Urząd ten sprawował do lipca 2014. Powrócił następnie do działalności w sektorze energetycznym. Został ponownie prezesem AZZZ SR, a także dyrektorem generalnym SPIE Elektrovod.

</doc>
<doc id="4225079" url="https://pl.wikipedia.org/wiki?curid=4225079" title="Kwartalnik Historii Żydów">
Kwartalnik Historii Żydów

Kwartalnik Historii Żydów – periodyk ukazujący się od 2001 w Warszawie. Wydawcą jest Żydowski Instytut Historyczny.
Pismo jest kontynuacją periodyku "Biuletyn Żydowskiego Instytutu Historycznego". Publikowane w nim artykuły dotyczące historii Żydów w Polsce, ze szczególnym uwzględnieniem okresu II wojny światowej. Publikuje artykuły autorów polskich i zagranicznych, także w języku angielskim i niemieckim. Bibliografia zawartości za lata 2001–2010 znajduje się w numerze 3 (239) z września 2011 roku. 

</doc>
<doc id="4225084" url="https://pl.wikipedia.org/wiki?curid=4225084" title="Biegi narciarskie na Zimowych Igrzyskach Olimpijskich 2018 – sprint mężczyzn">
Biegi narciarskie na Zimowych Igrzyskach Olimpijskich 2018 – sprint mężczyzn

Sprint mężczyzn na Zimowych Igrzyskach Olimpijskich 2018 odbył się 13 lutego na Alpensia Cross-Country Centre w Daegwallyeong-myeon. Zawody rozegrano w stylu klasycznym.
Mistrzem został Norweg Johannes Høsflot Klæbo, drugi był Federico Pellegrino z Włoch, a brąz wywalczył Aleksandr Bolszunow reprezentujący sportowców olimpijskich z Rosji.
W zawodach wzięło udział dwóch Polaków. Kamil Bury odpadł w ćwierćfinale i został sklasyfikowany na 30 miejscu. Maciej Staręga zajął w eliminacjach 38 miejsce.

</doc>
<doc id="4225088" url="https://pl.wikipedia.org/wiki?curid=4225088" title="Antonio Hudson">
Antonio Hudson

Antonio Eugene Hudson (ur. 23 lipca 1983 w Minden) – amerykański koszykarz, występujący na pozycjach rzucającego obrońcy oraz niskiego skrzydłowego.
W szkole średniej grał także w baseball na pozycjach pitchera, shortstopera.
W sierpniu 2005 został wybrany w trzeciej rundzie draftu do chińskiej ligi CBA przez zespół Shanxi Gaitianli z numerem 34 ogólnej listy naboru.
W styczniu 2007 doznał kontuzji kolana, podczas przegranego (79-81) spotkania z Słupsku z Energą Czarnymi.
W sierpniu 2007 po opuszczeniu Polonii SPEC Warszawa podpisał umowę z beniaminkiem 
Dominet Bank Ekstraligi – Basketem Kwidzyn. Opuścił klub przed rozpoczęciem sezonu zasadniczego.

</doc>
<doc id="4225089" url="https://pl.wikipedia.org/wiki?curid=4225089" title="Zuzana Zvolenská">
Zuzana Zvolenská

Zuzana Zvolenská (ur. 27 stycznia 1972 w Bratysławie) – słowacka prawniczka, w latach 2012–2014 minister zdrowia.
Życiorys.
Absolwentka prawa na Uniwersytecie Komeńskiego w Bratysławie. W 2016 ukończyła studia doktoranckie.
Od połowy lat 90. pracowała w sektorze bankowym i ubezpieczeniowym. W 2002 podjęła pracę w zakładzie ubezpieczeń zdrowotnych Spoločná zdravotná poisťovňa, w 2006 została zastępcą dyrektora generalnego tej instytucji. W 2008 powołana na dyrektora generalnego państwowego ubezpieczyciela zdrowotnego Všeobecná zdravotná poisťovňa. Od 2010 wchodziła w skład zarządu jednego z przedsiębiorstwa ubezpieczeniowego Dôvera.
W kwietniu 2012 objęła stanowisko ministra zdrowia w drugim rządzie Roberta Fica. Ustąpiła w listopadzie 2014, gdy ujawniono, że powołana przez resort dyrekcja szpitala w Pieszczanach nabyła tomograf komputerowy po znacznie zawyżonej cenie. Zajęła się później prowadzeniem firmy konsultingowej.

</doc>
<doc id="4225093" url="https://pl.wikipedia.org/wiki?curid=4225093" title="Kościół Świętego Józefa i Matki Bożej Fatimskiej w Tarnowie">
Kościół Świętego Józefa i Matki Bożej Fatimskiej w Tarnowie

Kościół Świętego Józefa i Matki Bożej Fatimskiej – rzymskokatolicki kościół parafialny należący do dekanatu Tarnów Północ diecezji tarnowskiej. Znajduje się na tarnowskim osiedlu Grabówka. 
Jest to świątynia zbudowana w latach 1957–60 według projektu zespołu architektów: Jerzego Kozłowskiego, Krystiana Seiberta i Zbigniewa Wolaka. Kierownikiem prac budowlanych był Jerzy Boratyński.
13 maja 2003 roku bp Wiktor Skworc erygował sanktuarium Matki Bożej Fatimskiej.
Architektura.
Budowla jest murowana i została wybudowana z cegły z dodatkiem kamienia wapiennego i żelazobetonu. Korpus świątyni jest trzynawowy (posiada długość 45 metrów i szerokość 22 metrów) i jest połączony z węższym, zamkniętym półkoliście prezbiterium, przy którym od strony zachodniej znajduje się zakrystia z przedsionkiem, natomiast od strony wschodniej kaplica. Wnętrze korpusu rozczłonkowane jest ostrołukową konstrukcją żelazobetonową oddzielającą prezbiterium i nawy boczne, które są nakryte stropami żelazobetonowymi i żebrowanymi. Fasada południowa ujęta jest trójkątną ramą żelazobetonową, przy niej w południowo-zachodnim narożniku jest umieszczona smukła wieża zakończona stalowa iglicą, nakrytą blacha miedzianą (posiada wysokość 45 metrów). Ściany zewnętrzne świątyni nakryte są okładziną wykonaną ze sztucznego kamienia. Świątynię nakrywa wysoki dach dwuspadowy, złożony z dachówki.
Na zewnętrznej ścianie apsydy jest umieszczona rzeźba Chrystusa Ukrzyżowanego wykonana przez Jerzego i Marię Beresiów. Nad wejściem zachodnim od zewnątrz jest umieszczona Pieta wykonana przez Helenę i Romana Husarskich techniką piropiktury. Witraże znajdujące się w oknach fasady południowej zostały wykonane przez Tadeusza Wojciechowskiego w 1972 roku i jest na nich przedstawiona inauguracja Soboru Watykańskiego II z postacią papieża Jana XXIII, nad którym jest umieszczony Duch Święty w postaci gołębicy i symbol Boga w Trójcy Jedynego. W bocznych oknach znajdują się witraże zaprojektowane przez T. Wojciechowskiego i wykonane przez zakład witraży Karola i Mieczysława Paczków w Krakowie, są na nich przedstawione wybitne postacie związane z historią Polski m.in. święta Jadwiga, Mikołaj Kopernik, Piotr Skarga, Stanisław Konarski, Albert Chmielowski i Maksymilian Kolbe.

</doc>
<doc id="4225094" url="https://pl.wikipedia.org/wiki?curid=4225094" title="Skorupa glebowa">
Skorupa glebowa

Skorupa glebowa – mocno zbita i pozbawiona struktury warstwa na powierzchni roli, utrudniająca dostęp powietrza do głębiej położonych warstw oraz umożliwiająca straty wody poprzez jej parowanie, powstająca w procesie zaskorupienia gleby.

</doc>
<doc id="4225097" url="https://pl.wikipedia.org/wiki?curid=4225097" title="Katastrofa lotu Aeroméxico 230">
Katastrofa lotu Aeroméxico 230

Lot Aeroméxico 230 – wypadek lotniczy, który wydarzył się 27 lipca 1981 roku na lotnisku w mieście Chihuahua w Meksyku. DC-9 linii Aeroméxico wypadł z pasa startowego, złamał się na kilka części i zapalił. Zginęły 32 spośród 66 osób znajdujących się na pokładzie.
Samolot.
Samolotem, który uległ wypadkowi był DC-9 należący do meksykańskich linii lotniczych Aeroméxico posiadający numery rejestracyjne XA-DEN. Ta maszyna posiadała nazwę "Yucatan".
Przebieg wypadku.
Tego dnia niebo było jasne. Problemy zaczęły się, gdy samolot rozpoczął zniżanie do lotniska w Chihuahua. Na podejściu znajdowały się gęste chmury. Gdy DC-9 znajdował się na wysokości ok. 1000 metrów, przed oknami kokpitu pojawiła się mgła. Zanim piloci zauważyli ziemię, samolot uderzył w pas startowy odbijając się od niego, a potem uderzył po raz drugi łamiąc przy tym podwozie. Piloci nie zdążyli zahamować i wyjechali 150 metrów na prawo od pasa. Gdy maszyna się zatrzymała, rozpadła się na kilka części i stanęła w ogniu. Część pasażerów zdążyła uciec z płonącego wraku, jednak potem samolot eksplodował zabijając 32 osoby.
Przyczyny.
Oficjalny raport na temat wypadku lotu 230 wskazywał, że główną przyczyną wypadku była mgła, która utrudniała podejście do lotniska w Chihuahua.

</doc>
<doc id="4225108" url="https://pl.wikipedia.org/wiki?curid=4225108" title="Archiwum Wojskowe w Nowym Dworze Mazowieckim">
Archiwum Wojskowe w Nowym Dworze Mazowieckim

Archiwum Wojskowe w Nowym Dworze Mazowieckim – archiwum wojskowe z siedzibą w Nowym Dworze Mazowieckim. Wcześniej w jego miejscu istniało Archiwum Ministerstwa Obrony Narodowej a następnie Archiwum Instytucji MON oraz Archiwum Wojsk Powietrznych. We wrześniu 2018 roku Archiwum Wojskowe w Nowym Dworze Mazowieckim zostało rozformowane.
Zadania.
Do głównych zadań archiwum należało m.in.:
W latach 1990-2009 w Archiwum Wojskowym w Nowym Dworze Mazowieckim miało miejsce bezprawne niszczenie akt wojskowych. 

</doc>
<doc id="4225115" url="https://pl.wikipedia.org/wiki?curid=4225115" title="Latarnia morska w Pervalce">
Latarnia morska w Pervalce

Latarnia morska w Pervalce () – latarnia morska na Litwie.
Położenie.
Latarnia usytuowana jest na małej sztucznej wysepce nad Zalewem Kurońskim, znajduje się 300 metrów od brzegu Mierzei Kurońskiej. Latarnia znajduje się w granicach niewielkiej miejscowości Pervalka, okręg kłajpedzki.
Historia.
Latarnia morska w Pervalce została wybudowana w 1900 roku, a przebudowywano ją kolejno w 1948 i 1960 roku. Przebudowując w 1960 roku zabezpieczono z trzech stron wysepkę, na której znajduje się latarnia, żelbetowymi blokami, aby zapobiec rozmyciu.
Charakterystyka.
Latarnia jest zautomatyzowana, błyska białym światłem, sięgającym 13 km. Podstawa wieży latarni zbudowana jest z kamienia i pomalowana na czerwono; szczyt wieży jest cylindrycznego kształtu, wykonany z blachy. Wysokość budowli wynosi 14 m, a wysokość światła jest usytuowana na 15 m n.p.m.

</doc>
<doc id="4225118" url="https://pl.wikipedia.org/wiki?curid=4225118" title="Archiwum Wojskowe w Oleśnicy">
Archiwum Wojskowe w Oleśnicy

Archiwum Wojskowe w Oleśnicy – archiwum wojskowe z siedzibą w Oleśnicy.
Historia.
W 1949 roku powołano pierwszego kierownika Archiwum Wojskowego przy Dowództwie Okręgu Wojskowego Nr IV z siedzibą we Wrocławiu. 1 stycznia 1954 roku DOW IV zostało przemianowane na Dowództwo Śląskiego Okręgu Wojskowego - nazwę Archiwum DOW IV na Archiwum Śląskiego Okręgu Wojskowego. W marcu 2000 roku zgodnie z decyzją Ministra Obrony Narodowej w sprawie zmian w sieci archiwów wojskowych Archiwum podporządkowano organizacyjnie Dowództwu Wojsk Lądowych w Warszawie jako Filię Nr 2 Archiwum Wojsk Lądowych. 
Dnia 16 września 2005 roku Minister Obrony Narodowej wydał decyzję wyznaczając nowe miejsce funkcjonowania Filii Nr 2 Archiwum Wojsk Lądowych w Oleśnicy. Dyslokacja z Wrocławia do Oleśnicy została zakończona 1 czerwca 2007 roku. Decyzją Ministra Obrony Narodowej z dnia 14 maja 2010 roku w sprawie zmian organizacyjnych i etatowych w archiwach wojskowych z dniem 01.08.2010 roku przeformowano Filię Nr 2 Archiwum Wojsk Lądowych na Archiwum Wojskowe w Oleśnicy. 
Obecnie Archiwum działa na podstawie Zarządzenia Nr 19 Ministra Obrony Narodowej z dnia 30 czerwca 2016 w sprawie organizacji archiwów wyodrębnionych podległych Ministrowi Obrony Narodowej lub przez niego nadzorowanych oraz zakresu ich działania. Zasięg sprawowania nadzoru archiwalnego przez Archiwum określa wykaz jednostek organizacyjnych objętych nadzorem archiwalnym - ustalony przez Dyrektora WBH
Zadania.
Do głównych zadań archiwum należy m.in.:

</doc>
<doc id="4225125" url="https://pl.wikipedia.org/wiki?curid=4225125" title="Betrideildin (2018)">
Betrideildin (2018)

Betrideildin 2018 – 76. edycja najwyższych w hierarchii rozgrywek ligowych piłki nożnej, mająca na celu wyłonienie mistrza Wysp Owczych. W rozgrywkach wzięło udział 10 klubów z całego archipelagu. W 2018 roku sponsorem tytularnym rozgrywek został bank Betri. Przyjęto w związku z tym nową nazwę - "Betrideildin", która będzie obowiązywać do roku 2022.
Spośród dziesięciu klubów biorących udział w Betrideildin 2018 dwa na koniec sezonu powinny zostać zdegradowane do niższego poziomu rozgrywek - 1.deild. Ponieważ jednak miejsca drugie i trzecie w 1.deild zajęły składy rezerwowe klubów grających w Betrideildin, do niższego poziomu spadł tylko jeden klub - 07 Vestur.
Wyniki spotkań.
Regularne spotkania.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Dodatkowe spotkania.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Sędziowie.
Następujący arbitrzy sędziowali poszczególne mecze Betrideildin 2018
Prócz nich niektóre mecze gościnnie sędziowali arbitrzy z innych lig europejskich:
Statystyki.
Najlepsi strzelcy.
"Stan na 16 grudnia 2018"
Nagrody.
Na koniec sezonu FSF Føroya przyznał nagrody dla najlepszych zawodników, których lista prezentowała się następująco:

</doc>
<doc id="4225129" url="https://pl.wikipedia.org/wiki?curid=4225129" title="Effodeildin">
Effodeildin



</doc>
<doc id="4225130" url="https://pl.wikipedia.org/wiki?curid=4225130" title="Linus Heidegger">
Linus Heidegger

Linus Heidegger (ur. 23 sierpnia 1995 w Innsbrucku) – austriacki panczenista. Uczestnik igrzysk olimpijskich w 2018.
Początkowo trenował hokej na lodzie. Jazdę na panczenach rozpoczął w 2002 w Innsbrucku. W 2010 odniósł kontuzję kolana. Studiuje ekonomię i prawo na Uniwersytecie Leopolda i Franciszka w Innsbrucku. Jest zatrudniony w wojsku austriackim.

</doc>
<doc id="4225131" url="https://pl.wikipedia.org/wiki?curid=4225131" title="Kamienica Szarffenbergów w Krakowie">
Kamienica Szarffenbergów w Krakowie

Kamienica Szarffenbergów – zabytkowa kamienica, zlokalizowana przy ulicy Grodzkiej na krakowskim Starym Mieście.
Historia kamienicy.
Kamienica została wzniesiona w XIV wieku. Na przełomie XV i XVI wieku została przebudowana. W 1570 została zakupiona przez Mikołaja Szarffenberga, który założył w niej drukarnię. Na podstawie przywileju króla Zygmunta II Augusta miała ona wyłączne prawo drukowania: statutów, konstytucji sejmowych, przywilejów i innych druków urzędowych. W 1606 budynek wraz z zakładem przeszedł w ręce syna Mikołaja – Jana. W 1623 kamienicę nabył Stanisław Germański, który oprócz drukarni prowadził w niej także księgarnię. Dom spłonął podczas wielkiego pożaru Krakowa w 1850, jednak wkrótce został odbudowany. Z tego okresu pochodzi późnoklasycystyczna fasada. W 2015 kamienica przeszła remont konserwatorski.
9 marca 1966 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4225134" url="https://pl.wikipedia.org/wiki?curid=4225134" title="This Is Where It Ends">
This Is Where It Ends

This Is Where It Ends – czwarty studyjny album amerykańskiej grupy deathcore'owej All Shall Perish, wydany 26 lipca 2011 przez wytwórnię Nuclear Blast.

</doc>
<doc id="4225145" url="https://pl.wikipedia.org/wiki?curid=4225145" title="Chung Jae-won">
Chung Jae-won

Chung Jae-won (ur. 21 czerwca 2001) – południowokoreański panczenista, wicemistrz olimpijski z 2018.

</doc>
<doc id="4225146" url="https://pl.wikipedia.org/wiki?curid=4225146" title="Servilien Nzakamwita">
Servilien Nzakamwita

Servilien Nzakamwita (ur. 20 kwietnia 1943 w Rushaki) – rwandyjski duchowny rzymskokatolicki, w latach 1996–2022 biskup Byumba.

</doc>
<doc id="4225149" url="https://pl.wikipedia.org/wiki?curid=4225149" title="Archiwum Wojskowe w Gdyni">
Archiwum Wojskowe w Gdyni

Archiwum Wojskowe w Gdyni – archiwum wojskowe z siedzibą w Gdyni. 
Od 1 października 2018 roku Archiwum Wojskowe w Gdyni jest Oddziałem Zamiejscowym Archiwum Wojskowego w Toruniu.
Historia.
28 maja 1947 roku zostało utworzone Archiwum Marynarki Wojennej w Gdyni. Do 1990 roku Archiwum Marynarki Wojennej podlegało organizacyjnie sztabowi Marynarki Wojennej. W latach 90 XX w. funkcjonowało jako filia nr 5 Centralnego Archiwum Wojskowego. Z kolei od 2000 roku było jednostką organizacyjną podporządkowaną bezpośrednio dowódcy Marynarki Wojennej. W dniu 12 marca 2009 roku Minister Obrony Narodowej podporządkował Archiwum Marynarki Wojennej dyrektorowi Centralnego Archiwum Wojskowego. 14 września 2001 roku Archiwum Marynarki Wojennej przyjęło imię kmdr. Bohdana Wrońskiego na patrona instytucji. 1 listopada 2016 Archiwum Marynarki Wojennej zostało przeformowane w Archiwum Wojskowe w Gdyni.
W latach 1990-2009 w Archiwum Wojskowym Gdyni miało miejsce bezprawne niszczenie akt wojskowych. 
Zadania.
Do głównych zadań archiwum należy m.in.:

</doc>
<doc id="4225150" url="https://pl.wikipedia.org/wiki?curid=4225150" title="Allegro.pl sp. z o.o.">
Allegro.pl sp. z o.o.



</doc>
<doc id="4225160" url="https://pl.wikipedia.org/wiki?curid=4225160" title="José Elías Rauda Gutiérrez">
José Elías Rauda Gutiérrez

José Elías Rauda Gutiérrez OFM (ur. 20 lipca 1962 w Agua Caliente) – salwadorski duchowny rzymskokatolicki, od 2009 biskup San Vicente.
Życiorys.
Święcenia kapłańskie przyjął 1 kwietnia 1989 w zakonie franciszkańskim. Pracował w klasztorach w Sacatepéquez i Soyapango, zaś w 2005 został pracownikiem prowincjalnego urzędu zajmującego się kwestiami prawnymi.
25 stycznia 2008 został mianowany biskupem pomocniczym diecezji Santa Ana ze stolicą tytularną "Foratiana". Sakry biskupiej udzielił mu 19 kwietnia 2008 abp Luigi Pezzuto.
12 grudnia 2009 otrzymał nominację na biskupa San Vicente.

</doc>
<doc id="4225161" url="https://pl.wikipedia.org/wiki?curid=4225161" title="Kim Chang-min">
Kim Chang-min

Kim Chang-min (ur. 4 września 1985 w Uiseong) – południowokoreański curler, mistrz Azji i strefy Pacyfiku, uczestnik igrzysk olimpijskich 2018.
Jest skipem swojej drużyny.
Życie prywatne.
Kim Chang-min studiował nauki sportowe na Dong-a University w Pusanie.

</doc>
<doc id="4225164" url="https://pl.wikipedia.org/wiki?curid=4225164" title="Sean Colson">
Sean Colson

Sean Tyree Colson (ur. 1 lipca 1975 w Filadelfii) – amerykański koszykarz występujący na pozycji rozgrywającego.

</doc>
<doc id="4225165" url="https://pl.wikipedia.org/wiki?curid=4225165" title="Jacek Sas-Uhrynowski">
Jacek Sas-Uhrynowski

Jacek Sas-Uhrynowski (ur. 1957 w Warszawie) – polski aktor filmowy i teatralny.
Życiorys.
Jest absolwentem VI Liceum Ogólnokształcącego im. Tadeusza Reytana w Warszawie (1976) i Wydziału Aktorskiego Państwowej Wyższej Szkoły Teatralnej im. Aleksandra Zelwerowicza w Warszawie (1980). W latach 1980–1987 był aktorem Teatru Współczesnego. Największą popularność przyniosła mu rola Włocha Giuseppe Baldiniego w komedii Janusza Majewskiego "C.K. Dezerterzy" (1985). Pomimo sukcesu filmu nie udało mu się rozwinąć kariery. W 1989 wyjechał wraz z żoną do Kanady. Do kraju wrócił w latach 90., jednak nie powrócił już do aktorstwa.
Od 1980 był mężem aktorki Agnieszki Kotulanki. Mieli 2 dzieci: syna Michała (ur. 1985) i córkę Katarzynę (ur. 1987). Para rozwiodła się w latach 90. Później ożenił się ponownie.

</doc>
<doc id="4225167" url="https://pl.wikipedia.org/wiki?curid=4225167" title="Kamienica Pipanowska w Krakowie">
Kamienica Pipanowska w Krakowie

Kamienica Pipanowska w Krakowie – zabytkowa kamienica, zlokalizowana na rogu ulic: Grodzkiej i Poselskiej na krakowskim Starym Mieście.
Historia kamienicy.
Kamienica została wzniesiona w XIV wieku. Pod koniec XVI wieku znajdował się w niej szynk Zofii Kropidłowej. W 1628 została zakupiona przez Jerzego Pipana, ławnika Sądu Wyższego Prawa Niemieckiego. W 1680 budynek przeszedł w ręce włoskiej rodziny Trevano. W połowie XVIII wieku został przebudowany przez kupca winnego Marianiego. Z tego okresu pochodzi fasada podzielona pilastrami, na których znajdują się kariatydy podpierające gzyms oraz mansardowa attyka z dwoma oknami strychowymi. W I połowie XIX wieku kamienica została nadbudowana o drugie piętro według projektu Józefa Le Bruna. W 1872 budynek nabył Józef Kosz i założył w nim sklep z winami. W latach 1934–1935 w parterze elewacji umieszczono kamienne portale. Nad jednym z nich wyrzeźbiono godło przedstawiające dwa złocone winogrona.
2 maja 1967 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4225168" url="https://pl.wikipedia.org/wiki?curid=4225168" title="Edward Uściński">
Edward Uściński

 
 
Edward Uściński (ur. 20 sierpnia 1909 w Guzowie, zm. 3 stycznia 1984 we Włocławku) – porucznik broni pancernych Wojska Polskiego II RP, major broni pancernych Polskich Sił Zbrojnych, kawaler Krzyża Srebrnego Orderu Wojennego Virtuti Militari, przez władze RP na uchodźstwie awansowany do stopnia podpułkownika.
Życiorys.
Urodzony w miejscowości Guzów (województwo warszawskie). Syn Edwarda (lekarza fabrycznego) i Jadwigi. Ukończył Gimnazjum Państwowe im. Lelewela w Warszawie, uzyskując w roku 1929 świadectwo maturalne. Następnie rozpoczął studia na Wydziale Rolnym Szkoły Głównej Gospodarstwa Wiejskiego w Warszawie. W sierpniu 1930 r. został powołany do czynnej służby wojskowej w grudziądzkiej Szkole Podchorążych Rezerwy Kawalerii (V rocznik, 1930 – 1931). Po odbyciu służby czynnej wstąpił do Szkoły Podchorążych Kawalerii.
W Szkole Podchorążych Kawalerii kształcił się w okresie od dnia 15 października 1931 r. do dnia 15 sierpnia 1933 roku. Ukończył ją z wynikiem celującym i lokatą 4/75 (absolwent X promocji im. Bitwy Ostrołęckiej). W dniu 5 sierpnia 1933 roku prezydent RP Ignacy Mościcki mianował go podporucznikiem ze starszeństwem z dniem 15 sierpnia 1933 roku i 5. lokatą w korpusie oficerów kawalerii, a minister spraw wojskowych wcielił do 1 pułku strzelców konnych w Garwolinie.
Podporucznik Edward Uściński brał udział w zawodach konnych o Mistrzostwo Wojska, odbywających się w okresie od 25 do 28 lipca 1935 r. w Suwałkach. Startując na koniu „Zefir” zajął w tych zawodach 54. miejsce indywidualnie oraz IV miejsce zespołowo wraz z drużyną 1 pułku strzelców konnych. Rok później zawody te odbyły się w Łucku w dniach od 23 do 26 lipca. Porucznik Uściński startował w nich na klaczy „Wierna”, która nie została przez jury dopuszczona do czwartej próby (skutkiem tego por. Uściński nie był klasyfikowany indywidualnie, a reprezentacja 1 psk – drużynowo). Przy 1 pułku strzelców konnych działał klub sportowy, w którym zorganizowano (w 1934 roku) sekcję piłki nożnej. Jej kierownikiem został ówczesny podporucznik Edward Uściński.
Awansowany do stopnia porucznika został ze starszeństwem z dniem 1 stycznia 1936 roku oraz 27. lokatą w korpusie oficerów kawalerii. Do końca września 1936 r. zajmował stanowisko dowódcy plutonu w 1 pułku strzelców konnych, po czym został skierowany na VIII-my 11 miesięczny Kurs Aplikacyjny na Oficerów Broni Pancernych do modlińskiego Centrum Wyszkolenia Broni Pancernych. Kurs ten, trwający w okresie od dnia 17 listopada 1936 r. do dnia 12 października 1937 r., ukończył z wynikiem pomyślnym, otrzymując stosowne zaświadczenie z rąk komendanta CWBPanc. – ppłk. dypl. Jerzego Levittoux. Następnie przeniesiony został z korpusu oficerów kawalerii do korpusu oficerów broni pancernych. 
Do wybuchu II wojny światowej pełnił służbę w Szkole Podchorążych Broni Pancernych, w której był dowódcą plutonu podchorążych służby stałej, zastępcą dowódcy plutonu podchorążych rezerwy oraz instruktorem (na dzień 23 marca 1939 r. piastował stanowisko oficera strzeleckiego w 2 kompanii podchorążych rezerwy tejże szkoły). W marcu 1939 roku zajmował 7. lokatę wśród poruczników korpusu oficerów broni pancernych w swoim starszeństwie (z dnia 1 stycznia 1936 roku). 
Wziął udział w wojnie obronnej 1939 roku, uniknął niewoli i 28 września na rozkaz przełożonych przekroczył granicę polsko-węgierską. Został internowany w obozie Vác koło Budapesztu, skąd uciekł. W ambasadzie RP w Budapeszcie otrzymał paszport na „lewe” nazwisko oraz wizę i koleją przez Jugosławię i Włochy dotarł do Francji. Z dniem 7 października 1939 r. wstąpił do formowanych na terenie Francji Polskich Sił Zbrojnych. Po upadku Francji przedostał się w czerwcu 1940 r. do Anglii (od dnia 29 czerwca 1940 r. pełnił już służbę w polskich oddziałach na terenie Wielkiej Brytanii). W dniu 18 marca 1943 r. został skierowany na IV trzytygodniowy Kurs Taktyczny Broni Pancernej dla polskich oficerów sztabowych zorganizowany w Officers Tactical School RAC Oxford (tam bowiem została w 1942 r. przeniesiona brytyjska szkoła wojsk pancernych). Po ukończeniu kursu został awansowany do stopnia kapitana (rozkaz NW L.2500/Tjn.Pers.43).
Od momentu przedarcia się do Francji Edward Uściński pełnił służbę w 2 batalionie czołgów (jednostka ta powstała 29 stycznia 1940 r. we francuskim Camp de Coëtquidan, w roku 1941 stacjonowała w szkockim Blairgowrie)), 1 pułku czołgów (istniejącym w Szkocji od 01.10.1940 r. do 19.09.1941 r.; w listopadzie 1940 r. został kierownikiem sekcji piłki nożnej klubu sportowego „Pancerni” działającego w 2 batalionie czołgów 1 pułku czołgów), 66 batalionie czołgów (powstałym po przeformowaniu 1 pułku czołgów i wchodzącym w skład 16 Brygady Czołgów) oraz w 2 pułku pancernym (powstałym 13 sierpnia 1942 roku w wyniku przeformowania 66 batalionu czołgów z 16 Brygady Czołgów).
Podczas inwazji aliantów we Francji walczył w składzie 1 Dywizji Pancernej gen. Stanisława Maczka, jako dowódca 1 szwadronu pancernego w 2 pułku pancernym (szwadron ten podczas przełamywania obrony niemieckiej pod Caen, w dniu 8 sierpnia 1944 r., walczył w szpicy czołowej I rzutu polskiej dywizji i poniósł dotkliwe straty). Jego szlak bojowy wiódł przez Francję, Belgię, Holandię do Niemiec (brał udział w walkach o grzbiet „Maczuga”). W uznaniu czynów męstwa i odwagi w czasie walk pościgowych od Sekwany do Gandawy, za walki o Gandawę – Hulst – Terneuzen, oraz za obronę rejonu Alfen w 1944 r. – prezydent RP odznaczył kapitana Edwarda Uścińskiego Orderem Wojennym Virtuti Militari kl. 5 (zarządzenie L.dz. 1231/GNW/44 z dnia 7 grudnia 1944 r., nadanie ogłoszono w londyńskim Dzienniku Personalnym Naczelnego Wodza i Ministra Obrony Narodowej Nr 6 z dnia 30 grudnia 1944 r.). Dwukrotnie ranny w czasie walk – w dniach 18 i 20 sierpnia 1944 r. Z dniem 28 października 1944 r. dowódca 2 pułku pancernego – ppłk Stanisław Koszutski – został oddelegowany do Wielkiej Brytanii celem pełnienia obowiązków komendanta kursu pancernego w Centrum Wyszkolenia Pancernego i Technicznego. Wówczas obowiązki dowódcy 2 pułku panc. przejął jego etatowy zastępca dowódcy – kapitan Uściński. W dniu 1 lutego 1945 roku Edward Uściński, w uznaniu zasług bojowych, został mianowany do stopnia majora. Do kwietnia 1947 r. pełnił służbę okupacyjną na terenie Niemiec (jako zastępca dowódcy 2 pułku pancernego), a następnie przez okres czterech miesięcy zajmował stanowisko dowódcy ośrodka demobilizacyjnego. Dnia 8 sierpnia 1947 r. powrócił do Polski razem z ostatnim transportem zdemobilizowanych żołnierzy i kadrą ośrodka (w dniu 13.08.1947 r. przybył do Szczecina). W latach późniejszych został przez władze Rządu Rzeczypospolitej Polskiej na uchodźstwie awansowany do stopnia podpułkownika broni pancernych.
Po powrocie do kraju, jako przedwojenny oficer i żołnierz generała Maczka, doświadczał licznych szykan i kłopotów. Był członkiem Polskiej Partii Socjalistycznej, a po jej zjednoczeniu z Polską Partią Robotniczą – członkiem PZPR, z której został usunięty w 1951 roku jako były oficer zawodowy. W tym też roku zamieszkał wraz z żoną we Włocławku. Pracował w cukrowni Guzów, warszawskim „Motozbycie” (kierownik działu technicznego), Państwowej Centrali „Las” (dyrektor ekspozytury w Słupsku i w Szczecinie), Spółdzielni Przemysłu Ludowego i Artystycznego (kierownik działu ekonomicznego), Miejskim Przedsiębiorstwie Gospodarki Komunalnej we Włocławku (kierownik sekcji ekonomicznej), Prezydium Miejskiej Rady Narodowej we Włocławku (starszy planista, kierownik Wydziału Gospodarki Komunalnej i Mieszkaniowej), ponownie w Miejskim Przedsiębiorstwie Gospodarki Komunalnej (dyrektor), Miejskim Przedsiębiorstwie Komunikacyjnym we Włocławku (dyrektor od dnia 1 stycznia 1961 r.) oraz Przedsiębiorstwie Budownictwa Rolniczego we Włocławku.
Edward Uściński był aktywnym działaczem sportowym na terenie Włocławka. Pełnił między innymi funkcje: wiceprezesa Okręgowego Związku Piłki Nożnej we Włocławku, działacza Terenowego Koła Sportowego „Sparta” oraz klubów „Zryw”, „Spójnia” i „Sparta”. Przez okres dwudziestu lat (1954–1974) zasiadał w zarządzie Klubu Sportowego „Kujawiak” (aż do rozwiązania tego klubu). Przyczynił się w znacznej mierze do odrodzenia „Kujawiaka” w roku 1983. W klubie tym zajmował stanowiska: kierownika sekcji piłki nożnej, wiceprezesa do spraw piłki nożnej i prezesa klubu. Za swą działalność na polu sportu otrzymał, między innymi, srebrną i złotą odznaki Polskiego Związku Piłki Nożnej.
We wrześniu 1973 r. podpułkownik Uściński przebywał wraz z żoną w szkockim Edynburgu, na zjeździe byłych żołnierzy 2 pułku pancernego.
Rodzina.
Żonaty był z Marią z domu Kurkiewicz (ur. 16.05.1915 r., zm. 07.03.2000 r.), z którą miał trzy córki. Przyszłą żonę, sanitariuszkę Armii Krajowej z powstania warszawskiego, poznał w wyzwolonym przez pododdziały 1 Dywizji Pancernej obozie Oberlangen (stalag VI C). Edward Uściński miał dwie siostry: Marię i Wandę – studentkę medycyny, żołnierza AK, poległą w powstaniu warszawskim w dniu 8 sierpnia 1944 r. 
Podpułkownik Edward Uściński zmarł w dniu 3 stycznia 1984 roku we Włocławku i pochowany został na tamtejszym Cmentarzu Komunalnym – sektor 107, rząd 2, grób 22.

</doc>
<doc id="4225176" url="https://pl.wikipedia.org/wiki?curid=4225176" title="Jesus Varela">
Jesus Varela

Jesus Yu Varela (ur. 18 grudnia 1927 w Bacolod, zm. 23 lutego 2018 w Pasay) – filipiński duchowny katolicki, biskup pomocniczy Zamboanga 1967–1971, biskup diecezjalny Ozamiz 1971–1980 i Sorsogon 1980–2003.
Życiorys.
Święcenia kapłańskie otrzymał 17 marca 1956.
28 marca 1967 papież Paweł VI mianował go biskupem pomocniczym Zamboanga, ze stolicą tytularną "Tatilti". 30 kwietnia tego samego roku z rąk arcybiskupa Teopisto Alberto przyjął sakrę biskupią. 17 lutego 1971 mianowany biskupem diecezjalnym Ozamiz, a 27 listopada 1980 biskupem diecezjalnym Sorsogon. 16 kwietnia 2003, ze względu na wiek, złożył rezygnację z zajmowanej funkcji na ręce papieża Jana Pawła II.
Zmarł 23 lutego 2018.

</doc>
<doc id="4225178" url="https://pl.wikipedia.org/wiki?curid=4225178" title="Rasmus Wranå">
Rasmus Wranå

Rasmus Wranå (ur. 15 listopada 1994 w Sztokholmie) – szwedzki curler, mistrz olimpijski z Pekinu 2022, wicemistrz olimpijski z Pjongczangu 2018, mistrz świata i Europy.
Jest drugim w drużynie Niklasa Edina.
Życie prywatne.
Rasmus Wranå jest synem curlera Matsa Wrany. Dyscyplinę tą na poziomie międzynarodowym uprawia również jego siostra Isabella. Rasmus rozpoczął uprawiać curling w 2003. W 2017 odniósł kontuzję łąkotki w lewym kolanie.

</doc>
<doc id="4225179" url="https://pl.wikipedia.org/wiki?curid=4225179" title="Ornithogalum pyrenaicum">
Ornithogalum pyrenaicum



</doc>
<doc id="4225181" url="https://pl.wikipedia.org/wiki?curid=4225181" title="Miguel Ángel Morán Aquino">
Miguel Ángel Morán Aquino

Miguel Ángel Morán Aquino (ur. 25 maja 1955 w Esquípulas) – salwadorski duchowny rzymskokatolicki, od 2016 biskup Santa Ana.
Życiorys.
Prezbiterat.
Święcenia kapłańskie przyjął 10 grudnia 1981. Pełnił funkcje proboszcza w kilku parafiach diecezji Santa Ana, a także profesora, prefekta i prorektora miejscowego seminarium.
Episkopat.
19 lipca 2000 papież Jan Paweł II mianował go biskupem diecezji San Miguel. Sakry biskupiej udzielił mu 2 września tegoż roku ówczesny nuncjusz apostolski w Salwadorze, abp Giacinto Berloco.
9 lutego 2016 został mianowany biskupem rodzinnej diecezji Santa Ana.

</doc>
<doc id="4225182" url="https://pl.wikipedia.org/wiki?curid=4225182" title="Dżama al-Fina">
Dżama al-Fina



</doc>
<doc id="4225183" url="https://pl.wikipedia.org/wiki?curid=4225183" title="Śniedek Buchego">
Śniedek Buchego

Śniedek Buchego, śniedek Bouchego ("Ornithogalum boucheanum" (Kunth) Asch.) – gatunek roślin z rodziny szparagowatych. Występuje w południowo-wschodniej Europie – od Czech po Bułgarię, na Krymie, w południowej Rosji i w Azji Mniejszej. Rośnie tam na polanach, w zaroślach, nad strumieniami. Uprawiany i dziczejący z upraw w Europie Środkowej i Wschodniej, w Polsce w części zachodniej kraju, głównie na przydrożach.
Biologia i ekologia.
Bylina, geofit. Kwitnie w kwietniu i maju. Owocuje w czerwcu i lipcu.
Tworzy mieszańce ze śniedkiem zwisłym "O. nutans" i śniedkiem baldaszkowatym ("O. umbellatum").
Zastosowanie i uprawa.
Roślina uprawiana jako ozdobna, nadaje się także na kwiat cięty. Łatwo rozmnaża się z nasion i cebulek potomnych.

</doc>
<doc id="4225184" url="https://pl.wikipedia.org/wiki?curid=4225184" title="Elías Samuel Bolaños Avelar">
Elías Samuel Bolaños Avelar

Elías Samuel Bolaños Avelar (ur. 16 lutego 1951 w Cutumay) – rwandyjski duchowny rzymskokatolicki, od 1998 biskup Zacatecoluca.

</doc>
<doc id="4225186" url="https://pl.wikipedia.org/wiki?curid=4225186" title="Ornithogalum boucheanum">
Ornithogalum boucheanum



</doc>
<doc id="4225187" url="https://pl.wikipedia.org/wiki?curid=4225187" title="Oleg Wasiliew">
Oleg Wasiliew



</doc>
