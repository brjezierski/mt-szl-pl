<doc id="4255726" url="https://pl.wikipedia.org/wiki?curid=4255726" title="Kamienica Stary Ratusz we Wrocławiu">
Kamienica Stary Ratusz we Wrocławiu

Kamienica Stary Ratusz lub "Pod Polskim Królem", "Pod Królem Augustem" (j. niem. "Zum sog. alten Rathaus") – kamienica na wrocławskim rynku, na jego wschodniej pierzei, na tzw. stronie "Zielonej Trzciny" (niem. Grüne-Rohr-Seite) lub "Zielonej Rury".
Funkcja kamienicy.
Kamienica znana była pod nazwą "Stary dom" (od 1393). Według Kaczmarka w trzeciej ćwierci XIV wieku kamienicę adaptowano do celów reprezentacyjnych i administracyjnych królów czeskich oraz prawdopodobnie i ich starostów. Hipotezie tej stanowczo przeciwstawia się Mateusz Goliński utrzymując, że posesja wraz z kamienicą w tym okresie była zwykłą własnością mieszczańską a w dokumentach źródłowych m.in. w księgach ławniczych brak jest wzmianki o innej funkcji kamienicy. W kolejnych latach kamienica pełniła funkcje publiczne, była siedzibą władz miejskich przed przeniesieniem się rajców do zbudowanego dla nich ratusza. Fakt ten ma odniesienie do obecnej nazwy kamienicy, a po raz pierwszy określenie Stary Ratusz została użyta w 1667 roku przez wrocławskiego syndyka Andreasa Assig.
Opis architektoniczny.
Pierwszy budynek na posesji nr 30 wzniesiono w połowie XIV wieku. Kamienica należała do grupy domów przyrynkowych zajmujących 2/3 szerokości działki lokacyjnej i prawdopodobne w XIV wieku była szerokofrontową płytką budowlą, powiększoną o skrzydło tylne, a w kolejnych stuleciach rozbudowywana w głąb parceli. Z tego okresu pochodzi para popiersi przechowywana w Muzeum Narodowym we Wrocławiu, która wraz z zaginionymi trzema wyobrażeniami heraldycznymi znajdował się jeszcze w XIX wieku, w wyniku wcześniejszych przebudowań, na klatce schodowej w sieni kamienicy: herby po lewej stronie, a płyta z popiersiami po prawej. Średniowieczne ozdoby były po raz pierwszy opisane przez Johanna Büschinga w 1816 roku oraz przez Fridericha Nösselta w 1825 roku. Według Romualda Kaczmarka popiersia kobiety i mężczyzny wychylających się z okna ponad parapetem są prawdopodobnie wizerunkami królewskimi młodego Wacława IV i jego małżonki Joanny bawarskiej. Popiersia zostały przez niego datowane na okres w przedziale około 1375-1385, a co za tym idzie wiek pary królewskiej na około 14-24 lat dla Wacława i ok. 19-29 lat dla Joanny. Pierwotnie popiersia były prawdopodobnie umieszczone w dolnej części otworu okiennego tworząc jego przedłużenie; rozdzielający je pionowy słupek stanowił prawdopodobnie kontynuację słupka dzielącego okno na dwie części.
Większe przebudowy kamienicy miały miejsce w 1500 roku oraz około 1691 roku za sprawą ówczesnego właściciela budynku Eliasa Scholze. Fasada kamienicy otrzymała wówczas barokową formę. Pomiędzy osiami okiennymi pojawiły się boniowane pasy zakończone cokołami i głowicami podobnymi do pilastrów małego porządku. Same okna zostały ujęte "w uszakowe obramienia z wydatnymi zdwojonymi klińcami akcentującymi oś nadproża, wchodzącymi w strefę wieńczących okna trójkątnych i odcinkowych tympanonów". Kamienica do czasów baroku była sześciotraktowym budynkiem z sienią przechodnią, z której wchodziło się na klatkę schodową oraz na przeciwlegle położony niewielki dziedziniec pełniący również funkcje świetlika. Pomieszczenia znajdujące się po oby stronach sieni miały sklepienia kolebkowe i krzyżowe lub krzyżowo-żebrowe. Niemiecki grafik Bernhard Mannfeld na jednej ze swoich grafik sporządzonych w latach 1870-1872 przedstawił późnogotycki portal jaki znajdował się w kamienicy. Portal był zamknięty dwuramiennym łukiem z umieszczonymi nad nim przenikającymi się pod kątem prostym laskowaniami. Drzwi portalu były drewniane, gęsto obite ćwiekami przytwierdzającymi ułożone koncentrycznie żelazne listwy. 
Znacząca przebudowa budynku miała miejsce w 1714 roku za sprawą kolejnego właściciela kamienicy Ernsta von Löwenstedt und Ronneburg. Autorem nowego projektu był budowniczy Johann Georg Kalckbrenner. Dwutraktowa kamienica miała pięć kondygnacji i czteroosiową fasadę zakończoną wydatnym gzymsem z attyką w formie tralkowej balustrady i z licowaną kamienną okładziną, zdobioną facjatą (lukarną) stanowiącą rodzaj belwederu i z przerywanym segmentowym frontonem. Całość przykrywał płaski tarasowy dach (w późniejszym okresie zamienionym na dach kalenicowy).
Na parterze w drugiej od lewej osi znajdował się portal, znany jeszcze z przebudowy sprzed 1691. W kolejnej przebudowie w drugiej połowie XVIII wieku dodano drugi podobny portal w osi trzeciej. Pierwszy prowadził do wąskiej przejściowej sieni i klatki schodowej umieszczonej z boku w połowie jej długości, naprzeciw której znajdował się niewielki kwadratowy dziedzińczyk-świetlika a drugi do pomieszczenia sklepowego. Na podstawie rysunku niemieckiego rysownika Ottona Probsta portal był dwudzielny; w części środkowej znajdował się atlant pełniący formę podpory oraz dynamiczne formy gierowanych gzymsów i naczółki wypełnione ornamentalną dekoracją. Nad portalem, znajdowała się figura jeźdźca na wspiętym koniu kojarzona z litewską Pogonią, depczącą leżącą postać lub jak opisywał dekoracje Hans Lutsch było to częściowo pełnoplastyczne przedstawienie, z postacią w półfigurze deptaną kopytami konia a pod nimi trofea wojenne i herb Polski. Motywy militarne występowały również nad skrajnymi filarami portalów a na skrajnych końcach fasady panoplia. W tym okresie kamienica służyła jako kwatera królów polskich z dynastii saskich (m.in. Augusta II Mocnego i Augusta III), co wiąże się z nazwą kamienicy "Pod polskim królem" a którą Friedrich Nösselt wiązał z królem Augustem II Sasem
XX wiek.
Kolejną przebudowę kamienica przeszła w 1905 roku lub w latach 1907 a 1910. Została wówczas rozebrana, a w jej miejsce wzniesiono trzyosiowy budynek według projektu Alvina Wedemanna, w którym mieścił się, założony w 1879 roku Breslauer Disconto-Bank, a następnie Bank für Handel und Industrie (Bank Handlowo-Przemysłowy). W 1927 skrzydło od strony ul. Szewskiej zostało sprzedane właścicielom domu towarowego Baraschów. Do końca 1945 roku w budynku mieścił się oddział Dresdner Banku.
Właściciele i postacie związane z kamienicą.
Pierwszymi znanymi właścicielami posesji wzmiankowanymi w dokumentach źródłowych pochodzących z XIV wieku była rodzina Domnik (Dominik), w kolejnych latach zapisywana jako Domnig, a od 1413 roku jako Domping. Ten sam ród właścicielem posesji był przynajmniej od 1345 roku, kiedy to w aktach notarialnych wspomniano o właścicielce domu Małgorzacie, wdowie po Dominiku. Dominik był kuśnierzem, w latach 1322-1336 wybierany był do ławy i rady miasta. Zmarł około 1337 roku, a wszystkie jego dobra odziedziczyła jego żona Margrite. W kolejnych latach posesja przechodziła w ręce kolejnych spadkobierców: najstarszego syna Hankego oraz jego dzieci. Hanke, podobnie jak jego ojciec był kupcem i jak on kilkakrotnie był wybierany do rady i ławy w latach 1354-1379. Posiadał komorę w Sukiennicach, wraz ze szwagrami skupywał posiadłości ziemskie, udziały, renty; był darczyńcą na rzecz miejskiego szpitala. Po śmierci Hankego 7 grudnia 1379 roku właścicielem budynku zwanym dworem została jego żona Kunegunda Borsnitówna, która rok później przekazała majątek na synów. Od tej daty nie wiadomo kto właściwie zamieszkiwał posesje do 1410 roku, kiedy to kamienica została sprzedana Hansowi Merbote wraz z wszystkimi domami tylnymi i czynszowymi. Merbote był radnym w 1416 roku i kupcem, a jego działalność handlowa sięgała Lwowa, Krakowa, Norymbergię i Kolonię. W 1421 roku Hans Merbote został oskarżony o morderstwo, a jego majątek został przekazany staroście Albrechtowi von Colditz, który przekazał go bratu Hansa, Niklasowi. Następna wzmianka na temat Hansa Merbote pochodzi z 1430 roku, gdzie w jednym dokumencie wzmiankuje się o nim jako mieszkańcu Krakowa, ale obywatelu Wrocławia. Niklas Merbote, właściciel kamienicy Rynek 5, 27 maja 1429 roku sprzedał cały majątek brata Hansowi Smed (Shmit), kupcowi, właścicielowi komory w Sukiennicach. Po jego śmierci w 1431 roku kamienicę odziedziczyli jego synowie Joachim i Liebste, którzy odsprzedali w tym samym roku majątek innemu kupcowi Güntherowi Richter a ten, w 1433 roku, odsprzedał go powracającemu do Wrocławia Hansowi Merbote. Według Golińskiego zmiana właścicieli kamienicy w ciągu kilku lat mogła mieć związek z rozliczeniami pomiędzy kupcami. W rękach Mebote kamienica znajdowała się do 1440 roku, kiedy to jej chwilowym właścicielem został Hans Foit, a następnie (w tym samym roku) kuśnierz Venczes Bhemen a od 1441 kuśnierz Johannes Drewsener właściciel kamienicy Pod Złotym Psem (Rynek 41). Był on właścicielem kamienicy do 1457 roku, kiedy to przekazał ją córce Barbarze i jej mężowi Georgowi Steinkeller pod warunkiem możliwości mieszkania w kamienicy do końca jego dni. Ostatnie wzmianki na jego temat pochodzą z 1463 roku.
Georg Steinkeller był zamożnym kupcem i ziemianinem; skupował renty i posiadłości ziemskie. W latach 1465-1466 i w roku 1467 był wybierany do ławy. W 1467 roku musiał złożyć urząd z powodu oskarżenia o współodpowiedzialność za klęskę wojsk wrocławskich w bitwie pod Ząbkowicami. W 1472 roku przez rok był uwięziony przez radę, a następnie wygnany. Zamieszkał w księstwie oleśnicki; wstąpił na służbę biskupią i dzierżył starostwo w Miliczu. W 1475 roku uzyskał skasowanie wyroku przez króla, odzyskując tym samym obywatelstwo Wrocławia. W 1484 roku został członkiem rzymskiego bractwa Ducha Świętego. Georg Steinkeller zmarł w 1485 roku a posesję odziedziczyła jego żona Barbra; w jej rękach kamienica znajdowała się do 1492 roku. Nowymi właścicielami zostali Martin i Urszula Prockisch. Martin był tkaczem sukiennikiem i był jedynym przedstawicielem swojej profesji posiadającym kamienice przy Rynku. W latach 1505-1508 zasiadał w radzie i ławie.
Po II wojnie światowej.
Podczas działań wojennych w 1945 roku kamienica uległa częściowemu zniszczeniu. Została odbudowana w formie barokowej, z czterema kondygnacjami i z trzyosiową fasadą oraz nakryta płaskim dachem. Obecnie na jej parterze znajduje się restauracja sieci McDonald’s.

</doc>
<doc id="4255728" url="https://pl.wikipedia.org/wiki?curid=4255728" title="Spaklerweg (stacja metra)">
Spaklerweg (stacja metra)

Spaklerweg – stacja metra w Amsterdamie, położona na linii 51 (pomarańczowej), 53 (czerwonej) i 54 (żółtej). Została otwarta 4 czerwca 1982. Znajduje się w dzielnicy Amsterdam-Oost.

</doc>
<doc id="4255730" url="https://pl.wikipedia.org/wiki?curid=4255730" title="Dwór Lipowy w Niwnicach">
Dwór Lipowy w Niwnicach

Dwór Lipowy w Niwnicach – zabytkowy dwór wybudowany w XVI/XVII wieku w Niwnicach przez rodzinę von Redern, będącą właścicielami tej części wsi. Po wybudowaniu w pobliżu pałacu dwór został opuszczony przez ród von Redernów i był odtąd wykorzystywany jedynie jako budynek gospodarczy, który z czasem zatracił swoje charakterystyczne cechy stylowe. Przebudowany w 2. poł. XVIII wieku.
Położenie.
Dwór położony jest w Niwnicach – dużej wsi sołeckiej w Polsce, w województwie dolnośląskim, w powiecie lwóweckim, w gminie Lwówek Śląski. Dwór znajduje się w niewielkiej odległości od kopalni gipsu i anhydrytu Nowy Ląd w Niwnicach i w pobliżu Pałacu w Niwnicach. Dwór Lipowy przylega do parku pałacowego.
Nazwa.
Dwór swoją nazwę zawdzięcza ponad kilometrowej, lipowej alei biegnącej od dworu aż do zrujnowanej kalwarii w Szymonkach - dawnym przysiółku Niwnic.
Opis.
O dawnej świetności obiektu świadczą dwie narożne wieże, które niegdyś mieściły alkierze, jak i bogato zdobiony portal w tylnej części obiektu.

</doc>
<doc id="4255732" url="https://pl.wikipedia.org/wiki?curid=4255732" title="Michael Specht">
Michael Specht

Michael Specht (ur. 9 września 1976 w Zeitz) – niemiecki aktor teatralny, telewizyjny i filmowy, a także autor tekstów piosenek i solista.
Życiorys.
Urodził się w Zeitz, w Saksonii-Anhalt. W latach 1997–2001 studiował w Berlinie na wydziale aktorskim w Akademii Sztuk Dramatycznych im. Ernsta Buscha (Hochschule „Ernst-Busch” für Schauspielkunst).
Po ukończeniu szkoły teatralnej i obronie dyplomu, grał w teatrze Landesbühne Sachsen-Anhalt w Eisleben w spektaklach: "Faust 1" (2003-2005) jako młody Faust i "Elektra" (2003-2005) jako Ajgistos. Występował także na scenie w przedstawieniach: "Dziennik obłąkanego" Nikołaja Gogola (2005) w głównej roli i "Sprawozdanie dla Akademii" Franza Kafki (2007).
Nieco później dostał się do przemysłu filmowego i telewizyjnego. W 2011 roku zagrał główną rolę Michy w filmie krótkometrażowym "Micha i Moni" ("Micha und Moni"). W 2015 roku w Dreźnie trafił na plan filmowy jednego z odcinków serialu kryminalnego ARD "Tatort – Auf ein Schlag" i wystąpił jako Wolfgang w komedii telewizyjnej ZDF "Zapach owiec" ("Der Geruch der Schafe").

</doc>
<doc id="4255733" url="https://pl.wikipedia.org/wiki?curid=4255733" title="Wibautstraat (stacja metra)">
Wibautstraat (stacja metra)

Wibautstraat – stacja metra w Amsterdamie, położona na linii 51 (pomarańczowej), 53 (czerwonej) i 54 (żółtej). Została otwarta 16 października 1977. Znajduje się w dzielnicy Amsterdam-Oost, pod ulicą o tej samej nazwie, Wibautstraat.

</doc>
<doc id="4255735" url="https://pl.wikipedia.org/wiki?curid=4255735" title="Weesperplein (stacja metra)">
Weesperplein (stacja metra)

Weesperplein – stacja metra w Amsterdamie, położona na linii 51 (pomarańczowej), 53 (czerwonej) i 54 (żółtej). Została otwarta 16 października 1977. Znajduje się w dzielnicy Centrum, pod placem o tej samej nazwie Weesperplein.

</doc>
<doc id="4255738" url="https://pl.wikipedia.org/wiki?curid=4255738" title="Waterlooplein (stacja metra)">
Waterlooplein (stacja metra)

Waterlooplein – stacja metra w Amsterdamie, położona na linii 51 (pomarańczowej), 53 (czerwonej) i 54 (żółtej). Została otwarta 16 października 1977. Znajduje się w dzielnicy Centrum, pod placem o tej samej nazwie Waterlooplein. Do ważniejszych budynków zlokalizowanych obok stacji należy Stopera.

</doc>
<doc id="4255739" url="https://pl.wikipedia.org/wiki?curid=4255739" title="Dwór obronny w Niwnicach">
Dwór obronny w Niwnicach

Dwór obronny w Niwnicach (niem. "Cunzendorf", również pol. "Dwór Bartniki") – wybudowany w 1597 r. w Niwnicach (dawniej w Bartnikach).
Zbudowany z kamienia, na planie prostokąta jest otoczony fosą przez którą przerzucono kamienny most. Prawdopodobnym fundatorem dworu był ród von Salzaów będący przed 1547 r. właścicielem okolicznych dóbr, choć budowę dworu przypisuje się również rodowi von Redernów. Według Krzysztofa Eysymontta pierwszy renesansowy dwór wzniesiono w Bartnikach w latach dwudziestych lub trzydziestych XVI w., a więc w czasie kiedy miejscowość należała jeszcze do rodziny von Redern. Do chwili obecnej zachowały się fragmenty murów wraz z oknami w kamiennych obramowaniach. Dwór został częściowo uszkodzony w trakcie walk o Lubań w 1945 r., zdewastowany po roku 1975.
Położenie.
Dwór położony jest przy drodze powiatowej nr 2515D w Niwnicach – wsi sołeckiej w Polsce, w województwie dolnośląskim, w powiecie lwóweckim, w gminie Lwówek Śląski. Dwór leży w środkowej części łańcuchowej wsi Niwnice, w pobliżu kościoła św. Jadwigi. Dwór otacza zaniedbany park naturalistyczny w stylu angielskim wpisany do rejestru zabytków o nrze rej. 621/J z 3.04.1980 r.
Opis.
Budowla murowana z kamienia na rzucie prostokąta, zbudowana w obronnym miejscu, na półwyspie stawu. Obecnie w ruinie z zachowanymi ścianami. Dwór, pierwotnie jedno lub dwuskrzydłowy, był wielokrotnie przebudowywany. Około 1547 r. za rządów rodziny von Salzaów dokonano gruntownej przebudowy dworu. Odtąd rezydencja składała się z trzech skrzydeł rozłożonych wokół dziedzińca zamkniętego od zachodu murem kurtynowym. Ostatnia przebudowa miała miejsce w XIX w. Budynek murowany z kamienia, potynkowany, pokryty był dekoracją sgraffitową. Skrzydła dwukondygnacyjne, podpiwniczone, nakrywały niezachowane wielospadowe dachy. Park otaczający dwór pochodzi z końca XIX wieku, a kamienny most nad fosą z XVI wieku. Zamieszkany do lat 30. XX w. Częściowo uszkodzony w trakcie bitwy o Lubań pomiędzy 2 a 5 marca 1945 r. w rejonie Niwnic niemiecka "Führer Begleit Division" toczyła walki z oddziałami radzieckiej 3. Armii Pancernej Gwardii. W czasach Polski Rzeczypospolitej Ludowej dwór nie został odbudowany i powoli niszczał.
Dwór jest częścią zespołu dworskiego, w skład którego wchodzą: budynek gospodarczy z 4. ćwierci XIX w. o nrze rej. 355/A/1-3/04 z 16.09.2004 r., most kamienny z drugiej poł. XVI wieku o nrze rej. 355/A/1-3/04 z 16.09.2004 i park dworski z końca XIX w. o nrze rej. 621/J z 3.04.1980 r.
Stan obecny.
Do współczesności zachowały się fragmenty murów wraz z pochodzącymi z XVI w. oknami w kamiennych obramowaniach, pozostałości znacznego wykusza. Główny portal typu fortecznego z herbami rodów szlacheckich uległ częściowemu zdewastowaniu. Staw z dworem otoczony jest pozostałościami dawnego parku. Od północnej strony dworu stoją zabudowania folwarczne, a nieco dalej kościół św. Jadwigi.

</doc>
<doc id="4255740" url="https://pl.wikipedia.org/wiki?curid=4255740" title="Nieuwmarkt (stacja metra)">
Nieuwmarkt (stacja metra)

Nieuwmarkt – stacja metra w Amsterdamie, położona na linii 51 (pomarańczowej), 53 (czerwonej) i 54 (żółtej). Została otwarta 16 października 1977. Znajduje się w dzielnicy Centrum, pod placem o tej samej nazwie Nieuwmarkt.

</doc>
<doc id="4255747" url="https://pl.wikipedia.org/wiki?curid=4255747" title="Lost Hills">
Lost Hills

Lost Hills – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255749" url="https://pl.wikipedia.org/wiki?curid=4255749" title="Dwór w Zebrzydowie">
Dwór w Zebrzydowie

Dwór w Zebrzydowie – wybudowany w 1860 r. w Zebrzydowie.
Położenie.
Dwór położony jest we wsi w Polsce, w województwie dolnośląskim, w powiecie świdnickim, w gminie Marcinowice.
Opis.
Dwór, obecnie dom nr 4, z drugiej połowy XIX w. powstał około 1860 r., a przebudowany został na początku XX w. Budynek jest dwukondygnacyjny, nakryty łamanym dachem, z sygnaturką na kalenicy. W skład zespołu wchodzi oficyna mieszkalna, murowana, z około 1870 r., dwukondygnacyjna, nakryta czterospadowym, łamanym dachem z powiekami i trzy murowane budynki gospodarcze z około 1890 r. oraz dawna oficyna, murowana, z około połowy XIX w., przebudowana na początku wieku XX. Na północ od dworu znajdował się park, którego centrum stanowił staw.

</doc>
<doc id="4255751" url="https://pl.wikipedia.org/wiki?curid=4255751" title="McKittrick (Kalifornia)">
McKittrick (Kalifornia)

McKittrick – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255753" url="https://pl.wikipedia.org/wiki?curid=4255753" title="USS Tarpon (SS-175)">
USS Tarpon (SS-175)

USS Tarpon (SS-175) – zwodowany 4 września 1935 roku w stoczni Electric Boat amerykański okręt podwodny typu "Shark" o wyporności nawodnej 1316 ton. Okręt wszedł do służby operacyjnej w amerykańskiej marynarce wojennej 12 marca 1936 roku i pełnił ją do 15 listopada 1945 roku. 17 kwietnia 1947 roku został przeniesiony do służby szkoleniowej, którą ukończył w roku 1956, po czym rok później został pocięty na złom.

</doc>
<doc id="4255756" url="https://pl.wikipedia.org/wiki?curid=4255756" title="Dwór w Wziąchowie Wielkim">
Dwór w Wziąchowie Wielkim

Dwór w Wziąchowie Wielkim – wybudowany w XIX w. we Wziąchowie Wielkim.
Położenie.
Dwór położony jest we wsi w Polsce, w województwie dolnośląskim, w powiecie milickim, w gminie Milicz.
Opis.
Obiekt jest częścią zespołu dworskiego, w skład którego wchodzą jeszcze: park i folwark.

</doc>
<doc id="4255757" url="https://pl.wikipedia.org/wiki?curid=4255757" title="Mettler">
Mettler

Mettler – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255760" url="https://pl.wikipedia.org/wiki?curid=4255760" title="Mojave (Kalifornia)">
Mojave (Kalifornia)

Mojave – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255761" url="https://pl.wikipedia.org/wiki?curid=4255761" title="Dwór w Miłoszycach">
Dwór w Miłoszycach

Dwór w Miłoszycach – wybudowany w początkach XIX w., w Miłoszycach.
Położenie.
Dwór położony jest we wsi w Polsce, w województwie dolnośląskim, w powiecie oławskim, w gminie Jelcz-Laskowice.

</doc>
<doc id="4255762" url="https://pl.wikipedia.org/wiki?curid=4255762" title="Mountain Mesa">
Mountain Mesa

Mountain Mesa – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255764" url="https://pl.wikipedia.org/wiki?curid=4255764" title="Kamienica Karmelitanek w Krakowie">
Kamienica Karmelitanek w Krakowie

Kamienica Karmelitanek (znana także jako Dwór Ostrorogów) – zabytkowa kamienica, zlokalizowana przy ulicy Grodzkiej na krakowskim Starym Mieście.
Historia.
Budynek został wzniesiony w XV wieku przez ród Ostrorogów. W XVI wieku Jakub Ostroróg sprzedał go Andrzejowi Górce. W 1575 był on własnością Stanisława Górki. Następnie należał do Czarnkowskich i Pieniążków. Na początku XVII wieku, od wdowy po Janie Pieniążku, odkupił go wojewoda krakowski Mikołaj Zebrzydowski i przekazał siostrom karmelitankom. Te notowane są w źródłach jako właścicielki budynku w 1653. Od 1816 kamienica jest własnością parafii ewangelickiej. W 1883 została gruntownie przebudowana. 
22 sierpnia 1988 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4255767" url="https://pl.wikipedia.org/wiki?curid=4255767" title="North Edwards">
North Edwards

North Edwards – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255770" url="https://pl.wikipedia.org/wiki?curid=4255770" title="Oildale (Kalifornia)">
Oildale (Kalifornia)

Oildale – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255774" url="https://pl.wikipedia.org/wiki?curid=4255774" title="Onyx (Kalifornia)">
Onyx (Kalifornia)

Onyx – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255775" url="https://pl.wikipedia.org/wiki?curid=4255775" title="Paul Bunyan (postać)">
Paul Bunyan (postać)



</doc>
<doc id="4255777" url="https://pl.wikipedia.org/wiki?curid=4255777" title="Autostrada A28 (Portugalia)">
Autostrada A28 (Portugalia)

Autostrada A28 (port. "Autoestrada A28", "Autoestrada do Litoral Norte") – autostrada w północnej Portugalii, przebiegająca przez dystrykty Porto, Braga i Viana do Castelo.
Autostrada łączy Porto z Viana do Castelo i dalej biegnie do Valença przy granicy z Hiszpanią.

</doc>
<doc id="4255780" url="https://pl.wikipedia.org/wiki?curid=4255780" title="Randsburg">
Randsburg

Randsburg – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255785" url="https://pl.wikipedia.org/wiki?curid=4255785" title="Rosamond (Kalifornia)">
Rosamond (Kalifornia)

Rosamond – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255792" url="https://pl.wikipedia.org/wiki?curid=4255792" title="Rosedale (Kalifornia)">
Rosedale (Kalifornia)

Rosedale – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255793" url="https://pl.wikipedia.org/wiki?curid=4255793" title="Tajemnicze opowieści Moville'a">
Tajemnicze opowieści Moville'a



</doc>
<doc id="4255797" url="https://pl.wikipedia.org/wiki?curid=4255797" title="Yuta Kubo">
Yuta Kubo

 – japoński kick-boxer, zawodowy mistrz świata ISKA w wadze lekko półśredniej (2012), zwycięzca turnieju Glory 65 kg Slam Tournament z 2013 oraz mistrz K-1 w wadze półśredniej (2017).
Kariera sportowa.
Zawodowo zadebiutował w 2005. Po serii zwycięstw 18 marca 2007 został mistrzem krajowej federacji NJKF w wadze piórkowej po pokonaniu Nobuhiro Iwai'a. 13 lipca 2007 w Phuket pokonał zawodnika gospodarzy, Taja Chaichana Patong Gym przez nokaut zdobywając pas mistrza świata WPMO w kategorii super piórkowej. W 2010 zadebiutował w K-1 podczas japońskich eliminacji do turnieju K-1 World MAX, ostatecznie dochodząc do finału turnieju (5 lipca) gdzie przegrał z Tetsuyą Yamato przez nokaut po prawym sierpowym. Rok później 25 czerwca 2011 wziął udział w kolejnej edycji turnieju, tym razem wygrywając go, w finale pokonując Koyę Urabe jednogłośnie na punkty.
17 lutego 2012 został mistrzem świata ISKA w wadze lekko półśredniej po znokautowaniu Francuza Charlesa François, natomiast prawie rok później 14 stycznia 2013 wygrał grand prix organizacji Krush i został mistrzem po pokonaniu w finale Francuza Abdellaha Ezbiriego na punkty po dogrywce. Po tych sukcesach 3 maja 2013 został zaproszony do turnieju Glory 65 kg Slam Tournament mającym wyłonić najlepszego zawodnika wagi piórkowej w organizacji Glory. Kubo ostatecznie wygrał turniej pokonując kolejno Koreańczyka Lim Chi-Bina, Kanadyjczyka Gabriela Vargę i w finale rodaka Masaaki Noiriego, wszystkich jednogłośnie na punkty.
1 września 2013 stracił mistrzostwo Krush na rzecz Masaaki Noiriego, z którym przegrał w rewanżu na punkty. 21 grudnia tego samego roku na gali Glory 13 w Tokio przegrał z Marokańczykiem Mosabem Amranim na punkty. Po tej porażce Kubo zakończył współpracę z Glory i wrócił do rodzimego K-1 gdzie w latach 2014–2016 gdzie nie odnosił żadnych sukcesów. W tym czasie dwukrotnie starał się wygrać turniej K-1 w wadze do 65 kg jednak za każdym razem zawody kończył na półfinale będąc nokautowanym najpierw przez Taja Kaewa Fairtex (4 listopada 2014) następnie przez Hideaki Yamazakiego (4 marca 2016).
18 września 2017 po raz trzeci (od ponownego związania się z K-1) wziął udział w K-1 World GP ostatecznie wygrywając turniej, tym razem kategorię wyżej (do 67,5 kg), pokonując jednego wieczoru trzech rywali i zostając nowym mistrzem K-1 w tejże wadze. 21 marca 2018 podczas mistrzowskiej gali "K-1: K’Festa 1" obronił tytuł K-1 wagi półśredniej w starciu z Melsikiem Baghdasaryanem którego pokonał na punkty.

</doc>
<doc id="4255801" url="https://pl.wikipedia.org/wiki?curid=4255801" title="South Taft">
South Taft

South Taft – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255805" url="https://pl.wikipedia.org/wiki?curid=4255805" title="5 O'Clock">
5 O'Clock



</doc>
<doc id="4255807" url="https://pl.wikipedia.org/wiki?curid=4255807" title="11 O'Clock Tick Tock">
11 O'Clock Tick Tock



</doc>
<doc id="4255809" url="https://pl.wikipedia.org/wiki?curid=4255809" title="It's Five O'Clock Somewhere">
It's Five O'Clock Somewhere



</doc>
<doc id="4255811" url="https://pl.wikipedia.org/wiki?curid=4255811" title="Not the Nine O'Clock News">
Not the Nine O'Clock News



</doc>
<doc id="4255813" url="https://pl.wikipedia.org/wiki?curid=4255813" title="Zdobycie Arsenału">
Zdobycie Arsenału

Zdobycie Arsenału ("szturm na Arsenał, atak na Arsenał") – akcja zbrojna powstańców listopadowych i części ludu warszawskiego, mająca na celu opanowanie głównej zbrojowni w stolicy (Arsenału Królewskiego w Warszawie) oraz przejęcie składowanej tam broni palnej i białej dla wsparcia ruchu powstańczego; przeprowadzona wieczorem 29 listopada 1830 roku.
Zdobycie Arsenału przyczyniło się w znacznym stopniu do odparcia ataku oddziałów wojskowych skierowanych dla stłumienia rozruchów w mieście. Był to zwrotny moment nocy listopadowej, który w konsekwencji pozwolił przechylić szalę zwycięstwa na stronę powstańców podczas walk o Warszawę.
Geneza.
Zdobycie Arsenału było jednym z kluczowych – obok ataku na Belweder i rozbrojenia garnizonu rosyjskiego – punktów planu powstańczego, opracowywanego w łonie Sprzysiężenia Wysockiego. Plan ten zatwierdzono ostatecznie na naradzie spiskowców z Joachimem Lelewelem w dniu 21 listopada 1830 r., a zakomunikowano go delegatom sekcji związku na dobę przed powstaniem. Jego głównym autorem był ppor. Józef Zaliwski. Zadanie opanowania zbrojowni powierzono czterem kompaniom wyborczym rozkwaterowanym w okolicach Leszna i Starego Miasta, w tym części 4 Pułku Piechoty Liniowej. W ocenie spiskowców opanowanie Arsenału, gdzie znajdowało się kilkadziesiąt tysięcy sztuk broni palnej i białej, było nieodzownym, a nawet najważniejszym warunkiem powodzenia akcji zbrojnej, a w dalszej perspektywie – wybuchu ogólnonarodowego powstania, skierowanego przeciwko rosyjskiemu zaborcy. Zryw ten przeszedł do historii pod nazwą powstania listopadowego.
Znaczenia strategicznego Arsenału była świadoma również strona rosyjska – jeszcze przed powstaniem, w obawie przed wystąpieniem zbrojnym ludu, rozważano możliwość wywiezienia broni z budynku, względnie odkręcenia z niej kurków i zdjęcia bagnetów; ostatecznie poprzestano jedynie na zabraniu zamków skałkowych i przewiezieniu ich do prochowni na Pradze.
Przebieg wydarzeń.
Szturm na Arsenał miał miejsce w poniedziałek 29 listopada 1830 r., pomiędzy godz. 20.00 a 21.00. W akcji, obok grupy wojskowych, czynny udział wzięli mieszkańcy Starego Miasta i Powiśla, zaagitowani przez cywilnych związkowych (m.in. Mochnackiego, Kozłowskiego i Bronikowskiego). Były to z reguły biedniejsze warstwy mieszczaństwa, rzemieślnicy, wyrobnicy, młodzież, akademicy, służba, księża, Żydzi, a także duża liczba kobiet – masy podatne na antyrosyjskie sentymenty i żywo reagujące na hasła wielokrotnie wznoszone tej nocy: "Moskale naszych wycinają!", "Polacy, do broni!" Łącznie pod zbrojownią w kulminacyjnym momencie pojawił się tłum liczący kilkaset, a według niektórych relacji nawet kilka tysięcy osób.
Jeszcze przed decydującymi wydarzeniami, przy posterunkach kompanii wyborczych 5 Pułku Piechoty Liniowej w pobliżu Arsenału pojawił się m.in. Ignacy Blumer, wierny Konstantemu generał, który wzywał żołnierzy do podporządkowania się swoim rozkazom, a nawet do połączenia się z wołyńcami. W odpowiedzi żołnierze usiłowali obezwładnić generała, a gdy ten zaczął stawiać opór – padł strzał, w wyniku którego Blumer poniósł śmierć. Według Wacława Tokarza, rozkaz zastrzelenia Blumera wydał Józef Zaliwski; według Mochnackiego, śmiertelne strzały oddali grenadierzy kpt. Czarneckiego; Roślakowski i Harbut natomiast piszą o feldfeblu 5 Pułku Piechoty, jako sprawcy zabójstwa Blumera (Antoni Szomański wymienia z nazwiska sierżanta Jakuba Grabowskiego). Również nieopodal Arsenału, w rejonie skrzyżowania ul. Długiej i Bielańskiej, zginął gen. Stanisław Trębicki, odmawiający połączenia się z powstańcami.
Ponadto kompanie 5 Pułku, pod dowództwem Aleksandra (Antoniego) Czarneckiego i Lipowskiego, aresztowały przebiegających tędy oficerów rosyjskich, m.in. generałów Ksakowa i Engelmanna.
Początek kulminacyjnej fali wydarzeń przypadł na godz. 20.00, kiedy to – zgodnie z przewidywaniami Sprzysiężonych – zaalarmowano Pułk Wołyński o rozruchach na mieście, a następnie skierowano jego batalion przeciwko powstańcom w rejon Arsenału. Zbrojownia stanowiła bowiem swego rodzaju centrum, którego zdobycie miało decydować o powodzeniu lub porażce zrywu powstańczego na jego najwcześniejszym etapie. Do Arsenału zmierzały więc „na wyścigi” pierwsze oddziały wojska zarówno polskiego, jak i rosyjskiego. Świadom grożącego niebezpieczeństwa zajęcia zbrojowni przez Rosjan, Józef Zaliwski rozkazał podpalić dom na Nalewkach – był to umówiony sygnał optyczny wzywający najbliższe oddziały polskie na pomoc pod Arsenał. Nieco wcześniej na obszarze pomiędzy Arsenałem a Ogrodem Krasińskich pojawiła się kolumna kpt. Józefa Święcickiego z 4 Pułku Piechoty Liniowej (dowódca pułku Ludwik Bogusławski usiłował zagrodzić im drogę i omal nie przypłacił tego życiem), który następnie zdał komendę kpt. Antoniemu Roślakowskiemu. Oba bataliony, polski i wołyński, stanęły naprzeciwko siebie w odległości kilkudziesięciu kroków i przez jakiś czas oczekiwały dalszego rozwoju wydarzeń. W pewnym momencie strona polska wezwała wołyńców do złożenia broni, jednak w odpowiedzi ppłk Albertow wydał rozkaz otwarcia ognia. Doszło do kilkuminutowej strzelaniny (być może także walki wręcz), w rezultacie której wołyńcy zostali zmuszeni do odwrotu „w największym nieładzie”. Zginęło od 60 do 130 wołyńców przy minimalnych stratach Polaków (według Roślakowskiego, zginął tylko jeden obrońca Arsenału). W wymianie ognia powstańców wspierali cywile strzelający z dachów i okien pobliskich domów. „Czwartacy” nie podjęli pościgu; nadrzędnym celem było w tym momencie opanowanie i zabezpieczenie zbrojowni.
Według Wacława Tokarza, sukces w starciu z wołyńcami był punktem przełomowym nocy listopadowej. Odpierając wrogie natarcie, 1 batalion 4 Pułku Piechoty uratował tym samym sprawę dalszego rozwoju powstania, czym zyskał sobie cześć i sławę wśród cywilnych mieszkańców Warszawy.
Inny zbliżający się (od ul. Długiej) do Arsenału batalion Pułku Wołyńskiego został powstrzymany ogniem kompanii 5 Pułku Piechoty. Według Maurycego Mochnackiego zginęło wówczas kilkudziesięciu Rosjan. Oba te sukcesy strony polskiej umożliwiły zdobycie Arsenału bez dalszych zakłóceń; zbrojownia została „ocalona”.
Tłum gęstniejący przed Arsenałem podjął pierwsze próby siłowego sforsowania potężnej dębowej bramy budynku jeszcze przed wymianą ognia na tyłach zbrojowni. Arsenału strzegło ok. 26-30 wartowników. Na odgłos walk z wołyńcami duża część cywilów rozpierzchła się, lecz był to jedynie „chwilowy popłoch” – po ustaniu walk mieszkańcy ponownie zaczęli zbierać się pod składnicą broni (niektórzy z nich byli przemocą zmuszani przez żołnierzy do ataku na Arsenał). Dzięki ich udziałowi, wydarzenia pod Arsenałem zaczęły szybko nabierać cech rewolucji ludowej, a nie tylko „awantury” wywołanej przez wąską grupę spiskowców. Presja zgromadzonego pospólstwa rosła z każdą z minutą. Tymczasowy dowódca warty ppor. Karol Janowicz przez jakiś czas skutecznie dawał odpór napierającym masom, jednak pojawienie się grupy żołnierzy ppor. Stanisława Zajączkowskiego zmusiło go do cofnięcia warty (ok. godz. 21.00); ponadto ppor. Janowicz chciał uniknąć dalszego „rozjątrzania ludzi”. Batalion saperów pod dowództwem ppor. Feliksa Nowosielskiego wyłamał kraty w oknach, tłum toporami wyrąbał otwór w bramie, odsunął rygle, a następnie wdarł się do wnętrz i pomieszczeń na piętrze, gdzie „zaopatrzył się” w broń palną i białą, a nawet muzealną – halabardy, stare szpady i rapiery. Zabór broni i przeczesywanie pomieszczeń w poszukiwaniu zamków skałkowych, naboi i prochu trwało co najmniej przez godzinę w „nieprawdopodobnym rozgardiaszu”. Masowy udział ludności cywilnej w rozbiciu Arsenału wprawdzie odbył się wbrew zakładanym planom Sprzysiężonych, jednak jego skala przyczyniła się do rozpalenia nastrojów powstańczych wśród żołnierzy, dodała im otuchy, poczucia pewności i słuszności podjętych kroków, dała im mandat moralny do walki z Rosjanami oraz pozwoliła przeciągnąć na stronę insurekcji grupy wahające się, niezdecydowane. Ponadto wystąpienie pospólstwa „przeraziło ostatecznie Konstantego”, niebędącego odtąd w stanie skutecznie przeciwdziałać „awanturze”.
W czasie zajść w Arsenale aresztowano m.in. gen. Jakuba Redla i gen. Piotra Bontempsa. Obaj sprzeciwiali się rozdawnictwu broni, co spotkało się z gwałtowną reakcją napierającego na zbrojownię tłumu, a nawet groziło im śmiercią (według Richarda Ottona Spaziera, gen. Bontempsa uratował jeden z belwederczyków – Karol Paszkiewicz). W Arsenale pojawił się również por. Wincenty Nieszokoć, który zabrał stąd karabiny dla uzbrojenia bombardierów. Tymczasowym dowódcą zbrojowni obrano ppłk. Tomasza Dietricha z Pułku Piechoty.
Po szturmie Arsenału uzbrojeni cywile, wśród nich wiele kobiet, rozbiegli się na wszystkie strony stolicy, tworząc spontanicznie „zgiełkliwe” grupy bojowe, „bardziej zaczepne od wojska”, czasem przejmowane, dowodzone i szkolone przez żołnierzy. Według Tadeusza Łepkowskiego i Józefa Dutkiewicza, to właśnie cywilny lud Warszawy wykazał się największą aktywnością i skutecznością w walkach z oddziałami antypowstańczymi, także polskimi (wiernymi Konstantemu); on też miał być faktycznym autorem zwycięstwa w nocy 29 listopada. Pod Arsenałem panował nastrój iście rewolucyjny, nastrój wrzawy i zapału do walki, bezustannie rozlegały się bojowe okrzyki i nawoływania. Cywile zmieszali się z wojskiem. Wciąż pojawiały się nowe grupy ludzi pytających o broń. Od linii Wisły powstańcy byli odtąd „panami miasta”. Wszystkie ulice prowadzące do Arsenału były obwarowane, aczkolwiek – jak dodaje Maurycy Mochnacki – ogólne rezultaty wojskowe nocy listopadowej były nikłe, gdyż ograniczyły się jedynie do obrony Arsenału, natomiast ważne zadanie opanowania południowych obrzeży stolicy oraz pojmania lub zabicia wielkiego księcia nie zostało wykonane. Mimo to, w ocenie Tadeusza Łepkowskiego, zdobycie Arsenału i uzbrojenie ludu było punktem zwrotnym w dziejach nocy listopadowej. Początkowe wystąpienie o charakterze szlachecko-wojskowym przeobraziło się pod Arsenałem w zryw ludowy, co pozwoliło przechylić szalę zwycięstwa tego wieczora na stronę powstańców. Odtąd spiskowcy byli już tylko jednym z wielu elementów masowego ruchu przeciwko zaborcy.
Pod Arsenałem zgromadziło się ogółem 18 kompanii polskich, Szkoła Podchorążych (wraz z przywódcami Sprzysiężenia), część wart Pułku 4 i Pułku 7, oraz Szkoła Zimowa Artylerii. Arsenał zatem stanowił przez pewien moment nocy listopadowej swego rodzaju centrum wydarzeń; tu odbywano narady, tu następowała koordynacja i wzajemna wymiana informacji o dotychczasowych działaniach zbrojnych w mieście, stąd akademicy wyruszyli szturmować więzienie karmelickie na Lesznie – dla odbicia uwięzionych kolegów z uniwersytetu; tutaj objaśniano niezorientowanym w sytuacji powody zrywu. Stąd kierowano do dalszych zadań eskorty i patrole, do Arsenału odprowadzano aresztowanych oficerów rosyjskich, szpiegów i prowokatorów (m.in. zastrzelono tam Tobiasza Mackrotta – ojca Henryka). Tu też znajdowali się główni inicjatorzy wybuchu powstania, łącznie z Piotrem Wysockim, Józefem Zaliwskim, Karolem Szleglem i belwederczykami – aczkolwiek pomimo tej silnej koncentracji całego przywództwa Sprzysiężenia w jednym miejscu, pod Arsenałem, nie zdołało ono wyłonić żadnego ośrodka władzy; spiskowcy nie proklamowali rządu, który mógłby pokierować dalszym rozwojem insurekcji. Wręcz przeciwnie: ulegali wypadkom, a nie panowali nad nimi. W pewnym momencie podchorążowie zaczęli nawet grozić i oskarżać Wysockiego o zdradę, gdyż zamiast spodziewanych regularnych wojsk powstańczych pod Arsenałem zastali głównie tłum cywilów włamujących się do budynku, o czym wcześniej, na etapie spisku, nie było mowy. Groziło to demoralizacją wojska, a nawet rozejściem się żołnierza do koszar. Według świadectwa samego Piotra Wysockiego, był on zachęcany pod Arsenałem do ataku na ratusz (a więc siedzibę władz miejskich), którego jednak ostatecznie nie przeprowadził – z obawy przed zgromadzonymi w tamtej okolicy oddziałami nieprzyjacielskimi.
Wymiana ognia z wołyńcami pod Arsenałem była jedynym większym starciem zbrojnym tego wieczora. Polskie żywioły antypowstańcze zamierzały wprawdzie zorganizować wypad w stronę Arsenału, ale plany te skutecznie pokrzyżowały tłumy cywilów oblegających pobliski plac Bankowy. Ponadto posłuszeństwo przełożonym, z reguły przeciwnym jakimkolwiek ruchom powstańczym, wypowiadali coraz częściej młodsi oficerowie i żołnierze.
Po rozbiciu Arsenału zaczęto stawiać barykady dla zabezpieczenia tego miejsca przed spodziewanymi kolejnymi atakami Rosjan. Powstańców wspomagała w tych działaniach coraz liczniejsza rzesza mieszkańców wylegających z domów. Ustawiono tu także dwa działa ze Szkoły Wojskowej Aplikacyjnej oraz trzy działa z samego Arsenału – ogółem przystępu do zbrojowni broniło pięć dział. Jednak kolejne godziny upłynęły w tym miejscu we względnym spokoju – wielki książę Konstanty nie zdecydował się wydać rozkazu szturmu na powstańców. Uważał, że skoro „rozruchy” wszczęli Polacy, to i sami Polacy powinni je z własnej inicjatywy spacyfikować. Książę zajął w tych decydujących chwilach stanowisko „czysto obserwacyjne”. Ułatwiło to powstańcom zadanie całkowitego opanowania Warszawy w noc listopadową i dniach kolejnych. Jak stwierdza Wacław Tokarz, wielki książę Konstanty „uratował powstanie”.
30 listopada po ulicach Warszawy, także po „pięknych dzielnicach”, wciąż przemieszczały się grupy pospólstwa uzbrojonego w broń pobraną z Arsenału. Wywoływało to paniczną reakcję władz miasta, przerażonych wypadkami nocy listopadowej; wzbudzało w nich poczucie nieporządku publicznego i anarchii. Rada Administracyjna powołała więc Straż Bezpieczeństwa, której zadaniem było przywrócenie spokoju publicznego i ochrona własności prywatnej, odbieranie broni cywilom oraz czuwanie nad bezpieczeństwem. Pacyfikacyjne działania Straży Bezpieczeństwa wspierała ponadto Gwardia Akademicka, czyli paramilitarna formacja studentów, stronników gen. Józefa Chłopickiego.
O atmosferze strachu i niepewności jutra, zwłaszcza wśród zamożniejszej warstwy warszawiaków, świadczyły m.in. antyplebejskie wspomnienia Tekli Lubowidzkiej, żony wiceprezydenta Warszawy – Mateusza Lubowidzkiego:
Odbieranie broni cywilom odbywało się początkowo powoli, bez rozgłosu, ostrożnie – a to z obawy przed gwałtownym oporem wciąż groźnego i zrewoltowanego tłumu. Dopiero wraz z upływem dni, ochłodzeniem nastrojów rewolucyjnych i okrzepnięciem nowych władz, żądania zwrotu broni stawały się coraz bardziej stanowcze. Mimo to, nigdy nie zdołano odzyskać całości uzbrojenia rozebranego z Arsenału w noc listopadową. Wacław Tokarz szacuje, iż w rękach cywilów pozostało ok. 6–7 tysięcy sztuk broni. Natomiast według Witolda Huberta, w rzeczywistości ową „zaginioną” broń (tj. 25% ogólnego stanu zagrabionego z Arsenału) wykupywali z rąk ludu warszawskiego agenci Żydów, za pośrednictwem których broń ta trafiała następnie do Rosjan lub „na szmelc”.
Po upadku powstania Jakub Grabowski poszukiwany był przez warszawski Najwyższy Sąd Kryminalny za zabójstwo gen. Ignacego Blumera pod Arsenałem w noc listopadową. Groziła mu kara śmierci, zamieniona następnie w dożywotnią banicję.
W kulturze.
"Noc listopadowa" Stanisława Wyspiańskiego.
W scenie I dramatu Stanisława Wyspiańskiego "Noc listopadowa", Piotr Wysocki zapowiada zdobycie Arsenału przez Józefa Zaliwskiego. W scenie VII do ataku na zbrojownię zagrzewa podchorążych mityczna Pallas (scenę tę ukazuje również spektakl Teatru Telewizji z 1978 r. w reżyserii Andrzeja Wajdy, pod tym samym tytułem):
W tej samej scenie do szturmu wzywa swych towarzyszy sam Piotr Wysocki:
Gdy na drodze powstańcom staje gen. Stanisław Potocki i nakazuje odwrót, dochodzi do wymiany ognia pomiędzy podchorążymi Zaliwskiego a patrolem żandarmów rosyjskich – w wyniku strzelaniny gen. Potocki ginie.
Inne.
W roku 1831 Marcin Zaleski namalował obraz "Wzięcie Arsenału", ukazujący scenę szturmu na zbrojownię. Obraz należy do kanonu ikonografii powstania listopadowego i jest obecnie przechowywany w zbiorach Muzeum Narodowego w Warszawie.
F.K. Dietrich wykonał inne popularne przedstawienie szturmu na Arsenał, w technice akwaforty/akwatinty ("Arsenał w dniu 29 listopada 1830 roku w Warszawie"). Jedną z oryginalnych odbitek dzieła przechowuje m.in. Muzeum Pałacu Króla Jana III Sobieskiego w Wilanowie.
Tadeusz Hołuj w powieści "Królestwo bez ziemi" opisuje dzieje żołnierzy 4 Pułku Piechoty Liniowej („czwartaków”) w latach 1815-1838. W jednym z rozdziałów ukazana jest walka o Arsenał w noc listopadową; w wymianie ognia z wołyńcami bierze udział jeden z głównych bohaterów powieści – Matus (Mateusz) Borek.
Film dokumentalny "Bierzcie się bracia, do broni" (reż. Grzegorz Gajewski, 2010) przedstawia wydarzenia nocy listopadowej, w tym współczesną rekonstrukcję szturmu na Arsenał.
Szturm na Arsenał wspomniany jest w 19. scenie dramatu "Dzień Dwudziesty Dziewiąty Listopada" (Paweł Felicjan Miłkowski, 1831). 
W noweli Zofii Kossak "Przerwane posiedzenie" (1936) przedstawiona została - odbywająca się w noc listopadową - dyskusja członków Towarzystwa Przyjaciół Nauk na temat poezji romantycznej. W pewnym momencie do uszu zgromadzonych osób docierają odgłosy wystrzałów - zaintrygowany Julian Ursyn Niemcewicz wychodzi na balkon, by sprawdzić, co się dzieje. Po chwili wykrzykuje: "Strzelają na Długiej i pod Arsenałem! Na Senatorskiej słychać okrzyki! Co to znaczy?!".

</doc>
<doc id="4255815" url="https://pl.wikipedia.org/wiki?curid=4255815" title="Squirrel Mountain Valley">
Squirrel Mountain Valley

Squirrel Mountain Valley – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255817" url="https://pl.wikipedia.org/wiki?curid=4255817" title="Stallion Springs">
Stallion Springs

Stallion Springs – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255820" url="https://pl.wikipedia.org/wiki?curid=4255820" title="Południowoazerbejdżańska Wikipedia">
Południowoazerbejdżańska Wikipedia

Południowoazerbejdżańska Wikipedia – wersja językowa Wikipedii założona w 2015 roku. Jedna z Wikipedii tureckojęzycznych.

</doc>
<doc id="4255822" url="https://pl.wikipedia.org/wiki?curid=4255822" title="Chajarí">
Chajarí

Chajarí – miasto w Argentynie, położone we wschodniej części prowincji Entre Ríos, ok 18 km od granicy z Urugwajem.
Opis.
Miejscowość została założona 28 maja 1872. Przez miasto przebiega linia kolejowa i autostrada RN14. Obecnie Chajari jest popularnym ośrodkiem turystycznym, na wschodzie w odległości 18 km od miasta, przepływa rzeka graniczna Urugwaj. 

</doc>
<doc id="4255823" url="https://pl.wikipedia.org/wiki?curid=4255823" title="Taft Heights">
Taft Heights

Taft Heights – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255824" url="https://pl.wikipedia.org/wiki?curid=4255824" title="Zamek w Kyrenii">
Zamek w Kyrenii



</doc>
<doc id="4255826" url="https://pl.wikipedia.org/wiki?curid=4255826" title="Tupman">
Tupman

Tupman – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255828" url="https://pl.wikipedia.org/wiki?curid=4255828" title="Rajd Grecji 1992">
Rajd Grecji 1992

Rajd Akropolu 1992 - Rajd Grecji ("39. Acropolis Rally") – 39 Rajd Grecji rozgrywany w Grecji w dniach 31 maja-3 czerwca. Była to szósta runda Rajdowych mistrzostw świata w roku 1992. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255830" url="https://pl.wikipedia.org/wiki?curid=4255830" title="Valley Acres">
Valley Acres

Valley Acres – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255832" url="https://pl.wikipedia.org/wiki?curid=4255832" title="Weedpatch">
Weedpatch

Weedpatch – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255833" url="https://pl.wikipedia.org/wiki?curid=4255833" title="Rapolas Skipitis">
Rapolas Skipitis

Rapolas Skipitis (ur. 31 stycznia 1887 w Baukai w rejonie radziwiliskim, zm. 23 lutego 1976 w Chicago) – litewski prawnik i polityk, minister sprawiedliwości (1920–1922), poseł na Sejm Litwy II (1923–1926) i III kadencji (1926–1927).
Życiorys.
Ukończył gimnazjum w Szawlach. Jako uczeń brał udział w rewolucji 1905 roku. Studiował na Uniwersytecie w Moskwie medycynę (1909–1910) i prawo (1910–1914), uzyskując w 1916 roku tytuł magistra prawa. Od 1910 roku był członkiem ruchu "Aušrininkai". W latach 1911–1914 przewodził organizacji litewskich studentów w Moskwie. W 1917 roku był jednym z założycieli i redaktorów gazety "Santara".
Był ministrem sprawiedliwości Litwy w latach (1920–1922) w rządzie Kazysa Griniusa, a następnie posłem na Sejm Litwy II (1923–1926) i III kadencji (1926–1927). Przewodniczył Związkowi Strzelców Litewskich (1927–1928), Towarzystwu Wspierania Litwinów na Obczyźnie (1932–1940) i kilku innym organizacjom litewskim. Był redaktorem m.in.: "Ūkininko balsas" (1925–1928), "Trimitas" (1927–1928), "Namų savininkas" oraz "Pasaulio lietuvis" (1937–1940).
Po zajęciu Litwy przez ZSRR (1940) wyjechał do Niemiec. W latach 1941–1944 mieszkał w Berlinie. W 1946 osiadł w Chicago, gdzie działał w organizacjach litewskich.

</doc>
<doc id="4255834" url="https://pl.wikipedia.org/wiki?curid=4255834" title="Weldon (Kalifornia)">
Weldon (Kalifornia)

Weldon – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255835" url="https://pl.wikipedia.org/wiki?curid=4255835" title="Bernard Gajdus">
Bernard Gajdus

Bernard Gajdus (ur. 28 kwietnia 1916 w Papowie Toruńskim, zm. 22 grudnia 2001 w Starogardzie Gdańskim) – polski lekarz, chirurg, pionier operacji na otwartym sercu.
Życiorys.
Syn nauczyciela, kierownika szkół na Pomorzu, po 1919 roku zastępcy Rektora Seminarium Nauczycielskiego w Toruniu, i Emilii z domu Oczkowskiej. Jeden z siedmiorga rodzeństwa. Najstarszy brat, Jerzy Gajdus, aresztowany przez wojska okupacyjne i w listopadzie 1939 roku rozstrzelany w lesie Berberka. Kolejny z braci ksiądz Wojciech Gajdus był proboszczem w Zawrze, więźniem obozów Stutthof oraz Oranienburg Sachsenhausen.
Bernard Gajdus ukończył Gimnazjum im. Mikołaja Kopernika w Toruniu. Następnie podjął studia lekarskie na Uniwersytecie Stefana Batorego w Wilnie. Podczas studiów członek Polskiej Akademickiej Korporacji Chrześcijańskiej „Conradia”. W 1939 roku uczestnik kampanii wrześniowej. Dyplom lekarski uzyskał w dniu 22 grudnia 1945 roku na Uniwersytecie Adama Mickiewicza w Poznaniu.
Po ukończeniu studiów walczył z epidemią tyfusu plamistego w Pucku. Następnie asystent na oddziale chirurgicznym w Szpitalu S.S. Szarytek św. Wincentego a Paulo w Gdyni. Od 1953 r. ordynator oddziału chirurgicznego, najpierw w szpitalu Sióstr Elżbietanek w Starogardzie Gdańskim, a następnie w nowo powstałym szpitalu przy ul. ks. Piotra Ściegiennego.
Dnia 23 listopada 1969 roku przeprowadził pionierską operację na otwartym sercu. Zabieg został przeprowadzony na 17 letnim pacjencie, przywiezionym do szpitala z raną kłutą serca, w stanie agonalnym. W zabiegu pod kierownictwem dr Bernarda Gajdusa asystowali dr Landowski oraz syn ordynatora, Andrzej Gajdus, wówczas student medycyny. Operacja trwała około trzech godzin, zakończyła się o trzeciej nad ranem. Uratowany 17-letni pacjent żył jeszcze co najmniej 30 lat. Zabieg przeprowadzony w warunkach prowincjonalnego szpitala odbił się szerokim echem w całym kraju.
Bernard Gajdus przeszedł na emeryturę w 1981 r. Był członkiem Stowarzyszenia Honorowych Dawców Krwi oraz Towarzystwa Chirurgów Polskich. Bernard Gajdus zmarł w dniu 22 grudnia 2001 roku w Starogardzie Gdańskim.
Odznaczenia.
Bernard Gajdus otrzymał w 1977 r. „Medal za zasługi dla Starogardu Gdańskiego”. Został również uhonorowany odznaką „Zasłużony Ziemi Gdańskiej. W 1984 roku odznaczony medalem „Pro Ecclesia et Pontifice”. Bernard Gajdus był również odznaczony Krzyżem Walecznych. Uchwałą z dnia 25 stycznia 2017 r. Rada Miasta Starogard Gdański nadała rondu u zbiegu ulicy Droga Nowowiejska i przedłużenia ulicy Piaskowej nazwę Rondo im. Bernarda Gajdusa.

</doc>
<doc id="4255838" url="https://pl.wikipedia.org/wiki?curid=4255838" title="Zagłębie Sosnowiec (koszykówka kobiet)">
Zagłębie Sosnowiec (koszykówka kobiet)

Zagłębie Sosnowiec – polski kobiecy klub koszykarski. Od 2015 drużyna grająca w rozgrywkach Basket Ligi Kobiet.

</doc>
<doc id="4255839" url="https://pl.wikipedia.org/wiki?curid=4255839" title="Wofford Heights">
Wofford Heights

Wofford Heights – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255842" url="https://pl.wikipedia.org/wiki?curid=4255842" title="Björninn">
Björninn

Ísknattleiksfélagið Björninn – islandzki klub hokejowy z siedzibą w Reykjavík.
Zawodnicy.
W klubie występował Rosjanin Aleksandr Miedwiediew.

</doc>
<doc id="4255848" url="https://pl.wikipedia.org/wiki?curid=4255848" title="Ísknattleiksfélagið Björninn">
Ísknattleiksfélagið Björninn



</doc>
<doc id="4255850" url="https://pl.wikipedia.org/wiki?curid=4255850" title="Ozren">
Ozren

Ozren może oznaczać:

</doc>
<doc id="4255852" url="https://pl.wikipedia.org/wiki?curid=4255852" title="Comic Con Experience">
Comic Con Experience

Comic Con Experience (znany również jako CCXP) to brazylijski festiwal rozrywki prezentujący komiksy, seriale telewizyjne, filmy, gry wideo i literaturę. Pierwsza edycja odbyła się w grudniu 2014 r. w São Paulo i została zorganizowana przez portal Omelete, sklep kolekcjonerski Piziitoys i agencję artystów Chiaroscuro. Odwiedziło ją około 100 tysięcy osób i zaangażowało 80 firm. Wśród zaproszonych gości znaleźli się aktorzy Jason Momoa oraz Sean Astin.

</doc>
<doc id="4255855" url="https://pl.wikipedia.org/wiki?curid=4255855" title="Rajd Grecji 1991">
Rajd Grecji 1991

Rajd Akropolu 1991 - Rajd Grecji ("38. Acropolis Rally") – 38 Rajd Grecji rozgrywany w Grecji w dniach 1-6 czerwca. Była to szósta runda Rajdowych mistrzostw świata w roku 1991. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255857" url="https://pl.wikipedia.org/wiki?curid=4255857" title="Lake of the Woods (Kalifornia)">
Lake of the Woods (Kalifornia)

Lake of the Woods – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255858" url="https://pl.wikipedia.org/wiki?curid=4255858" title="Charata">
Charata

Charata – miasto w Argentynie, położone w południowo-zachodniej części prowincji Chaco.
Opis.
Miejscowość została założona w 1914 roku, węzeł drogowy, przez miasto przebiega linia kolejowa.

</doc>
<doc id="4255860" url="https://pl.wikipedia.org/wiki?curid=4255860" title="Pine Mountain Club">
Pine Mountain Club

Pine Mountain Club – jednostka osadnicza w Stanach Zjednoczonych, w stanie Kalifornia, w hrabstwie Kern.

</doc>
<doc id="4255864" url="https://pl.wikipedia.org/wiki?curid=4255864" title="Rajd Grecji 1990">
Rajd Grecji 1990

Rajd Akropolu 1990 - Rajd Grecji ("37. Acropolis Rally") – 37 Rajd Grecji rozgrywany w Grecji w dniach 3-6 czerwca. Była to piąta runda Rajdowych mistrzostw świata w roku 1990. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 5 rundach.
Tabele przedstawiają tylko pięć pierwszych miejsc.

</doc>
<doc id="4255866" url="https://pl.wikipedia.org/wiki?curid=4255866" title="Naked/Fight Together/Tempest">
Naked/Fight Together/Tempest

Naked/Fight Together/Tempest – trzydziesty piąty singel Namie Amuro. Został wydany 27 lipca 2011 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel "Naked/Fight Together/Tempest" #2 miejsce w cotygodniowym wykresie Oriconu. Zajmując #74 miejsce w 2011 roku. Sprzedając się w nakładzie 101 397 egzemplarzy.
Pozostałe informacje.
Piosenka "Naked" została użyta jako komercyjna piosenka "Esprique Precious" Kose, "Fight Together" została użyta jako piosenka do anime One Piece, a piosenka "Tempest" była piosenką przewodnią historycznego dramatu o tej samej nazwie.

</doc>
<doc id="4255873" url="https://pl.wikipedia.org/wiki?curid=4255873" title="USS K-1 (SS-32)">
USS K-1 (SS-32)

USS K-1 (SS-32) – amerykański okręt podwodny o wyporności 398 ton na powierzchni, okręt wiodący typu "K". Stępkę pod jednostkę położono 20 lutego 1912 roku w stoczni Fore River, gdzie 3 września 1913 roku jednostka została zwodowana, po czym 17 marca 1914 roku okręt został przyjęty do służby w amerykańskiej marynarce wojennej. Podczas pierwszej wojny światowej okręt operował z Azorów wspierając działania aliantów na europejskim teatrze wojny. Służbę we flocie podwodnej tego kraju pełnił do roku 1923, zaś w roku 1931 wraz z innymi okrętami swojego typu został pocięty na złom.
Jednokadłubowa jednostka o długości 46,81 metra wypierała w zanurzeniu 529 ton, napędzana na powierzchni była dwoma silnikami Diesla o mocy 475 KM, w zanurzeniu zaś dwoma silnikami elektrycznymi o mocy 170 KM zasilanymi z 2 akumulatorów po 60 ogniw każdy. Okręt mógł rozwinąć na powierzchni prędkość 14 węzłów, w zanurzeniu zaś 10,5 węzła. Jednostka wyposażona była w cztery wyrzutnie torpedowe kalibru 450 mm na dziobie, z uzbrojeniem w postaci 8 torped – cztery w wyrzutniach i cztery w zapasie.

</doc>
<doc id="4255874" url="https://pl.wikipedia.org/wiki?curid=4255874" title="Armona">
Armona

Armona – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255875" url="https://pl.wikipedia.org/wiki?curid=4255875" title="Skautafélag Reykjavíkur">
Skautafélag Reykjavíkur

Skautafélag Reykjavíkur – islandzki klub hokejowy z siedzibą w Reykjavík.
Zawodnicy.
Kadra w sezonie 2017–18.
Na podstawie materiału źródłowego:

</doc>
<doc id="4255876" url="https://pl.wikipedia.org/wiki?curid=4255876" title="Gerhard Himmel">
Gerhard Himmel

Gerhard Himmel (ur. 26 kwietnia 1965 w Hanau) – niemiecki zapaśnik stylu klasycznego.
Na Igrzyskach Olimpijskich w Seulu w 1988 zdobył srebrny medal w wadze ciężkiej (do 100 kg), przegrywając w finale z Polakiem Andrzejem Wrońskim. W 1989 w Martigny został mistrzem świata. Do jego osiągnięć należy również brązowy medal mistrzostw Europy (Kolbotn 1988). Trzykrotnie był mistrzem RFN (1988, 1989, 1990).

</doc>
<doc id="4255881" url="https://pl.wikipedia.org/wiki?curid=4255881" title="Grangeville (Kalifornia)">
Grangeville (Kalifornia)

Grangeville – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255884" url="https://pl.wikipedia.org/wiki?curid=4255884" title="Hardwick (Kalifornia)">
Hardwick (Kalifornia)

Hardwick – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255888" url="https://pl.wikipedia.org/wiki?curid=4255888" title="Kettleman City">
Kettleman City

Kettleman City – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255889" url="https://pl.wikipedia.org/wiki?curid=4255889" title="John White (1802–1845)">
John White (1802–1845)

John White (ur. 14 lutego 1802 w Middlesborough, zm. 22 września 1845 w Richmond) – amerykański polityk.
Życiorys.
Urodził się 14 lutego 1802 roku w Middlesborough. Jego rodzicami byli Hugh i Ann Lowrie White’owie. Ojciec był właścicielem kopalni soli w Goose Creek. Po ukończeniu szkół podstawowej i średniej (Greeneville College w Tennessee), studiował nauki prawne, a następnie został w 1823 przyjęty do palestry i rozpoczął prywatną praktykę w Richmond. W 1832 roku zasiadł w legislaturze stanowej Kentucky z okręgu Madison County, a trzy lata później został wybrany do Izby Reprezentantów, z ramienia Partii Wigów. W latach 1841–1843 pełnił funkcję spikera Izby. Został na to stanowisko powołany 31 maja 1841. W izbie niższej Kongresu zasiadał do 1845, kiedy to został sędzią sądu okręgowego w Kentucky. Urząd ten sprawował do śmierci 22 września 1845 roku w Richmond. Zmarł śmiercią samobójczą. Został pochowany na cmentarzu we Frankfort w Kentucky.
Prywatnie był żonaty z Mary Hume. Miał z nią siedmioro dzieci, Williama L., Hugh L., Margaret R., Katherine, 
Anne L., Johna i Mary.

</doc>
<doc id="4255891" url="https://pl.wikipedia.org/wiki?curid=4255891" title="Stratford (Kalifornia)">
Stratford (Kalifornia)

Stratford – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255895" url="https://pl.wikipedia.org/wiki?curid=4255895" title="Germanasca">
Germanasca

Germanasca ("Germanasca") – potok o długości 26,6 km, wypływający z niewielkiego górskiego jeziora "Lago Verde" położonego w Alpach Kotyjskich. Ciek źródłowy znajduje się na wysokości 2590 metrów. Germanasca uchodzi do potoku Chisone.

</doc>
<doc id="4255896" url="https://pl.wikipedia.org/wiki?curid=4255896" title="Lemoore Station">
Lemoore Station

Lemoore Station – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255898" url="https://pl.wikipedia.org/wiki?curid=4255898" title="Home Garden">
Home Garden

Home Garden – jednostka osadnicza w Stanach Zjednoczonych, w stanie Kalifornia, w hrabstwie Kings.

</doc>
<doc id="4255906" url="https://pl.wikipedia.org/wiki?curid=4255906" title="Rajd Grecji 1989">
Rajd Grecji 1989

Rajd Akropolu 1989 - Rajd Grecji ("36. Acropolis Rally") – 36 Rajd Grecji rozgrywany w Grecji w dniach 27 maja-1 czerwca. Była to szósta runda Rajdowych mistrzostw świata w roku 1989. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255908" url="https://pl.wikipedia.org/wiki?curid=4255908" title="Dienis Szypot´ko">
Dienis Szypot´ko

Dienis Jewgienjewicz Szypot´ko (ros. Денис Евгеньевич Шипотько; ur. 28 lutego 1985 w Angarsku) – rosyjski siatkarz, grający na pozycji przyjmującego, reprezentant Rosji. 
Sukcesy klubowe.
Puchar Challenge:
Mistrzostwo Rosji:
Puchar CEV:
Sukcesy reprezentacyjne.
Letnia Uniwersjada:

</doc>
<doc id="4255909" url="https://pl.wikipedia.org/wiki?curid=4255909" title="Andriej Titicz">
Andriej Titicz

Andriej Wasiljewicz Titicz (ros. Андрей Васильевич Титич; ur. 10 marca 1986) – rosyjski siatkarz, grający na pozycji przyjmującego. Od sezonu 2020/2021 występuje w drużynie ASK Niżny Nowogród.
Sukcesy klubowe.
Mistrzostwo Rosji:
Puchar Rosji:
Liga Mistrzów:

</doc>
<doc id="4255911" url="https://pl.wikipedia.org/wiki?curid=4255911" title="Rajd Grecji 1988">
Rajd Grecji 1988

Rajd Akropolu 1988 - Rajd Grecji ("35. Acropolis Rally") – 35 Rajd Grecji rozgrywany w Grecji w dniach 29 maja-1 czerwca. Była to szósta runda Rajdowych mistrzostw świata w roku 1988. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255914" url="https://pl.wikipedia.org/wiki?curid=4255914" title="Rajd Grecji 1987">
Rajd Grecji 1987

Rajd Akropolu 1987 - Rajd Grecji ("34. Acropolis Rally") – 34 Rajd Grecji rozgrywany w Grecji w dniach 31 maja-3 czerwca. Była to szósta runda Rajdowych mistrzostw świata w roku 1987. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255915" url="https://pl.wikipedia.org/wiki?curid=4255915" title="Jovanka Stojčinović-Nikolić">
Jovanka Stojčinović-Nikolić

Jovanka Stojčinović-Nikolić (serb. Јованка Стојчиновић-Николић; ur. 1952 w Ritešiciu) – serbska poetka, do 2017 prezes Stowarzyszenia Pisarzy Republice Serbskiej.
Biografia.
Ukończyła gimnazjum w Doboj, następnie Wyższą Szkołę Pedagogiczną w Tuzli i studia kultury fizycznej w Sarajewie. Po studiach zaczęła pracę w liceum w Doboj, a w 1998 roku została dyrektorem Centrum Kultury i Edukacji w Doboj. W 2012 roku została wybrana prezesem Stowarzyszenia Pisarzy Republiki Serbskiej. Funkcję tę pełniła do 2017 roku. Jest mężatką, ma troje dzieci i mieszka w Doboj.
Twórczość.
"Zvi­je­zda ski­ta­ča" (1975), "Ti­je­sno do­ba" (1994), "Sa­mo­ća ru­že" (1995), "Ka­men mo­je kr­vi" (1996), "Go­lo sun­ce" (1996), "Bo­so bi­lje" (1997), "Osko­ru­ša" (2000), "Gor­ka svje­tlost" (2002), "Klju­ča­o­ni­ca" (2003), "Mrak od či­stog zla­ta" (2006), "Ob­lik svje­tlo­sti" (2006),"Odabrani čas" (2016), "Trinaesti stepenik" (2014)

</doc>
<doc id="4255918" url="https://pl.wikipedia.org/wiki?curid=4255918" title="Vytautas Kazimieras Jonynas">
Vytautas Kazimieras Jonynas

Vytautas Kazimieras Jonynas (ur. 10 marca 1907 w Ūdriji w rejonie olickim, zm. 4 grudnia 1997 w Wilnie) – litewski malarz, grafik, rzeźbiarz, ilustrator książek, projektant wnętrz i wykładowca.
Życiorys.
Po ukończeniu gimnazjum kontynuował naukę w latach 1923–1929 w Kownie w Szkole Sztuk Pięknych, studiując malarstwo u Adomas Varnasa, a grafikę u Adomasa Galdikasa. W latach 1931–1934 studiował w Paryżu, m.in. w Ècole Boulle. W 1935 roku powrócił do Kowna, gdzie wykładał w Szkole Sztuk Pięknych. W 1944 roku wyjechał do Niemiec, a w 1950 do Stanów Zjednoczonych. Zajmował się ilustrowaniem książek, projektował wnętrza obiektów sakralnych i wykładał na uczelniach, m.in. na Fordham University. W latach 90. powrócił na Litwę. Zmarł w Wilnie, pochowany jest na Cmentarzu Antokolskim. Został odznaczony w 1993 roku Krzyżem Komandorskim Orderu Wielkiego Księcia Giedymina. 
W Druskienikach znajduje się galeria jego imienia. 

</doc>
<doc id="4255919" url="https://pl.wikipedia.org/wiki?curid=4255919" title="Rajd Grecji 1986">
Rajd Grecji 1986

Rajd Akropolu 1986 - Rajd Grecji ("33. Bosch Acropolis Rally") – 33 Rajd Grecji rozgrywany w Grecji w dniach 2-4 czerwca. Była to szósta runda Rajdowych mistrzostw świata w roku 1986. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255922" url="https://pl.wikipedia.org/wiki?curid=4255922" title="Jackie Mudie">
Jackie Mudie

Jackie Mudie, właśc. John Knight Mudie (ur. 10 kwietnia 1930 w Dundee, zm. 2 marca 1992 w Stoke-on-Trent) – szkocki piłkarz występujący na pozycji napastnika, a także trener.
Kariera klubowa.
Mudie jako junior grał w zespołach z Dundee – Lochee Harp oraz Stobswell Juniors. We wrześniu 1946 został zawodnikiem angielskiego Blackpool, grającego w Division One. W maju 1947 podpisał pierwszy zawodowy kontrakt z klubem, a w sezonie 1949/1950 zadebiutował w drużynie Blackpool w meczu ligowym. W sezonie 1950/1951 wraz z zespołem dotarł do finału Pucharu Anglii, w którym Blackpool został pokonany przez Newcastle United. W sezonie 1952/1953 Mudie wraz z Blackpool ponownie osiągnął finał Pucharu Anglii i tym razem zwyciężył w nim, pokonując Bolton Wanderers. W sezonie 1955/1956 Mudie wraz z zespołem wywalczył wicemistrzostwo Anglii. Graczem Blackpool był do marca 1961.
Następnie odszedł do Stoke City z Division Two. Latem 1961 przebywał na wypożyczeniu w kanadyjskim Toronto City, po czym wrócił do Stoke. W sezonie 1962/1963 awansował wraz z nim do Division One. W listopadzie 1963 przeszedł do zespołu Port Vale z Division Three. W sezonie 1964/1965 spadł z nim do Division Four. W Stoke Mudie występował do maja 1967. Potem grał w walijskiej drużynie Oswestry Town, jednak jeszcze w 1967 roku zakończył karierę.
Kariera reprezentacyjna.
W reprezentacji Szkocji Mudie zadebiutował 20 października 1956 w zremisowanym 2:2 meczu British Home Championship z Walią, a 21 listopada 1956 w wygranym 2:0 towarzyskim pojedynku z Jugosławią strzelił swojego pierwszego gola w drużynie narodowej.
W 1958 roku został powołany do kadry na mistrzostwa świata. Zagrał na nich w spotkaniach z Jugosławią (1:1), Paragwajem (2:3; gol) oraz Francją (1:2), a Szkocja zakończyła turniej na fazie grupowej.
W latach 1956–1958 w drużynie narodowej Mudie rozegrał 17 spotkań i zdobył 9 bramek.
Kariera trenerska.
W marcu 1965 Mudie został grającym trenerem zespołu Port Vale i funkcję tę pełnił do maja 1967. W późniejszych latach prowadził jeszcze drużynę Northwich Victoria, a także amerykański zespół Cleveland Cobras.

</doc>
<doc id="4255925" url="https://pl.wikipedia.org/wiki?curid=4255925" title="Marie Avgeropoulos">
Marie Avgeropoulos

Marie Avgeropoulos (wym. []; ur. 17 czerwca 1986 w Thunder Bay) – kanadyjska aktorka pochodzenia greckiego, która wystąpiła m.in. w serialu "The 100".

</doc>
<doc id="4255926" url="https://pl.wikipedia.org/wiki?curid=4255926" title="Adomas Galdikas">
Adomas Galdikas

Adomas Galdikas (ur. 18 października 1893 w Giršinai w rejonie szkudzkim, zm. 7 grudnia 1969 w Nowym Jorku) – litewski malarz, grafik i scenograf. Uważany za jednego z inicjatorów współczesnej sztuki litewskiej i za następcę M.K. Čiurlionisa.
Życiorys.
W 1917 roku ukończył Szkołę Rysunku Technicznego barona Schtiglitza w Petersburgu. W 1918 wrócił na Litwę i pracował w gimnazjum i w seminarium nauczycielskim w Kownie. W latach 1923–1940 (z przerwą w latach 1929–1930) uczył w Szkole Sztuk Pięknych w Kownie. Wśród jego studentów był m.in. Vytautas Kazimieras Jonynas. W latach 1940–1944 uczył w Instytucie Sztuki Stosowanej i Dekoracyjnej w Kownie. W 1944 roku wyemigrował do Niemiec. W latach 1946–1947 wykładał w École des Arts et Métiers we Fryburgu. W latach 1947–1952 mieszkał w Paryżu. W 1952 roku przeniósł się do Stanów Zjednoczonych i osiadł w Nowym Jorku, gdzie zmarł w 1969 roku. Był członkiem grupy Ars. Od 1920 roku jego prace były pokazywane na wystawach, m.in. w Paryżu (1931, 1948), Fryburgu (1946), Nowym Jorku (1954, 1956–1957, 1960–1961, 1963), Baltimore, Cleveland, Chicago, Filadelfii (wszystkie w 1963), Bostonie (1963, 1965) Los Angeles (1965). Był autorem wielu pejzaży, grafik, ilustracji książkowych, rysunków, martwych natur, portretów, kompozycji abstrakcyjnych, a także projektantem litewskich pawilonów na międzynarodowych wystawach w Paryżu i Nowym Jorku. Jego prace są eksponowane m.in. w muzeach w Petersburgu, Wilnie, Kownie, Paryżu i Chicago.

</doc>
<doc id="4255928" url="https://pl.wikipedia.org/wiki?curid=4255928" title="Magdalena Draugelytė-Galdikienė">
Magdalena Draugelytė-Galdikienė

Magdalena Draugelytė-Galdikienė (ur. 26 września 1891 w Bardauskai w rejonie wyłkowyskim, zm. 22 maja 1979 w Putnam w stanie Connecticut) – litewska katolicka działaczka na rzecz praw kobiet, nauczycielka i polityk. Przewodziła w latach 1919–1940 Lietuvių katalikių moterų draugija (LKMD), największej organizacji kobiecej w międzywojennej Litwie. Była posłem na Sejm Ustawodawczy Litwy (1920–1922), a następnie posłem na Sejm Litwy I, II i III kadencji (1922–1926). Po II wojnie światowej podróżowała po Europie (mieszkając m.in. w RFN, Szwajcarii i Francji), a w 1952 roku wyemigrowała do Stanów Zjednoczonych, gdzie poświęciła się wspieraniu, promocji i zachowaniu sztuki swojego męża malarza Adomasa Galdikasa, z którym wzięła ślub w 1917 roku.

</doc>
<doc id="4255929" url="https://pl.wikipedia.org/wiki?curid=4255929" title="Aino Autio">
Aino Autio

Aino Autio (ur. 4 stycznia 1932, zm. 17 listopada 2022) – fińska sprinterka, uczestniczka Letnich Igrzysk Olimpijskich 1952.

</doc>
<doc id="4255930" url="https://pl.wikipedia.org/wiki?curid=4255930" title="Jevgenijus Šuklinas">
Jevgenijus Šuklinas

Jevgenijus Šuklinas także Jewgienij Szuklin (ur. 23 listopada 1985 w Głazowie) – litewski kajakarz, kanadyjkarz. Srebrny medalista olimpijski z Londynu.
Z pochodzenia jest Rosjaninem, urodził się w Udmurcji. Zawody w 2012 były jego pierwszymi igrzyskami olimpijskimi. Po medal sięgnął w rywalizacji kanadyjek jedynek na dystansie 200 metrów, wyprzedził go jedynie Ukrainiec Jurij Czeban. Czterokrotnie zdobywał w tej konkurencji brązowy medal mistrzostw świata, zajmując trzecie miejsce w 2006, 2007, 2009 i 2014. Był wielokrotnym medalistą mistrzostw Europy oraz dwukrotnym złotym medalistą uniwersjady w 2013.

</doc>
<doc id="4255932" url="https://pl.wikipedia.org/wiki?curid=4255932" title="Jewgenij Szuklin">
Jewgenij Szuklin



</doc>
<doc id="4255933" url="https://pl.wikipedia.org/wiki?curid=4255933" title="Jewgienij Suklin">
Jewgienij Suklin



</doc>
<doc id="4255935" url="https://pl.wikipedia.org/wiki?curid=4255935" title="Ozren (Bośnia i Hercegowina)">
Ozren (Bośnia i Hercegowina)

Ozren – góra w północnej Bośni i Hercegowinie. Od zachodu opływa ją rzeka Bośnia, od północy dopływ Bośni, Spreča, od południa jej stoki sięgają rzeki Krivaja a od wschodu jeziora Modrac. Góra leży między miastami Doboj i Petrovo (Republika Serbska) oraz Lukavac, Zavidovići i Maglaj (Federacja Bośni i Hercegowiny). Przez górę przebiega granica między dwoma składowymi Bośni i Hercegowiny: Ozren częściowo leży na terenie Republiki Serbskiej (część północna), zaś częściowo na terenie Federacji BiH (część południowa).
Na górze znajduje się m.in. prawosławny klasztor pw. św. Mikołaja uznawany za zabytek narodowy.
Góra posiada szereg szczytów:
Na tym obszarze znajduje się też Jadova jama. Na Wielką Ostravicę prowadzi szlak rowerowy, a na Gostlij szlak pieszy.

</doc>
<doc id="4255939" url="https://pl.wikipedia.org/wiki?curid=4255939" title="Đurđevdanski Festival">
Đurđevdanski Festival



</doc>
<doc id="4255945" url="https://pl.wikipedia.org/wiki?curid=4255945" title="Jovanka Stojcinovic-Nikolic">
Jovanka Stojcinovic-Nikolic



</doc>
<doc id="4255948" url="https://pl.wikipedia.org/wiki?curid=4255948" title="Kaldaun">
Kaldaun



</doc>
<doc id="4255951" url="https://pl.wikipedia.org/wiki?curid=4255951" title="Zamek graniczny w Janowcu (gmina Małomice)">
Zamek graniczny w Janowcu (gmina Małomice)



</doc>
<doc id="4255953" url="https://pl.wikipedia.org/wiki?curid=4255953" title="Kaldeling">
Kaldeling



</doc>
<doc id="4255954" url="https://pl.wikipedia.org/wiki?curid=4255954" title="Josué Mitchell">
Josué Mitchell

Josué Mitchell Omier (ur. 11 listopada 1989 w Limónie) – kostarykański piłkarz występujący na pozycji napastnika, obecnie zawodnik Pérez Zeledón.
Kariera klubowa.
Mitchell pochodzi z portowego miasta Limón, stolicy prowincji Limón. Wychowywał się w dzielnicy Limón 2000. Jego ojciec Alfonso Peter Mitchell był w przeszłości piłkarzem lokalnego klubu AD Limonense. Futbol zaczynał uprawiać w rodzinnym mieście, podczas lokalnych turniejów piłkarskich będąc zwykle jednym z najmłodszych zawodników. Przez pewien czas trenował w szkółce juniorskiej klubu Deportivo Saprissa, natomiast w wieku osiemnastu lat za namową nauczyciela wychowania fizycznego wyjechał do stołecznego San José, gdzie po pomyślnych testach został przyjęty do zespołu Brujas FC. Tam został przekwalifikowany z pozycji środkowego pomocnika na napastnika, niedługo potem zdobył z Brujas młodzieżowe mistrzostwo Kostaryki, strzelając zwycięskiego gola w finale z Deportivo Saprissa (2:1). W 2009 zadebiutował w barwach Brujas w kostarykańskiej Primera División. W jesiennym sezonie Invierno 2009 wywalczył ze swoją ekipą tytuł mistrza Kostaryki, lecz ani razu nie pojawił się wówczas na boisku i przez cały pobyt w klubie był głębokim rezerwowym.
Kilka miesięcy później Mitchell odszedł do współpracującego z Brujas beniaminka najwyższej klasy rozgrywkowej – CD Barrio México (obydwa kluby posiadały tego samego właściciela). W barwach Barrio México strzelił swoją premierową bramkę w pierwszej lidze, 26 stycznia 2011 w wygranym 3:2 spotkaniu z Alajuelense. Półtora miesiąca później klub został jednak wycofany z rozgrywek z powodu problemów finansowych. On sam odszedł natomiast w najbliższym oknie transferowym do ekipy Santos de Guápiles, gdzie bez większych sukcesów spędził pół roku. W styczniu 2012 został zawodnikiem CS Cartaginés, w którym pełnił głównie rolę rezerwowego i po roku słabych występów klub zrezygnował z jego usług. Bezpośrednio po tym powrócił w rodzinne strony, na zasadzie wolnego transferu dołączając do Limón FC. Tam grał przez sześć miesięcy, po czym odrzucił propozycję przedłużenia umowy i został graczem gwatemalskiego Deportivo Iztapa. Tam zanotował bardzo nieudany pobyt, będąc trapionym przez kontuzje i spotykając się z zaległościami finansowymi ze strony klubu.
Po powrocie z Gwatemali przez cztery miesiące pozostawał bez klubu, a następnie podpisał kontrakt z drugoligowym Juventud Escazuceña. Jako kluczowy gracz drużyny z Escazú, w wiosennym sezonie Clausura 2014 dotarł z nim do finału drugiej ligi kostarykańskiej, po czym przeszedł do pierwszoligowego Municipal Pérez Zeledón. Jego barwy reprezentował ze średnim skutkiem przez półtora roku, po czym rozwiązano z nim umowę – zawodnik pozwał później klub twierdząc, iż zarząd bezprawnie zerwał z nim kontrakt, gdy on przebywał na rehabilitacji po kontuzji. W styczniu 2016 został graczem Belén FC, skąd po pół roku występów jako rezerwowy ponownie odszedł do Santosu de Guápiles. Tam również był głównie rezerwowym zawodnikiem, lecz poczynił znaczny postęp pod okiem trenera Johnny'ego Chavesa, poprawiając ustawianie się na boisku i czytanie gry.
W styczniu 2017 Mitchell zasilił stołeczny CF Universidad de Costa Rica, w którego barwach spędził pół roku w roli podstawowego piłkarza. Odszedł z klubu bezpośrednio po jego przejęciu przez kolumbijskie przedsiębiorstwo Con Talla Mundial i powrócił do drużyny Municipal Pérez Zeledón. Pod okiem szkoleniowca José Giacone (swojego byłego trenera z Belén) w stosunkowo późnym wieku został wyróżniającym się napastnikiem ligi kostarykańskiej, do tamtej pory będąc kojarzonym głównie z nieskuteczności i częstej zmiany klubów. W jesiennym sezonie Apertura 2017 zdobył z Pérez Zeledón historyczne, pierwsze w dziejach klubu mistrzostwo Kostaryki.
Kariera reprezentacyjna.
We wrześniu 2011 Mitchell został powołany przez Rónalda Gonzáleza do reprezentacji Kostaryki U-23 na środkowoamerykańskie eliminacje do kontynentalnego turnieju kwalifikacyjnego do Igrzysk Olimpijskich w Londynie. Przesiedział jednak obydwa spotkania na ławce rezerwowych, a Kostarykańczycy nie zakwalifikowali się ostatecznie na finałowy turniej eliminacyjny.
W seniorskiej reprezentacji Kostaryki Mitchell zadebiutował za kadencji selekcjonera Óscara Ramíreza, 27 marca 2018 w przegranym 0:1 meczu towarzyskim z Tunezją.

</doc>
<doc id="4255959" url="https://pl.wikipedia.org/wiki?curid=4255959" title="Srđan Plavšić">
Srđan Plavšić

Srđan Plavšić (cyr. Срђан Плавшић; ur. 3 grudnia 1995 w Nowym Sadzie) – serbski piłkarz występujący na pozycji ofensywnego pomocnika w czeskim klubie Slavia Praga; reprezentant kraju.
Kariera klubowa.
Srđan Plavšić karierę klubową rozpoczął w Vojvodinie z rodzinnego Nowego Sadu. Nie miał jednak szans na występy w pierwszej drużynie ze względu na niski wzrost. Karierę seniorską kontynuował na niższych szczeblach serbskich rozgrywek w zespole ČSK Pivara. Po dwóch sezonach przeniósł się do Spartaka Subotica, w którego barwach zadebiutował w Super liga Srbije, najwyższej piłkarskiej klasie rozgrywkowej w kraju.
10 sierpnia 2015 podpisał 3-letni kontrakt z Crveną zvezdą. Ze względu na swój wzrost otrzymał przydomek „atomowa mrówka”. Styl gry Plavšicia sprawiał, że był jednym z najczęściej faulowanych zawodników w lidze.
W czerwcu 2017 podpisał kontrakt ze Spartą Praga.
Kariera reprezentacyjna.
Młodzieżowy reprezentant Serbii. W dorosłej kadrze zadebiutował 29 września 2016 w przegranym 0:3 towarzyskim meczu z Katarem.

</doc>
<doc id="4255966" url="https://pl.wikipedia.org/wiki?curid=4255966" title="Parafia Najświętszego Imienia Maryi w Cejkiniach">
Parafia Najświętszego Imienia Maryi w Cejkiniach

Parafia Najświętszego Imienia Maryi w Cejkiniach – parafia rzymskokatolicka, znajdująca się w archidiecezji wileńskiej, w dekanacie ignalińskim.

</doc>
<doc id="4255967" url="https://pl.wikipedia.org/wiki?curid=4255967" title="Parafia św. Stanisława Kostki w Duksztach">
Parafia św. Stanisława Kostki w Duksztach

Parafia św. Stanisława Kostki w Duksztach – parafia rzymskokatolicka, znajdująca się w archidiecezji wileńskiej, w dekanacie ignalińskim.

</doc>
<doc id="4255970" url="https://pl.wikipedia.org/wiki?curid=4255970" title="Rajd Grecji 1985">
Rajd Grecji 1985

Rajd Akropolu 1985 - Rajd Grecji ("32. Rothmans Acropolis Rally") – 32 Rajd Grecji rozgrywany w Grecji w dniach 27-30 maja. Była to szósta runda Rajdowych mistrzostw świata w roku 1985. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4255974" url="https://pl.wikipedia.org/wiki?curid=4255974" title="Parafia Pana Jezusa Ukrzyżowanego w Gajdach">
Parafia Pana Jezusa Ukrzyżowanego w Gajdach

Parafia Pana Jezusa Ukrzyżowanego w Gajdach – parafia rzymskokatolicka z siedzibą w Gajdach, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4255987" url="https://pl.wikipedia.org/wiki?curid=4255987" title="Parafia Najświętszej Maryi Panny Bolesnej w Giedziunelach">
Parafia Najświętszej Maryi Panny Bolesnej w Giedziunelach

Parafia Najświętszej Maryi Panny Bolesnej w Giedziunelach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4255989" url="https://pl.wikipedia.org/wiki?curid=4255989" title="Chascomús">
Chascomús

Chascomús – miasto w Argentynie, położone we wschodniej części prowincji Buenos Aires.
Opis.
Miejscowość została założona 30 maja 1779 roku, węzeł drogowy, przez miasto przebiega droga ekspresowa RN2 i linia kolejowa. Obecnie miasto jest ośrodkiem turystycznym, położonym nad Jeziorem Chascomús. W Chascomús znajduje się Katedra Najświętszej Marii Panny z 1832 roku.

</doc>
<doc id="4255990" url="https://pl.wikipedia.org/wiki?curid=4255990" title="Parafia Narodzenia Najświętszej Maryi Panny w Ignalinie">
Parafia Narodzenia Najświętszej Maryi Panny w Ignalinie

Parafia Narodzenia Najświętszej Maryi Panny w Ignalinie – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4255991" url="https://pl.wikipedia.org/wiki?curid=4255991" title="Zigmas Toliušis">
Zigmas Toliušis

Zigmas Toliušis (ur. 23 października 1889 w Girdžiai w rejonie jurborskim, zm. 12 września 1971 w Kownie) – litewski prawnik. Był posłem na Sejm Litwy w latach 1922–1927.
Życiorys.
Ukończył w 1908 roku gimnazjum w Kownie. Następnie, w latach 1908–1912, studiował na Wydziale Prawa Uniwersytetu w Petersburgu, gdzie zdobył dyplom. W 1921 roku powrócił na Litwę. Był posłem na sejm w latach 1922–1927. Był członkiem zarządu stowarzyszenia prawników litewskich. Był autorem broszur, dotyczących m.in. systemu sądów litewskich oraz prawa spadkowego na Litwie.
Po raz pierwszy został aresztowany przez władze radzieckie w 1940 roku, po zajęciu Litwy przez ZSRR. Po kolejnym (czwartym) aresztowaniu w 1951 roku został skazany na 10 lat zesłania do łagru na Syberię. Na Litwę wrócił w 1954 roku. Zmarł w 1971 roku w Kownie, gdzie został pochowany.

</doc>
<doc id="4255992" url="https://pl.wikipedia.org/wiki?curid=4255992" title="Kamienica Pod Złotą Gwiazdą we Wrocławiu">
Kamienica Pod Złotą Gwiazdą we Wrocławiu

Kamienica Pod Złotą Gwiazdą (j. niem. "Zum goldnen Stern") – kamienica na wrocławskim rynku, na jego wschodniej pierzei, na tzw. stronie "Zielonej Trzciny" (niem. "Grüne-Rohr-Seite") lub "Zielonej Rury" (według Mateusza Golińskiego ta część pierzei nosiła nazwę "Pod Podcieniami Kapeluszników").
Historia i architektura kamienicy.
Kamienica w obecnej formie została zbudowana pod koniec XVIII wieku. Posiadała trzy kondygnacje, dwukondygnacyjny szczyt zakończony tympanonem i czteroosiową fasadą. Pomiędzy drugą a trzecią osią, na wysokości między pierwszym a drugim piętrem, znajdował się emblemat złotej gwiazdy. W 1780 roku do Wrocławia sprowadziła się z Brzegu żydowska rodzina kupiecka Heimannów, z jej nestorem Wolfem Heimannem. Jego syn Ernst Heimann otworzył mały kantor w wynajętym pomieszczeniu w kamienicy Rynek 34, pod szyldem Bankhaus Ernst Heimann. Z biegiem lat jego interes rozwinął się i w 1836 roku zakupił sąsiednią kamienicę przy Rynku 33, gdzie przeniósł siedzibę banku.
W 1866 roku zaprojektowano nową fasadę kamienicy w stylu neoromańsko-neogotyckiej. Swoją formą budynek miał nawiązywać do architektury XIII wiecznej. Kamienica miała mieć trzy kondygnacje z czwartą należącą do strefy szczytowej. Boki szczytu miały nawiązywać do architektury romańsko- gotyckiej w Lombardii. U samej góry, w tympanonie miało znajdować się rozetowe okno. Projekt nie został zrealizowany.
W 1905 roku kamienicę zakupił wnuk Ernsta Heimanna, doktor prawa Georg Heimann pod nową siedzibę banku. Pod koniec XIX wieku w budynku na parterze, znajdowała się Piwiarnia Petzolda.
W 1912 lub 1913 lub w 1914 roku kamienica została rozebrana a w jej miejsce wzniesiono kamienicę w duchu renesansu północnego, według projektu berlińskiej spółki Bielenburg &amp; Moser. Nowa kamienica była dwutraktowa, czterokondygnacyjna z trzy-strefowym szczytem i z trzyosiową fasadą. Parter został pokryty boniowana rustyką i oddzielony od wyższych kondygnacji gzymsem. Po lewej stronie umieszczono portal zwieńczony pełnym łukiem i ujęty w profilowane obramienie. Nad drzwiami umieszczono dekorowany kaboszon w oprawie rolwerkowej. Po prawej stronie umieszczono dwa duże okna zabezpieczone artystycznie wykonanymi kratami. Druga i trzecia kondygnacja została wyodrębniona gzymsem a okna ujęte zostały w pionie we wspólne opaski wzorowane na zwór gotycki i udekorowano historycznie stylizowanym detalem - w kluczu umieszczone zostały rzeźby głowy kobiecej. Budynek wieńczył dwuspadowy dach kalenicowy z rozbudowaną lukarną tworzącą dwukondygnacyjny szczyt nawiązujący w swojej formie do manieryzmu, otoczony na każdej kondygnacji płaskorzeźbami przypominającymi spływy. 
Po II wojnie światowej.
W wyniku działań wojennych w 1945 roku kamienica została zniszczona. Została odbudowana na wzór stanu sprzed rozpoczęcia II wojny światowej ; z okresu przedwojennego zachowały się stylowe kute kraty okien i drzwi. Od 1949 roku w kamienicy swoją siedzibę miał Bank Spółdzielczy Rzemiosła obsługujący małe i średnie przedsiębiorstwa.

</doc>
<doc id="4255994" url="https://pl.wikipedia.org/wiki?curid=4255994" title="Parafia św. Stanisława Biskupa i Męczennika w Kożaczyźnie">
Parafia św. Stanisława Biskupa i Męczennika w Kożaczyźnie

Parafia św. Stanisława Biskupa i Męczennika w Kożaczyźnie – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4255999" url="https://pl.wikipedia.org/wiki?curid=4255999" title="Parafia Trójcy Przenajświętszej w Łyngmianach">
Parafia Trójcy Przenajświętszej w Łyngmianach

Parafia Trójcy Przenajświętszej w Łyngmianach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256000" url="https://pl.wikipedia.org/wiki?curid=4256000" title="Zamek graniczny Janowiec w Bobrzanach">
Zamek graniczny Janowiec w Bobrzanach



</doc>
<doc id="4256003" url="https://pl.wikipedia.org/wiki?curid=4256003" title="Maria Spiridonowa">
Maria Spiridonowa



</doc>
<doc id="4256006" url="https://pl.wikipedia.org/wiki?curid=4256006" title="Pielgrzym w Dobromilu">
Pielgrzym w Dobromilu

Pielgrzym w Dobromilu czyli Nauki wieyskie z dodatkiem powieści – polski zbiór tekstów moralizatorskich adresowanych do chłopstwa autorstwa Izabeli z Flemmingów Czartoryskiej.
Książkę po raz pierwszy wydano w 1818 w Warszawie. Zawierała nauki moralne dla chłopów wyłożone w formie anegdot, wierszy i powiastek historycznych, płynących z ust Starego Pielgrzyma. Opowieści te miały charakter patronacki oraz konserwatywny, a ich celem było ugruntowanie w czytelnikach przywiązania do pańszczyzny i stworzenie przeciwwagi dla prądów modernizujących wieś. Dzieło było bardzo popularne na wsi polskiej i do 1861 doczekało się trzynastu wydań, a później jeszcze kolejnych. 
Na motywach "Pielgrzyma w Dobromilu" powstał "Pielgrzym w Lubopolu" Józfa Lompy (1844). W 1819 Wincenty Lessel napisał na jego motywach śpiewogrę.

</doc>
<doc id="4256008" url="https://pl.wikipedia.org/wiki?curid=4256008" title="Parafia św. Jana Chrzciciela w Melegianach">
Parafia św. Jana Chrzciciela w Melegianach

Parafia św. Jana Chrzciciela w Melegianach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256010" url="https://pl.wikipedia.org/wiki?curid=4256010" title="Parafia św. Joachima i św. Anny w Daugieliszkach Nowych">
Parafia św. Joachima i św. Anny w Daugieliszkach Nowych

Parafia św. Joachima i św. Anny w Daugieliszkach Nowych – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256012" url="https://pl.wikipedia.org/wiki?curid=4256012" title="Telekom Srpske">
Telekom Srpske

Telekom Srpske (pełna nazwa: Telekomunikacije Republike Srpske a.d. Banja Luka) – przedsiębiorstwo telekomunikacyjne w Bośni i Hercegowinie z siedzibą w Banja Luce w Republice Serbskiej.
Firma zajmuje się dostarczaniem telefonii komórkowej pre-paid i abonamentowej, telefonii stacjonarnej, przesyłu danych i telewizji. Spółka została założona w 1996 roku jako Telekom Srpske Banja Luka, pod obecną nazwą od grudnia 2002 roku. Przedsiębiorstwo jest w sojuszu strategicznym z Mtel Austria. Spółka akcyjna pod kontrolą serbskiego operatora Telekom Srbija (65% udziału), notowana na Giełdzie Papierów Wartościowych w Banja Luce.

</doc>
<doc id="4256014" url="https://pl.wikipedia.org/wiki?curid=4256014" title="Parafia św. Józefa w Połuszach">
Parafia św. Józefa w Połuszach

Parafia św. Józefa w Połuszach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256018" url="https://pl.wikipedia.org/wiki?curid=4256018" title="Nela Eržišnik">
Nela Eržišnik

Nela Eržišnik (ur. 18 czerwca 1922 w Banja Luce, zm. 14 sierpnia 2007 w Volosco) – aktorka i komik.
Biografia.
Urodziła się w Banja Luce jako Nevenka Maras. Po kilku latach jej rodzina przeniosła się do Zagrzebia. Po II wojnie światowej ukończyła studia w Szkole Aktorskiej w Zagrzebiu. Już jako studentka występowała w Chorwackim Teatrze Narodowym. Od 1953 roku występuje w Teatrze Dramatycznym w Zagrzebiu, założonego przez Branko Gavella. W latach 50. i 60. XX wieku grała w wielu filmach.
Pod koniec lat 50. XX wieku w Telewizji w Zagrzebiu zagrała rolę służącej Marice Hrdalo w komediowej produkcji "Porodica Veselić" (Rodzina Veselic). W postać tą wcielała się w innych programach radiowych i występach publicznych, gdy jako zwykła, prosta kobieta komentuje bieżące wydarzenia w kraju i na świecie, zyskując ogromną popularność. Zmarła 13 sierpnia 2007 w Volosco.
W 2003 roku ukazała się jej autobiografia "Moja tri života: uspomene,a" w 2007 roku ukazało się drugie wydanie książki"."
Najbardziej znane filmy.
"Sinji galeb" (1953), "Jubilej gospodina Ikla" (1955), "Ne okreći se sine", "Svoga tela gospodar" (1957), "Samo ljudi" (1957), H-8. "Signali nad gradom" (1960), "Martin u oblacima" (1961) i "Breza" (1967)

</doc>
<doc id="4256021" url="https://pl.wikipedia.org/wiki?curid=4256021" title="Rajd Grecji 1984">
Rajd Grecji 1984

Rajd Akropolu 1984 - Rajd Grecji ("31. Rothmans Acropolis Rally") – 31 Rajd Grecji rozgrywany w Grecji w dniach 26-31 maja. Była to szósta runda Rajdowych mistrzostw świata w roku 1984. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4256022" url="https://pl.wikipedia.org/wiki?curid=4256022" title="Parafia Najświętszego Serca Pana Jezusa w Poryndze">
Parafia Najświętszego Serca Pana Jezusa w Poryndze

Parafia Najświętszego Serca Pana Jezusa w Poryndze – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256027" url="https://pl.wikipedia.org/wiki?curid=4256027" title="Parafia Najświętszej Maryi Panny Matki Miłosierdzia w Puszkach">
Parafia Najświętszej Maryi Panny Matki Miłosierdzia w Puszkach

Parafia Najświętszej Maryi Panny Matki Miłosierdzia w Puszkach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256028" url="https://pl.wikipedia.org/wiki?curid=4256028" title="Memoriał Jochena Rindta 1971">
Memoriał Jochena Rindta 1971

Memoriał Jochena Rindta 1971, oryg. "Jochen Rindt Gedächtnisrennen" – zawody Formuły 1, które odbyły się w dniach 11–13 czerwca 1971 na torze Hockenheimring. Zwycięzcą został Belg Jacky Ickx (Ferrari), który startował z pole position i ustanowił ponadto najszybsze okrążenie.
Memoriał nie był eliminacją Mistrzostw Świata Formuły 1, wypełniając lukę powstałą po odwołaniu Grand Prix Belgii.
Tło.
Kalendarz na sezon 1971 Mistrzostw Świata Formuły 1 początkowo stanowił, że w maju miało odbyć się Grand Prix Monako, zaś w czerwcu – Grand Prix Belgii oraz Grand Prix Holandii. Jednakże mierzący ówcześnie ponad 14 km długości belgijski tor Spa-Francorchamps został uznany przez CSI za zbyt niebezpieczny, wskutek czego Grand Prix Belgii w sezonie 1971 zostało odwołane.
Odwołanie Grand Prix Belgii spowodowało, że wyścigi w Monako i Holandii dzielił miesiąc. W tym okresie niektóre z zespołów naprawiały uszkodzenia po Grand Prix Monako, a inne powiększały zapas części zamiennych i samochodów. Aby zapełnić lukę powstałą po odwołaniu Grand Prix Belgii, Badischer Motorsport Club z Hockenheim zdecydował się na zorganizowanie wyścigu Formuły 1 pod nazwą Jochen Rindt Gedächtnisrennen. Był to zatem wyścig honorujący pamięć Jochena Rindta, mistrza świata Formuły 1 z sezonu 1970, który zginął na torze Monza.
Wyścig odbył się na torze Hockenheimring o długości 6,7 km. Tor składał się z sekcji stadionowej i drogowej. W 1971 roku Hockenheimring gościł również eliminację Europejskiej Formuły 2 – Memoriał Jima Clarka, które wygrał François Cevert w Tecno.
Mimo nieoficjalnego charakteru Memoriału Jochena Rindta oraz faktu rozgrywania w tym samym czasie wyścigu 24h Le Mans, do wyścigu zostały zgłoszone wszystkie fabryczne zespoły Formuły 1 z wyjątkiem trzech. W Memoriale nie wzięły udziału Brabham, Tyrrell oraz Matra, przy czym Matra uczestniczyła w 24h Le Mans. Spośród czołowych kierowców nie wystartowali: Jean-Pierre Beltoise, Chris Amon, jak również rywalizujący w 24h Le Mans Pedro Rodríguez i Jo Siffert, oraz ścigający się w serii Can-Am Denny Hulme i Jackie Stewart. Przyczyną zainteresowania wyścigiem przez czołowe zespoły Formuły 1 były dobre warunki finansowe, obejmujące wynagrodzenie za start oraz sześć tysięcy funtów nagrody za zwycięstwo.
Ferrari wystawiło dwa samochody z sezonu 1970, wyposażone w nowe silniki. Ich kierowcami byli Jacky Ickx i Clay Regazzoni. Początkowo włoski zespół zgłosił również Mario Andrettiego, jednak Amerykanin nie wziął udziału w wyścigu z powodu niewielkiej kontuzji odniesionej podczas wyścigu USAC. Team Lotus z kolei wystawił dwa Lotusy 72-Ford oraz jeden model napędzany turbiną gazową Pratt &amp; Whitney. Na początku tygodnia kierowca zespołu, Emerson Fittipaldi, miał wypadek samochodowy we Francji i chociaż nie odniósł poważnych obrażeń, musiał pozostać w szpitalu. Z tego powodu na wyścig powołano Tony’ego Trimmera. Kierowca numer jeden Lotusa, Reine Wisell, otrzymał samochód z nowo zaprojektowanym tylnym zawieszeniem. David Walker natomiast po udanych testach miał prowadzić pojazd z turbiną gazową.
March zgłosił trzech kierowców: Ronniego Petersona, Alexa Solera-Roiga i Nanniego Galliego. Ścigali się oni Marchami 711, przy czym Galli używał silnika Alfa Romeo, a Peterson i Soler-Roig – Ford. Szwed miał ponadto do dyspozycji dwa samochody, jeden w wersji 711/2 z silnikiem Ford (z Grand Prix Monako), a drugi, ukończony w padoku i zupełnie nowy, oznaczony jako 711/6, napędzany jednostką Alfa Romeo. McLaren natomiast zgłosił jednego kierowcę i jeden samochód – Petera Gethina w M14A.
BRM wystawił trzy samochody. Dla Howdena Ganleya i Johna Milesa przeznaczono P153 z 1970 roku, zaś trzeci samochód – P160 z 1971 roku – był zgłoszony bez kierowcy. BRM zakładał bowiem, że gdyby Siffert bądź Rodríguez odpadł wcześnie z 24h Le Mans, to zdąży dotrzeć na Hockenheimring i wystartować w wyścigu nowym samochodem z końca stawki. W barwach Surteesa zgłoszeni zostali natomiast John Surtees i Rolf Stommelen, startujący modelami TS9. John Surtees ścigał się ulepszonym modelem, wyposażonym w nowy zbiornik oleju, akumulator znajdujący się pod pojazdem, podniesione chłodnice oleju i lekkie koła magnezowe firmy Magnesium-Elektron Ltd. Drugi model, należący do Stommelena, był wersją z Grand Prix Monako. Ponadto Surteesem TS7 miał pierwotnie ścigać się Andrea de Adamich, ale Włoch ostatecznie nie wziął udziału w memoriale.
Pozostała część stawki obejmowała prywatne zgłoszenia. Skip Barber, dla którego była to pierwsza europejska runda Formuły 1, wystawił swojego Marcha 711, którym po raz pierwszy ścigał się w Grand Prix Monako. Xavier Perrot dysponował Marchem 701, zakupionym od Jo Sifferta. Ray Allen ścigał się należącym do Franka Williamsa Marchem 701, który stanowił hybrydę samochodu rozbitego przez Cyda Williamsa na Oulton Park oraz pojazdu zakupionego od Kena Tyrrella. Robert Lamplough i Bernd Terbeck używali starych BRM z 1968. Mike Beuttler rywalizował Marchem 701 w barwach zespołu Clarke-Mordaunt-Guthrie Racing.
Kwalifikacje.
Treningi, decydujące jednocześnie o kolejności startowej, były rozgrywane w piątek, sobotę i niedzielę rano.
W Ferrari Ickxa pierwszego dnia zatarł się układ olejowy, co zmusiło zespół do wymiany silnika. Z kolei w sobotę Regazzoni zatarł sprzęgło, którego resztki dostały się do skrzyni biegów. Wyjmując skrzynię biegów, mechanicy Ferrari zdecydowali się zakleić tył skrzyni korbowej, aby nie dopuścić do wycieków oleju. Mimo tych problemów kierowcy zespołu zdobyli dwa pierwsze miejsca startowe (Ickx – 1:56,8, Regazzoni – 1:57,7). Czas Ickxa był o ponad trzy sekundy lepszy od czasu uzyskanego w Grand Prix Niemiec 1970, co miało związek z używaniem mocnym silników B12 oraz przyczepnych opon Firestone.
David Walker w Lotusie z turbiną gazową ustanowił czas 2:02,8. Jako że przełożenia przekładni były ustawione zbyt wysoko, zdecydowano się je obniżyć. W sobotni poranek w pojeździe Walkera tuż po wyjeździe doszło do uszkodzenia silnika, wskutek której z komina samochodu wybuchały płomienie; przyczyną awarii było niewłaściwe uszczelnienie olejowe. Silnik nie nadawał się do naprawy na miejscu i został odesłany do remontu w Kanadzie. Walker zaś przejął Lotusa Trimmera, kończąc udział tego drugiego w weekendzie wyścigowym. Australijczyk ustanowił w sobotę rano czas 2:03,2, poprawiony po południu o 0,1 sekundy. Wówczas to jednak doszło do kolejnego defektu w Lotusie, kiedy to odpadła jedna z chłodnic oleju, co doprowadziło do zatarcia silnika i konieczności wymiany na nowy. Reine Wisell natomiast, który rozpoczynał treningi samochodem z trójpoziomowym tylnym spojlerem, wymienił spojler na jednopoziomowy i sukcesywnie poprawiał czasu, od 2:00,2, poprzez 2:00,1, a na 1:59,6 ustanowionym w sobotnie popołudnie skończywszy. Szwed został w ten sposób jedynym obok zawodników Ferrari kierowcą, który zszedł poniżej dwóch minut.
Nanni Galli rozpoczął pierwszy trening Marchem z silnikiem Ford, który następnie został zamieniony na jednostkę Alfa Romeo. Włoski silnik niedługo po rozruchu zepsuł się i zespół był zmuszony powrócić do starego Forda. Ronnie Peterson zdołał uzyskać w treningach czas 2:01,5. W niedzielne przedpołudnie – trening organizowany przed wyścigiem – silnik Alfa Romeo w samochodzie Petersona również uległ awarii, dlatego też kierowca ten również był zmuszony użyć jednostki Ford.
John Surtees w piątek uzyskał trzecie najszybsze okrążenie. Jednakże w sobotę rano w samochodzie Brytyjczyka doszło do uszkodzenia piasty, co doprowadziło do wypadku i złamania zawieszenia. Mimo to mechanicy naprawili samochód.
Peter Gethin swoim McLarenem ustanowił czas 2:00,1, dający mu czwarte miejsce startowe. Jedynym problemem w zespole była kwestia wymiany sprzęgła po treningach. W BRM Ganley zajął piąte miejsce startowe z czasem 2:00,5, zaś Miles był o 0,4 sekundy wolniejszy.
W trakcie treningów zepsuł się stary silnik BRM w samochodzie Terbecka, co uniemożliwiło Niemcowi start w wyścigu.
Wyścig.
Wyścig, poprzedzony zawodami samochodów turystycznych, liczył 35 okrążeń i rozpoczynał się o 13:30. Warunki atmosferyczne były korzystne, było słonecznie i ciepło.
Jacky Ickx, który zajął pierwsze miejsce w kwalifikacjach, teoretycznie nie startował z pole position. Miejsce przeznaczone normalnie dla zdobywcy pole position, pozostało puste, jako wyraz pamięci dla Jochena Rindta.
Ickx po starcie objął prowadzenie. Za Belgiem podążał Regazzoni, zaś dalej znajdowali się Peterson i Wisell. Na trzecim okrążeniu silnik w samochodzie Regazzoniego przestał pracować. Przyczyną awarii było przywarcie obwodu elektrycznego ogranicznika prędkości obrotowej. W boksie mechanik znalazł przyczynę awarii i odizolował obwód, ale Regazzoni powrócił na tor w momencie, gdy Ickx znajdował się na 13. okrążeniu. Również na trzecim okrążeniu z powodu niewłaściwie działającego samochodu w boksach znalazł się John Miles.
Ray Allen, który przez cały weekend był niezadowolony ze swojego mającego niedostatki mocy Marcha, na czwartym okrążeniu obrócił samochód i został wyprzedzony przez ostatniego Roberta Lamplougha. Okrążenie później podążający na czwartym miejscu Gethin zakończył jazdę, jako że w jego samochodzie uszkodzeniu uległa linka przepustnicy. Z kolei na siódmym okrążeniu w Marchu Allena awarii uległ silnik i Brytyjczyk wycofał się z wyścigu.
Po 13. okrążeniu do boksów zjechał Wisell, ponieważ zdaniem kierowcy wciśnięcie pedału hamulca nie powodowało właściwego hamowania pojazdu. Mechanicy orzekli, że pedał hamulca zaczął odrywać się od podwozia, a jako że ten problem nie mógł zostać rozwiązany, Wisell otrzymał jedynie instrukcje na temat stylu jazdy. Na 14. okrążeniu jazdę zakończył mający nieustanne problemy ze swoim BRM John Miles. W tym okresie John Surtees wyprzedził Howdena Ganleya i kolejność wyglądała następująco: Ickx, Peterson, Surtees, Ganley, Galli, Stommelen, Barber. Galli tymczasowo jechał tuż za Ganleyem. Wytwarzający strumień ogonowy BRM Ganleya pozwalał silnikowi Alfa Romeo Galliego na osiągnięcie prędkości obrotowej rzędu 10 500 rpm, to jest nad limitem. Jednakże w dalszej części wyścigu Ganley oddalił się od Włocha, który jechał przez to samotnie na piątym miejscu.
Beuttler walczył o ósme miejsce z Alexem Solerem-Roigiem, ale w pewnym momencie w jego samochodzie zacięła się przepustnica i Beuttler obrócił pojazd. Brytyjczyk zdołał jednak dotrzeć do boksów, operując ręcznie przepustnicą, natomiast podczas pit-stopu wyeliminowano problem.
Wyścig wygrał Jacky Ickx, uzyskując jednocześnie najszybsze okrążenie. Rolf Stommelen, który finiszował na szóstej pozycji, otrzymał minutę kary za ścięcie szykany i spadł za Barbera.
Lista startowa.
"Źródło: Stats F1"
Wyniki.
"Źródła: Silhouet, Stats F1"

</doc>
<doc id="4256029" url="https://pl.wikipedia.org/wiki?curid=4256029" title="Parafia Trójcy Przenajświętszej w Rymszanach">
Parafia Trójcy Przenajświętszej w Rymszanach

Parafia Trójcy Przenajświętszej w Rymszanach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256030" url="https://pl.wikipedia.org/wiki?curid=4256030" title="Alberico da Barbiano">
Alberico da Barbiano

Alberico da Barbiano (ur. 1344, zm. 1409) – pierwszy włoski kondotier oraz dowódca kompanii "San Giorgio".
Życiorys.
Urodził się w Barbiano di Cotignola (obecnie Emilia-Romania), jako syn Aldisio. Poślubił Beatrycze da Polenta z Rawenny, miał dwóch synów.
Doświadczenie wojskowe zdobywał pod okiem kapitana Johna Hawkwooda, biorąc udział w Wojnie ośmiu świętych. Wkrótce po tych wydarzeniach opuścił kompanię dowodzoną przez Johna Hawkwooda.
W 1378 walczył po stronie Bernabò Viscontiego przeciwko rodom Della Scala oraz Carraresi. W następnym roku zostaje wezwany przez Urbana VI do walki przeciwko antypapieżowi Klemensowi VII. W późniejszym okresie zostaje wmieszany w walkę o władzę pomiędzy Joanną I (oraz Ottem z Brunszwiku) a Karolem III z Durazzo, wspieranym przez Urbana VI.
Zmarł wiosną 1409 w drodze na spotkanie z królem w Città della Pieve (Umbria).
W 1930 marynarka wojenna Królestwa Włoch Regia Marina zwodowała lekki krążownik "Alberico da Barbiano".

</doc>
<doc id="4256031" url="https://pl.wikipedia.org/wiki?curid=4256031" title="Parafia Matki Bożej Różańcowej w Smołwach">
Parafia Matki Bożej Różańcowej w Smołwach

Parafia pw. Matki Bożej Różańcowej w Smołwach – parafia rzymskokatolicka, administracyjnie należąca do dekanatu ignalińskiego, archidiecezji wileńskiej, metropolii wileńskiej. 
Historia parafii.
Parafię utworzono ponownie w 1779 r.
Obszar parafii.
W XVIII w. obszar parafii rozciągał się na obszarze o długości 3 mil i szerokości ½ (miejscem na ¾) mili.
Miejscowości i ulice.
W XVIII w. w granicach parafii znajdowały się miejscowości (1 miasteczko, 39 wsi, 4 zaścianki, 1 okolica): 

</doc>
<doc id="4256032" url="https://pl.wikipedia.org/wiki?curid=4256032" title="Kino Zachęta w Łodzi">
Kino Zachęta w Łodzi

Kino Zachęta – kino w Łodzi przy ulicy Zgierskiej 26, działające w latach 1928-1939 oraz 1945-1994.
Historia.
Kino powstało w roku 1928, a jego pierwszymi właścicielami byli Wacław Bulkiewicz oraz Józef Szulc. W okresie międzywojennym było to jedno z największych kin Bałut – znajdowało się w nim 580 miejsc dla widzów. W czasie wojny zostało zamknięte. W latach 1940-1944 budynek znajdował się na terenie getta łódzkiego. Nie pełnił wówczas roli kina. Odprawiano w nim nabożeństwa.
Kino powtórnie otwarto w roku 1945. W latach 60. XX wieku zostało przebudowane. Ulepszono akustykę sali, wyposażonej od tego momentu w 225 foteli na parterze i 75 na balkonie. Od momentu przebudowy Zachęta stała się kinem premierowym, wyświetlającym najświeższy repertuar. Była jednym z najpopularniejszych kin na Bałutach. W okresie transformacji ustrojowej kino było dzierżawione przez Elżbietę Czwarno, od 1989 do 1994 roku. Kino okazało się nierentowne i zostało zamknięte w roku 1994. Później w budynku swoją siedzibę miał klub muzyczny Luka, następnie klub Magnetofon.

</doc>
<doc id="4256034" url="https://pl.wikipedia.org/wiki?curid=4256034" title="Parafia Najświętszej Maryi Panny Królowej Świata w Tylży">
Parafia Najświętszej Maryi Panny Królowej Świata w Tylży

Parafia Najświętszej Maryi Panny Królowej Świata w Tylży – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256037" url="https://pl.wikipedia.org/wiki?curid=4256037" title="Parafia Nawiedzenia Najświętszej Maryi Panny w Przyjaźni">
Parafia Nawiedzenia Najświętszej Maryi Panny w Przyjaźni

Parafia Nawiedzenia Najświętszej Maryi Panny w Przyjaźni – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256039" url="https://pl.wikipedia.org/wiki?curid=4256039" title="Parafia św. Pawła Apostoła w Wisaginii">
Parafia św. Pawła Apostoła w Wisaginii

Parafia św. Pawła Apostoła w Wisaginii – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 

</doc>
<doc id="4256041" url="https://pl.wikipedia.org/wiki?curid=4256041" title="Parafia Najświętszej Maryi Panny w Wasiewiczach">
Parafia Najświętszej Maryi Panny w Wasiewiczach

Parafia Najświętszej Maryi Panny w Wasiewiczach – parafia rzymskokatolicka, administracyjnie należąca do archidiecezji wileńskiej, znajdująca się w dekanacie ignalińskim. 
Historia.
Budowę kościoła rozpoczęto w 1918 roku, kiedy na te tereny przybył ksiądz Wacław Giedrys. W 1919 roku pod kierunkiem ks. Juozasa Erčiusa rozpoczęto budowę kościoła w Kozianach, gdzie znajdowała się tymczasowa kaplica. Budowa została jednak wstrzymana z powodu braku porozumienia z właścicielem gruntu.
Wieś Wasiewicze przeznaczyła pod kościół 5 ha ziemi, na której w 1921 roku ks. Juozas Erčius wybudował obecny kościół. Za działalność pro litewską ks. Erčius został w 1925 roku deportowany na Litwę. Po 1925 roku, gdy proboszczem był ks. Vincas Miškinis wybudowano plebanię. W 1931 roku arcybiskup wileński Romuald Jałbrzykowski zarządził odprawianie nabożeństw w języku polskim w co drugą niedzielę. W latach 1922-1936 przy parafii działał Oddział Towarzystwa Rytas, które w latach 1927–1932 prowadziło szkołę.

</doc>
<doc id="4256045" url="https://pl.wikipedia.org/wiki?curid=4256045" title="Bareja (nazwisko)">
Bareja (nazwisko)

Bareja (forma żeńska: Bareja, liczba mnoga: Bareja) – polskie nazwisko.
Etymologia nazwiska.
Utworzone od Bar (Bar-eja).
Demografia.
Na początku lat 90. XX wieku w Polsce mieszkały 953 osoby o tym nazwisku, najwięcej w dawnym województwie: siedleckim – 547, warszawskim – 154 i elbląskim – 37. W 2002 roku według bazy PESEL mieszkało w Polsce około 1008 osób o nazwisku Bareja, najwięcej w powiecie siedleckim i mieście Siedlce.

</doc>
<doc id="4256048" url="https://pl.wikipedia.org/wiki?curid=4256048" title="Sit! Stay! Wait! Down!/Love Story">
Sit! Stay! Wait! Down!/Love Story

Sit! Stay! Wait! Down! / Love Story – trzydziesty szósty singel Namie Amuro. Został wydany 7 grudnia 2011 roku, w wersji CD i CD+DVD.
Oricon.
Pozycje wykresu Oricon.
Singiel "Sit! Stay! Wait! Down!／Love Story" zajął #3 miejsce w cotygodniowym wykresie Oriconu. Oraz #99 miejsce w 2011 roku ze sprzedażą 77 758 sztuk. Ogólnie sprzedając się w nakładzie 161 659 egzemplarzy.
Pozostałe informacje.
Piosenki "Sit! Stay! Wait! Down" i "Love Story" " zostały użyte w serialu Watashi ga Ren'ai Dekinai Riyuu. Utwór "arigatou" był również dostępny jako darmowy, do pobrania w ograniczonym czasie na oficjalnej stronie Namie Amuro na Facebooku, znalazł się również w reklamie ESPRIQUE Kose.

</doc>
<doc id="4256050" url="https://pl.wikipedia.org/wiki?curid=4256050" title="Josef Mánes">
Josef Mánes

Josef Mánes (ur. 12 maja 1820 w Pradze, zm. 9 grudnia 1871 tamże) – czeski malarz, ilustrator, grafik, przedstawiciel czeskiego romantyzmu. Uznawany za twórcę czeskiego malarstwa, zwłaszcza czeskiego malarstwa portretowego i pejzażowego w okresie romantyzmu i realizmu.
Życiorys.
Ukończył Akademię Sztuk Pięknych w Pradze.
W 1920 na jego cześć nazwano jeden z mostów w centrum Pragi. Spoczywa na Cmentarzu Olszańskim.
Wybrane dzieła.
Twórczość Mánesa wywodzi się z romantyzmu. Inspirowana była malarstwem portretowym szkoły monachijskiej, rodzinnym praskim starym miastem i życiem mieszkańców wsi na Hanie, którzy ucieleśniali dla niego ideał prostoty. Do najbardziej znanych prac należy cykl portretów praskich mieszkańców, stylowe neorokokowe sceny z pobytów na zamku rodziny Silva-Tarrouca w Čechách pod Kosířem na Hanie, tablica z 1865 na praskim Orloju przedstawiająca alegorię 12 miesięcy za pomocą prac rolnych (dziś znajduje się tam kopia, oryginał jest wystawiony w Muzeum miasta Pragi).

</doc>
<doc id="4256066" url="https://pl.wikipedia.org/wiki?curid=4256066" title="Twierdzenie Tellegena">
Twierdzenie Tellegena

Twierdzenie Tellegena ("zasada Tellegena") – jedno z najważniejszych twierdzeń teorii obwodów, stosowane do analizy dowolnych obwodów skupionych. Zostało po raz pierwszy sformułowane w 1952 roku przez holenderskiego elektrotechnika Bernarda Tellegena.
Treść twierdzenia.
czyli: formula_1 gdzie K to liczba elementów skupionych, a formula_2 to moc chwilowa pobierana przez k-ty element.
Ze względu na tożsamość powyższego równania względem czasu formula_3 prawdziwa jest również zależność formula_4
Dowód.
Niech prądy gałęziowe formula_5 oraz napięcia gałęziowe formula_6 spełniają kolejno pierwsze i drugie prawo Kirchhoffa, a formula_7 to potencjały poszczególnych węzłów. Wówczas napięcie pomiędzy węzłami formula_8 i formula_9 jest określone zależnością
Moc chwilową prądu formula_11 można opisać zależnością
Wiedząc, że
otrzymujemy
Analogicznie postępujemy dla wszystkich składników sumy formula_15
Grupujemy składniki postaci formula_16
Na podstawie I prawa Kirchhoffa
a więc
czyli
Można też wykazać, że spośród trzech twierdzeń – obu praw Kirchhoffa oraz twierdzenia Tellegena, każde z nich można wyprowadzić z dwóch pozostałych.
Wnioski.
Twierdzenie Tellegena stanowi zasadę zachowania mocy i energii w układach skupionych. W danej chwili suma mocy pobieranych przez elementy takiego układu jest równa mocy oddawanej przez pozostałe elementy. Zależność formula_20 można sprowadzić do zasady zachowania energii, całkując to wyrażenie w przedziale formula_21
Zastosowanie.
Twierdzenie Tellegena jest jednym z najogólniejszych twierdzeń w teorii obwodów. Może być stosowane do opisu jakichkolwiek obwodów zbudowanych z elementów skupionych, tj. takich, których właściwości i zachowanie można opisać tylko funkcjami czasu. Po uogólnieniu może być również wykorzystywane w analizie topologicznej w innych niż elektronika dziedzinach nauki np. w chemii, fizyce czy biologii.

</doc>
<doc id="4256071" url="https://pl.wikipedia.org/wiki?curid=4256071" title="Miłosz Matwijewicz">
Miłosz Matwijewicz

Miłosz Matwijewicz (ur. 27 października 1930 w Lesznie, zm. 16 listopada 2019 w Bydgoszczy) – polski malarz i twórca z zakresu sztuki użytkowej.
Życiorys.
Od 1949 studiował pod kierunkiem prof. Stanisława Borysowskiego i Tymona Niesiołowskiego na Wydziale Sztuk Pięknych Uniwersytetu Mikołaja Kopernika w Toruniu, gdzie uzyskał dyplom w 1955. Od tego samego roku należy do Związku Polskich Artystów Plastyków. W latach 1958-1987 prowadził działalność pedagogiczną. Jego prace znajdują się w zbiorach takich placówek jak: Muzeum Okręgowe im. Leona Wyczółkowskiego w Bydgoszczy, Muzeum Ziemi Kujawskiej i Dobrzyńskiej we Włocławku czy Galeria Miejska BWA w Bydgoszczy. Część dzieł jest też w kolekcjach prywatnych oraz na statku m/s Bydgoszcz.
Charakterystyka malarska.
Jest przede wszystkim malarzem pejzażowym, nie stroniąc od martwych natur czy kompozycji kwiatowych. Obrazy tworzy w układach przede wszystkim horyzontalnych, najczęściej w trzech pasmach. Pierwszy plan wyznacza w tych wypadkach obszar łąk lub akwen, drugi - drzewa, krzewy, a ostatni przestrzeń nieba. Dominujące w użyciu barwy to błękit i zieleń, wzbogacone ugrami, żółcieniami z drobnymi plamy różu, fioletu, czasem czerwieni nadającymi kompozycjom charakterystycznie lśnienie. Jego malarstwo jest oparte na wrażeniach i emocjach.
Odznaczenia.
Odznaczony m.in.:

</doc>
<doc id="4256072" url="https://pl.wikipedia.org/wiki?curid=4256072" title="Zasada Tellegena">
Zasada Tellegena



</doc>
<doc id="4256073" url="https://pl.wikipedia.org/wiki?curid=4256073" title="Rajd Grecji 1983">
Rajd Grecji 1983

Rajd Akropolu 1983 - Rajd Grecji ("30. Rothmans Acropolis Rally") – 30 Rajd Grecji rozgrywany w Grecji w dniach 30 maja-2 czerwca. Była to szósta runda Rajdowych mistrzostw świata w roku 1983. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4256075" url="https://pl.wikipedia.org/wiki?curid=4256075" title="Rajd Grecji 1982">
Rajd Grecji 1982

Rajd Akropolu 1982 - Rajd Grecji ("29. Rothmans Acropolis Rally") – 29 Rajd Grecji rozgrywany w Grecji w dniach 31 maja-3 czerwca. Była to szósta runda Rajdowych mistrzostw świata w roku 1982. Rajd został rozegrany na nawierzchni szutrowej. Baza imprezy była zlokalizowana w mieście Ateny.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4256077" url="https://pl.wikipedia.org/wiki?curid=4256077" title="Holger Pedersen">
Holger Pedersen

Holger Pedersen (ur. 7 kwietnia 1867, Gelballe; zm. 25 października 1953, Hellerup) – duński językoznawca. Był uczniem Filippa Fiodorowicza Fortunatowa. W 1897 uzyskał stopień doktora. Zajmował się językoznawstwem ogólnym, zwłaszcza porównawczym indoeuropejskim. Dał się poznać jako wybitny znawca języków celtyckich. Wydał między innymi dwutomową monografię "Vergleichende Grammatik der keltischen Sprachen" (1909–13). Był prekursorem teorii nostratycznej.
Czeski językoznawca Miloš Dokulil, który był uczniem Pedersena, wspominał go jako "jednoho z nejmoudřejších lidí, se kterými se v životě setkal" (jednego z najmądrzejszych ludzi, z którymi się w życiu zetknął). 

</doc>
<doc id="4256078" url="https://pl.wikipedia.org/wiki?curid=4256078" title="Rajd Grecji 1980">
Rajd Grecji 1980

Rajd Akropolu 1980 – Rajd Grecji ("27. Acropolis Rally") – 27. Rajd Grecji rozgrywany w Grecji w dniach 26–29 maja. Była to piąta runda Rajdowych mistrzostw świata w roku 1980. Rajd został rozegrany na nawierzchni szutrowej i asfaltowej. Baza imprezy była zlokalizowana w mieście Ateny.

</doc>
<doc id="4256083" url="https://pl.wikipedia.org/wiki?curid=4256083" title="Rajd Grecji 1979">
Rajd Grecji 1979

Rajd Akropolu 1979 - Rajd Grecji ("26. Acropolis Rally") – 26 Rajd Grecji rozgrywany w Grecji w dniach 28-31 maja. Była to piąta runda Rajdowych mistrzostw świata w roku 1979. Rajd został rozegrany na nawierzchni szutrowej i asfaltowej. Baza imprezy była zlokalizowana w mieście Ateny.
Wyniki po 5 rundach.
Wyniki podają tylko pięć pierwszych miejsc.

</doc>
<doc id="4256086" url="https://pl.wikipedia.org/wiki?curid=4256086" title="Pożar w więzieniu w Valencii">
Pożar w więzieniu w Valencii

Pożar w więzieniu w Valencii – pożar, który miał miejsce 28 marca 2018 roku w więzieniu w trzecim co do wielkości mieście Wenezueli – Valencii. W wyniku tego wydarzenia śmierć poniosło 68 osób, a 10 zostało rannych.
Do pożaru doszło w więzieniu, które zostało przystosowane do pobytu 40 więźniów, jednak feralnego dnia przebywało w nim ponad 200 osadzonych. Tuż przed godziną 8:00 jeden z więźniów ranił strażnika w nogę, co wywołało stanowczą reakcję strażników. Interwencja sprowokowała więźniów do dalszych bójek. W pewnym momencie jeden z więźniów podpalił materac. Strażnicy rozpoczęli wówczas ewakuację osadzonych, jednak blok więzienny szybko wypełnił się gryzącym dymem. Przybyli na miejsce strażacy musieli kuć zbrojone ściany, by móc dotrzeć do poszkodowanych. Po ugaszeniu pożaru, władze poinformowały o śmierci 68 osób; wśród ofiar znaleźli się strażnicy oraz kobiety i dzieci, które w momencie wybuchu pożaru przebywały w sali widzeń. 
Na miejsce pożaru, już w trakcie akcji ratowniczej, przybyły rodziny osadzonych. Tłum ludzi usiłował wedrzeć się na teren więzienia w celu ratowania przebywających w nim bliskich, jednak policjanci rozpędzili go za pomocą gazu łzawiącego.

</doc>
<doc id="4256088" url="https://pl.wikipedia.org/wiki?curid=4256088" title="Rajd Grecji 1978">
Rajd Grecji 1978

Rajd Akropolu 1978 - Rajd Grecji ("25. Acropolis Rally") – 25 Rajd Grecji rozgrywany w Grecji w dniach 29 maja-2 czerwca. Była to piąta runda Rajdowych Mistrzostw Świata producentów w roku 1978 oraz zarazem szósta runda Rajdowych Mistrzostw Świata kierowców tzw. Pucharu FIA Kierowców. Rajd został rozegrany na nawierzchni szutrowej. Baza imprezy była zlokalizowana w mieście Ateny.

</doc>
<doc id="4256092" url="https://pl.wikipedia.org/wiki?curid=4256092" title="Rajd Grecji 1977">
Rajd Grecji 1977

Rajd Akropolu 1977 - Rajd Grecji ("24. Acropolis Rally") – 24 Rajd Grecji rozgrywany w Grecji w dniach 28 maja-3 czerwca. Była to szósta runda Rajdowych mistrzostw świata w roku 1977. Rajd został rozegrany na nawierzchni szutrowej. Baza imprezy była zlokalizowana w mieście Ateny.

</doc>
<doc id="4256107" url="https://pl.wikipedia.org/wiki?curid=4256107" title="Kino Młoda Gwardia w Łodzi">
Kino Młoda Gwardia w Łodzi

Kino Młoda Gwardia – kino w Łodzi przy ulicy Zielonej 2 (później Zielona 4), działające w latach 1908–1992. Od początku swojego funkcjonowania nosiło również nazwy: Bio-Express, Sfinks, Admiral, Corso oraz Hel.
Historia.
28 października 1908 otwarto w Łodzi kino "Bio-Express". Właścicielem był Julian Szrojt, krewny Juliana Tuwima. Budynek został specjalnie zaprojektowany na potrzeby kina – był trzecim takim miejscem w Łodzi. W części frontowej budynku znajdowały się kasy oraz poczekalnia, a nad nimi umieszczono kabinę projekcyjną. W sali znajdowało się 270 miejsc. Pomieszczenia były dobrze wentylowane i wyposażone w sprzęt gaśniczy. W kinie pokazano jedną z pierwszych filmowych aktualności o Łodzi pt. "Wielki pożar fabryki Zilkego z udziałem wszystkich oddziałów Straży Ogniowej Ochotniczej, Scheiblera, Poznańskiego, Leonharda i miejskiej".
Gdy wybuchła I wojna światowa kino musiało (pod nowym kierownictwem i z nową nazwą "Sfinks") tymczasowo przekształcić się w teatr ze względu na słabe wyniki finansowe. W 1916 roku kino zostało wyremontowane i funkcjonowało od tej pory pod nazwą "Admiral".
W roku 1930 dokonano gruntownej przebudowy budynku kina. Zmieniono nazwę na "Corso". Rozbudowano kabinę projekcyjną oraz salę, która mieściła od tej pory 480 foteli. W 1931 zamontowano też aparaturę firmy Siemens umożliwiającą odtwarzanie filmów dźwiękowych. W czasie II wojny światowej kino działało pod niemieckim kierownictwem, wciąż pod tą samą nazwą.
Po wojnie w miejscu Corso powstało młodzieżowe kino "Hel", przemianowane po kilku latach na "Młoda Gwardia". Dobudowano wówczas poczekalnię oraz kasy. W połowie lat 60. zmodernizowano kino pod względe technicznym poprzez wymianę przedwojennych projektorów na nowe Prexer AP-5. Młoda Gwardia była kinem o niskim standardzie, a widzowie oceniali je często jako obskurne. Jak wspomina właściciel kina Tomi w Pabianicach, Tomasz Chmielewski, w kinie okna były zawsze brudne, krzesła były zniszczone i skrzypiące, a toalety nie były czyszczone. Mimo to, dobre położenie (blisko centrum i ulicy Piotrkowskiej) oraz niskie ceny biletów gwarantowały mu wysoką frekwencję, szczególnie wśród młodej widowni.
Kino zostało zamknięte w roku 1992 z powodu złego stanu technicznego oraz braku rentowności. Później w tym budynku działał sklep spożywczy (do 2001 roku), a następnie drogeria sieci Rossmann.

</doc>
<doc id="4256108" url="https://pl.wikipedia.org/wiki?curid=4256108" title="Hokejowa Liga Mistrzów (2018/2019)">
Hokejowa Liga Mistrzów (2018/2019)

Hokejowa Liga Mistrzów 2018/2019 szósta edycja europejskiego, klubowego turnieju hokejowego, rozgrywanego pod patronatem IIHF. Przeznaczony dla najlepszych męskich hokejowych drużyn klubowych (zajmujących czołowe miejsca w europejskich ligach krajowych).
Uczestniczyły w niej 32 kluby podzielone na 8 czterozespołowych grup. Rozgrywki trwały 30 sierpnia 2018 do 5 lutego 2019 roku. Po raz trzeci w rozgrywkach wystąpił zespół z Polski, mistrz kraju z sezonu 2017/2018 – GKS Tychy.
Uczestnicy.
Warunki gry w HLM.
W rozgrywkach uczestniczyły 32 zespoły z 13 państw. Drużyny zostały podzielone 4 koszyki spośród których rozlosowano osiem 4-zespołowych grup. Wymogiem uczestnictwa w tegorocznej edycji HLM było spełnienie jednego z dziewięciu warunków:
Terminarz.
Terminarz nowego sezonu HLM został opublikowany 26 marca 2018.&lt;ref name="Playing schedule for 2018/19 revealed"&gt;&lt;/ref&gt;
Losowanie.
Oto podział drużyn na koszyki podczas losowania:
Faza grupowa.
Grupa A.
    = awans do 1/8 finału
Grupa B.
    = awans do 1/8 finału
Grupa C.
    = awans do 1/8 finału
Grupa D.
    = awans do 1/8 finału
Grupa E.
    = awans do 1/8 finału
Grupa F.
    = awans do 1/8 finału
Grupa G.
    = awans do 1/8 finału
Grupa H.
    = awans do 1/8 finału
Faza pucharowa.
Rozstawienie.
Po zakończeniu sezonu zasadniczego 16 zespołów zapewniło sobie start w fazie pucharowej. Wśród nich znalazło się po dwie drużyny z każdej z grup. Zwycięzcy grup zostali rozstawieni podczas losowania 1/8 finału. W dalszych rundach nie występuje rozstawienie.
Pierwsza runda rozpoczęła się 6 listopada 2018, zaś zakończenie rywalizacji odbyło się w finałowym spotkaniu 5 lutego 2019.
Drabinka.
Po zakończeniu sezonu zasadniczego rozpoczęła się walka o mistrzostwo ligi w fazie pucharowej, która rozgrywana zostanie w czterech rundach. Drużyna, która zajęła wyższe miejsce w sezonie zasadniczym w nagrodę zostaje gospodarzem rewanżowego meczu. Trzy rundy rozgrywane są w formule mecz-rewanż, zaś finał rozgrywany jest na lodowisku lepszej drużyny fazy grupowej. Jeżeli w rezultacie dwumeczu wystąpi remis, zostanie rozegrana 10 minutowa dogrywka, jeżeli w tym czasie nie padnie bramka rozegrane zostaną rzuty karne. W finale jeżeli w regulaminowym czasie nie padnie bramka, zostanie rozegrana 20 minutowa dogrywka, a w razie braku rozstrzygnięcia rzuty karne.
1/8 finału.
Mecze tej fazy rozgrywek odbyły się w dniach 6 oraz 20-21 listopada 2018 roku.
1/4 finału.
Mecze tej fazy rozgrywek odbyły się w dniach 4 oraz 11 grudnia 2018 roku.
1/2 finału.
Mecze tej fazy rozgrywek odbyły się w dniach 8 stycznia oraz 15-16 stycznia 2019 roku.
Finał.
Mecz finałowy odbył się 5 lutego 2019 roku. Gospodarzem meczu był Göteborg. Mecz rozegrany został w Scandinavium.

</doc>
<doc id="4256142" url="https://pl.wikipedia.org/wiki?curid=4256142" title="Go Round/Yeah-Oh!">
Go Round/Yeah-Oh!

Go Round/YEAH-OH – trzydziesty siódmy singel Namie Amuro. Został wydany 21 marca 2012 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel "Go Round／YEAH-OH" zajął #4 miejsce w cotygodniowym wykresie Oriconu, i utrzymywał rangę w sumie przez dziewięć tygodni. Ogólnie sprzedając się w nakładzie 64 691 egzemplarzy.
Pozostałe informacje.
Piosenka "Go Round" znalazł się w reklamie ESPRIQUE Kose. Utwory "GO ROUND (" N ROUND "N ROUND)" i "SINGING" YEAH - OH", znajdujące się na albumie Uncontrolled są śpiewane w całości po angielsku.

</doc>
<doc id="4256149" url="https://pl.wikipedia.org/wiki?curid=4256149" title="Popowo (Ławica)">
Popowo (Ławica)

Popowo – część wsi Ławica w Polsce, położona w województwie wielkopolskim, w powiecie międzychodzkim, w gminie Sieraków.
W latach 1975–1998 Popowo administracyjnie należało do województwa poznańskiego.

</doc>
<doc id="4256197" url="https://pl.wikipedia.org/wiki?curid=4256197" title="Franciszek Józef Przewoski">
Franciszek Józef Przewoski

Franciszek Józef Przewoski herbu Trąby (ur. w 1629 w Przywózkach, zm. 24 maja 1701 w Krakowie) – polski naukowiec, profesor i rektor Akademii Krakowskiej.
Życiorys.
Studiował w Akademii Krakowskiej uzyskując w 1650 stopień bakałarza, a w 1652 magistra sztuk wyzwolonych. Wykładał na Wydziale Filozoficznym w latach 1652–1654 arytmetykę i filozofię. W 1654 oddelegowany do pracy w Akademii Lubrańskiego w Poznaniu. W 1661 powrócił do Krakowa, w 1665 uzyskał tytuł profesora królewskiego i rozpoczął zajęcia z hebraistyki, którą wykładał obok filozofii przez kolejne 10 lat. Obrany w 1665 na dziekana Wydziału Filozoficznego funkcję tę pełnił jeszcze kilkakrotnie do 1672. 22 września 1666 otrzymał kanonię w kolegiacie św. Anny w Krakowie. W 1670 wyjechał do Padwy, gdzie podjął studia medyczne. 31 lipca 1670 otrzymał promocję na doktora medycyny. 17 kwietnia 1671 po powrocie do Krakowa został powołany na funkcję bibliotekarza Kolegium Większego. Reprezentował interesy Uniwersytetu: na sejmie 1672 w Warszawie. 21 marca 1672 został profesorem Wydziału Teologicznego, 15 kwietnia 1672 uzyskując stopień bakałarza teologii. 27 stycznia 1684 uzyskał doktorat teologii. W uroczystości tej uczestniczył król Jan III Sobieski z rodziną oraz biskup krakowski Jan Małachowski. Kilkakrotnie pełnił urząd dziekana Wydziału Teologicznego, sześciokrotnie wybierany był rektorem krakowskiej uczelni. Piastował godność prokuratora kanonizacji Jana Kantego. Pełnił także obowiązki cenzora diecezji krakowskiej, a od 1691 nosił tytuł sekretarza królewskiego. Pod koniec życia poświęcił się przede wszystkim pracy duszpasterskiej w kolegiacie św. Floriana, gdzie od października 1694 był proboszczem. W testamencie zapisał Uniwersytetowi sumę 3000 zł ustanawiając równocześnie fundusz dla studentów z rodzinnego Podlasia pochodzenia szlacheckiego.

</doc>
<doc id="4256244" url="https://pl.wikipedia.org/wiki?curid=4256244" title="Andrzej Konieczny">
Andrzej Konieczny

Andrzej Antoni Konieczny (ur. 13 czerwca 1971 w Białej Podlaskiej) – polski leśnik i urzędnik państwowy, doktor nauk ekonomicznych, w latach 2015–2018 podsekretarz stanu w Ministerstwa Środowiska, w latach 2018–2021 dyrektor generalny Lasów Państwowych.
Życiorys.
Absolwent Wydziału Leśnego Szkoły Głównej Gospodarstwa Wiejskiego. Ukończył podyplomowe studia z finansów i rachunkowości na Wydziale Ekonomii i Zarządzania Uniwersytetu w Białymstoku, a także studia MBA na Politechnice Lubelskiej we współpracy z University of Illinois. W 2004 obronił doktorat na Wydziale Ekonomiczno-Rolniczym macierzystej uczelni, jego praca dotyczyła zagospodarowania obszarów wiejskich w ramach wykonania ustawy o przeznaczeniu gruntów rolnych do zalesienia tuż przed przystąpieniem do Unii Europejskiej. Pracuje w Katedrze Roślin Leczniczych i Przemysłowych Wydziału Agrobioinżynierii Uniwersytetu Przyrodniczego w Lublinie.
Od 1996 pracował w Lasach Państwowych na różnych stanowiskach, w tym w Nadleśnictwie Chotyłów i Nadleśnictwie Pomorze. Odbył staże w administracjach leśnych w Niemczech i Szwajcarii. Od 2006 do 2008 był dyrektorem ekonomicznym w Regionalnej Dyrekcji Lasów Państwowych w Lublinie, później pozostawał inspektorem w Dyrekcji Generalnej Lasów Państwowych, a w latach 2013–2014 kierował Nadleśnictwem Białowieża. Od 9 lipca 2012 członek partii politycznej Prawo i Sprawiedliwość.
19 listopada 2015 powołany na stanowisko wiceministra środowiska. Odwołany z funkcji podsekretarza stanu 18 stycznia 2018. Następnego dnia został powołany na stanowisko dyrektora generalnego Państwowego Gospodarstwa Leśnego Lasy Państwowe. 8 kwietnia 2021 odwołany z tego stanowiska. 2 sierpnia tego samego roku został powołany na stanowisko dyrektora Regionalnej Dyrekcji Lasów Państwowych w Poznaniu. 

</doc>
<doc id="4256252" url="https://pl.wikipedia.org/wiki?curid=4256252" title="BorsodChem">
BorsodChem

BorsodChem – węgierskie przedsiębiorstwo działające w branży chemicznej, z siedzibą w Kazincbarcika.
Przedsiębiorstwo zostało założone w 1949 roku jako "Borsodi Vegyi Kombinát". W 1963 roku uruchomiono w nim pierwszą na Węgrzech instalację produkującą poli(chlorek winylu). W latach 90. XX wieku spółka zaczęła produkować izocyjaniany, najpierw metylodifenylodiizocyjanian (MDI), a na początku XXI wieku 2,4-diizocyjanianotoluen (TDI).
Na początku XXI wieku BorsodChem był zainteresowany szerokimi działaniami inwestycyjnymi w Europie, w tym w Polsce i w Czechach. W 2000 roku spółka nabyła "Moravské chemické závody" (MCHZ) w Ostrawie, producenta m.in. aniliny i cykloheksanonu, i przemianowała na "BorsodChem MCHZ, s.r.o.". BorsodChem składał też oferty na zakup czeskiej firmy Spolana (ostatecznie kupionej przez Anwil) oraz rumuńskiego Oltchimu.
W Polsce BorsodChem interesował się nabyciem Zakładów Chemicznych Zachem oraz Petrochemii – Blachownia. Sfinalizowana została tylko ta druga transakcja, 6 października 2005 roku BorsodChem kupił 100% akcji Blachowni od Ciechu. Spółka ta wchodziła w skład BorsodChemu do roku 2017, kiedy została przejęta przez czeską spółkę DEZA, należącą do koncernu Agrofert.
W latach 2004-2006 akcje BorsodChemu były notowane na Giełdzie Papierów Wartościowych w Warszawie. W 2006 roku akcje zostały skupione przez fundusz private equity Permira i wycofane z obrotu giełdowego. W wyniku kryzysu finansowego wartość spółki spadła i Permira odsprzedała je chińskiemu koncernowi Wanhua, który przejął pełną kontrolę nad spółką w 2011 roku.

</doc>
<doc id="4256257" url="https://pl.wikipedia.org/wiki?curid=4256257" title="Katharina Liensberger">
Katharina Liensberger

Katharina Liensberger (ur. 1 kwietnia 1997 w Feldkirch) – austriacka narciarka alpejska, trzykrotna medalistka olimpijska, czterokrotna medalistka mistrzostw świata i trzykrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 11 listopada 2013 roku w Sulden, gdzie w zawodach juniorskich zajęła 29. miejsce w gigancie. W 2015 roku wywalczyła brązowy medal w tej konkurencji podczas olimpijskiego festiwalu młodzieży Europy w Malbun. Na rozgrywanych dwa lata później mistrzostwach świata juniorów w Åre zajęła drugie miejsce w slalomie oraz w zawodach drużynowych. Ponadto podczas mistrzostw świata juniorów w Davos w 2018 roku ponownie była druga w slalomie.
W zawodach Pucharu Świata zadebiutowała 12 stycznia 2016 roku we Flachau, gdzie nie zakwalifikowała się do pierwszego przejazdu w slalomie. Pierwsze pucharowe punkty wywalczyła 29 grudnia 2016 roku w Semmering, kończąc slalom na 22. pozycji. W czołowej dziesiątce po raz pierwszy znalazła się 3 stycznia 2018 roku w Zagrzebiu, zajmując ósme miejsce w slalomie. Nieco ponad rok później, 8 stycznia 2019 roku we Flachau po raz pierwszy stanęła na podium zawodów PŚ, zajmując trzecie miejsce w slalomie. Wyprzedziły ją tylko Słowaczka Petra Vlhová i Mikaela Shiffrin z USA. Najlepsze wyniki osiągnęła w sezonie 2020/2021, kiedy zajęła piąte miejsce w klasyfikacji generalnej, a w klasyfikacji slalomu wygrała. Ponadto w sezonie 2019/2020 była trzecia w klasyfikacji slalomu.
W 2018 roku wzięła udział w igrzyskach olimpijskich w Pjongczangu, gdzie wspólnie z kolegami i koleżankami z reprezentacji zdobyła srebrny medal w zawodach drużynowych. Wystartowała także w slalomie kończąc rywalizację na ósmej pozycji. Srebrny medal w zawodach drużynowych zdobyła także na mistrzostwach świata w Åre w 2019 roku. Kolejne medale wywalczyła podczas mistrzostw świata w Cortina d’Ampezzo w 2021 roku. Najpierw ex aequo z Włoszką Martą Bassino zwyciężyła w gigancie równoległym. Następnie zajęła trzecie miejsce w gigancie, plasując się za Larą Gut-Behrami ze Szwajcarii i Mikaelą Shiffrin. Ponadto razem z reprezentacją Austrii wywalczyła złoto w zawodach drużynowych. Na igrzyskach olimpijskich w Pekinie rok później dwukrotnie stawała na podium. W slalomie zdobyła srebrny medal, rozdzielając Petrę Vlhovą i Szwajcarkę Wendy Holdener. Następnie wywalczyła kolejny złoty medal w zawodach drużynowych.

</doc>
<doc id="4256269" url="https://pl.wikipedia.org/wiki?curid=4256269" title="Fik">
Fik

 

</doc>
<doc id="4256278" url="https://pl.wikipedia.org/wiki?curid=4256278" title="Argentyna na Zimowych Igrzyskach Paraolimpijskich 2018">
Argentyna na Zimowych Igrzyskach Paraolimpijskich 2018

Argentyna na Zimowych Igrzyskach Paraolimpijskich 2018 – występ kadry sportowców reprezentujących Argentyny na igrzyskach paraolimpijskich w Pjongczangu w 2018 roku.
W kadrze wystąpiło 2 zawodników. Najlepiej spisał się Carlos Codina, który w snowboardowym crossie odpadł w półfinale, zajmując ostatecznie 8. miejsce. Slalom ukończył na 11. pozycji. Z kolei drugi reprezentant Enrique Plantey, który był chorążym podczas ceremonii otwarcia, ukończył tylko jedne zawody w slalomie. Zajął w nich 11. miejsce. Pozostałych konkurencji, w których występował, nie ukończył, bądź został zdyskwalifikowany.

</doc>
<doc id="4256288" url="https://pl.wikipedia.org/wiki?curid=4256288" title="Damage">
Damage

Damage – pierwszy cyfrowy singel Namie Amuro. Został wydany 31 października 2012.
Lista utworów.
CD
Pozostałe informacje.
Piosenka "Damage" została wykorzystana jako motyw przewodni filmu "Ōgon O Daite Tobe". Ubrania noszone w teledysku to odzież marki "FACETASM", która była noszona na Mercedes-Benz Fashion Week Tokyo 2013 Wiosna i Lato "CEREMONIA OTWARCIA" FACETASM.

</doc>
<doc id="4256294" url="https://pl.wikipedia.org/wiki?curid=4256294" title="Turcja na Zimowych Igrzyskach Paraolimpijskich 2018">
Turcja na Zimowych Igrzyskach Paraolimpijskich 2018

Turcja na Zimowych Igrzyskach Paraolimpijskich 2018 – występ kadry sportowców reprezentujących Turcji na igrzyskach paraolimpijskich w Pjongczangu w 2018 roku.
Kadrę reprezentował jeden zawodnik występujący w narciarstwie alpejskim. Był to jego drugi występ w igrzyskach. Rywalizował w dwóch konkurencjach: slalomie gigancie, gdzie zajął 30. miejsce i slalomie, w którym nie ukończył drugiego przejazdu.

</doc>
<doc id="4256299" url="https://pl.wikipedia.org/wiki?curid=4256299" title="Chimbas">
Chimbas

Chimbas – miasto i departament w Argentynie, położone w południowej części prowincji San Juan.
Opis.
Miejscowość założona 11 grudnia 1911 roku, wchodzi w skład aglomeracji San Juan, położonej w odległości 5 km. 

</doc>
<doc id="4256310" url="https://pl.wikipedia.org/wiki?curid=4256310" title="Planeta dinozaurów">
Planeta dinozaurów



</doc>
<doc id="4256312" url="https://pl.wikipedia.org/wiki?curid=4256312" title="Pineto-Atri">
Pineto-Atri

Pineto-Atri (wł. "Stazione di Pineto-Atri") – stacja kolejowa w Pineto, w prowincji Pescara, w regionie Abruzja, we Włoszech. Znajduje się na linii Adriatica (Ankona – Lecce). Obsługuje również gminę Atri.
Według klasyfikacji RFI ma kategorię "srebrną".

</doc>
<doc id="4256321" url="https://pl.wikipedia.org/wiki?curid=4256321" title="Węgry na Zimowych Igrzyskach Paraolimpijskich 2018">
Węgry na Zimowych Igrzyskach Paraolimpijskich 2018

Węgry na Zimowych Igrzyskach Paraolimpijskich 2018 – występ kadry sportowców reprezentujących Węgry na igrzyskach paraolimpijskich w Pjongczangu w 2018 roku.
W kadrze wystąpiło dwóch zawodników: jedna kobieta i jeden mężczyzna. Krisztina Lőrincz startująca w biegach narciarskich zajęła 24. miejsce w kwalifikacjach sprintu. To był jej jedyny występ na igrzyskach w Korei Południowej. Z kolei występujący w narciarstwie alpejskim Zsolt Balogh był 15. w slalomie gigancie, a rywalizacji slalomowej nie ukończył. Chorążym reprezentacji został alpejczyk.

</doc>
<doc id="4256324" url="https://pl.wikipedia.org/wiki?curid=4256324" title="Đeletovci (stacja kolejowa)">
Đeletovci (stacja kolejowa)

Đeletovci (chorw: "Željeznička stanica Đeletovci") – stacja kolejowa w Đeletovci, w żupanii vukowarsko-srijemskiej, w Chorwacji. Stacja znajduje się na linii Novska – Tovarnik, będącej częścią ważnej magistrali Zagrzeb-Belgrad.

</doc>
<doc id="4256325" url="https://pl.wikipedia.org/wiki?curid=4256325" title="Kalejtka">
Kalejtka



</doc>
<doc id="4256330" url="https://pl.wikipedia.org/wiki?curid=4256330" title="Gare de Meymac">
Gare de Meymac

Gare de Meymac – stacja kolejowa w miejscowości Meymac, w departamencie Corrèze, w regionie Nowa Akwitania, we Francji. Jest zarządzana przez SNCF i obsługiwana przez pociągi TER Nouvelle-Aquitaine.
Położenie.
Znajduje się na linii Le Palais – Eygurande - Merlines, na km 483,307 między stacjami Jassonneix oraz Ussel i km 651,351 linii Tulle – Meymac między stacjami Égletons i Ussel, na wysokości 703 m n.p.m. 

</doc>
<doc id="4256331" url="https://pl.wikipedia.org/wiki?curid=4256331" title="Leonardo Sigali">
Leonardo Sigali

Leonardo Germán Sigali (ur. 29 maja 1987 w Campanie) – argentyński piłkarz występujący na pozycji środkowego obrońcy w Racing Club.
Kariera klubowa.
Juniorskie lata spędził w zespole Nueva Chicago z zachodniej części Buenos Aires. W profesjonalnej piłce zadebiutował w 2006 roku. Z Nueva Chicago zdobył w 2006 mistrzostwo turnieju Clausura w Primera B Nacional (drugi poziom rozgrywek w Argentynie). W pierwszym dwumeczu o awans do Primera División, gdzie rywalizowali zwycięzcy turniejów Apertura i Clausura, Nueva Chicago przegrał w dwumeczu z Godoy Cruz. W drugim dwumeczu o awans Nueva Chicago wygrał z Belgrano, dzięki czemu awansował do najwyższej klasy rozgrywkowej w Argentynie. W sezonie 2006-07 tworzył parę środkowych obrońców z Nicolásem Sánchezem. Zespół spadł do Primera B Nacional po przegranych play-offach z Tigre.
Po spadku przeniósł się do hiszpańskiego Villarrealu i od razu został wypożyczony do Lanús. Z nowym zespołem zdobył pierwsze w klubowej historii mistrzostwo turnieju Apertura w 2007.
W 2008 przeniósł się na zasadzie wypożyczenia do beniaminka Godoy Cruz. W 2010 Godoy nabył 50% praw do zawodnika.
W 2014 został zawodnikiem Dinama Zagrzeb.
W styczniu 2018 przeniósł się do Racing Club de Avellaneda.
Kariera reprezentacyjna.
W 2007 wystąpił w jednym spotkaniu reprezentacji U-20 podczas zwycięskich Mistrzostw Świata U-20.

</doc>
<doc id="4256333" url="https://pl.wikipedia.org/wiki?curid=4256333" title="Maria Menounos">
Maria Menounos



</doc>
<doc id="4256337" url="https://pl.wikipedia.org/wiki?curid=4256337" title="Frohnleiten (stacja kolejowa)">
Frohnleiten (stacja kolejowa)

Frohnleiten (niem. "Bahnhof Frohnleiten") – stacja kolejowa w Frohnleiten, w kraju związkowym Styria, w Austrii. Znajduje się na ważnej magistrali Südbahn (Wiedeń-Graz). Jest obsługiwana między innymi przez pociągi S-Bahn w Steiermark.

</doc>
<doc id="4256338" url="https://pl.wikipedia.org/wiki?curid=4256338" title="Meksyk na Zimowych Igrzyskach Paraolimpijskich 2018">
Meksyk na Zimowych Igrzyskach Paraolimpijskich 2018

Meksyk na Zimowych Igrzyskach Paraolimpijskich 2018 – występ kadry sportowców reprezentujących Meksyk na igrzyskach paraolimpijskich w Pjongczangu w 2018 roku.
W kadrze wystąpił jeden zawodnik startujący w narciarstwie alpejskim. Rywalizował w trzech konkurencjach. W supergigancie zajął 17. miejsce, a zjazdu i slalomu giganta nie ukończył. Podczas ceremonii otwarcia był także chorążym reprezentacji.

</doc>
<doc id="4256339" url="https://pl.wikipedia.org/wiki?curid=4256339" title="Malina Weissman">
Malina Weissman

Malina Opal Weissman (ur. 12 marca 2003 w Nowym Jorku) – amerykańska aktorka i modelka, która wystąpiła m.in. w serialu Netfliksa "Seria niefortunnych zdarzeń".
Życie i kariera.
Weissman urodziła się i wciąż zamieszkuje w Nowym Jorku. Karierę w modelingu rozpoczęła w wieku ośmiu lat, idąc w ślady swojej matki, której agencja ją odkryła. Pracowała jako modelka dla takich projektantów i marek jak Calvin Klein, Ralph Lauren, Levi Strauss &amp; Co., Benetton Group, DKNY czy H&amp;M i wielu innych. Jako aktorka wystąpiła w reklamach ACT mouthwash, Maybelline, Purell i My Little Pony.
Jej debiutem aktorskim była rola młodej April O'Neil w komediowym filmie science fiction "Wojownicze Żółwie Ninja" z 2014 roku, którą to rolę dzieliła z Megan Fox.
W 2015 roku wystąpiła jako młoda Kara Zor-El w serialu "Supergirl" produkcji Columbia Broadcasting System oraz Warner Bros. Television. W dorosłą postać wcieliła się Melissa Benoist.
W 2016 roku Weissman zagrała w filmie "Thirsty". Dostała także rolę Rebekki Brand w filmie komediowym "Jak zostać kotem", w którym wystąpiła u boku Kevina Spaceya i Jennifer Garner.
W 2017 roku została obsadzona w roli Wioletki Baudelaire w serialu "Seria niefortunnych zdarzeń" wyprodukowanym przez Netflix.

</doc>
<doc id="4256344" url="https://pl.wikipedia.org/wiki?curid=4256344" title="Giuliano Vassalli">
Giuliano Vassalli

Giuliano Vassalli (ur. 25 kwietnia 1915 w Perugii, zm. 21 października 2009 w Rzymie) – włoski prawnik, nauczyciel akademicki i polityk, w latach 1987–1991 minister sprawiedliwości, parlamentarzysta, sędzia Sądu Konstytucyjnego i jego przewodniczący.
Życiorys.
Urodził się jako syn uznanego prawnika Filippa Vassalliego. W 1936 ukończył studia prawnicze na Uniwersytecie Rzymskim „La Sapienza”. Od 1938 pracował jako nauczyciel akademicki na uniwersytetach w Urbino, Pawii, Padwie, Genui i Neapolu. Od lat 60. do połowy lat 80. był wykładowcą macierzystej uczelni. W pracy naukowej specjalizował się w zagadnieniach z zakresu prawa karnego. Praktykował również jako adwokat.
W trakcie II wojny światowej działacz włoskiego ruchu oporu. W 1944 był jednym z organizatorów akcji uwolnienia z rzymskiego więzienia grupy socjalistycznych partyzantów (wśród których byli dwaj przyszli prezydenci Giuseppe Saragat i Sandro Pertini). W kwietniu tegoż roku został za prowadzoną działalność zatrzymany przez Niemców, następnie poddany torturom. Zwolniono go w czerwcu m.in. dzięki wstawiennictwu papieża Piusa XII.
Był działaczem Włoskiej Partii Socjalistycznej. Z jej ramienia wchodził w skład Izby Deputowanych V kadencji (1968–1972) oraz Senatu IX kadencji (1983–1987). Od lipca 1987 do lutego 1991 sprawował urząd ministra sprawiedliwości w trzech rządach, którymi kierowali kolejno Giovanni Goria, Ciriaco De Mita i Giulio Andreotti. W 1991 powołany w skład Sądu Konstytucyjnego na dziewięcioletnią kadencję. W latach 1999–2000 pełnił funkcję przewodniczącego tej instytucji.
Odznaczony Orderem Zasługi Republiki Włoskiej I klasy (1966).

</doc>
<doc id="4256347" url="https://pl.wikipedia.org/wiki?curid=4256347" title="Kronowo (Iłownica)">
Kronowo (Iłownica)

Kronowo – część wsi Iłownica w Polsce, położona w województwie pomorskim, w powiecie kościerskim, w gminie Liniewo.
W latach 1975–1998 Kronowo administracyjnie należało do województwa gdańskiego.

</doc>
<doc id="4256348" url="https://pl.wikipedia.org/wiki?curid=4256348" title="Occhiobello (przystanek kolejowy)">
Occhiobello (przystanek kolejowy)

Occhiobello (wł. "Stazione di Occhiobello") – przystanek kolejowy w Occhiobello, w prowincji Rovigo, w regionie Wenecja Euganejska, we Włoszech. Znajduje się na linii Bolonia – Ankona. 
Według klasyfikacji Rete Ferroviaria Italiana ma kategorią "brązową".
Ruch kolejowy.
Przystanek obsługiwany jest przez regionalne pociągi Rovigo-Ferrara i Padwa-Ferrara.

</doc>
<doc id="4256352" url="https://pl.wikipedia.org/wiki?curid=4256352" title="Honorowy Złoty Lew">
Honorowy Złoty Lew

Honorowy Złoty Lew (wł. "Leone d’oro alla carriera") – nagroda filmowa za całokształt twórczości, przyznawana corocznie wybitnym artystom światowego kina na MFF w Wenecji. Nagroda pod obecną nazwą została ustanowiona w 1971, chociaż w latach 1969-70 przyznano ją również, ale pod nazwą "omaggio".
Nagrody nie przyznawano w latach 1973-1981 oraz w 1984. Dwukrotnie wyróżniono nagrodą honorową reżyserów Luisa Buñuela i Manoela de Oliveirę. Zazwyczaj laureatowi nagrody towarzyszy w czasie festiwalu specjalna retrospektywa jego twórczości.
Jak dotychczas trzech polskich twórców odebrało Honorowego Złotego Lwa za całokształt pracy artystycznej. Byli to: Roman Polański, Andrzej Wajda i Jerzy Skolimowski.

</doc>
<doc id="4256353" url="https://pl.wikipedia.org/wiki?curid=4256353" title="Clearlake Oaks">
Clearlake Oaks

Clearlake Oaks – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256355" url="https://pl.wikipedia.org/wiki?curid=4256355" title="Zygmunt Blumski">
Zygmunt Blumski

Zygmunt Izydor Blumski, ps. „Strychański” (ur. 4 kwietnia 1895 w Złoczowie, zm. prawd. 1945 w ZSRR) – podpułkownik piechoty Wojska Polskiego i Armii Krajowej, kawaler Orderu Virtuti Militari.
Życiorys.
Urodził się 4 kwietnia 1895 jako syn Tadeusza (ur. 1865, urzędnik na stanowisku zarządcy w C. K. Urzędzie Skarbowym w Złoczowie do 1914) i Stanisławy z domu Rafałowskiej. Był bratem Bronisława (ur. 1896, także legionista i oficer Wojska Polskiego). Do 1914 uczył się w C. K. Gimnazjum w Złoczowie (do 1913 bracia Blumscy uczyli się razem w VII klasie). Przed 1914 należał do organizacji „Zarzewie” oraz do Polowej Drużynie Sokolej w Złoczowie. 
Po wybuchu I wojny światowej wstąpił do Legionu Wschodniego, po rozwiązaniu którego był wcielony do c. k. armii, służąc w 20 pułku piechoty i w 80 pułku piechoty. Mianowany chorążym, a w lutym 1918 podporucznikiem. 
Po odzyskaniu przez Polskę niepodległości w listopadzie 1918 został przyjęty do Wojska Polskiego. W grudniu 1918 został dowódcą oddziału ciężkich karabinów maszynowych w pociągu pancernym „Śmiały”, w składzie którego walczył w bitwie o Lwów i Małopolsce Wschodniej, a później uczestniczył w walkach z bolszewikami. W tym czasie, 19 kwietnia 1920 został awansowany na stopień porucznika piechoty. Po wojnie, od 1921 służył w 1 pułku strzelców podhalańskich w Nowym Sączu, a od 1922 w 3 pułku strzelców podhalańskich w Bielsku. Zweryfikowany w stopniu porucznika piechoty ze starszeństwem z dniem 1 czerwca 1919, a następnie został awansowany na kapitana piechoty ze starszeństwem z dniem 15 sierpnia 1924. Od końca 1927 służył w 83 pułku piechoty w Kobryniu, a od listopada 1928 w 52 pułku piechoty w rodzinnym Złoczowie, będąc tam dowódcą kompanii, a później dowódcy batalionu. Został awansowany na stopień majora piechoty ze starszeństwem z dniem 1 stycznia 1932. Od grudnia 1937 pełnił służbę w 86 pułku piechoty w Mołodecznie. Na stopień podpułkownika został mianowany ze starszeństwem z 19 marca 1939 i 64. lokatą w korpusie oficerów piechoty. W tym czasie był II zastępcą dowódcy 86 pp (kwatermistrzem).
Po wybuchu II wojny światowej w czasie kampanii wrześniowej pełnił stanowisko dowódcy stacjonującego w Lidzie Ośrodka Zapasowego 19 Dywizji Piechoty. Po agresji ZSRR na Polskę z 17 września 1939 dowodził jednostką, która przeszła z Oran do Grodna i broniła tego miasta przed sowietami, a następnie uczestniczyła w działaniach nad granicą litewską.
Po nastaniu okupacji podjął działalność konspiracyjną w Związku Walki Zbrojnej, później w Armii Krajowej, będąc oficerem Okręgu Wilno, funkcjonując pod pseudonimem „Strychański”. W planowanym do sformowania w Okręgu Wilno AK Wileńskim Korpusie Armii Krajowej miał objąć dowództwo nad 86 pułkiem piechoty Armii Krajowej, przewidzianym tworzyć brygady partyzanckie z rejonu oszmiańskiego i brasławskiego. Od kwietnia 1944 był szefem Oddziału III w Dowództwie (Sztabie) Oddziałów Partyzanckich Okręgu Wileńskiego. 26 czerwca wraz z mjr. dypl. Teodorem Cetysem ps. „Sław” przedstawił do zatwierdzenia dowódcy Okręgu „Wilno” ppłk. Aleksandrowi Krzyżanowskiemu ps. „Wilk” plan akcji na Wilno, tzw. operacji Ostra Brama w ramach akcji „Burza” na obszarze okręgów Wilno i Nowogródek. Po wkroczeniu Armii Czerwonej i aresztowaniu przez sowietów w lipcu 1944 dowódcy Okręgu Wilno AK ppłk. Krzyżanowskiego ps. „Wilk” oraz dowódcy Okręgu Nowogródek AK ppłk. Adama Szydłowskiego ps. „Poleszuk”, ppłk Zygmunt Blumski przejął dowództwo połączonych okręgów i nakazał przemarsz do Puszczy Rudnickiej. Później był szefem Oddziału III Operacyjnego w sztabie Okręgu Wilno. 26 września 1944 został aresztowany przez NKWD. Był osadzony w więzieniu w Wilnie, po czym został skazany i wywieziony w głąb ZSRR do łagrów. Tam zmarł prawdopodobnie w 1945.

</doc>
<doc id="4256357" url="https://pl.wikipedia.org/wiki?curid=4256357" title="Rajd Grecji 1976">
Rajd Grecji 1976

Rajd Akropolu 1976 - Rajd Grecji ("23. Acropolis Rally") – 23 Rajd Grecji rozgrywany w Grecji w dniach 22-28 maja. Była to piąta runda Rajdowych mistrzostw świata w roku 1976. Rajd został rozegrany na nawierzchni szutrowej. Baza imprezy była zlokalizowana w mieście Ateny.

</doc>
<doc id="4256360" url="https://pl.wikipedia.org/wiki?curid=4256360" title="Clearlake Riviera">
Clearlake Riviera

Clearlake Riviera – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256364" url="https://pl.wikipedia.org/wiki?curid=4256364" title="Cobb (Kalifornia)">
Cobb (Kalifornia)

Cobb – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256365" url="https://pl.wikipedia.org/wiki?curid=4256365" title="Rajd Grecji 1975">
Rajd Grecji 1975

Rajd Akropolu 1975 - Rajd Grecji ("22. Acropolis Rally") – 22 Rajd Grecji rozgrywany w Grecji w dniach 24-31 maja. Była to czwarta runda Rajdowych mistrzostw świata w roku 1975. Rajd został rozegrany na nawierzchni szutrowej i asfaltowej. Baza imprezy była zlokalizowana w mieście Ateny.

</doc>
<doc id="4256369" url="https://pl.wikipedia.org/wiki?curid=4256369" title="József Sákovics">
József Sákovics

József Sákovics (ur. 26 lipca 1927 w Budapeszcie, zm. 2 stycznia 2009 tamże) – węgierski szermierz, florecista i szpadzista. Trzykrotny medalista olimpijski.
Brał udział w trzech igrzysk olimpijskich (IO 1952, IO 1956, IO 1960), na dwóch zdobywał medale. W 1952 zdobył brąz we florecie w drużynie. Był również wicemistrzem olimpijskim w szpadzie i brązowym medalistą we florecie na igrzyskach w Melbourne w 1956. Pięciokrotnie zostawał medalistą mistrzostw świata. W szpadzie zdobył złoto mistrzostw świata w rywalizacji indywidualnej w 1953 i w drużynie w 1959. W 1955 był trzeci w drużynie. We florecie zdobył w drużynie srebro w 1962 oraz brąz w 1953.
Jego żona, Lídia Dömölky-Sákovics, także była medalistką olimpijską w szermierce.

</doc>
<doc id="4256370" url="https://pl.wikipedia.org/wiki?curid=4256370" title="Hidden Valley Lake">
Hidden Valley Lake

Hidden Valley Lake – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256374" url="https://pl.wikipedia.org/wiki?curid=4256374" title="Endre Palocz">
Endre Palocz



</doc>
<doc id="4256377" url="https://pl.wikipedia.org/wiki?curid=4256377" title="Kelseyville">
Kelseyville

Kelseyville – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256378" url="https://pl.wikipedia.org/wiki?curid=4256378" title="Armenia na Zimowych Igrzyskach Paraolimpijskich 2018">
Armenia na Zimowych Igrzyskach Paraolimpijskich 2018

Armenia na Zimowych Igrzyskach Paraolimpijskich 2018 – występ kadry sportowców reprezentujących Armenię na igrzyskach paraolimpijskich w Pjongczangu w 2018 roku.
Chorążym reprezentacji został jedyny zawodnik występujący na igrzyskach paraolimpijskich Stas Nazarjan, który zmierzył się z 1,1 km trasą w biegach narciarskich. Zajął na niej 33. miejsce.

</doc>
<doc id="4256379" url="https://pl.wikipedia.org/wiki?curid=4256379" title="Buitenpost (stacja kolejowa)">
Buitenpost (stacja kolejowa)

Buitenpost (ned: "Station Buitenpost") – stacja kolejowa w Buitenpost, w prowincji Fryzja, w Holandii. Stacja znajduje się na linii Harlingen – Nieuwe Schans.

</doc>
<doc id="4256386" url="https://pl.wikipedia.org/wiki?curid=4256386" title="Pałac Grudniowy w Katowicach">
Pałac Grudniowy w Katowicach



</doc>
<doc id="4256388" url="https://pl.wikipedia.org/wiki?curid=4256388" title="Gałąź namiotowa">
Gałąź namiotowa

Gałąź namiotowa, gałąź namiotu (łac. "ramus tentorii") – gałąź nerwu ocznego odchodząca od niego jeszcze w obrębie jamy czaszki. Zaopatruje namiot móżdżku, ściany zatoki skalistej górnej, zatoki poprzecznej i zatoki prostej.
Bibliografia.
Bochenek, Adam; Reicher, Michał. Anatomia człowieka. Tom 5. Red. Warszawa: Wydawnictwo Lekarskie PZWL, 2012, 596 s. 

</doc>
<doc id="4256389" url="https://pl.wikipedia.org/wiki?curid=4256389" title="Rajd Nowej Zelandii 1993">
Rajd Nowej Zelandii 1993

Rajd Nowej Zelandii 1993 ("24. Rothmans Rally New Zealand") – 24 Rajd Nowej Zelandii rozgrywany w Nowej Zelandii w dniach 5-8 sierpnia. Była to ósma runda Rajdowych Mistrzostw Świata w roku 1993. Rajd został rozegrany na nawierzchni szutrowej. 
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="4256393" url="https://pl.wikipedia.org/wiki?curid=4256393" title="Lucerne (Kalifornia)">
Lucerne (Kalifornia)

Lucerne – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256395" url="https://pl.wikipedia.org/wiki?curid=4256395" title="Rajd Nowej Zelandii 1992">
Rajd Nowej Zelandii 1992

Rajd Nowej Zelandii 1992 ("23. Rothmans Rally New Zealand") – 23. Rajd Nowej Zelandii rozgrywany w Nowej Zelandii w dniach 25-28 czerwca. Była to siódma runda Rajdowych Mistrzostw Świata w roku 1992. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256397" url="https://pl.wikipedia.org/wiki?curid=4256397" title="Tartine russe">
Tartine russe

Tartine russe () – chrupiące nadziewane słodkie ciastko charakterystyczne dla kuchni francuskiej i belgijskiej; dwa osobne prostokątne kawałki chrupiącego ciasta przełożone grubą warstwą kremu maślanego lub innego kremu cukierniczego.
Ciastko to jest dostępne zarówno w cukierniach, jak i w supermarketach, także w wersji miniciasteczek.
W Belgii tartine russe, wraz z misérable i javanais, zalicza się do ciastek cieszących się niesłabnącą popularnością od wielu lat.
Przygotowanie.
Krem.
Krem maślany do przełożenia robi się z masła (składnik główny), żółtek i całego jaja oraz cukru i wody. Do ubitych żółtek z jajem dodaje się powoli, jednocześnie ubijając, uprzednio przygotowany z cukru i wody syrop cukrowy o temperaturze 120 °C. Ubijanie kontynuuje się aż do ostudzenia, po czym porcjami dodaje się wcześniej ubite masło o temperaturze pokojowej, ubijając aż do uzyskania homogenicznej gładkiej masy.
Ciasto.
Ciasto przygotowuje się z mąki, drobnokrystalicznego cukru i szczypty soli. Do ubitego masła dodaje się cukier i szczyptę soli mocno ubijając. Następnie dodaje się mąkę, mieszając szpachelką kuchenną aż do otrzymania jednorodnej masy. Ciasto rozsmarowuje się cienko na płaskiej blasze do pieczenia i piecze w uprzednio nagrzanym piekarniku w temperaturze 180 °C przez 8 do 9 minut, aż nabierze złocistobrązowego koloru. Zaraz po upieczeniu ciasto należy pokroić na parzystą liczbę prostokątów, albowiem stygnąc twardnieje i staje się trudne lub niemożliwe do pokrojenia.
Przekładanie kremem.
Po ostygnięciu na połowę prostokątnych kawałków ciasta nakłada się za pomocą rękawa cukierniczego porcje kremu maślanego i lekko rozsmarowuje, po czym nakrywa warstwę kremu pozostałymi kawałkami ciasta, lecz w pozycji odwróconej, i delikatnie dociska. Odwrócona strona ciasta przypomina z wyglądu strukturę tradycyjnego rosyjskiego chleba żytniego.
Podawanie.
Gotowe ciastka serwuje się na talerzu wyłożonym ozdobną papierową serwetką z koronką.

</doc>
<doc id="4256398" url="https://pl.wikipedia.org/wiki?curid=4256398" title="Middletown (Kalifornia)">
Middletown (Kalifornia)

Middletown – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256400" url="https://pl.wikipedia.org/wiki?curid=4256400" title="Nice (Kalifornia)">
Nice (Kalifornia)

Nice – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256405" url="https://pl.wikipedia.org/wiki?curid=4256405" title="North Lakeport">
North Lakeport

North Lakeport – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256407" url="https://pl.wikipedia.org/wiki?curid=4256407" title="Soda Bay">
Soda Bay

Soda Bay – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256410" url="https://pl.wikipedia.org/wiki?curid=4256410" title="Cinco Saltos">
Cinco Saltos

Cinco Saltos – miasto w Argentynie, położone w północnej części prowincji Río Negro.

</doc>
<doc id="4256412" url="https://pl.wikipedia.org/wiki?curid=4256412" title="Pseudoxenodontinae">
Pseudoxenodontinae

Pseudoxenodontinae – podrodzina węży z rodziny połozowatych (Colubridae). 
Zasięg występowania.
Podrodzina obejmuje gatunki występujące w Azji. 
Podział systematyczny.
Do podrodziny należą następujące rodzaje: 

</doc>
<doc id="4256413" url="https://pl.wikipedia.org/wiki?curid=4256413" title="Bośnia i Hercegowina na Zimowych Igrzyskach Paraolimpijskich 2018">
Bośnia i Hercegowina na Zimowych Igrzyskach Paraolimpijskich 2018

Bośnia i Hercegowina na Zimowych Igrzyskach Paraolimpijskich 2018 – występ kadry sportowców reprezentujących Bośnię i Hercegowinę na igrzyskach paraolimpijskich w Pjongczangu w 2018 roku.
Kadrę reprezentowała jedna zawodniczka, która wystąpiła w alpejskim slalomie gigancie i slalomie. Zajęła odpowiednio 15. i 12. miejsce. Jako jedyna przedstawicielka państwa była także chorążym podczas ceremonii otwarcia igrzysk paraolimpijskich.

</doc>
<doc id="4256416" url="https://pl.wikipedia.org/wiki?curid=4256416" title="Rajd Nowej Zelandii 1991">
Rajd Nowej Zelandii 1991

Rajd Nowej Zelandii 1991 ("22. Rothmans Rally New Zealand") – 22 Rajd Nowej Zelandii rozgrywany w Nowej Zelandii w dniach 26-30 czerwca. Była to siódma runda Rajdowych Mistrzostw Świata w roku 1991. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256417" url="https://pl.wikipedia.org/wiki?curid=4256417" title="Jezioro Bodom">
Jezioro Bodom



</doc>
<doc id="4256418" url="https://pl.wikipedia.org/wiki?curid=4256418" title="Nerw nadbloczkowy">
Nerw nadbloczkowy

Nerw nadbloczkowy (łac. "n. supratrochlearis") – najcieńsza z gałęzi nerwu czołowego. Odchodzi od niego w tylnej części oczodołu i kieruje się przyśrodkowo oraz do przodu dzieląc się nad bloczkiem mięśnia skośnego górnego na swoje gałęzie końcowe. Przebiega przez otwór czołowy kości czołowej.
Gałęzie.
Nerw nadbloczkowy posiada dwie gałęzie końcowe:

</doc>
<doc id="4256420" url="https://pl.wikipedia.org/wiki?curid=4256420" title="Spring Valley (hrabstwo Lake)">
Spring Valley (hrabstwo Lake)

Spring Valley – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256422" url="https://pl.wikipedia.org/wiki?curid=4256422" title="Al-Azizijja (Hama)">
Al-Azizijja (Hama)

Al-Azizijja (ar. العزيزية) – wioska w północnej Syrii położona w dystrykcie As-Sukajlabijja w muhafazie Hama. W 2004 liczba mieszkańców wynosiła 1828. Wioska w dużej mierze zamieszkana jest przez Alawitów.

</doc>
<doc id="4256423" url="https://pl.wikipedia.org/wiki?curid=4256423" title="Sibynophiinae">
Sibynophiinae

Sibynophiinae – podrodzina węży z rodziny połozowatych (Colubridae).
Zasięg występowania.
Rodzaj obejmuje gatunki występujące w Ameryce i Azji. 
Podział systematyczny.
Do podrodziny należą następujące rodzaje: 

</doc>
<doc id="4256424" url="https://pl.wikipedia.org/wiki?curid=4256424" title="Upper Lake">
Upper Lake

Upper Lake – jednostka osadnicza w Stanach Zjednoczonych, w stanie Kalifornia, w hrabstwie Lake.

</doc>
<doc id="4256426" url="https://pl.wikipedia.org/wiki?curid=4256426" title="Jezioro Celestyn">
Jezioro Celestyn



</doc>
<doc id="4256428" url="https://pl.wikipedia.org/wiki?curid=4256428" title="Węgry na igrzyskach paraolimpijskich">
Węgry na igrzyskach paraolimpijskich

Węgry na igrzyskach paraolimpijskich – występy reprezentacji Węgier na igrzyskach paraolimpijskich.
Węgry zadebiutowały na igrzyskach paraolimpijskich podczas igrzysk w Heidelbergu w 1972 roku, kiedy to wystartowało pięciu reprezentantów kraju. W 1976 roku kadra liczyła dwóch zawodników, a na kolejnych igrzyskach Węgry nie były reprezentowane. Delegacja węgierska wróciła na stałe do igrzysk paraolimpijskich w 1984 roku. Reprezentanci tego kraju po raz pierwszy wzięli udział w zimowych igrzyskach paraolimpijskich w 2002 roku i startowali w dwóch kolejnych edycjach. Nieobecni byli na igrzyskach w Soczi, a wrócili w Pjongczangu. 
Węgrzy zdobyli łącznie 144 medale paraolimpijskie (31 złotych, 49 srebrnych, 64 brązowe). Wszystkie te medale zdobyli podczas letnich igrzysk. 
Cztery złote medale w pływaniu zdobył Attila Jeszenszky podczas igrzysk w 1984 roku. Jedynym sportowcem na świecie, który zdobył medale zarówno podczas igrzysk paraolimpijskich, jak i igrzysk olimpijskich jest węgierski szermierz Pál Szekeres, który zdobył brązowy medal na Letnich Igrzyskach Olimpijskich 1988, zanim został sparaliżowany po wypadku autobusowym i rozpoczął karierę paraolimpijską w szermierce na wózku inwalidzkim, która przyniosła mu sześć medali paraolimpijskich, w tym trzy złote.

</doc>
<doc id="4256429" url="https://pl.wikipedia.org/wiki?curid=4256429" title="Bernardin Castanié">
Bernardin Castanié

Bernardin Castanié SSCC (ur. 31 stycznia 1869 w Bozouls, zm. w 1939) – francuski duchowny rzymskokatolicki, sercanin biały, misjonarz, prefekt apostolski Cook i Manihiki oraz Wysp Cooka.
Biografia.
Bernardin Castanié urodził się 31 stycznia 1869 w Bozouls we Francji. 18 października 1892 otrzymał święcenia prezbiteriatu i został kapłanem Zgromadzenia Najświętszych Serc Jezusa i Maryi oraz Wieczystej Adoracji Najświętszego Sakramentu Ołtarza.
1 lutego 1923 papież Pius XI mianował go prefektem apostolskim powstałej w zeszłym roku prefektury apostolskiej Cook i Manihiki. 11 sierpnia 1926 prefektura apostolska Cook i Manihiki zmieniła nazwę. Tym samym tytuł o. Castanié zmieniono na "prefekt apostolski Wysp Cooka".
Zmarł w 1939.

</doc>
<doc id="4256430" url="https://pl.wikipedia.org/wiki?curid=4256430" title="Rajd Nowej Zelandii 1990">
Rajd Nowej Zelandii 1990

Rajd Nowej Zelandii 1990 ("21. Rothmans Rally of New Zealand") – 21 Rajd Nowej Zelandii rozgrywany w Nowej Zelandii w dniach 30 czerwca-3 lipca. Była to szósta runda Rajdowych Mistrzostw Świata w roku 1990. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="4256433" url="https://pl.wikipedia.org/wiki?curid=4256433" title="Al-Mansura (Damaszek)">
Al-Mansura (Damaszek)

Al-Mansura – miejscowość w Syrii, w muhafazie Damaszek. W 2004 roku liczyła 878 mieszkańców.

</doc>
<doc id="4256443" url="https://pl.wikipedia.org/wiki?curid=4256443" title="Al-Ghamamiz">
Al-Ghamamiz

Al-Ghamamiz – wieś w Syrii, w muhafazie Ar-Rakka. W 2004 roku liczyła 302 mieszkańców.

</doc>
<doc id="4256444" url="https://pl.wikipedia.org/wiki?curid=4256444" title="Tadeusz Ostrzeszewicz">
Tadeusz Ostrzeszewicz

Tadeusz Ostrzeszewicz (ur. 1872 w Łazach, zm. 20 stycznia 1938 w Warszawie) – polski funkcjonariusz Służby Więziennej.
Życiorys.
Urodził się 1872 w Łazach w guberni warszawskiej. Wychowywał się w majątku dworskim w Chodakowie. Ukończył szkołę średnią w Warszawie. Powróciwszy do rodzinnego Chodakowa był obywatelem ziemskim. Doceniany przez współmieszkańców, w okresie od połowy 1909 do połowy 1915 był trzykrotnie wybierany sędzią gminnym 3 Okręgu w powiecie sochaczewskim. Przed 1914 przeniósł się do stolicy.
Po wybuchu I wojny światowej działał w Komitecie Obywatelskim m. st. Warszawy. Po ustąpieniu władz rosyjskich mianowany przez Komitet Obywatelski oraz w imieniu Straży Obywatelskiej w 1915 objął stanowisko naczelnika Więzienia Centralnego w Warszawie przy ul. Daniłowiczowskiej 7 w Warszawie. Później szefował placówką w trakcie okupacji niemieckiej. W tym czasie udzielał pomocy Polakom osadzonych w zakładzie, zapewniając im wolność lub łagodne traktowanie.
U kresu wojny, w chwili odzyskania przez Polskę niepodległości 11 listopada 1918 przejął kierowanie więzieniem od władz niemieckich. Został tym samym jednym z pierwszych polskich więzienników. Na początku 1920 został członkiem komisji powołanej do opracowania regulaminu więziennego. Od 1923 był członkiem komisji egzaminacyjnej przy Departamencie Więziennym Ministerstwa Sprawiedliwości dla egzaminów na inspektorów więziennych. Wykładał przepisy służbowe i zasady biurowości w Centralnej Szkole Więziennej i Niższych Funkcjonariuszów (późniejsza Szkoła Straży Więziennej). Od 1930 zasiadał w komisji dyscyplinarnej dla urzędników przy Sądzie Apelacyjnym w Warszawie. Od 1926 do maja 1930 pełnił funkcję prezesa Związku Pracowników Więziennych RP, zaś po ustąpieniu otrzymał tytuł członka honorowego tej organizacji. Stanowisko naczelnika więzienia karno-śledczego przy ul. Daniłowiczowskiej 7 pełnił w okresie II Rzeczypospolitej przez 14 lat do 1 kwietnia 1932, gdy przeszedł w stan spoczynku wskutek choroby. Otrzymał wówczas osobiste podziękowania i wyrazy uznania od Głównego Inspektora Służby Więziennej Michała Lorentowicza.
Zmarł 20 stycznia 1938 w wieku 66 lat. Został pochowany na cmentarzu Powązkowskim w Warszawie 24 stycznia 1938 (kwatera 320-2-1). Był żonaty, miał syna.

</doc>
<doc id="4256445" url="https://pl.wikipedia.org/wiki?curid=4256445" title="Ruminek">
Ruminek

Ruminek – przysiółek wsi Wejdyki w Polsce, położony w województwie warmińsko-mazurskim, w powiecie giżyckim, w gminie Ryn.
W latach 1975–1998 przysiółek administracyjnie należał do województwa suwalskiego.
W miejscowości brak zabudowy.

</doc>
<doc id="4256446" url="https://pl.wikipedia.org/wiki?curid=4256446" title="Bułgaria na Zimowych Igrzyskach Paraolimpijskich 2018">
Bułgaria na Zimowych Igrzyskach Paraolimpijskich 2018

Bułgaria na Zimowych Igrzyskach Paraolimpijskich 2018 – występ kadry sportowców reprezentujących Bułgarię na igrzyskach paraolimpijskich w Pjongczangu w 2018 roku.
W kadrze znalazł się tylko jeden uczestnik igrzysk występujący w biegach narciarskich. W kwalifikacjach sprintu zajął 18. miejsce, co nie pozwoliło mu awansować do półfinału. Natomiast rywalizację na 10 km stylem klasycznym zakończył na 16. miejscu.

</doc>
<doc id="4256454" url="https://pl.wikipedia.org/wiki?curid=4256454" title="Kościół ewangelicko-augsburski w Bytomiu-Bobrku">
Kościół ewangelicko-augsburski w Bytomiu-Bobrku



</doc>
<doc id="4256456" url="https://pl.wikipedia.org/wiki?curid=4256456" title="Zuzana Šebová">
Zuzana Šebová

Zuzana Kubovčíková Šebova (ur. 1 kwietnia 1982 w Żarze nad Hronem) – słowacka aktorka, znana z ról w programach i serialach telewizyjnych, takich jak: "Kredenc", "Górka Dolna". Dwukrotna laureatka nagrody OTO dla najlepszej aktorki roku z lat 2014 i 2015.

</doc>
<doc id="4256457" url="https://pl.wikipedia.org/wiki?curid=4256457" title="Vkgoeswild">
Vkgoeswild



</doc>
<doc id="4256459" url="https://pl.wikipedia.org/wiki?curid=4256459" title="Edith Farkas">
Edith Farkas

Edith Elizabeth Farkas (ur. 13 października 1921 w Gyuli, zm. 3 lutego 1993 w Wellington) – węgierska naukowiec zajmująca się przez ponad 30 lat badaniem zawartości ozonu w atmosferze. Była pierwszą Węgierką, a także pierwszą członkinią personelu "Meteorological Service of New Zealand Limited", która brała udział w badaniach zmian w zawartości ozonu na Antarktydzie.
Wczesne życie i emigracja.
Farkas urodziła się 13 października 1921 roku w Gyuli na Węgrzech. Uczęszczała do szkoły podstawowej i średniej w Szentgotthárdzie, Győrze i Budapeszcie. Studiowała na Katolickim Uniwersytecie Pétera Pázmánya i ukończyła go w roku 1944, uzyskując stopień nauczyciela matematyki i fizyki. Przed zakończeniem II wojny światowej wraz z rodzicami uciekła do Austrii, a w 1949 roku wyemigrowała do Nowej Zelandii, gdzie podjęła studia na Victoria University of Wellington.
Kariera.
W 1951 roku Farkas, jako meteorolog, rozpoczęła pracę w dziale badawczym nowozelandzkiej służby meteorologicznej ("Meteorological Service of New Zealand Limited"), w której pracowała do czasu przejścia na emeryturę w roku 1986. Monitorowała zmiany w zawartości ozonu, podejmując wiodące w świecie badania w tej dziedzinie. W latach 60. jej praca była ukierunkowana na oznaczanie ozonu w atmosferze za pomocą spektrofotometru Dobsona, a także badania dynamiki stratosfery oraz wpływ oddziaływań atmosferycznych na intensywność promieniowania ultrafioletowego docierającego do Ziemi. Jej praca w znacznym stopniu przyczyniła się do odkrycia dziury ozonowej. Podczas badań na Antarktydzie prowadziła pomiary ozonu przypowierzchniowego i zmętnienia powietrza. Wyniki wieloletnich prac opublikowała w około 40 artykułach naukowych, prowadziła wykłady oraz brała udział w międzynarodowych konferencjach poświęconych badaniu ozonu.
Farkas była pierwszą Węgierką, a także pierwszą kobietą z personelu "Meteorological Service of New Zealand Limited", która postawiła stopę na Antarktydzie (1975). Była również pierwszą kobietą, która otrzymała nagrodę "Henry Hill Award" (1986). Szczególne uznanie otrzymała w roku 1988 podczas "Quadrennial Ozone Symposium" za 30-letni wkład w badania nad ozonem. Na kanwie jej pamiętników z okresu II wojny światowej została wydana książka "The Farkas Files".
Śmierć.
Chorowała na raka kości. Zmarła w Wellington 3 lutego 1993 roku.

</doc>
<doc id="4256461" url="https://pl.wikipedia.org/wiki?curid=4256461" title="Bieber (Kalifornia)">
Bieber (Kalifornia)

Bieber – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256464" url="https://pl.wikipedia.org/wiki?curid=4256464" title="TV Parental Guidelines">
TV Parental Guidelines

TV Parental Guidelines – system oceniania programów telewizyjnych obowiązujący w Stanach Zjednoczonych. Jego celem jest wyróżnienie wieku osób, dla których przeznaczony jest program i informowanie o zawartości materiału, która może być nieodpowiednia dla pewnych osób. Ten system jest oparty na systemie stosowanym przez stowarzyszenie Motion Picture Association of America. System został zaprojektowany w 1996 i zmodyfikowany w 1997.
Historia.
W Ustawie o Telekomunikacji z 1996 Kongres Stanów Zjednoczonych wezwał przemysł rozrywkowy do ustanowienia dobrowolnego systemu ocen programów telewizyjnych, który dostarczałby rodzicom informacji na temat materiału. System ten miał być kompatybilny z V-Chipem, czyli czipem pozwalającym rodzicom na blokadę programów, które uznają za niewłaściwe dla swoich dzieci. Udział w przygotowywaniu systemu brały udział stowarzyszenia: National Association of Broadcasters (NAB), National Cable &amp; Telecommunications Association (NCTA) i Motion Picture Association of America (MPAA).
19 grudnia 1996 ogłoszono powstanie systemu, który był oparty na systemie już używanym przez Motion Picture Association of America. Ustanowiono sześć kategorii wiekowych programów telewizyjnych – TV-Y, TV-Y7, TV-G, TV-PG, TV-14 i TV-M.
1 sierpnia 1997 NAB, NCTA i MPAA przedstawiły zrewidowany system ocen Federalnej Komisji Łączności. Utrzymano dotychczasowy system sześciu kategorii wiekowych i dodano do nich pięć deskryptorów treści – D, L, S, V i FV. Zaproponowano też, aby ikony określonej wielkości symbolizujące poszczególne kategorie wyświetlały się przez 15 sekund na początku każdego ocenionego programu. 12 marca 1998 Federalna Komisja Łączności uznała zaproponowany system za akceptowalny.
Kategorie.
Kategorie są symbolizowane przez określone ustawowo ikony, które muszą wyświetlać się przez 15 sekund na początku każdego ocenionego programu. Ikony mają kształt kwadratu. W górnej części zawsze znajdują się litery "TV", pod nimi skrót nazwy kategorii wiekowej, a na samym dole jest miejsce, w którym mogą znajdować się skróty nazw deskryptorów treści.
Deskryptory treści.
Jest pięć deskryptorów treści:
TV-Y (All Children).
"Program odpowiedni dla wszystkich dzieci".
Ten program jest odpowiedni dla wszystkich dzieci. Niezależnie od tego, czy jest animowany, czy aktorski, został specjalnie zaprojektowany dla bardzo młodej publiczności, w tym dzieci od lat 2 do 6. Ten program nie powinien być straszny dla młodszych dzieci. 
TV-Y7 (Directed to Older Children).
"Program przeznaczony dla starszych dzieci, od lat 7".
Ten program może być bardziej odpowiedni dla dzieci, które nabyły umiejętności rozwojowe potrzebne do rozróżnienia fantazji od rzeczywistości. Program może zawierać łagodną przemoc, przemoc komediową lub straszyć dzieci poniżej siódmego roku życia. Rodzice mogą rozważyć odpowiedniość tego programu dla bardzo małych dzieci. W przypadku programów, w których przemoc jest bardziej intensywna, stosuje się deskryptor FV. 
TV-G (General Audience).
"Program przeznaczony dla ogólnej publiczności".
Większość rodziców uważa ten program za odpowiedni dla wszystkich grup wiekowych. Chociaż ocena ta nie oznacza programu przygotowanego specjalnie dla dzieci, większość rodziców może pozwolić młodszym dzieciom oglądać ten program bez nadzoru. Program zawiera niewiele przemocy lub nie zawiera jej w ogóle. Nie występują w nim również mocny język ani sytuacje lub sugestie seksualne. 
TV-PG (Parental Guidance Suggested).
"Zalecany nadzór rodzicielski".
Ten program zawiera materiały, które rodzice mogą uznać za nieodpowiednie dla młodszych dzieci. Zaleca się nadzór rodzicielski jeśli dziecko ogląda ten program, gdyż może potrzebować wyjaśnień lub wskazówek od starszych osób. Program może też zawierać okazjonalnie sugestywny dialog (D), okazjonalnie mocny język (L), okazjonalne sytuacje seksualne (S) lub łagodną przemoc (V). 
TV-14 (Parents Strongly Cautioned).
"Rodzice silnie przestrzegani".
Ten program zawiera materiały, które wielu rodziców może uznać za nieodpowiednie dla dzieci poniżej 14 roku życia. Zachęca się rodziców do zwiększonego nadzoru dzieci oglądających program i przestrzega się przed pozostawieniem dzieci w wieku poniżej 14 lat bez opieki. Program ten może zawierać sugestywny dialog (D), mocny język (L), intensywne sytuacje seksualne (S) lub intensywną przemoc (V). 
TV-MA (Mature Audience Only).
"Program tylko dla dorosłej publiczności".
Ten program został specjalnie przygotowany do oglądania przez dorosłych i dlatego może być nieodpowiedni dla dzieci poniżej 17 roku życia. Ten program może zawierać prymitywny nieprzyzwoity język (L), jawną aktywność seksualną (S) lub brutalną przemoc (V). 

</doc>
<doc id="4256465" url="https://pl.wikipedia.org/wiki?curid=4256465" title="Clear Creek (Kalifornia)">
Clear Creek (Kalifornia)

Clear Creek – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256466" url="https://pl.wikipedia.org/wiki?curid=4256466" title="Nerw nosowo-rzęskowy">
Nerw nosowo-rzęskowy

Nerw nosowo-rzęskowy () – najbardziej przyśrodkowa gałąź nerwu ocznego.
Przebieg.
Nerw nosowo-rzęskowy to jedyna gałąź nerwu ocznego, która wchodząc do oczodołu przez szczelinę oczodołową górną przechodzi przez pierścień ścięgnisty wspólny. Po przejściu przez niego kieruje się do przodu i przyśrodkowo biegnąc z początku między nerwem wzrokowym a mięśniem prostym górnym a następnie między mięśniem prostym bocznym a mięśniem skośnym górnym. Jego przedłużeniem jest jego gałąź końcowa nerw podbloczkowy.
Gałęzie.
Ze względu na to, że nerw nosowo-rzęskowy zaopatruje jamę nosową i oczodół, dokonuje się podziału jego gałęzi na część nosową i część rzęskową:

</doc>
<doc id="4256467" url="https://pl.wikipedia.org/wiki?curid=4256467" title="Planeta dinozaurów (serial dokumentalny z 2003)">
Planeta dinozaurów (serial dokumentalny z 2003)



</doc>
<doc id="4256470" url="https://pl.wikipedia.org/wiki?curid=4256470" title="Doyle (Kalifornia)">
Doyle (Kalifornia)

Doyle – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256473" url="https://pl.wikipedia.org/wiki?curid=4256473" title="Dania na Zimowych Igrzyskach Paraolimpijskich 2018">
Dania na Zimowych Igrzyskach Paraolimpijskich 2018

Dania na Zimowych Igrzyskach Paraolimpijskich 2018 – występ kadry sportowców reprezentujących Danię na igrzyskach paraolimpijskich w Pjongczangu w 2018 roku.
W kadrze znalazł się tylko jeden zawodnik startujący w zawodach snowboardowych. W crossie odpadł w ćwierćfinale z późniejszym brązowym medalistą – Noah Elliottem. Ostatecznie został sklasyfikowany na ósmej pozycji. Z kolei w slalomie osiągnął 9. czas przejazdu. Został też chorążym podczas ceremonii otwarcia igrzysk paraolimpijskich.

</doc>
<doc id="4256475" url="https://pl.wikipedia.org/wiki?curid=4256475" title="Herlong">
Herlong

Herlong – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256476" url="https://pl.wikipedia.org/wiki?curid=4256476" title="Janesville (Kalifornia)">
Janesville (Kalifornia)

Janesville – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256477" url="https://pl.wikipedia.org/wiki?curid=4256477" title="Rudawka Jaśliska (wieś w powiecie krośnieńskim)">
Rudawka Jaśliska (wieś w powiecie krośnieńskim)



</doc>
<doc id="4256478" url="https://pl.wikipedia.org/wiki?curid=4256478" title="Jagoda Maternia">
Jagoda Maternia

Jagoda Maternia (ur. 8 lutego 1997 r. w Rzeszowie) – polska siatkarka, grająca na pozycji przyjmującej. Od sezonu 2018/2019 występuje w klubie UNI Opole.

</doc>
<doc id="4256479" url="https://pl.wikipedia.org/wiki?curid=4256479" title="Rudawka Jaśliska (nieistniejąca wieś w powiecie krośnieńskim)">
Rudawka Jaśliska (nieistniejąca wieś w powiecie krośnieńskim)



</doc>
<doc id="4256482" url="https://pl.wikipedia.org/wiki?curid=4256482" title="Nicolas D’agostino">
Nicolas D’agostino



</doc>
<doc id="4256484" url="https://pl.wikipedia.org/wiki?curid=4256484" title="Bernard Cyril O’Grady">
Bernard Cyril O’Grady

Bernard Cyril O’Grady OP (ur. 24 sierpnia 1931 w Adelajdzie) – australijski duchowny rzymskokatolicki, dominikanin, misjonarz, biskup Gizo.
Biografia.
Bernard Cyril O’Grady urodził się 24 sierpnia 1931 w Adelajdzie w Australii. 1 grudnia 1956 otrzymał święcenia prezbiteriatu i został kapłanem Zakonu Kaznodziejskiego.
3 lutego 1995 papież św. Jan Paweł II mianował go biskupem diecezji Gizo. 19 maja 1995 przyjął sakrę biskupią z rąk swojego poprzednika bpa Eusebiusa Johna Crawforda OP. Współkonsekratorami byli arcybiskup Honiary Adrian Thomas Smith SM oraz nuncjusz apostolski w Papui-Nowej Gwinei i na Wyspach Salomona abp Ramiro Moliner Inglés.
Po osiągnięciu wieku emerytalnego złożył dymisję, którą papież przyjął 5 czerwca 2007.

</doc>
<doc id="4256485" url="https://pl.wikipedia.org/wiki?curid=4256485" title="Johnstonville">
Johnstonville

Johnstonville – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256489" url="https://pl.wikipedia.org/wiki?curid=4256489" title="Kościół św. Jadwigi Śląskiej w Chorzowie">
Kościół św. Jadwigi Śląskiej w Chorzowie

Kościół świętej Jadwigi śląskiej w Chorzowie – rzymskokatolicki kościół parafialny należący do dekanatu Chorzów archidiecezji katowickiej, wzniesiony w latach 1873–1874 w Chorzowie, wpisany do rejestru zabytków nieruchomych województwa śląskiego.
Historia.
Budowa świątyni w stylu neoromańskim rozpoczęła się wiosną 1873 roku. Kamień węgielny został poświęcony w dniu 22 czerwca 1873 roku w rocznicę poświęcenia kościoła św. Barbary. Świątynia została poświęcona w dniu 18 października 1874 roku przez księdza doktora Hermanna Gleicha (od 1875 roku biskupa tytularnego Mallus w Cylicji i sufragana wrocławskiego). Kazanie wygłosił wówczas ksiądz Józef Michalski z Lipin.
W 1908 roku kościół został rozbudowany. Zostały wówczas wzniesione dwie tylne wieże, domek portalowy i chór organowy według projektu Ludwiga Schneidera, który zaprojektował także elewacje oraz wyposażenie wnętrza świątyni. Elewacje wykonano z wielobarwnych tynków, ozdobiono płaskorzeźbami oraz plecionkowymi ornamentami.
Świątynia otrzymała również piękny ołtarz wykonany ze szlifowanego białego marmuru i ozdobiony figurą św. Jadwigi i figurami klęczących aniołów. Na marmurowych filarach o barwie ciemnożółtej był rozłożony baldachim. Tabernakulum było również wykonane z marmuru. Zostały także zamontowane nowe, większe organy (podczas I wojny światowej ich cynowe piszczałki zostały przetopione na amunicję, w 1925 roku zostały kupione nowe). W 1914 roku świątynia wzbogaciła się o ławki.

</doc>
<doc id="4256490" url="https://pl.wikipedia.org/wiki?curid=4256490" title="Žemaitkiemis (gmina Bobty)">
Žemaitkiemis (gmina Bobty)

Žemaitkiemis (lit. "Žemaitkiemis", hist. Bobcin) – wieś na Litwie, położona w rejonie kowieńskim okręgu kowieńskiego, 21 km na północ od Kowna, na lewym brzegu Niewiaży.
Historia.
W XVI wieku dobra Bobcin należały do rodziny Szuksztów herbu Pobóg. Synowie-spadkobiercy Jana Stanisława Szukszty przekazali Bobcin swej siostrze Annie Róży zamężnej za Janem Prozorem, pisarzem ziemskim kowieńskim. Właścicielami Bobcina byli później m.in. Stanisław Prozor (~1690–1756) i jego syn Józef Prozor. W XVIII wieku w wyniku eksdywizji (podziału ziem dłużnika na rzecz wierzycieli) części ziem Prozorów dobra te nabyli Giedroyciowie herbu Hippocentaurus, prawdopodobnie w osobie Józefa (~1720 – po 1774) żonatego z Rozalią (Różą) Kiełpsz. Ich syn Romuald Giedroyć sprzedał te dobra w 1830 roku Benedyktowi Emanuelowi Tyszkiewiczowi. W folwarku było wtedy 16 domów. W rękach jego wnuka, Benedykta Henryka Tyszkiewicza Bobcin znajdował się do I wojny światowej.
W 1920 roku, gdy ziemie te weszły w skład Litwy, majątek ten podzielono, a część centralną wraz z 20 hektarami ziemi otrzymał Vladas Nagevičius (1880–1954), litewski lekarz, archeolog i działacz społeczny, dyrektor Kowieńskiego Muzeum Wojskowego. Zmieniono wtedy nazwę wsi na obecną (choć już w 1875 roku Benedykt Henryk Tyszkiewicz, właściciel m.in. Bobcina, nazwał swój wielki jacht „Żemajtej”). W majątku założono modelową farmę, znaną z hodowli koni.
Po III rozbiorze Polski w 1795 roku Bobcin, wcześniej wchodzący w skład powiatu kowieńskiego województwa trockiego Rzeczypospolitej znalazł się na terenie ujezdu kowieńskiego, który należał kolejno do guberni wileńskiej, litewskiej (1797–1801), a później wileńskiej (1801–1843) i kowieńskiej (1843–1915) Imperium Rosyjskiego. W drugiej połowie XIX wieku należał do gminy Krasnesioło. 
Od 1920 roku Žemaitkiemis należy do Litwy, która w okresie 1940–1990, jako Litewska Socjalistyczna Republika Radziecka, wchodziła w skład ZSRR.
W 1970 roku wieś liczyła 70 mieszkańców, w 1987 – 38, 2001 – 21, a w 2011 – 15.
Znane osoby związane z Bobcinem.
Urodzili się tu m.in.:
Muzeum.
W miejscowości znajduje się lokalne Muzeum Etnograficzne przedstawiające historię wsi od czasów zaprzeszłych po najnowsze czasy. Znajdują się tu takie eksponaty jak: książka Eustachego Tyszkiewicza z 1869 roku "Birże. Rzut oka na przeszłość miasta, zamku i ordynacyi" z jego osobistą dedykacją, listy pochwalne dowództwa armii Berlinga do rodzin żołnierzy pochodzących z tych terenów, i inne polonika.
Pałac Giedroyciów.
Dwór w Bobcinie stał tu już w XVI wieku.
Pałac Giedroyciów najprawdopodobniej pochodzi z początków XVIII wieku. Stoi nad brzegiem Niewiaży. Według ryciny Feliksa Brzozowskiego dwukondygnacyjny korpus główny był przykryty wysokim, gładkim, dwuspadowym dachem z mocno wyodrębnionymi ścianami szczytowymi. Miał dwa jednoosiowe boczne skrzydła, wysunięte od strony ogrodu, które były zwieńczone trójkątnymi przyczółkami. Miały również dwuspadowe, ale znacznie niższe dachy. Część środkowa elewacji ogrodowej była zaakcentowana trójosiowym, dwukondygnacyjnym (z mezaninem) ryzalitem zwieńczonym trójkątnym frontonem. Cała środkowa część tej elewacji byłą wyposażona w portfenetr i dwa okna, wzdłuż których ciągnął się balkon. Całość w skromnym baroku.
Po prawej stronie pałacu stała oficyna, całość była otoczona parkiem krajobrazowym.
Po II wojnie światowej w pałacu było biuro kołchozu, dom kultury i biura administracji wsi. Biznesmen Mindaugas Šventoraitis kupił tę nieruchomość po odzyskaniu niepodległości przez Litwę. W latach 2000. budynek był zrujnowany, obecnie wnętrza są odrestaurowane.
Majątek w Bobcinie został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4256492" url="https://pl.wikipedia.org/wiki?curid=4256492" title="Bernd Terbeck">
Bernd Terbeck

Bernd Terbeck (ur. 1941) – niemiecki kierowca wyścigowy.
Kariera.
Karierę rozpoczął w 1963 w formułach juniorskich. Następnie zaś ścigał się samochodami sportowymi i turystycznymi, samodzielnie przygotowując pojazdy. W tej kategorii rywalizował przeważnie Glasem 1300 GT. W 1966 roku Terbeck zajął trzecie miejsce w klasie GT1.3 podczas zawodów DARM Trier.
W 1968 roku uczestniczył w wypadku, w wyniku którego stracił palec. Mimo to kontynuował karierę. W 1969 roku zadebiutował w Europejskiej Formule 2 w barwach zespołu Montan Racing Team. W 1971 został zgłoszony do nieoficjalnego wyścigu Formuły 1 – Memoriału Jochena Rindta. W samym wyścigu nie wziął jednak udziału z powodu awarii silnika podczas treningu.
Karierę zakończył w 1972 roku, kiedy to był zaangażowany w śmiertelny wypadek Berta Hawthorne'a podczas rundy Formuły 2 na Hockenheimringu.

</doc>
<doc id="4256495" url="https://pl.wikipedia.org/wiki?curid=4256495" title="Lupita D’alessio">
Lupita D’alessio



</doc>
<doc id="4256499" url="https://pl.wikipedia.org/wiki?curid=4256499" title="Evaristo Dall'Abaco">
Evaristo Dall'Abaco



</doc>
<doc id="4256500" url="https://pl.wikipedia.org/wiki?curid=4256500" title="Antonio d'Abacco">
Antonio d'Abacco



</doc>
<doc id="4256502" url="https://pl.wikipedia.org/wiki?curid=4256502" title="Emanuele d'Astorga">
Emanuele d'Astorga



</doc>
<doc id="4256505" url="https://pl.wikipedia.org/wiki?curid=4256505" title="Kalin">
Kalin



</doc>
<doc id="4256506" url="https://pl.wikipedia.org/wiki?curid=4256506" title="Dwór Ostrorogów w Krakowie">
Dwór Ostrorogów w Krakowie



</doc>
<doc id="4256510" url="https://pl.wikipedia.org/wiki?curid=4256510" title="Bobcin">
Bobcin



</doc>
<doc id="4256514" url="https://pl.wikipedia.org/wiki?curid=4256514" title="Kalinka">
Kalinka



</doc>
<doc id="4256516" url="https://pl.wikipedia.org/wiki?curid=4256516" title="Eusebius John Crawford">
Eusebius John Crawford

Eusebius John Crawford OP (ur. 4 grudnia 1917 w Warrenpoint, zm. 31 maja 2002) – irlandzki duchowny rzymskokatolicki, dominikanin, misjonarz, wikariusz apostolski Zachodnich Wysp Salomona, biskup Gizo.
Biografia.
Eusebius John Crawford urodził się 4 grudnia 1917 w Warrenpoint w Irlandii Północnej. 29 marca 1941 otrzymał święcenia prezbiteriatu i został kapłanem Zakonu Kaznodziejskiego.
1 marca 1960 papież Jan XXIII mianował go wikariuszem apostolskim utworzonego rok wcześniej wikariatu apostolskiego Zachodnich Wysp Salomona oraz biskupem tytularnym Caffy. 8 maja 1960 przyjął sakrę biskupią z rąk Jana XXIII. Współkonsekratorami byli emerytowany biskup Zatoki Świętego Wawrzyńca Napoléon-Alexandre Labrie CIM oraz biskup pomocniczy nowojorski Fulton Sheen.
Jako ojciec soborowy wziął udział w soborze watykańskim II. 15 listopada 1966 wikariat apostolski Zachodnich Wysp Salomona został podniesiony do rangi diecezji. Tym samym bp Crawford został biskupem Gizo.
W 1991 wyświęcił na prezbitera późniejszego arcybiskupa Sydney Anthony'ego Fishera OP.
Po osiągnięciu wieku emerytalnego złożył dymisję, którą papież przyjął dwa lata później, 3 lutego 1995. Zmarł 31 maja 2002.

</doc>
<doc id="4256524" url="https://pl.wikipedia.org/wiki?curid=4256524" title="Erzsébet Schaár">
Erzsébet Schaár

Erzsébet Schaár (ur. 29 lipca 1905 roku w Budapeszcie, zm. 29 sierpnia 1975 tamże) – węgierska rzeźbiarka. Amatorsko podejmowała się również malarstwa.
Życiorys.
W 1932 roku otrzymała nagrodę Young Artist Award w kategorii „Szinyei”. W 1935 roku poślubiła Tibora Vilta, również rzeźbiarza.
Jej pierwsza indywidualna wystawa odbyła się w 1932 roku w Budapeszcie. W latach 40. wykonywała małe drewniane płaskorzeźby, podobne do rzeźb Giacomettiego. Jednocześnie wzorowała się na kilku innych osobistościach. W swojej twórczości wykorzystywała także elementy i materiały architektoniczne; od czasu do czasu używa lekkiego styrenu, który tworzy przestrzenie o naturalnej wielkości, materiały zdolne do prostego cięcia nożem czy łatwe w piłowaniu.
W 1970 r. miała wystawę retrospektywną w Műcsarnok, a dwa lata później wystawiono jej sztukę w Antwerpii i Genewie. W 1977 roku w Wilhelm Lehmbruck Museum w Düsseldorfie odbyła się jej retrospektywa.
W Budapeszcie, Kecskemét, Miszkolcu, Peczu, Tihanach i innych miejscach wystawiono kilka jej miejskich posągów. Znaczna część jej majątku znajduje się w Muzeum Króla Stefana w Székesfehérvárze.

</doc>
<doc id="4256528" url="https://pl.wikipedia.org/wiki?curid=4256528" title="Grand Prix Mozambiku">
Grand Prix Mozambiku

Grand Prix Mozambiku, oryg. "Grand Prix de Moçambique" – wyścig samochodów jednomiejscowych organizowany w latach 1958–1971 w miejscowości Lourenço Marques, stolicy Mozambiku.
W 1950 roku w Lourenço Marques odbył się wyścig na niewielkim torze ulicznym zaś w 1958 roku powołano Grand Prix. W 1961 tor został powiększony. W 1962 roku oddano do użytku stały tor pod nazwą Circuito de Lourenço Marques. W latach 1966–1967 wyścig był organizowany pod nazwą Governor General Cup.
W 1970 roku tor został przebudowany. Po raz ostatni Grand Prix Mozambiku odbyło się w 1971 roku.
Zwycięzcy.
"Źródło: jpgleize.perso.neuf.fr"

</doc>
<doc id="4256540" url="https://pl.wikipedia.org/wiki?curid=4256540" title="Jan Matthias">
Jan Matthias



</doc>
<doc id="4256543" url="https://pl.wikipedia.org/wiki?curid=4256543" title="Johann Mathyszoon">
Johann Mathyszoon



</doc>
<doc id="4256544" url="https://pl.wikipedia.org/wiki?curid=4256544" title="Klára Rajnai">
Klára Rajnai

Klára Rajnai (ur. 21 listopada 1953 w Budapeszcie) – węgierska kajakarka. Dwukrotna medalistka olimpijska z Montrealu.
Zawody w 1976 były jej jedynymi igrzyskami olimpijskimi. Zajęła drugie miejsce w kajakowych dwójkach na dystansie 500 metrów (wspólnie z Anną Pfeffer) oraz była trzecia w jedynkach. Była dwukrotną brązową medalistką mistrzostw świata – w K-4 na dystansie 500 metrów w 1975 i w kajakowej jedynce na dystansie 500 metrów w 1979.

</doc>
<doc id="4256545" url="https://pl.wikipedia.org/wiki?curid=4256545" title="Klara Rajnai">
Klara Rajnai



</doc>
<doc id="4256547" url="https://pl.wikipedia.org/wiki?curid=4256547" title="Skandal sterydowy WWF">
Skandal sterydowy WWF

Skandal sterydowy WWF – afera sportowa związana z prowadzonym w latach 1991–1994 śledztwem w sprawie możliwej nielegalnej dystrybucji sterydów anabolicznych, wśród wrestlerów związanych z korporacją World Wrestling Federation (WWF, późniejsze World Wrestling Entertainment).
Dystrybucja miała mieć miejsce po 1988, czyli w okresie, kiedy było to niezgodne z prawem. W 1991 postawiono zarzuty lekarzowi związanym z WWF, George’owi T. Zahorianowi III i uznano go winnym łącznie dwunastu zarzutów nielegalnej dystrybucji sterydów i środków przeciwbólowych wymagających recepty. W 1993 prezesowi WWF, Vince’owi McMahonowi, postawiono zarzut współudziału w dystrybucji i uniewinniono w 1994.
Tło.
Do listopada 1988 dystrybucja sterydów anabolicznych w celach innych, niż medyczne w Stanach Zjednoczonych nie była zabroniona. Mimo to, niektóre organizacje, a nawet instytucje rządowe prowadziły kampanię przeciwko sterydom. W jednej z kampanii Agencji Żywności i Leków brał udział wrestler i komentator związany z WWF, Jesse Ventura. Komisje sportowe miały przepisy zabraniające sportowcom używania sterydów, jednak uznanie wrestlingu za sport było kontrowersyjne z powodu elementów reżyserii widowiska. Według późniejszych zeznań głównej gwiazdy WWF, Hulka Hogana, stosowanie sterydów przez wrestlerów miało być powszechne, a on sam zażywał je przez całą dekadę. W listopadzie 1988 w życie weszło prawo federalne Anti-Drug Abuse Act, które między innymi zakazywało dystrybucji sterydów w celach innych, niż medyczne. Posiadanie sterydów na własny użytek było legalne w Stanach Zjednoczonych do 1991.
Proces przeciwko George’owi T. Zahorianowi III.
Doktor George T. Zahorian III (ur. 1947 lub 1948) był urologiem i podmiejskim lekarzem z Harrisburg, ze stanu Pensylwania. W latach 80. XX wieku pracował w zespole medycznym World Wrestling Federation (WWF), a także okazjonalnie występował w programach WWF i brał udział w różnych wątkach fabularnych związanych z wrestlingiem. 5 lutego 1991 usłyszał pierwsze zarzuty. Dotyczyły one dystrybucji sterydów kulturyście, który był tajnym informatorem służb ścigania od 18 października 1989. W sumie Zahorianowi postawiono 15 zarzutów dystrybucji nielegalnych substancji wrestlerom i sztangistom w całym kraju. Groziło mu 250 tysięcy dolarów grzywny i 5 lat więzienia. Zahorian był pierwszym lekarzem, któremu postawiono zarzuty na mocy prawa federalnego Anti-Drug Abuse Act z 1988.
19 czerwca przed sąd zostało wezwanych pięciu wrestlerów World Wrestling Federation: Brian Blair, Hulk Hogan, Rick Martel, Rowdy Roddy Piper i Daniel Stivey. Do tej pory figurowali oni w aktach sądowych jako John Doe, ale zostali zidentyfikowani przez adwokata oskarżonego, Williama C. Costopoulosa, który oparł obronę swojego klienta na kwestionowaniu konstytucyjności federalnego prawa zakazującego dystrybucji steroidów w każdym przypadku, z wyjątkiem leczenia choroby. Adwokat Hogana, Jerry McDevitt, chcąc chronić reputację swojego klienta, próbował przekonać prokuraturę Stanów Zjednoczonych, aby pozwoliła jego klientowi nie zeznawać.
24 czerwca 1991 prokurator federalny stwierdził, że Doktor George T. Zahorian III działał jako handlarz narkotyków, a nie lekarz, sprzedając sterydy anaboliczne i inne substancje kontrolowane wrestlerom i sztangistom w całym kraju. Asystent prokuratora Stanów Zjednoczonych, Theodore Smith III, potwierdził, że cztery zarzuty pod adresem Zahoriana dotyczą dostarczenia kontrolowanych substancji wrestlerom: Brianowi Blairowi, Rickowi Martelowi, Rowdy Roddy Piperowi i Danielowi Stive. Jeden zarzut, dotyczący zaopatrzenia w sterydy Hulka Hogana, został odrzucony po tym, jak Sędzia Federalny Stanów Zjednoczonych, William Caldwell, zadecydował, że Hogan nie musi odpowiadać na wezwanie sądowe z powodu "prywatnych i osobistych spraw, które powinny być chronione". Kluczowe w sprawie okazały się nagrania rozmów telefonicznych i osobistych między Zahorianem, a Williamem Dunnem, trenerem i byłym sztangistą, który miał być jego informatorem. Po postawieniu zarzutów doktorowi, Dunn postanowił współpracować z prokuraturą.
25 czerwca 1991 Brian Blair, Rick Martel, Rowdy Roddy Piper i Daniel Stivey stawili się przed sądem w Harrisburgu w stanie Pensylwania. Wszyscy zeznali, że zamówili sterydy telefonicznie i otrzymali je od Zahoriana za pośrednictwem kuriera Federal Express.
26 czerwca 1991, w sądzie w Harrisburgu w stanie Pensylwania, Doktor George T. Zahorian III przyznał się do zaopatrzenia Hulka Hogana w sterydy anaboliczne w celu poprawy jego umiejętności i budowy ciała, a nie ze względów medycznych. Zaznaczył jednak, że nie wiedział, że dostarczania sterydów w celach innych, niż medyczne od listopada 1988 jest nielegalne i cały czas nadzorował kondycję fizyczną wrestlerów jako lekarz WWF. Potwierdził też zeznania Briana Blaira, Ricka Martela, Rowdy Roddy Pipera i Daniela Stivey.
27 czerwca 1991 ława przysięgłych sądu w Harrisburgu w stanie Pensylwania uznała Zahoriana winnym dwunastu z czternastu postawionych mu zarzutów: ośmiu zarzutów dystrybucji sterydów i czterech zarzutów nielegalnej dystrybucji środków przeciwbólowych wymagających recepty. Uznano go niewinnym postawionego mu zarzutu posiadania sterydów z zamiarem dystrybucji i zarzutu posiadania środków przeciwbólowych z zamiarem dystrybucji. W tym momencie Zahorianowi groziły 44 lata więzienia i 3 miliony dolarów grzywny. Żadnemu z zeznających wrestlerów nie wytoczono osobnego procesu, ponieważ użycie sterydów nie było nielegalne w okresie objętym aktem oskarżenia. Brian Blair, Rick Martel, Roddy Piper i Dan Stivey zeznali, że kupili sterydy od Zahoriana po tym jak ich dystrybucja stała się przestępstwem w 1988.
16 lipca 1991 prezes WWF Vince McMahon odniósł się do procesu Zahoriana na konferencji prasowej w Nowym Jorku. Przyznał, że sam użył sterydów tylko raz, a otrzymać je miał od doktora Zahoriana trzy i pół lub cztery lata wcześniej.
29 grudnia 1991 Doktor George T. Zahorian III został skazany na 12 700 dolarów grzywny i trzy lata więzienia począwszy od 3 lutego 1992. Po odbyciu kary doktor miał zostać objęty dwuletnim okresem próbnym.
Proces przeciwko Vince’owi McMahonowi.
18 listopada 1993 prezesowi WWF, Vince’owi McMahonowi, postawiono zarzut współudziału w dystrybucji sterydów anabolicznych dla wrestlerów i kooperacji ze skazanym w 1991 doktorem George’em T. Zahorianem III. Ponadto postawiono mu zarzut posiadania sterydów w październiku 1989 z zamiarem ich dystrybucji. McMahon nie przyznał się do postawionych mu zarzutów i oświadczył, że posiadał sterydy wyłącznie na własny użytek, zanim w 1991 stało się to przestępstwem federalnym. Przyznał, że podzielił się nimi z przyjacielem, jednak zaprzeczył, aby miał mieć cokolwiek wspólnego ze sterydami po 1991, kiedy zostały one zaklasyfikowane jako substancje kontrolowane. Dodał też, że jego organizacja nie toleruje sterydów. Prezesowi WWF groziło 8 lat więzienia i 500 tysięcy dolarów grzywny. Ponieważ dostarczenie sterydów miało się odbywać w rejonie Long Island, tam też był prowadzony proces. Na świadków wezwani zostali wrestler Hulk Hogan i była sekretarz wykonawcza prezesa WWF, Emily Feinberg.
7 lipca 1994 rozpoczął się proces. W pierwszym oświadczeniu prokurator Sean O’Shea powiedział, że sterydy były dystrybuowane w WWF "jak cukierki" przez doktora George’a T. Zahoriana III, który pozyskiwał je od firmy Rugby-Darby Pharmaceutical Company, a Vince McMahon i jego pracownicy mieli opracować plan prania pieniędzy, aby ukryć transakcje, które przeprowadzali z doktorem Zahorianem. Adwokat McMahona, Laura A. Brevetti, oświadczyła, że jej klient nie wpływał na zakupy sterydów u Zahoriana, ani na decyzję wrestlerów o przeprowadzaniu takich transakcji.
Od 7 do 11 lipca 1994 sąd federalny przesłuchiwał skazanego w 1991 za dystrybucję sterydów doktora George’a T. Zahoriana. Przesłuchiwany zeznał, że wysłał Hulkowi Hoganowi sterydy anaboliczne za pośrednictwem kuriera Federal Express. Zeznał też, że Vince McMahon był jednym z jego klientów. Z doktorem w sprawie transakcji kontrolowanych środków miała się kontaktować sekretarz wykonawcza prezesa WWF, Emily Feinberg. Adwokat McMahona, Laura A. Brevetti, zapewniła, że te sterydy były przeznaczone wyłącznie do użytku osobistego, jako że McMahon był amatorskim kulturystą.
11 lipca 1994 sąd federalny przesłuchał byłego wrestlera, Nailza, który zeznał, że Vince McMahon osobiście polecił mu używanie sterydów. Prezes WWF miał powiedzieć, że 300 funtów wagi to niewystarczająco dużo, by odgrywać postać Nailza. Gdy wrestler odpowiedział, że ćwiczy regularnie, ale nie bierze sterydów, McMahon maił powiedzieć "powinieneś" i "Zdecydowanie sugeruję ci iść na gaz". Wcześniej prokurator Sean O’Shea ustalił, że "gaz" jest czasem używany w slangu jako określenie sterydów. Nailz zapewnił, że nigdy nie zastosował się do zalecenia McMahona. Było to pierwsze zeznanie wiążące McMahona z dystrybucją sterydów. W tym momencie prezesowi WWF groziło 11 lat więzienia.
14 lipca 1994 odbyło się przesłuchanie Hulka Hogana przez prokuratora Seana O’Shea. Hogan zeznał, że w latach 80. XX wieku używanie sterydów przez wrestlerów było powszechne, a on sam stosował je prawie 14 lat. Oświadczył, że w czasie tras WWF kontaktował się z ówczesną sekretarz wykonawczą Vince'a McMahona, Emily Feinberg, za pośrednictwem której składał zamówienia u doktora Zahoriana. Zamówienia miał odbierać regularnie w siedzibie World Wrestling Federation razem z listami od fanów i wypłatą. Przyznał, że zażywał sterydy anaboliczne nie tylko po to by zwiększyć masę ciała, ale także po to, by leczyć rany i podtrzymywać kondycję, ale w końcu całkowicie przestał je zażywać. Gdy jednak Hogana przesłuchiwała adwokat Vince'a McMahona, Laura A. Brevetti, Hogan stwierdził, że miał receptę na sterydy, więc myślał, że nie popełnia przestępstwa, a sam Vince McMahon nigdy nie polecił mu, ani nie zachęcał go do ich stosowania.
22 lipca 1994 sąd oczyścił McMahona ze wszystkich postawionych mu zarzutów. Prokuratura ustaliła, że w latach 80. XX wieku stosowanie narkotyków było powszechne wśród personelu WWF, a wśród stosujących byli Vince McMahon i Hulk Hogan, ale używanie było sprawą indywidualną, a nie efektem korporacyjnego spisku. Jedenastu wrestlerów wezwanych przez prokuraturę odmówiło składania zeznań przeciwko McMahonowi. Obrona nie wzywała własnych świadków. Adwokat McMahona, Laura A. Brevetti, oświadczyła, że doktor Zahorian i Vince McMahon rozmawiali o sterydach krótko i tylko raz, w 1988. Prezes WWF miał wtedy wyrazić troskę o zdrowie swoich pracowników.
Znaczenie.
Skandal zaszkodził wizerunkowi World Wrestling Federation (WWF) i poprzedzał jeden z najmniej dochodowych okresów w historii tej firmy. Po procesie WWF wprowadziło restrykcyjną politykę testów na obecność narkotyków. W związku z tym wielu starszych wrestlerów, mających wyrobioną reputację, musiało rozstać się z firmą. Odejście Hulka Hogana z WWF w lipcu 1993 i przyłączenie się do konkurencyjnego World Championship Wrestling (WCW) jest uznawane za początek ery "New Generation" w organizacji. W wywiadzie dla magazynu "Power Slam UK Magazine" z 1994 Hogan potwierdził, że postanowił odejść z WWF, ponieważ Vince McMahon chciał zacząć bardziej promować innych wrestlerów. Odeszli też tacy wieloletni i popularni zawodnicy jak Randy Savage i Ted DiBiase. W kolejnym roku po zakończeniu procesu McMagiba, WCW wykorzystało osłabioną reputację WWF i przesunęło godziny emisji swojego sztandarowego programu na tę samą godzinę, o której emitowany był sztandarowy program WWF. Wieloletnia rywalizacja między obiema konkurencjami przeszła do historii jako Monday Night Wars.
Analitycy zauważyli, że wrestlerzy WWF po 1994 charakteryzowali się mniejszą budową ciała, niż przed skandalem sterydowym. Większe role przypadły takim zawodnikom jak Bret Hart i Shawn Michaels, którzy opierali swój styl walki na zwinności, a nie na sile.
Mimo wprowadzenia przez WWF nowych sposobów walki ze sterydami, nadal zdarzały się incydenty z nimi związane. Dopiero po śmierci wrestlera Eddiego Guerrero, która ponownie nagłośniła ten problem, wprowadzono tak zwaną "politykę wellness".
Ponieważ zarządca Vince McMahon był zajęty z powodu swojego procesu, oddał kontrolę nad WWF swojej żonie Lindzie McMahon, która pełniła to stanowisko do 7 czerwca 2000.

</doc>
<doc id="4256552" url="https://pl.wikipedia.org/wiki?curid=4256552" title="Rosika Schwimmer">
Rosika Schwimmer

Rosika Schwimmer ("Rózsa Bédy-Schwimmer", ur. 11 września 1877 w Budapeszcie, zm. 3 sierpnia 1948 w Nowym Jorku) – węgierska polityk, działaczka feministyczna i pacyfistyczna.
Życiorys.
Rosika pochodziła z rodziny średniozamożnych, niepraktykujących Żydów. Jej ojcem był Max Bernát Schwimmer, a matką Berta Katscher, siostra działacza na rzecz pokoju, pacyfisty, pisarza i dziennikarza Leopolda Katschera, którego przekonania miały znaczący wpływ na karierę siostrzenicy. W 1896 roku sytuacja finansowa rodziny zmusiła ją do podjęcia pracy jako księgowa. Rok później założyła stowarzyszenie węgierskich pracownic biurowych, którego prezesem była do roku 1912. Uczestniczyła w tworzeniu kilku innych węgierskich organizacji zajmujących się prawami kobiet (m.in. "Feministák Egyesülete", które założyła w 1904 roku wraz z Vilmą Glücklich), publikowała prace na ten temat.
W 1911 roku wyszła za mąż za dziennikarza Paula Bédy, małżeństwo trwało dwa lata i zakończyło się rozwodem.
W 1913 roku brała udział w organizacji siódmego Kongresu International Woman Suffrage Alliance w Budapeszcie. W 1914 roku wyjechała jako sekretarz tej organizacji do Londynu, wybuch I wojny światowej uniemożliwił jej powrót. Zaczęła koordynowanie współpracy przywódców organizacji feministycznych i pacyfistycznych, dążących do zakończenia wojny. W tym celu wyjechała do Stanów Zjednoczonych, gdzie prowadziła rozmowy z Carrie Catt, sekretarzem stanu Williamem Bryanem oraz prezydentem Woodrowem Wilsonem.
W 1915 roku współpracowała z Carrie Catt i Jane Addams przy tworzeniu organizacji Woman’s Peace Party. Uczestniczyła w Światowym Kongresie Kobiet, który odbył się w kwietniu 1915 roku w Hadze. Podczas kongresu Woman’s Peace Party została przekształcona w Women’s International League for Peace and Freedom, a Schwimmer została wiceprzewodniczącą tej organizacji.
W listopadzie 1915 udało się jej pozyskać poparcie Henry’ego Forda dla idei przeprowadzenia rozmów pokojowych. Neutralna Konferencja Mediacyjna ("Neutral Conference for Continuous Mediation") została zorganizowana 8 lutego 1916 w Sztokholmie. Amerykańska delegacja wyruszyła na nią statkiem "Oscar II", określanym jako "Statek Pokoju" ("Peace Ship"). W amerykańskiej prasie opublikowano liczne artykuły ośmieszające ten projekt. Konferencja zakończyła się niepowodzeniem, Henry Ford wrócił do USA zanim statek dotarł do Szwecji.
W 1918 roku, gdy Węgry uzyskały niepodległość, premier Mihály Károlyi powierzył Rossice Schwimmer funkcję ambasadora w Szwajcarii. Po przejęciu władzy przez komunistyczny rząd Béli Kuna została pozbawiona praw obywatelskich, a w okresie "białego terroru" wprowadzonego przez antysemicki reżim Miklósa Horthyego opuściła Węgry, przenosząc się w 1920 roku do Wiednia, a w 1921 do Stanów Zjednoczonych.
Osiadła w Chicago, od 1924 roku starała się o obywatelstwo amerykańskie, ale go nie uzyskała, ponieważ ze względu na swoje pacyfistyczne poglądy zadeklarowała, że nie sięgnęłaby po broń w obronie USA. Złożyła apelację i wygrała, ale sprawa dotarła w 1929 roku do Sądu Najwyższego, gdzie sędziowie zagłosowali 6:3 na jej niekorzyść. Do końca życia mieszkała w USA, ale miała status bezpaństwowca.
W 1948 roku zgłoszono jej kandydaturę do Pokojowej Nagrody Nobla, jednakże zmarła zanim wybrano laureata. Ostatecznie w tym roku nagrody nie przyznano.

</doc>
<doc id="4256553" url="https://pl.wikipedia.org/wiki?curid=4256553" title="Magda Frank">
Magda Frank

Magda Frank właściwie Magdalena Fisher Frank (ur. 20 lipca 1914 w Klużu-Napoce, zm. 23 czerwca 2010 w Buenos Aires) – węgierska rzeźbiarka, posiadająca francuskie i argentyńskie obywatelstwo. Jej prace były wielokrotnie wystawiane w galeriach na całym świecie. W rzeźbiarstwie Frank widać krzyżujące się wpływy kultury europejskiej i południowo-amerykańskiej sztuki prekolumbijskiej.
Wczesne życie.
Magda Frank urodziła się w Klużu-Napoce, mieście położonym na Wyżynie Transylwańskiej, które w tym czasie należało do Węgier, w 1918 zostało włączone do Rumunii. Jej ojciec pochodził z Azji, a matka z Wiednia. Swoją edukację artystyczną rozpoczęła w Węgierskiej Akademii Sztuk Pięknych w Budapeszcie, w pracowni Béniego Ferenczy, a następnie kontynuowała w Węgierskiej Akademii Sztuki Stosowanej w Budapeszcie, w pracowni Miklósa Borsosa, gdzie pracowała głównie z kamieniem, drewnem i metalem.
Około 1939 poślubiła mężczyznę noszącego nazwisko Frank, jednak jej pasja i poświęcenie dla twórczości artystycznej sprawiło, że w 1948 rozwiedli się. Zachowała nazwisko męża i do śmierci podpisywała się jako Magda Frank. Z powodu nazistowskich prześladowań opuściła Węgry i osiedliła się w Szwajcarii, a brat wyemigrował do Argentyny. Rodzice i drugi brat zostali zamordowani w czasie II wojny światowej. Stamtąd przeniosła się do Paryża, gdzie studiowała w prywatnej szkole artystycznej Académie Julian. Jednym z jej nauczycieli rzeźby był Marcel Antoine Gimond, który prowadził ją w kierunku abstrakcji i działania twórczego, w którym szkieletem rzeźby jest geometryczna konstrukcja.
Pierwsza podróż do Argentyny.
W 1950 wyjechała do Buenos Aires, aby odwiedzić swojego brata, jedynego żyjącego członka rodziny. W Argentynie zainteresowała się sztuką prekolumbijską. W 1953 odbyła się jej pierwsza wystawa w Galería Henry w Buenos Aires. W tym samym roku otrzymała grant naukowy od rządu francuskiego. Po powrocie do Paryża wystawiła swoje rzeźby w kamieniu podczas "Salon de la Jeune Sculpture". Nabyło je Muzeum Sztuki Współczesnej w Paryżu. Miała też indywidualną wystawę w Maison internationale na Cité internationale universitaire w Paryżu. W 1954 została profesorem w Escuela de Artes Visuales w Buenos Aires, a także odbyła się jej wystawa w Galerii Pizarro w Buenos Aires i otrzymała srebrny medal w Plata en el Salón de Rosario w Argentynie. W 1957 wzięła udział w Bienal de São Paulo w Brazylii i rozpoczęła serię steli w drewnie i kamieniu.
Powrót do Europy.
Na początku 1960 wróciła do Paryża. W tym czasie, pierwszy w historii Francji, minister kultury André Malraux zapoczątkował program skierowany do ludności masowej popularyzujący kulturę i sztukę. Wprowadził ustawę na mocy której 1% kosztów budowy budynku użyteczności publicznej musiał zostać wykorzystany na zamówienie dzieła sztuki dla tego samego budynku. W ten sposób miasta upiększy swoje przestrzenie publiczne rzeźbami wybitnych artystów, wśród których była także Magda Frank. Jedna z rzeźb znajduje się przy Rue de l’Ouest 75014, w dzielnicy Paryża.
Uczestniczyła w międzynarodowej wystawie rzeźby współczesnej w Muzeum Rodina i Salon Comparaisons. Została zaproszona także do udziału w Salon de la Jeune Sculpture, wydarzeniu artystycznym, którego początki sięgają 1948 i poświęcone jest nowym trendom sztuce. Rzeźby prezentowane są w różnych miejscach Paryża od Muzeum Sztuki Współczesnej po ogrody Pól Elizejskich. Frank była zapraszana kilka razy do udziału w tym cyklicznym wydarzeniu.
W 1964 została zaproszona do wzięcia udziału w międzynarodowym sympozjum rzeźbiarskim w Słowenii, gdzie stworzyła swoją pierwszą monumentalną rzeźbę, którą poświęciła bratu Béli, którego zabili Niemcy w czasie II wojny światowej. Rzeźba stanowi cześć Forma Vita, kolekcji ponad 120 kamiennych rzeźb pod gołym niebem, znajdującej się w parku na półwyspie Seča, w pobliżu Portorož. Spotkania wybitnych rzeźbiarzy zapoczątkowali w 1961 dwaj słoweńscy artyści, Jakob Savinšek i Janez Lenassi.
Sympozjum w Grenoble.
W 1965 odbyła się indywidualna wystawa Frank w Galerie La Roue, w Paryżu. W 1968, w czasie prezydentury Charlesa de Gaulle’a, została zaproszona przez ministra kultury Malrauxa do wzięcia udziału w pierwszym światowym sympozjum rzeźby zorganizowanych w ramach Zimowyh Igrzysk Olimpijskich w Grenoble, na które zaproszono dwudziestu jeden międzynarodowych rzeźbiarzy. Magda Frank była jedyną kobietą. Podczas tego spotkania wykonała kolejną ze swoich monumentalnych rzeźb, która znajduje się w Parc Paul-Mistral. Z tej okazji powstał także film dokumentalny "Art sans frontière – Symposium de sculpture 1967" zrealizowany przez Louisa Philippe.
Światowe wystawy.
Pod koniec lat 60. wykonała dwumetrową rzeźbę z wapienia, która znajduje się przed budynkiem przy ulicy Vauthier 15 w Boulogne-Billancourt. W 1970 miała kolejną indywidualną wystawę w Galerie La Roue, a także uczestniczyła w wystawie artystów węgierskich mieszkających za granicą w Muzeum Sztuk Pięknych w Budapeszcie. W 1972 odbyła się jej wystawa w Old Jaffa Galery w Tel Awiwie, w latach 1975 i 1976 brała udział w wystawie artystów węgierskich w Paryżu, w "Festival international d’Art contemporain" w Allones, w wystawie rzeźb w muzeum w Pau i Calais. W 1977 więzła udział w wystawie organizowanej przez UNESCO w Paryżu. W tym samym roku miała wystawę retrospektywną w Vasarely Múzeum w Budapeszcie, która była potem eksponowana w innych miastach na Węgrzech.
Troska o dzieła i powrót do Argentyny.
Pod koniec lat 80. Magda Frank zaczęła martwić się o swoją kolekcję i to co z nią stanie się po jej śmierci. Mimo ogromnego talentu nie była zbyt popularna, była odludkiem, przeszło 20 lat mieszkała w wiosce pod Paryżem, gdzie poświęcała cały swój czas na tworzenie kolejnych dzieł. Utrzymywała się z zamówień rządowych, a także od architektów m.in. Jeana Balladura i Henri Pottiera. 22 jej monumentalne dzieła znajdują się w różnych miejscach w Europie. Około 1990 opuściła Francję i wróciła na Węgry, w poszukiwaniu miejsca do zainstalowania i zachowania swoich dzieł. Węgierski rząd ofiarował jej rezydencję, w której miała otworzyć własne muzeum. Dom był jednak zbyt daleko od Budapesztu i nie było to miejsce, które spełniałoby jej oczekiwania jako muzeum jej rzeźb.
W 1994 zdobyła pierwszą nagrodę za rzeźbę poświęconą pamięci Benito Quinquela Martína ("Proyecto para monumento en memoria de Benito Quinquela Martín") przez Museo de Artes Plásticas Eduardo Sívori w Buenos Aires. Z okazji osiemdziesiątych urodzin otrzymała wyróżnienie od senatu argentyńskiego za swoją wybitną pracę. Otrzymała też wiele innych nagród od różnych instytucji oraz liczne zaproszenia do zorganizowania wystaw.
W 1995 zdecydowała aby zebrać wszystkie swoje dzieła i przenieść się do Argentyny, gdzie mieszkał jej brat i trzej bratankowie. Początkowo zamieszkała z bratem a później przy Vedia 3546, dzielnicy Saavedra, na obrzeżach Buenos Aires, gdzie znalazły się jej wszystkie prace przywiezione z Francji. Trzypiętrowy budynek stanowił jednocześnie dom, warsztat i muzeum, w którym spędziła ostatnie piętnaście lat życia. Część jej prac znajduje się w kolekcjach Musée National d’Art Moderne w Paryżu, Petit Palais w Paryżu, Państwowego Muzeum Sztuk Pięknych w Buenos Aires i w Narodowym Muzeum Sztuk Pięknych w Budapeszcie. Krótko po śmierci Magdy Frank, w 2010, odbyła się retrospektywna wystawa jej twórczości w Museo Oscar Niemeyer w Brazylii.
Muzeum.
Casa Museo Magda Frank zostało udostępnione zwiedzającym w 1995, po jej przyjeździe z Francji. W domu-muzeum znajdują się liczne rzeźby, a także rysunki, szkice, rękopisy, wycinki prasowe i fotografie. Dyrektorem muzeum jest Tulio Andreussi Guzmán, który jest również właścicielem muzeum. Z jego inicjatywy powstała strona internetowa poświęcona rzeźbiarce, na której zamieszona jest biografia Frank napisana przez argentyńskiego pisarza Héctora Tizóna. W 2015 dzieła argentyńskiego rzeźbiarza José Fioravantiego został włączone do kolekcji muzeum i obecnie nosi ono nazwę Museo Frank-Fioravanti.

</doc>
<doc id="4256555" url="https://pl.wikipedia.org/wiki?curid=4256555" title="Kamienica przy Rynku 33 we Wrocławiu">
Kamienica przy Rynku 33 we Wrocławiu

Kamienica przy Rynku 33 – kamienica na wrocławskim rynku, na jego wschodniej pierzei, na tzw. stronie "Zielonej Trzciny" (niem. "Grüne-Rohr-Seite") lub "Zielonej Rury", przy skrzyżowaniu z ulicą Kurzy Targ.
Historia i architektura kamienicy.
Parcela narożna została wytyczona już w pierwszej połowie XIII wieku. Prawdopodobnie miała ona formę wieży o czym świadczy wysokość ścian i obecność szerokich odsadzek na każdej kondygnacji budynku. Na niej wzniesiono dwukondygnacyjny budynek murowany w stylu romańskim. W XVI wieku kamienica została przebudowana, a z tego okresu zachował się portal z medalionami i kolumna międzyokienna.
Kolejna przebudowa miała miejsce po 1794 roku; powstała wówczas fasada zachowała się do czasów współczesnych i stanowi jeden z najlepiej zachowanych przykładów neoklasycyzmu berlińskiego. Jego projektantem był Carl Gotthard Langhans. Część parterowa i pierwszego pietra została wówczas wyboniowana: na parterze szerokimi pasami, wyżej węższymi; wyboniowany został również cały narożnik od strony ulicy Kurzy Targ. Od strony Rynku okna zostały wpasowane w płaskie wnęki arkadowe. Na pierwszym piętrze, od strony ulicy Kurzy Targ umieszczono okno arkadowe, ujęte parami rozstawionych kolumn, a nad nimi, na wysokość dwóch kondygnacji, znajdowała się płytka wnęka zakończona dekorowanym półkolem.
W 1836 roku kamienica przeszła na własność kupieckiego rodu Heimannów, Ernsta Heimana, twórcy "Bankhaus Heinrich Heimann" (Prywatnego Domu Bankowego) w 1819 roku; kamienica była własnością rodu Heimannów do 1945 roku.
W 1867 roku budynek został poddany gruntownej przebudowie. Autorem prac projektowych był Albert Grau. Heinrich Heimann zakupił dodatkowo trzy przylegające kamienice nr 6, 7, 8 na Kurzym Targu, które zostały wewnętrznie skomunikowane.W 1896 roku wykonano kolejne prace budowlane również pod okiem Alberta Grau, a wyposażenie wnętrz domów, według historyka sztuki Łukasza Krzywki, zostało zaprojektowane wzorując się na pałacach łódzkich fabrykantów. Kamienice 6, 7, 8 na Kurzym Targu zostały wyburzone, a w ich miejsce wzniesiono czterokondygnacyjną, pięcioosiową kamienicę pokrytą trzykondygnacyjnym wykuszem utrzymanym w stylu późnego francuskiego renesansu z charakterystyczną wieżyczką. W piwnicy kamienicy ulokowano skarbiec (po 1914 dwupoziomowy) oraz wzniesiono wspólną klatkę schodową z kamienicą nr 6 na Kurzym Targu.
W 1912 roku, kolejny potomek rodu Heimannów, Georg Heimann za sprawą berlińskiej spółki Bielenburg &amp; Moser, a pod okiem wrocławskich architektów ze spółki Simon &amp; Halfpaap, przeprowadził prace modernizacyjne w kamienicy; wyburzył kamienicę nr 34, a na jej miejsce wybudował nową kamienicę w formie eklektyzmu, podobny styl nadał kamienicy nr 33 i 6 na Kurzym Targu. Pierwotny projekt zakładał wyburzenie dwóch kamienic nr 33 i 34 oraz trzech budynków przy Kurzy Targ 6, 7, 8, a w ich miejsce wzniesienie jednego potężnego budynku. Z powodu kryzysu wywołanego I wojną światową plany zostały zredukowane do wyburzenia jedynie kamienicy nr 34 i połączenia wszystkich budynków w jeden kompleks biznesowy. Sala na parterze w kamienicy 33 była wykonana w stylu secesyjnym i posiadała szklany dach. We wszystkich pomieszczeniach umieszczono stiukowe polichromowane plafony z końca XIX wieku; w pomieszczeniach zachowały się również różne elementy neorenesansu, neorokoka i neoklasycyzmu. Górne partie kamienicy miały charakter mieszkalny. Od strony Rynku, z lewej strony fasady znajduje się renesansowy portal z oszklonymi i zakratowanymi drzwiami.
Po II wojnie światowej.
W wyniku działań wojennych w 1945 roku kamienica nie uległa dużym zniszczeniom, ale często zmieniające się instytucje zajmujących pomieszczenia na parterze doprowadziły kamienicę do ruiny. Od 1992 roku w kamienicy rozpoczęły się prace renowacyjne, dzięki czemu odzyskała ona swój wcześniejszy, neoklasycystyczny wygląd. Od 1995 roku w kamienicy znajduje się Bank PKO BP.

</doc>
<doc id="4256557" url="https://pl.wikipedia.org/wiki?curid=4256557" title="Julian Zydorek">
Julian Zydorek

Julian Jerzy Zydorek (ur. 5 stycznia 1952 w Poznaniu, zm. 24 marca 2018 w Puszczykowie) – polski działacz opozycji demokratycznej w PRL, muzealnik.
Życiorys.
Syn Juliana i Heleny. W 1975 ukończył Technikum Łączności w Poznaniu. W 2003 ukończył studia licencjackie w Wyższej Szkole Nauk Humanistycznych i Dziennikarstwa w Poznaniu.
W latach 1971–1983 pracownik Wielkopolskich Zakładów Teleelektronicznych „Telkom-Teletra” im. Karola Świerczewskiego w Poznaniu.
Od września 1980 członek „Solidarności”, przewodniczący komitetu założycielskiego „S" w Telkom-Teletrze; członek prezydium MKZ „S" Wielkopolska, współzałożyciel Wielkopolskiego Komitetu Obrony Więzionych za Przekonania.
13 grudnia 1981 został internowany w Ośrodku Odosobnienia w Gębarzewie, a następnie osadzony w Ostrowie Wielkopolskim i Kwidzynie. 4 grudnia 1982 został zwolniony. W 1983 sygnatariusz listu do Sejmu PRL w sprawie uwolnienia więźniów politycznych. W następstwie swojej działalności opozycyjnej w formie represji został zwolniony z pracy w „Telkom-Teletrze”. Od 1983 drukarz, kolporter wydawnictw podziemnych i uczestnik demonstracji. W 1983–1984 wydawca podziemnego miesięcznika „Rezonans” i współtwórca wydawnictwa Awers. W kwietniu 1984 został aresztowany, w czerwcu tego samego roku zwolniony na mocy amnestii. W latach 1984–1989 był członkiem Międzyzakładowej Rady „S” w Poznaniu.
W 1989 przywrócony do pracy w „Telkom-Teletrze”. W latach 1991–1992 był pracownikiem poznańskiego oddziału Ośrodka Karta, a w latach 1992–1994 wicedyrektorem, a później dyrektorem Radia Obywatelskiego Poznań. W latach 1997–2002 był kierownikiem produkcji w TVP3 Poznań. W latach 2005–2008 pracował na stanowisku starszego dokumentalisty w Muzeum Powstania Poznańskiego – Czerwiec 1956. Współpracował z Oddziałowym Biurem Edukacji Instytutu Pamięci Narodowej w Poznaniu przy realizacji regionalnego projektu edukacyjnego dla licealistów w 30. rocznicę wprowadzenia stanu wojennego w 2011. W 2012 r. został laureatem nagrody honorowej „Świadek Historii” przyznanej przez Instytut Pamięci Narodowej.
Jego żoną była Ewa Zydorek. Został pochowany na Cmentarzu Junikowo w Poznaniu.

</doc>
<doc id="4256558" url="https://pl.wikipedia.org/wiki?curid=4256558" title="Luan Vieira">
Luan Vieira

Luan Guilherme de Jesus Vieira (ur. 27 marca 1993 w São José do Rio Preto) – brazylijski piłkarz występujący na pozycji napastnika w brazylijskim klubie Grêmio, reprezentant kraju. Złoty medalista olimpijski z Rio de Janeiro. Południowoamerykański Piłkarz 2017 Roku.
Kariera klubowa.
Luan jako nastolatek amatorsko uprawiał futsal, grając w rodzinnym stanie São Paulo. W 2012 roku dołączył do zespołu Tanabi, w barwach którego występował w Campeonato Paulista Série B – czwartym poziomie mistrzostw stanu São Paulo. W lutym 2013 przeniósł się do Catanduvense, gdzie występował do końca 2013 roku. W nowym zespole zadebiutował w spotkaniu z Santo André.
Krótko po debiucie w Catanduvense, w związku z problemami finansowymi klubu, 50% praw do zawodnika za 300 tys. reali nabył Grêmio i włączył Luana do kadry drugiego zespołu. W grudniu 2013 piłkarz został przesunięty do pierwszej drużyny jako wsparcie dla Klébera i Hernána Barcosa.
W pierwszej drużynie zadebiutował 19 stycznia 2014 w spotkaniu Campeonato Gaúcho z São José. Pierwszą bramkę zdobył 10 dni później, w meczu z Brasil Pelotas. W rozgrywkach Campeonato Brasileiro Série A zadebiutował 27 kwietnia 2014 w wygranym spotkaniu z Atlético Mineiro, a pierwszą bramkę w tych rozgrywkach zdobył 17 sierpnia 2014 w meczu z Criciúma. Łącznie w sezonie 2014 Série A wystąpił w 28 meczach i zdobył 4 bramki.
W sezonie 2015 Serie A wystąpił w 33 meczach i 10 razy trafiał do siatki rywali. Został wybrany do najlepszej jedenastki Brasileirão 2015, mając za partnera w ataku Ricardo Oliveirę z Santosu FC. Za występy w lidze zawodnika doceniła stacja ESPN Brasil – Vieira znalazł się w jedenastce Bola de Prata (wyróżnienie przyznawane przez ESPN i miesięcznik "Placar" od 1970 roku) oraz został wyróżniony Srebrną Piłką dla najlepszego napastnika sezonu.
W listopadzie i grudniu 2016 Vieira wystąpił w obu finałowych spotkaniach Copa do Brasil przeciwko Atlético Mineiro. Dzięki zwycięstwu 3:1 w pierwszym meczu na wyjeździe i remisie 1:1 w meczu rewanżowym zespół Grêmio raz piąty w historii zdobył puchar Brazylii. Brazylijczyk w obu spotkaniach grał w wyjściowym składzie. W sezonie 2016 wystąpił w 25 meczach Série A (wszystkie w wyjściowym składzie) i zdobył 6 bramek.
29 listopada 2017 Vieira zdobył bramkę w wygranym 2:1 meczu rewanżowym finału Copa Libertadores 2017 z Lanús. Drużyna z Porto Alegre wygrała dwumecz 3:1 i odniosła zwycięstwo w całym turnieju, a Vieira zakończył rozgrywki z 8 bramkami na koncie (w klasyfikacji najlepszych strzelców najlepszy był José Sand z Lanús z 9 trafieniami). W rozgrywkach Copa do Brasil zagrał jeden mecz – przegrany w karnych półfinał z Cruzeiro Esporte Clube. Vieira nie trafił z rzutu karnego, a Grêmio nie obronił tytułu. Pod koniec 2017 roku po raz drugi w swojej karierze znalazł się w jedenastce Bola de Prata. W lutym 2018 dziennikarze urugwajskiego El País wybrali Vieirę Południowoamerykańskim Piłkarzem 2017 Roku. W 2017 roku zagrał w 20 meczach ligowych i sześć razy trafiał do siatki.
W rozgrywkach Recopa Sudamericana, w których spotkali się zdobywca Copa Libertadores – Grêmio, oraz zwycięzca Copa Sudamericana – Independiente, drużyna z Brazylii była skuteczniejsza, wygrywając 5:4 w rzutach karnych. Vieira wykorzystał decydujący o mistrzostwie rzut karny (na 5:4).
Kariera reprezentacyjna.
W 2016 roku Vieira został powołany do reprezentacji Brazylii na turniej piłkarski podczas igrzysk olimpijskich w Rio de Janeiro. W finale "Canarinhos" pokonali w rzutach karnych reprezentację Niemiec – jako czwarty piłkę uderzał Vieira; decydującego gola zdobył Neymar. Na turnieju zawodnik wystąpił w pięciu meczach (dwa mecze grupowe, ćwierćfinał, półfinał oraz finał) i strzelił trzy gole.
W styczniu 2017 otrzymał powołanie na charytatywny mecz z Kolumbią, z którego dochód przeznaczono m.in. dla rodzin członków klubu Chapecoense. We wrześniu 2017 wystąpił w wygranym meczu eliminacji do mistrzostw świata z Ekwadorem. Na boisko wszedł w 85 minucie, zmieniając Williana.

</doc>
<doc id="4256561" url="https://pl.wikipedia.org/wiki?curid=4256561" title="Merlo Buenos Aires">
Merlo Buenos Aires



</doc>
<doc id="4256564" url="https://pl.wikipedia.org/wiki?curid=4256564" title="Andżelika Agurbasz">
Andżelika Agurbasz



</doc>
<doc id="4256567" url="https://pl.wikipedia.org/wiki?curid=4256567" title="Przełęcz Niedźwiedzia">
Przełęcz Niedźwiedzia

Przełęcz Niedźwiedzia (594 m n.p.m.) – przełęcz w Sudetach Środkowych, w południowo-wschodniej części Gór Wałbrzyskich.
Położenie.
Przełęcz położona jest w północnej części Gór Czarnych w Sudetach Środkowych, około 2,35 km na południowy wschód od centrum miejscowości Dziećmorowice i 3,1 km na południowy zachód od miejscowości Zagórze Śląskie.
Fizjografia.
Przełęcz stanowi wyraźne, rozległe bezleśne obniżenie, wcinające się w północną część grzbietu Gór Czarnych zbudowanego z gnejsów i migmatytów zaliczanych do gnejsów bloku sowiogórskiego. Przełęcz oddziela wzniesienie Klasztorzysko (631 m n.p.m.) po północnej stronie od Szerzawy (628 m n.p.m.) położonej po południowej stronie przełęczy. Przełęcz charakteryzuje się symetrycznymi i łagodnie nachylonymi skrzydłami oraz średnio stromymi podejściami. Oś przełęczy przebiega na kierunku NW – SE. Najbliższe otoczenie przełęczy w większości zajmują rozległe górskie łąki, pastwiska i nieużytki. Przełęcz położona jest na obszarze Parku Krajobrazowego Sudetów Wałbrzyskich na południowy wschód od dzielnicy Wałbrzycha Rusinowa. W dolnej części przełęczy po południowej stronie położona jest miejscowość Podlesie, a po południowo-wschodniej stronie miejscowość Niedźwiedzica. Rejon przełęczy jest bardzo widokowy, a sama przełęcz stanowi punkt widokowy, z którego roztacza się rozległa panorama na Góry Sowie, Wielką Sowę z wieżą widokową, Góry Suche, Góry Wałbrzyskie i pobliskie miejscowości. W bliskiej odległości od przełęczy po wschodniej stronie znajduje się źródło potoku Mydlana Woda.
Turystyka.
Przez przełęcz prowadzą szlaki turystyczne:

</doc>
<doc id="4256569" url="https://pl.wikipedia.org/wiki?curid=4256569" title="Mária Telkes">
Mária Telkes

Mária Telkes (ur. 12 grudnia 1900 w Budapeszcie, zm. 2 grudnia 1995) – węgiersko-amerykańska biofizyk, naukowiec, konstruktorka, zajmująca się badaniami nad energią słoneczną.
Życiorys.
Po ukończeniu studiów w zakresie fizyki chemicznej na Uniwersytecie Loránda Eötvösa w Budapeszcie w 1925 roku wyemigrowała do Stanów Zjednoczonych, gdzie pracowała początkowo jako biofizyk w szkole. W 1937 roku otrzymała obywatelstwo amerykańskie. Od 1939 do 1953 brała udział w badaniach nad energią słoneczną w Massachusetts Institute of Technology (MIT).
W 1948 roku Telkes, wraz z architektką Eleanor Raymond (1887–1989), zaprojektowała pierwszy system ogrzewania słonecznego dla Dover Sun House w Dover, w stanie Massachusetts, a w 1952 roku urządzenie magazynujące energię, wykorzystujące zasadę termoelektryczności półprzewodników.
Była wynalazczynią praktycznych urządzeń termicznych, w tym miniaturowego urządzenia wykorzystującego energię słoneczną do odsalania wody morskiej, do użytku na łodziach ratunkowych.
W MIT zajmowała się między innymi tworzeniem urządzeń do przechowywania energii cieplnej i urządzeń termoelektrycznych zasilanych światłem słonecznym.
Należy do grona prekursorów tworzenia systemów magazynowania energii słonecznej, czemu zawdzięcza przydomek „Królowa Słońca”. W latach 70. przeprowadziła się do Teksasu, gdzie była konsultantką różnych firm branży solarnej, w tym Northrup Solar, która następnie przekształciła się w ARCO Solar, a ostatecznie w BP Solar.
Upamiętnienie.
Jej imieniem nazwano kilka szkół średnich w Kalifornii oraz gimnazjum w Ohio. W 2012 została wprowadzona do amerykańskiej narodowej galerii sław.

</doc>
<doc id="4256570" url="https://pl.wikipedia.org/wiki?curid=4256570" title="Rajd Nowej Zelandii 1989">
Rajd Nowej Zelandii 1989

Rajd Nowej Zelandii 1989 ("20. Rothmans Rally of New Zealand") – 20 Rajd Nowej Zelandii rozgrywany w Nowej Zelandii w dniach 15-18 lipca. Była to siódma runda Rajdowych Mistrzostw Świata w roku 1989. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256571" url="https://pl.wikipedia.org/wiki?curid=4256571" title="Big Boys Cry/Beautiful">
Big Boys Cry/Beautiful

Big Boys Cry/Beautiful – trzydziesty ósmy singel Namie Amuro. Został wydany 6 marca 2013 roku, w wersji CD.
Oricon.
Pozycje wykresu Oricon.
Singiel "Big Boys Cry/Beautiful" zajął #4 miejsce w cotygodniowym wykresie Oriconu. Ogólnie sprzedając się w nakładzie 31 543 egzemplarzy.
Ciekawostki.
Piosenki "Big Boys Cry" i "Beautiful" znalazły się w reklamie ESPRIQUE Kose. Jest wymieniony jako najtańszy singiel Namie Amuro.

</doc>
<doc id="4256573" url="https://pl.wikipedia.org/wiki?curid=4256573" title="Dwór Pelisze">
Dwór Pelisze

Dwór Pelisze – zabytkowy dwór na terenie wsi Sedeikiai (Sadejki) na Litwie, w rejonie oniksztyńskim okręgu uciańskiego, nad rozlewiskiem rzeczki Pelisza.
Dwór znajduje się na Auksztocie, 7 km na północ od Androniszek, 400 m na północ od drogi krajowej nr 175.
Historia.
W roku 1608 Paweł, Rafał i Gabriel Kopciowie spierali się z żoną Szczęsnego Daszkiewicza, a wdową po Andrzeju Kopciu, o część ojcowizny Peliszy i Onikszty.
W 1794 roku majątek ten należał do rodziny Pancerzyńskich, był w zastawie Tadeusza Pietkiewicza, należał do parafii Onikszty. Według innego źródła był własnością Kołyszków od 1763 roku. W początkach XIX wieku gospodarzyli w nim kolejno Józef, Antoni i Adam Kołyszko, późniejszy powstaniec listopadowy, który w roku 1821 został wybrany prezesem wiłkomirskiego sądu powiatowego. Po 1863 roku właściciel majątku, Kołyszko, uczestnik powstania styczniowego, był zmuszony do emigracji.
Murowany dwór zbudowano około 1880 roku. Dobra liczyły wtedy 695 dziesięcin ziemi (w tym 295 dziesięcin lasu).
W 1911 roku majątek ten został kupiony przez braci Pranasa i Petrasa Putnasów. W 1923 roku w folwarku mieszkały wtedy 44 osoby, należało do niego 150 akrów ziemi. W 1926 roku w związku z reforma rolną majątek został przekazany Jadwidze, Sylwestrowi, Elenie i Bali Putnasom. W 1941 roku właściciele majątku (członkowie rodziny Putnasów) zostali deportowani na Syberię, a we dworze urządzono szkołę podstawową. Od 1949 roku działała tu również siedziba kołchozu „Pelėė”, a od 1960 roku mieściła się tu administracja i biblioteka leśnictwa Sedeikiai.
Istniejąca niegdyś wieś Pelisze została połączona z wsią Sedeikiai.
W 1990 roku folwark, w tym budynki mieszkalne i gospodarcze zostały zwrócone spadkobiercom rodziny Putnasów i były zarządzane przez Birutė Čepliejienė i Irenę Meldaikienė. Nieruchomość była wystawiona na sprzedaż.
Dwór, stodoła i fragmenty parku są zabytkiem o numerze 65 w rejestrze zabytków gminy Androniszki.

</doc>
<doc id="4256576" url="https://pl.wikipedia.org/wiki?curid=4256576" title="Thanh Hoa (ujednoznacznienie)">
Thanh Hoa (ujednoznacznienie)



</doc>
<doc id="4256577" url="https://pl.wikipedia.org/wiki?curid=4256577" title="Autódromo de Moçambique">
Autódromo de Moçambique

Autódromo de Moçambique, wcześniej Circuito de Lourenço Marques oraz Autódromo de Lourenço Marques – tor wyścigowy znajdujący się w stolicy Mozambiku, Maputo.
Historia.
W 1950 roku po raz pierwszy w Lourenço Marques rozegrano wyścig. Zawody te odbywały się na ulicznym torze, biegnącym wzdłuż Estuário do Espírito Santo – części zatoki Lourenço Marques. Kierowcy ścigali się wzdłuż ulic Avenida da Republica, Avenida 10 de Novembro oraz Rua Belmiro Obadias Muanga. W 1958 roku po raz pierwszy na tym obiekcie zorganizowano Grand Prix Mozambiku. W 1961 roku wydłużono tor o około pół kilometra, dodając do niego Rua Vladimir Lenine.
W 1962 roku oddano do użytku nowy tor pod nazwą Circuito de Lourenço Marques. Obiekt, biegnący wzdłuż Oceanu Indyjskiego, znajdował się na przedmieściach Lourenço Marques, niedaleko granicy ze Związkiem Południowej Afryki. Tor miał początkowo długość 3,362 km oraz szerokość 8 m. Składał się z dwóch części: prostej o długości 1,5 km (zwykle otwartej dla ruchu ulicznego) oraz wolniejszej sekcji, wybudowanej specjalnie do wyścigów samochodowych.
W 1962 roku Circuito de Lourenço Marques przejął organizację Grand Prix Mozambiku, rozgrywanego według przepisów Formuły 1 lub Formuły Libre. Pierwszą edycję na nowo otwartym obiekcie wygrał Peter de Klerk w Alfie Special. W 1967 w wyniku wypadku Lukiego Bothy zginęło siedmiu widzów.
Około 1970 roku zmodyfikowano obiekt, wydłużając go o pół kilometra. W 1971 roku zorganizowano ostatnią edycję Grand Prix Mozambiku, którą wygrał John Love w Surteesie. W 1972 roku rozegrano natomiast ostatni wyścig przed zamknięciem toru – trzygodzinną rundę w Chevronie B21 wygrali Gerry Birrel i Jochen Mass.
Po odzyskaniu przez Mozambik niepodległości w 1975 roku rząd zabronił organizowania wyścigów samochodowych, w efekcie czego tor ulegał niszczeniu. W 1991 roku zorganizowano pierwszy w niepodległym Mozambiku wyścig samochodowy, chociaż obiekt znajdował się w bardzo złym stanie. Prawdopodobnie pod koniec 2003 roku zniszczono i przebudowano niewielką sekcję toru. 14 lipca 2006 roku rozpoczęto kompleksową modernizację obiektu, w wyniku której przebudowano końcową sekcję toru, dobudowano tory do kartingu i motocrossu, zwiększono standardy bezpieczeństwa i zmieniono nazwę kompleksu na Autódromo de Moçambique.

</doc>
<doc id="4256579" url="https://pl.wikipedia.org/wiki?curid=4256579" title="Circuito de Lourenço Marques">
Circuito de Lourenço Marques



</doc>
<doc id="4256580" url="https://pl.wikipedia.org/wiki?curid=4256580" title="Stadła (ujednoznacznienie)">
Stadła (ujednoznacznienie)



</doc>
<doc id="4256581" url="https://pl.wikipedia.org/wiki?curid=4256581" title="Rajd Nowej Zelandii 1988">
Rajd Nowej Zelandii 1988

Rajd Nowej Zelandii 1988 ("19. Rothmans Rally of New Zealand") – 19 Rajd Nowej Zelandii rozgrywany w Nowej Zelandii w dniach 9-12 lipca. Była to ósma runda Rajdowych Mistrzostw Świata w roku 1988. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="4256583" url="https://pl.wikipedia.org/wiki?curid=4256583" title="Zagroda Lachowska &quot;Kubalówka&quot;">
Zagroda Lachowska &quot;Kubalówka&quot;



</doc>
<doc id="4256585" url="https://pl.wikipedia.org/wiki?curid=4256585" title="Rajd Nowej Zelandii 1987">
Rajd Nowej Zelandii 1987

Rajd Nowej Zelandii 1987 ("18. AWA Clarion Rally of New Zealand") – 18 Rajd Nowej Zelandii rozgrywany w Nowej Zelandii w dniach 11-14 lipca. Była to ósma runda Rajdowych Mistrzostw Świata w roku 1987. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="4256588" url="https://pl.wikipedia.org/wiki?curid=4256588" title="Litchfield (Kalifornia)">
Litchfield (Kalifornia)

Litchfield – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256589" url="https://pl.wikipedia.org/wiki?curid=4256589" title="Dariusz Banaś">
Dariusz Banaś

Dariusz Marian Banaś (ur. 7 września 1969 w Busku-Zdroju) – polski fizyk, nauczyciel akademicki, doktor habilitowany nauk fizycznych.
Życiorys.
W 1994 ukończył studia z zakresu fizyki w Wyższej Szkole Pedagogicznej im. Jana Kochanowskiego w Kielcach. Doktoryzował się w 2001 w Instytucie Problemów Jądrowych im. Andrzeja Sołtana w oparciu o pracę pt. "Badanie procesów wielokrotnej jonizacji w zderzeniach O, Si i S z ciężkimi atomami", której promotorem był prof. Marek Pajek. Stopień naukowy doktora habilitowanego uzyskał w 2016 na Wydziale Matematyczno-Przyrodniczym Uniwersytetu Jana Kochanowskiego w Kielcach w oparciu o cykl prac nt. "Badanie zderzeń wysoko-naładowanych jonów uranu z elektronami metodami spektroskopii rentgenowskiej".
W październiku 1994 został zatrudniony w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego, na którym objął stanowisko profesora nadzwyczajnego. W latach 2005–2008 był wicedyrektorem Instytutu Fizyki, zaś w kadencji 2016–2020 został wybrany prodziekanem Wydziału Matematyczno-Przyrodniczego UJK. W latach 2002–2003 przebywał na stażu podoktorskim w Departamencie Fizyki Atomowej Laboratorium Ciężkich Jonów w Darmstadt. Ponadto w 1996 podjął pracę w Zakładzie Metod Fizycznych Świętokrzyskiego Centrum Onkologii; w 2010 został kierownikiem tego zakładu.
W 2020 odznaczony Złotym Krzyżem Zasługi.

</doc>
<doc id="4256590" url="https://pl.wikipedia.org/wiki?curid=4256590" title="Milford (Kalifornia)">
Milford (Kalifornia)

Milford – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256591" url="https://pl.wikipedia.org/wiki?curid=4256591" title="Rajd Nowej Zelandii 1986">
Rajd Nowej Zelandii 1986

Rajd Nowej Zelandii 1986 ("17. AWA Clarion Rally of New Zealand") – 17 Rajd Nowej Zelandii rozgrywany w Nowej Zelandii w dniach 5-8 lipca. Była to siódma runda Rajdowych Mistrzostw Świata w roku 1986. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256595" url="https://pl.wikipedia.org/wiki?curid=4256595" title="Nubieber">
Nubieber

Nubieber – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256600" url="https://pl.wikipedia.org/wiki?curid=4256600" title="Maximiliano Meza">
Maximiliano Meza

Maximiliano Eduardo „Maxi” Meza (ur. 15 stycznia 1992 w Caá Catí) – argentyński piłkarz występujący na pozycji skrzydłowego lub ofensywnego pomocnika, reprezentant Argentyny, od 2019 roku zawodnik meksykańskiego Monterrey.
Kariera klubowa.
Meza pochodzi z małej miejscowości Caá Catí, w prowincji Corrientes. Jego ojciec Eduardo był nauczycielem wiejskim i czołowym piłkarzem w amatorskim, lokalnym klubie CA Cambá Porá, zaś matka gospodynią domową. Treningi piłkarskie rozpoczynał właśnie w drużynie Cambá Porá, w kategorii rocznika 1992 stworzył błyskotliwy ofensywny duet z Danielem Villalvą. W wieku osiemnastu lat jego talent został zauważony przez Darío Ortiza – wysłannika klubu Gimnasia y Esgrima La Plata – i w 2010 roku przeprowadził się do La Platy. Z drużyną rezerw Gimnasii zdobył tytuł mistrzowski i szybko został włączony przez trenera Pedro Troglio do pierwszego zespołu, występującego wówczas w drugiej lidze. Pierwszy profesjonalny mecz rozegrał 10 grudnia 2012 z Deportivo Merlo (2:0) w rozgrywkach drugiej ligi argentyńskiej. Początkowo był głównie rezerwowym – w tej roli na koniec sezonu 2012/2013 wywalczył z Gimnasią awans do najwyższej klasy rozgrywkowej.
Bezpośrednio po awansie Meza został podstawowym zawodnikiem Gimnasii. W argentyńskiej Primera División zadebiutował 4 sierpnia 2013 w wygranym 1:0 spotkaniu z River Plate, zaś pierwszą bramkę zdobył 7 października tego samego roku w wygranej 2:1 konfrontacji z Vélezem Sarsfield. Ogółem w barwach Gimnasii występował przez cztery lata bez poważniejszych osiągnięć. We wrześniu 2016 za sumę blisko dwóch milionów dolarów (za 65% praw do karty zawodniczej) przeszedł do ekipy CA Independiente. W drużynie tej miał zastąpić kontuzjowanego Leandro Fernándeza oraz sprzedanego Jesúsa Méndeza. Szybko został wyróżniającym się graczem zespołu, imponując świetną techniką, kontrolą rytmu gry, zmysłem taktycznym i asystami. Odznaczał się również wielofunkcyjnością – w taktyce trenera Ariela Holana występował na zmianę jako środkowy, ofensywny lub boczny pomocnik, a nawet cofnięty napastnik.
W 2017 roku Meza jako kluczowy zawodnik środka pola triumfował z Independiente w kontynentalnych rozgrywkach Copa Sudamericana (odpowiedniku Ligi Europy). Strzelił gola w pierwszym meczu finałowym tego turnieju z brazylijskim CR Flamengo (2:1). Za sprawą świetnych występów wzbudził wówczas zainteresowanie ze strony klubów z Anglii, Francji, Hiszpanii i Stanów Zjednoczonych. Bezpośrednio po tym sukcesie do zespołu sprowadzono Fernando Gaibora, z którym Meza stworzył dobrze uzupełniający się duet środkowych pomocników. W 2018 zajął z Independiente drugie miejsce w superpucharze Ameryki Południowej – Recopa Sudamericana.
W 2019 roku wyjechał z Argentyny i został zawodnikiem CF Monterrey. Już w pierwszym sezonie triumfował ze swoim klubem w Lidze Mistrzów CONCACAF.
Kariera reprezentacyjna.
W seniorskiej reprezentacji Argentyny Meza zadebiutował za kadencji selekcjonera Jorge Sampaolego, 27 marca 2018 w przegranym 1:6 meczu towarzyskim z Hiszpanią. Znalazł się w kadrze Argentyny na Mistrzostwa Świata w Piłce Nożnej 2018. Podczas turnieju w Rosji wystąpił we wszystkich trzech meczach grupowych swojej drużyny, a także w przegranym meczu 1/8 finału z reprezentacją Francji.

</doc>
<doc id="4256602" url="https://pl.wikipedia.org/wiki?curid=4256602" title="Breznica">
Breznica



</doc>
<doc id="4256603" url="https://pl.wikipedia.org/wiki?curid=4256603" title="Patton Village (Kalifornia)">
Patton Village (Kalifornia)

Patton Village – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256605" url="https://pl.wikipedia.org/wiki?curid=4256605" title="Spaulding (Kalifornia)">
Spaulding (Kalifornia)

Spaulding – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256608" url="https://pl.wikipedia.org/wiki?curid=4256608" title="Breznica (powiat Stropkov)">
Breznica (powiat Stropkov)



</doc>
<doc id="4256610" url="https://pl.wikipedia.org/wiki?curid=4256610" title="Westwood (Kalifornia)">
Westwood (Kalifornia)

Westwood – jednostka osadnicza w Stanach Zjednoczonych, w stanie Kalifornia, w hrabstwie Lassen.

</doc>
<doc id="4256611" url="https://pl.wikipedia.org/wiki?curid=4256611" title="Pablo Pérez">
Pablo Pérez



</doc>
<doc id="4256613" url="https://pl.wikipedia.org/wiki?curid=4256613" title="Charles Jenkins">
Charles Jenkins



</doc>
<doc id="4256616" url="https://pl.wikipedia.org/wiki?curid=4256616" title="Aleksy (Orłow)">
Aleksy (Orłow)



</doc>
<doc id="4256619" url="https://pl.wikipedia.org/wiki?curid=4256619" title="Kaffe (zespół muzyczny)">
Kaffe (zespół muzyczny)

Kaffe (), wcześniej występujący pod nazwą Badu () – bułgarski zespół muzyczny, wykonujący muzykę jazzową, działający w latach 1999–2006. 
Historia zespołu.
Zespół został założony w 1999 roku jako Badu, ale po jakimś czasie został zawieszony. W 2001 roku muzycy postanowili stworzyć nową grupę, tym razem pod nazwą Kaffe.
W 2002 roku wokalistą zespołu został Orlin Pawłow. W 2003 roku nagrali debiutancki album studyjny, zatytułowany "Alone". 22 sierpnia zajęli trzecie miejsce na festiwalu "Cerbul de Aur" w Braszowie. W 2004 roku zdobyli tytuł "zespołu roku".
W 2005 roku z piosenką „Lorraine” zakwalifikowali się do stawki finałowej krajowych eliminacji eurowizyjnych. 12 lutego wygrali finał selekcji po zdobyciu 52,83% głosów telewidzów, dzięki czemu zostali ogłoszeni reprezentantami Bułgarii w 50. Konkursu Piosenki Eurowizji w Kijowie. W trakcie koncertu finałowego jedni ze współkonkurentów wycofali się z udziału, zarzucając organizatorom manipulację wyników głosowania na korzyść zespołu. Po wygraniu eliminacji muzycy wyruszyli w minitrasę promocyjną, obejmującą koncerty w Rosji, Ukrainie, Białorusi, Grecji, na Cyprze oraz w krajach bałkańskich. W maju rozpoczęli próby kamerowe w kijowskim Pałacu Sportu, a 19 maja wystąpili w finale Konkursu Piosenki Eurowizji i zajęli w nim 19. miejsce, przez co nie awansowali do finału.
W 2006 roku muzycy zawiesili działalność zespołu i skupili się na działalności solowej.
Skład.
Poniższy spis uwzględnia skład zespołu.

</doc>
<doc id="4256620" url="https://pl.wikipedia.org/wiki?curid=4256620" title="Agua Dulce (Kalifornia)">
Agua Dulce (Kalifornia)

Agua Dulce – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256621" url="https://pl.wikipedia.org/wiki?curid=4256621" title="Manish">
Manish



</doc>
<doc id="4256623" url="https://pl.wikipedia.org/wiki?curid=4256623" title="Polskie Towarzystwo Fotograficzne">
Polskie Towarzystwo Fotograficzne



</doc>
<doc id="4256625" url="https://pl.wikipedia.org/wiki?curid=4256625" title="Walki o Warszawę">
Walki o Warszawę



</doc>
<doc id="4256626" url="https://pl.wikipedia.org/wiki?curid=4256626" title="Contrail (singel Namie Amuro)">
Contrail (singel Namie Amuro)

Contrail – drugi cyfrowy singel Namie Amuro, który został wydany 29 maja 2013 roku.
Teledysk do singla nakręcono w centrum Los Angeles w Kalifornii. 
Piosenka "Contrail" została wykorzystana jako motyw przewodni serialu "Sora tobu kouhoushitsu".
Balladowa wersja piosenki znalazła się również na albumie "Ballada".
Lista utworów.
Digital download

</doc>
<doc id="4256627" url="https://pl.wikipedia.org/wiki?curid=4256627" title="UNIQA extraliga siatkarzy">
UNIQA extraliga siatkarzy



</doc>
<doc id="4256629" url="https://pl.wikipedia.org/wiki?curid=4256629" title="Alondra Park">
Alondra Park

Alondra Park – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256630" url="https://pl.wikipedia.org/wiki?curid=4256630" title="Grecja na Zimowych Igrzyskach Paraolimpijskich 2018">
Grecja na Zimowych Igrzyskach Paraolimpijskich 2018

Grecja na Zimowych Igrzyskach Paraolimpijskich 2018 – występ kadry sportowców reprezentujących Grecję na igrzyskach paraolimpijskich w Pjongczangu w 2018 roku.
W kadrze znalazł się jeden zawodnik występujący w snowboardingu. W crossie, jak i w slalomie zajął 19. miejsce.

</doc>
<doc id="4256632" url="https://pl.wikipedia.org/wiki?curid=4256632" title="24K">
24K

24К () – południowokoreański boysband stworzony przez Choeun Entertainment w 2012 roku. Obecnie zespół składa się z pięciu członków: Changsun, Kiyong, Xiwoo, Imchan i Youngwoong. Grupa zadebiutowała 6 września 2012 roku z minialbumem "Hurry Up" (kor. 빨리와).
Nazwa zespołu pierwotnie odnosiła się do sześciu członków zespołu i ich głównych funkcji (dwóch raperów (Byungho, Daeil) i czterech wokalistów (Cory, Seokjune, Sungoh i Kisu) z zaznaczeniem skąd się wywodzą (K jako skrót od słowa „Korea”). Zespół bardzo często zmieniał skład, a więc znaczenie nazwy się zatarło. Od powrotu ze 'Still 24K' zespół interpretuje się jako „złoto, które będzie świecić wiecznie”. Wtedy też ogłoszono, że kolor złoty będzie oficjalnym kolorem grupy. Oficjalna nazwa fanklubu to 24U.
Historia.
2012–2013: 4K, "Hurry Up" oraz "U R So Cute".
Przed debiutem całego zespołu zadebiutował jego akustyczno-popowy unit 4K, w którego skład weszli Cory, Seokjune, Kisu i Sungoh. 4K wydali CD singel "Rocking Girl" 12 czerwca 2012 roku. Zespół 24K w pełnym składzie, z Daeil i Byungho, wydał swój debiutancki minialbum "Hurry Up" (kor. 빨리와) i tytułową piosenkę z płyty 6 września. 16 stycznia następnego roku 24K rozpoczęli dodatkowy cykl promocji z inną piosenką z płyty – „Secret Love”.
1 sierpnia 2013 roku 24K wydali swój drugi minialbum, zatytułowany "U R So Cute" (kor. 귀여워 죽겠어). Pierwszy występ w programie muzycznym odbył się 2 sierpnia w "Music Bank".
2014–2015: Zmiany w składzie, „Hey You” oraz "Super Fly".
W czerwcu 2014 roku Daeil uczestniczył w programie telewizyjnym Mnetu – "Dancing 9 Season 2".
Po dwuletniej przerwie 24K powrócili na scenę muzyczną z nowym singlem „Hey You” (kor. 오늘 예쁘네) i w nowym składzie – z dwoma nowymi członkami Hui oraz Jinhong. Singel ukazał się 13 kwietnia 2015 roku.
1 października 24K wydali trzeci minialbum "Super Fly" (kor. 날라리), wraz z głównym singlem o tym samym tytule.
2016–2017: Kolejne zmiany w składzie, "The Real One" i "Addiction".
23 stycznia 2016 roku odbył się pierwszy europejski koncert 24K, w Warszawie w klubie Progresja, wystąpili bez Sungoh. W dniach 22-24 kwietnia zorganizowali showcase w Malezji, gdzie zostali zaprezentowani przez New Pro Star; Sungoh i Daeil byli nieobecni z nieznanych przyczyn. 1 sierpnia Choeun Entertainment wydało oficjalne oświadczenie, że członkowie Daeil i Sungoh przerwę w aktywnościach zespołu; Sungoh otrzymywał leczenie zwichniętego ramienia, a Daeil zdecydował się na osobisty urlop, chociaż później okazało się, że opuścił zespół, by zadebiutować jako artysta solowy o pseudonimie „Big One”. W oświadczeniu ujawnili również, że do zespołu zostanie dodanych dwóch nowych członków, Changsun i Hongseob, aby grupa mogła kontynuować w siedmioosobowym składzie. 24K wydali cyfrowy singel „Still 24K” 11 sierpnia.
21 października 24K powrócili z ich pierwszym albumem studyjnym, zatytułowanym "The Real One", zawierającym wcześniej wydane single „Secret Love”, „Hey You”, „Super Fly”, „Still 24K” i główny singel „Bingo”.
24K rozpoczęli swoją pierwszą światową trasę "Still with 24U World Tour 2017" 7 grudnia 2016 roku, koncertując w czterech brazylijskich miastach i kontynuując trasę po Europie – od 3 stycznia 2017 roku w Mediolanie (Włochy), Helsinkach, Londynie, Warszawie, Lizbonie, Kolonii, Bukareszcie i kończąc etap 15 stycznia 2017 roku występem w Paryżu. Od 19 do 25 lutego zagrali pięć koncertów w Stanach Zjednoczonych. 5, 7 i 9 sierpnia odbyły się koncerty z serii "Still with 24U World Tour 2017" w Sztokholmie, Madrycie i Amsterdamie.
24K wydali minialbum "Addiction" i teledysk do głównego utworu „ONLY YOU” (kor. 너 하나면 돼 (ONLY YOU)) 27 maja 2017 roku.
2 listopada Choeun Entertainment oświadczyło, że 6 lipca Hui oficjalnie nie jest członkiem zespołu. Potwierdzono również, że odejście Daeila, a przyszłość Sungoh z firmą zostanie omówiona po tym, jak zakończy swoją obowiązkową służbę wojskową. Changsun i Jinhong przeszli przesłuchania i uczestniczyli w programie survivalowym stacji JTBC "Mix Nine".
Od 2018: 24K na czarnej liście, "Bonnie N Clyde" i zmiany w składzie.
9 maja ujawniono, że zespół 24K był jedyną grupą idoli, która została umieszczona na czarnej liście odnośnie do kultury i sztuki przez byłą prezydent Korei Południowej Park Geun-hye. Oskarżona prezydent stworzyła czarną listę celebrytów, w celu wykluczenia ich ze wsparcia ze strony państwa. Istnienie czarnej listy zostało ujawnione w październiku 2016 roku przed postawieniem w stan oskarżenia ówczesnej prezydent, a pełna lista została ujawniona w kwietniu 2018 roku. Przedstawiciel czarnej listy oświadczył, że na czarnej liście znalazły się osoby, które podpisały petycję wzywającą do zniesienia rozporządzenia dotyczącego katastrofy promu Sewol, które mówiły lub pisały o wypadku oraz te, które zadeklarowały swoje poparcie kandydatów na prezydenta Park Won-soon i Mun Jae-in podczas wyborów w 2012 roku. Czarna lista obejmowała byłego menedżera zespołu i członków Seokjune, Byungho, Cory, Kisu i Daeil.
9 maja wywiad z "Billboard" ujawnił, że kolejny minialbum grupy zostanie wydany 25 maja, a główny utwór zatytułowany jest „Bonnie N Clyde”.
11 maja firma ogłosiła, że Kisu rozpocznie służbę wojskową, a do zespołu dojdzie nowy członek Kiyong. 25 maja 24K wydali swój piąty minialbum "Bonnie N Clyde" w nowym składzie.
25 stycznia 2019 roku zespół poinformował o odejściu Cory'ego z grupy wraz z zakończeniem jego kontraktu.
27 czerwca firma ogłosiła, że planuje powrót grupy jako „24K season 2”. Poinformowano też, że Jinhong nie przedłużył umowy, Hongseob nie będzie mógł kontynuować aktywności w zespole ze względów zdrowotnych, a Jeonguk postanowił skoncentrować się na swojej solowej pracy, a także że dodadzą nowych członków. Ponadto Kisu ogłosił na swoim koncie na Twitterze, że nie wróci do zespołu. W sierpniu przedstawili dwóch nowych członków: Xiwoo i Imchana.
26 marca 2020 roku Choeun Entertainment opublikowało rysunek nowego członka zespołu – Dojuna, a 2 kwietnia opublikowali jego zdjęcie. 26 maja 2020 roku czterej pozostali członkowie 24K ogłosili, że Dojun odszedł z grupy z powodu różnic osobistych.
22 grudnia 2020 roku Choeun Entertainment opublikowało zdjęcia nowego członka zespołu – Youngwoonga.

</doc>
<doc id="4256636" url="https://pl.wikipedia.org/wiki?curid=4256636" title="Altadena">
Altadena

Altadena – miejscowość spisowa (obszar niemunicypalny) w Stanach Zjednoczonych, w stanie Kalifornia, w hrabstwie Los Angeles. 
Wchodzi w skład obszaru metropolitalnego Los Angeles.

</doc>
<doc id="4256638" url="https://pl.wikipedia.org/wiki?curid=4256638" title="Avocado Heights">
Avocado Heights

Avocado Heights – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256639" url="https://pl.wikipedia.org/wiki?curid=4256639" title="Alexandra Breckenridge">
Alexandra Breckenridge

Alexandra Hetherington Breckenridge (ur. 15 maja 1982 w Bridgeport) – amerykańska aktorka, która wystąpiła m.in. w serialach "Tacy jesteśmy" i "Żywe trupy".

</doc>
<doc id="4256646" url="https://pl.wikipedia.org/wiki?curid=4256646" title="Zoltán Sztanity">
Zoltán Sztanity

Zoltán Sztanity (ur. 1 lutego 1954 w Győrze) – węgierski kajakarz. Srebrny medalista olimpijski z Montrealu.
Zawody w 1976 były jego pierwszymi igrzyskami olimpijskimi. Zajął drugie miejsce w kajakowych jedynkach na dystansie 500 metrów, wyprzedził go jedynie Rumun Vasile Dîba. Brał udział w igrzyskach w 1980. Był dwukrotnym medalistą mistrzostw świata – zdobył złoto w sztafecie K-1 na dystansie 4x500 metrów w 1975 i brąz w kajakowej jedynce na dystansie 500 metrów w 1977.

</doc>
<doc id="4256647" url="https://pl.wikipedia.org/wiki?curid=4256647" title="Zoltan Sztanity">
Zoltan Sztanity



</doc>
<doc id="4256649" url="https://pl.wikipedia.org/wiki?curid=4256649" title="Petra Lovas">
Petra Lovas

Petra Lovas (ur. 4 lipca 1980 roku w Budapeszcie) – węgierska tenisistka stołowa, uczestniczka igrzysk olimpijskich w 2016 roku. 
Życiorys.
Mistrzostwa.
Na Mistrzostwa Europy Juniorów w 1995 wraz z drużyną zajęła 5. miejsce. W 2007 roku zdobyła indywidualne mistrzostwo Węgier, a także została mistrzynią Europy w turnieju drużynowym. Rok później jej drużynie udało się zdobyć srebrno, a w 2011 na mistrzostwach w Gdańsku stanęły na najniższym stopniu podium. 
Igrzyska olimpijskie.
W maju 2008 udało jej się uzyskać kwalifikację olimpijską. Udział w nich zakończyła już w pierwszej rundzie. 
W czerwcu 2016 r. przyznano jej kwalifikacje olimpijskie na liście rezerwowej. W pierwszej rundzie pokonała 4:0 Egipcjankę Nadeen El-Dawlatly, zaś w drugiej przegrała z Koreanką Ri-Myong-sun 1:4.

</doc>
<doc id="4256650" url="https://pl.wikipedia.org/wiki?curid=4256650" title="Puchar Heinekena (2012/2013)">
Puchar Heinekena (2012/2013)

Puchar Heinekena 2012/2013 – osiemnasta edycja Pucharu Heinekena, pierwszego poziomu europejskich klubowych rozgrywek w rugby union. Zawody odbyły się w dniach 12 października 2012 – 18 maja 2013 roku.
Najwięcej punktów w sezonie zdobył Morgan Parra, w klasyfikacji przyłożeń zwyciężył zaś Napolioni Nalaga.

</doc>
<doc id="4256651" url="https://pl.wikipedia.org/wiki?curid=4256651" title="Rajd Nowej Zelandii 1985">
Rajd Nowej Zelandii 1985

Rajd Nowej Zelandii 1985 ("16. AWA Clarion Rally of New Zealand") – 16 Rajd Nowej Zelandii rozgrywany w Nowej Zelandii w dniach 29 czerwca-2 lipca. Była to siódma runda Rajdowych Mistrzostw Świata w roku 1985. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256654" url="https://pl.wikipedia.org/wiki?curid=4256654" title="Neonlight Lipstick">
Neonlight Lipstick



</doc>
<doc id="4256656" url="https://pl.wikipedia.org/wiki?curid=4256656" title="Grand Prix de Moçambique">
Grand Prix de Moçambique



</doc>
<doc id="4256657" url="https://pl.wikipedia.org/wiki?curid=4256657" title="Rajd Nowej Zelandii 1984">
Rajd Nowej Zelandii 1984

Rajd Nowej Zelandii 1984 ("15. Sanyo Rally of New Zealand") – 15 Rajd Nowej Zelandii rozgrywany w Nowej Zelandii w dniach 23-26 czerwca. Była to siódma runda Rajdowych Mistrzostw Świata w roku 1984. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256663" url="https://pl.wikipedia.org/wiki?curid=4256663" title="Castaic">
Castaic

Castaic – miejscowość spisowa w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256665" url="https://pl.wikipedia.org/wiki?curid=4256665" title="Rajd Nowej Zelandii 1983">
Rajd Nowej Zelandii 1983

Rajd Nowej Zelandii 1983 ("14. Sanyo Rally of New Zealand") – 14 Rajd Nowej Zelandii rozgrywany w Nowej Zelandii w dniach 25-28 czerwca. Była to siódma runda Rajdowych Mistrzostw Świata w roku 1983. Rajd został rozegrany na nawierzchni szutrowej. Bazą rajdu było miasto Auckland.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256668" url="https://pl.wikipedia.org/wiki?curid=4256668" title="Monte Giusalet">
Monte Giusalet



</doc>
<doc id="4256669" url="https://pl.wikipedia.org/wiki?curid=4256669" title="Charter Oak (Kalifornia)">
Charter Oak (Kalifornia)

Charter Oak – miejscowość spisowa w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256671" url="https://pl.wikipedia.org/wiki?curid=4256671" title="Rajd Nowej Zelandii 1982">
Rajd Nowej Zelandii 1982

Rajd Nowej Zelandii 1982 ("13. Motogard Rally of New Zealand") – 13 Rajd Nowej Zelandii rozgrywany w Nowej Zelandii w dniach 26-29 czerwca. Była to siódma runda Rajdowych Mistrzostw Świata w roku 1982. Rajd został rozegrany na nawierzchni szutrowej. Bazą rajdu były miasta Auckland i Wellington. 
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256674" url="https://pl.wikipedia.org/wiki?curid=4256674" title="Błażej Bazyli Goliniusz">
Błażej Bazyli Goliniusz

Błażej Bazyli Goliniusz (ur. ok. 1545 w Golinie, zm. 5 czerwca 1625 w Krakowie) – polski poeta, profesor, rektor Akademii Krakowskiej, kanonik krakowski.
Życiorys.
Urodził się w mieszczańskiej rodzinie, był synem Szymona. Na Akademię wpisał się w 1567 pod imieniem Błażej, imię Bazyli, którym się zwykle posługiwał, otrzymał przy bierzmowaniu. W 1570 uzyskał stopień bakałarza, a w 1575 magistra sztuk wyzwolonych. Dwukrotnie, w latach 1583 i 1587, piastował godność dziekana Wydziału Filozoficznego, wykładał grekę. W 1590 otrzymał kanonię w kościele św. Floriana i przeszedł na Wydział Teologiczny, przyjmując równocześnie święcenia kapłańskie. 30 stycznia 1603 uzyskał doktorat z teologii niemal równocześnie z wyborem na prepozyta kapituły św. Floriana. Pełnił funkcję dziekana Wydziału Teologicznego, długoletnim administratorem dóbr Bronowice z ramienia Kolegium Większego, prowizorem fundacji bibliotecznej Benedykta z Koźmina. Reprezentował sprawy Akademii w licznych misjach, w 1589 ostro przeciwstawił się próbom otwarcia przez jezuitów kolegium przy ul. św. Anny, w 1609 bronił interesów Akademii jako członek komisji wybranej dla zabezpieczenia praw uczelni w czasie wizytacji bpa Piotra Tylickiego. W 1617 został po raz pierwszy wybrany rektorem uczelni, godność tę powierzano mu jeszcze trzykrotnie. Jako zwierzchnik Uniwersytetu dużo energii poświęcił na walkę z jezuitami o niezależność szkół i prawa Akademii. W 1622 napisał głośny list protestujący przeciw założeniu szkół jezuickich w Krakowie i ostrzegający opinię szlachecką przed absolutystyczną polityką zakonu. Zmarł w czerwcu 1625, pozostawiając Akademii zapisaną w testamencie sporą bibliotekę teologiczną i filologiczną. Był autorem niezachowanego do dziś podręcznika teorii wymowy "Suda oratoria;" pisał panegiryki i epigramaty.

</doc>
<doc id="4256678" url="https://pl.wikipedia.org/wiki?curid=4256678" title="Citrus (Kalifornia)">
Citrus (Kalifornia)

Citrus – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256681" url="https://pl.wikipedia.org/wiki?curid=4256681" title="Ballerina (piosenka Namie Amuro)">
Ballerina (piosenka Namie Amuro)



</doc>
<doc id="4256682" url="https://pl.wikipedia.org/wiki?curid=4256682" title="Desert View Highlands">
Desert View Highlands

Desert View Highlands – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256683" url="https://pl.wikipedia.org/wiki?curid=4256683" title="Bojowy pies z Kordoby">
Bojowy pies z Kordoby

Bojowy pies z Kordoby – wymarła rasa psów bojowych, pochodząca z Argentyny. Temperament rasy określało się jako bardzo zaciekły i agresywny, silny, energiczny i nieustępliwy (wysoka wytrzymałość). 
Samiec często zabijał samicę podczas krycia.
Historia.
Rasa pochodzi z prowincji Córdoba w Argentynie, skąd wzięła swoją nazwę. Powstała w XIX wieku ze skrzyżownia alano español, mastifa, bulteriera buldoga i boksera. Hodowcy chcieli uzyskać psa myśliwskiego, jednak krzyżując psy, nie zwracali uwagi na genetykę i temperament przyszłej rasy. Okazało się, że stworzyli psa niestabilnego psychicznie i genetycznie. Wynikiem tego był ich agresywny charakter. Psy zamiast polować w grupie walczyły ze sobą, przez co właściciele musieli zabierać na polowania pojedynczego osobnika. Brały udział w krwawych walkach psów, gdzie wielu przedstawicieli tej rasy zginęło. 
W latach 20. XX wieku Antonio Nores Martinez użył tej rasy do stworzenia doga argentyńskiego. Bojowy pies z Kordoby został jego protoplastą i dodał wspomnianej rasie krwi. Został skrzyżowany z pointerem, bokserem, dogiem niemieckim, bulterierem, buldogiem, wilczarzem irlandzkim, pirenejskim psem górskim oraz mastifem hiszpańskim.
Rasa wymarła w wyniku nieodpowiedniej hodowli, śmierci wielu przedstawicieli w walkach psów oraz niezrównoważonego temperamentu.
Wygląd.
Pies przypomina z wyglądu dzisiejszego doga. Był psem harmonijnie zbudowanym. Nogi były długie i muskularne. Tułów był długi, szczupły oraz umięśniony. Szyja psa była gruba. Głowa szeroka, a kufa średniej długości z mocnymi szczękami. Uszy były często przycinane. Ogon natomiast długi, gruby u podstawy i zwężający się do końca. Sierść była krótka. Umaszczenie było przeważnie białe, z ciemnymi plamami na ciele i głowie. Widziano jednak osobniki o płowym, żółtym i czerwonym umaszczeniu.
Charakter.
Cechowała je pewność siebie. Psy były bardzo agresywne i zaciekłe. Jak wiele psów bojowych były także silne, energiczne i nieustępliwe. Zawsze gotowe do walki na śmierć i odporne na ból. Były agresywne wobec innych psów, dla których stanowiły śmiertelne zagrożenie. Ich charakter sprawiał, że były niebezpieczne także dla ludzi oraz otoczenia.

</doc>
<doc id="4256685" url="https://pl.wikipedia.org/wiki?curid=4256685" title="Rajd Nowej Zelandii 1980">
Rajd Nowej Zelandii 1980

Rajd Nowej Zelandii 1980 ("11. Motogard Rally of New Zealand") – 11 Rajd Nowej Zelandii rozgrywany w Nowej Zelandii w dniach 13-17 września. Była to ósma runda Rajdowych Mistrzostw Świata w roku 1980. Rajd został rozegrany na nawierzchni szutrowej i asfaltowej. Bazą rajdu były miasta Nelson i Christchurch. 

</doc>
<doc id="4256686" url="https://pl.wikipedia.org/wiki?curid=4256686" title="Belgia na Zimowych Igrzyskach Paraolimpijskich 2018">
Belgia na Zimowych Igrzyskach Paraolimpijskich 2018

Belgia na Zimowych Igrzyskach Paraolimpijskich 2018 – występ kadry sportowców reprezentujących Belgię na igrzyskach paraolimpijskich w Pjongczangu w 2018 roku.
W kadrze wystąpiło dwóch zawodników: kobieta i mężczyzna, którzy rywalizację o medale toczyli w narciarstwie alpejskim. W zjeździe niewidzących i niedowidzących kobiet na najniższym podium stanęła dwudziestoletnia Eléonor Sana, która wraz z siostrą zdobyła jedyny medal na tych igrzyskach. Została drugą medalistką zimowych igrzysk paraolimpijskich w historii występów reprezentacji Belgii. Pierwszy medal zdobyty został w 1994 roku przez Willy Merciera w supergigancie.

</doc>
<doc id="4256687" url="https://pl.wikipedia.org/wiki?curid=4256687" title="East Pasadena">
East Pasadena

East Pasadena – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256690" url="https://pl.wikipedia.org/wiki?curid=4256690" title="Maciej Rybczyński">
Maciej Rybczyński

Maciej Andrzej Rybczyński (ur. 29 października 1975 w Kielcach) – polski fizyk, nauczyciel akademicki, doktor habilitowany nauk fizycznych.
Życiorys.
W 1999 ukończył studia z zakresu fizyki w Wyższej Szkole Pedagogicznej im. Jana Kochanowskiego w Kielcach. Doktoryzował się w 2006 w Instytucie Problemów Jądrowych im. Andrzeja Sołtana na podstawie pracy pt. "Multiplicity fluctuations in relatyvistic heavy ion collision" ("Fluktacje krotności w zderzeniach relatywistycznych ciężkich jonów"), której promotorem był Zbigniew Włodarczyk. Stopień naukowy doktora habilitowanego uzyskał w 2014 na Wydziale Matematyczno-Przyrodniczym Uniwersytetu Jana Kochanowskiego w Kielcach w oparciu o cykl prac nt. "Analiza fluktuacji i korelacji w zderzeniach relatywistycznych jonów".
W 1999 został zatrudniony na stanowisku asystenta w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego w Kielcach. W 2006 objął stanowisko adiunkta, a w 2016 profesora nadzwyczajnego. W kadencji 2016–2020 został wybrany zastępcą dyrektora do spraw naukowych Instytutu Fizyki UJK. W tej samej jednostce został kierownikiem Zakładu Astrofizyki.

</doc>
<doc id="4256691" url="https://pl.wikipedia.org/wiki?curid=4256691" title="Kamienica przy Rynku 38 we Wrocławiu">
Kamienica przy Rynku 38 we Wrocławiu

Kamienica przy Rynku 38, znana również jako Kamienica Pod Złotą Kotwicą – kamienica na wrocławskim rynku, na jego wschodniej pierzei, na tzw. stronie "Zielonej Trzciny" (niem. "Grüne-Rohr-Seite") lub "Zielonej Rury"(według Mateusza Golińskiego ta część pierzei nosiła nazwę "Pod Podcieniami Kapeluszników"). Na Rynku wrocławskim dwie kamienice noszą tą sama nazwę: druga znajduje się przy parceli Rynek 52.
Historia i architektura kamienicy.
Pierwszy budynek na posesji nr 38 został wzniesiony w okresie późnego średniowiecza. W pierwszej połowie XIV wieku lub drugiej połowie , umieszczono gotycko-renesansowy portal. Otwór portalu zamknięty był łukiem dwuramiennym a jego węgary udekorowane były pilastrami laskowanymi od 1/3 wysokości i z kapitelami akantowymi z impostami dekorowanymi maskami. W przyłuczach portalu znajdowały się wizerunki amorków trzymających tarczę (po prawej) i piszczałkę ( po lewej). W dolnej części fryzu znajdował się inskrypcja: "Seeling die im Hause des Herrn wohen". Górna część ozdobiona była fryzem z płaskorzeźbionych liści z tarczą herbową przytrzymywaną przez aniołki. Powyżej znajdowało się dwudzielne, prostokątne nadświetle z kratą. Nieczytelna liczba XXXIII (pierwotnie LXXXIV) odnosi się do źródła cytatu (Psalm 84). 
Nieznany jest pierwszy właściciel kamienicy, ale, jak twierdzi Wojciech Chądzyński, godło "Złota Kotwica" może sugerować, że należała do jakiegoś kupca powiązanego z Hanzą, związku północnoniemieckich miast targowych, do którego od 1387 roku należał Wrocław. Na początku XVI wieku kamienica stała się własnością rodu Artzatów. W 1671 roku właścicielem kamienicy był kolejny potomek rodu Artzatów, doktor prawa i radca cesarski Adam Kaspar von Artzat (1641–1677). Po śmierci Adama Artzata kamienica została zakupiona przez anonimowego dziś wrocławskiego kuśnierza. Od 1726 roku kamienica należał do Johanna Sigismunda Cämmerera. Z jego inicjatywy, w 1740 roku, kamienica została przebudowana na styl barokowy. Powstała wówczas kamienica czterokondygnacyjna zakończona gzymsem, nad którym zbudowano dwukondygnacyjny szczyt zwieńczony wazą i flankującymi ją wolutowo zwiniętymi gzymsami.
W 1872 roku budynek został zburzony, a w jego miejsce wzniesiono neobarokową kamienicę według projektu Louisa Ehrlicha. Kamienica została podniesiona o piątą kondygnację, a fasada zyskała neorenesansowy wygląd; na jej szczycie umieszczono tralkową balustradę z płaskim dachem.
W 1904 przeprowadzono przebudowę wnętrz. Inwestorem prac był żydowski kuśnierz wrocławski Moritz Boden, który od 1869 roku był właścicielem salonu futrzarskiego mieszczącego się na parterze kamienicy. Boden zaopatrywał w luksusowe futra niemiecką arystokrację i dwór cesarski, za co otrzymał w 1914 roku honorowe tytuły: dostawcy dworu i pruskiego radcy komisarycznego. Po śmierci Moritza Bodena kamienicę odziedziczyli jego synowie, Kurt i Fritz, którzy byli jej właścicielami do końca lat trzydziestych.
Po II wojnie światowej.
W wyniku działań wojennych w 1945 roku kamienica uległa zniszczeniu. Została odbudowana w formie barokowej. Obecnie jest to pięciokondygnacyjna kamienica z czteroosiową fasadą zakończoną szczytem zbliżonym do tego z XVIII wieku, przykryta dachem kalenicowym, dwutraktowa.
Do 1993 w kamienicy znajdowała się siedziba wrocławskiego oddziału PTTK. Od lat 90. w kamienicy znajduje się restauracja "La Scala".

</doc>
<doc id="4256692" url="https://pl.wikipedia.org/wiki?curid=4256692" title="East Rancho Dominguez">
East Rancho Dominguez

East Rancho Dominguez – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256694" url="https://pl.wikipedia.org/wiki?curid=4256694" title="Rajd Nowej Zelandii 1979">
Rajd Nowej Zelandii 1979

Rajd Nowej Zelandii 1979 ("10. Motogard Rally of New Zealand") – 10 Rajd Nowej Zelandii rozgrywany w Nowej Zelandii w dniach 14-18 lipca. Była to szósta runda Rajdowych Mistrzostw Świata w roku 1979. Rajd został rozegrany na nawierzchni szutrowej i asfaltowej. Bazą rajdu było miasto Auckland.
Wyniki po 6 rundach.
Wyniki podają tylko pięć pierwszych miejsc.

</doc>
<doc id="4256695" url="https://pl.wikipedia.org/wiki?curid=4256695" title="East San Gabriel">
East San Gabriel

East San Gabriel – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256701" url="https://pl.wikipedia.org/wiki?curid=4256701" title="Prince of Persia (seria)">
Prince of Persia (seria)



</doc>
<doc id="4256703" url="https://pl.wikipedia.org/wiki?curid=4256703" title="East Whittier">
East Whittier

East Whittier – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256704" url="https://pl.wikipedia.org/wiki?curid=4256704" title="Rajd Nowej Zelandii 1977">
Rajd Nowej Zelandii 1977

Rajd Nowej Zelandii 1977 ("8. South Pacific Rally - New Zealand") – 8 Rajd Nowej Zelandii rozgrywany w Nowej Zelandii w dniach 1-7 maja. Była to piąta runda Rajdowych Mistrzostw Świata w roku 1977. Rajd został rozegrany na nawierzchni szutrowej i asfaltowej. Bazą rajdu były miasta Auckland i Wellington. 

</doc>
<doc id="4256710" url="https://pl.wikipedia.org/wiki?curid=4256710" title="Elizabeth Lake">
Elizabeth Lake

Elizabeth Lake – miejscowość spisowa w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256712" url="https://pl.wikipedia.org/wiki?curid=4256712" title="Krzysztof Paul">
Krzysztof Paul

Krzysztof Paul (ur. 26 grudnia 1975 w Starogardzie Gdańskim) – polski gitarzysta i kompozytor. Absolwent Akademii Muzycznej w Gdańsku (gitara jazzowa). Założyciel i lider zespołu Paul Band, z którym nagrał dwie płyty. Współpracował z wieloma wykonawcami, m.in. Maciej Miecznikowski, Joanna Knitter, No Limits.

</doc>
<doc id="4256715" url="https://pl.wikipedia.org/wiki?curid=4256715" title="Florence-Graham">
Florence-Graham

Florence-Graham – miejscowość spisowa (obszar niemunicypalny) w Stanach Zjednoczonych, w stanie Kalifornia, w hrabstwie Los Angeles. 
Wchodzi w skład obszaru metropolitalnego Los Angeles.

</doc>
<doc id="4256716" url="https://pl.wikipedia.org/wiki?curid=4256716" title="Divines (zespół muzyczny)">
Divines (zespół muzyczny)

Divines – polski zespół muzyczny założony w 2013 roku w Warszawie z inicjatywy Lulu Zubczyńskiej i Piotra Uaziuka.
Opis.
Występował m.in. podczas Opener Festival i Spring Break Festival 2016; laureat konkursu Leszek Live!. Jesienią 2016 w wytwórni Requiem Records ukazał się debiutancki album "Pałace", w październiku w dystrybucji cyfrowej wydawnictwa Agora pojawiła się EPka "Miasta".
Album „Pałace” łączy inspiracje włoską elektroniką lat 80. XX wieku ze współczesnymi albumowi trendami w muzyce alternatywnej.

</doc>
<doc id="4256717" url="https://pl.wikipedia.org/wiki?curid=4256717" title="Sidecar speedway">
Sidecar speedway

Sidecar speedway – sport motocyklowy będący odmianą sportu żużlowego polegający na wyścigach trójkołowych motocykli z bocznymi wózkami o pojemności 1000 cm³ na torze kształtem zbliżonym do owalu. W każdym wyścigu bierze udział 4 jeźdźców wraz z pasażerami (w sumie 8 uczestników), którzy pokonują tor na dystansie 4 okrążeń zgodnie z ruchem wskazówek zegara. Pasażer siedzący w bocznym wózku (tak zwany „swingman”) jest tak samo zaangażowany w wyścig jak jeździec, bowiem obaj balansują ciałem na wirażach. Tor dla tej odmiany „żużla” ma miękką łupkowatą nawierzchnię i dlatego ważna jest przyczepność motocykla na wirażach do jak najlepszego toru jazdy na prostej. „Swingman” pełni ważną rolę w kontrolowaniu przyczepności na tylnym kole, przesuwając swój ciężar do przodu, do tyłu i na boki do lub od motocykla, który skręca podczas wyścigu w prawo (chociaż kierownica skręca się w obie strony), więc pasażer znajduje się zawsze po prawej stronie motocykla. 
Sidecar speedway – popularny w Australii, Nowej Zelandii, Stanach Zjednoczonych i Wielkiej Brytanii – jest bardzo podobny do „żużla” na torze trawiastym dlatego wiele załóg ściga się w obu odmianach „czarnego sportu”.
1 kwietnia 2018 na torze w Gillman na przedmieściach Adelaide w Australii rozegrany został finał Mistrzostw Świata w sidecarach. Zwyciężyli gospodarze – Darrin Treloar/Jesse Headland. Drugie miejsce także zajęli Australijczycy – Mark Mitchell/Tony Carter, a trzecie Andrew Buchanan/Denny Cox z Nowej Zelandii. 
Motocykl.
Podobnie jak w konwencjonalnym sporcie żużlowym, motocykl nie jest wyposażony w skrzynię biegów, hamulec oraz oświetlenie. Moc silnika o pojemności 1000 cm³ może wynosić nawet 180 koni mechanicznych, a maksymalna prędkość sięga nawet około 130 kilometrów na godzinę.
Sport kontaktowy.
Jedną z głównych różnic między „żużlem wózkowym” a tym klasycznym jest zasada kontaktu pomiędzy uczestnikami wyścigu. W klasycznym „żużlu” każdy kontakt jest surowo zabroniony, a zasada ta jest bardzo mocno egzekwowana przez sędziów. Jednak ze względu na gabaryty motocykli z bocznymi wózkami, kontakt między maszynami jest nieunikniony. Jeśli jednak załoga motocykla zostanie uznana za wypychającą inną załogę będącą na „szybszej ścieżce”, może zostać wykluczona. Zasada ta jest bardzo trudna do osądzenia i egzekwowania, dlatego często jest przyczyną kontrowersji. Załoga może również zostać wykluczona ze względu na utratę pasażera. Podobne zasady do konwencjonalnego „żużla” obejmują:

</doc>
<doc id="4256718" url="https://pl.wikipedia.org/wiki?curid=4256718" title="Colón (Entre Ríos)">
Colón (Entre Ríos)

Colón – miasto w Argentynie, położone we wschodniej części prowincji Entre Ríos, przy granicy z Urugwajem.
Opis.
Miejscowość została założona 12 kwietnia 1863 roku. Obecnie jest ośrodkiem turystycznym, położonym nad rzeką graniczną Urugwaj.

</doc>
<doc id="4256722" url="https://pl.wikipedia.org/wiki?curid=4256722" title="Rajd Wybrzeża Kości Słoniowej 1992">
Rajd Wybrzeża Kości Słoniowej 1992

Rajd Wybrzeża Kości Słoniowej 1992 ("24. Rallye Cote d'Ivoire - Bandama") – 24 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 31 października-3 listopada. Była to dwunasta runda Rajdowych Mistrzostw Świata w roku 1992. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 13 rundach.
Tabele przedstawiają tylko pięć pierwszych miejsc.

</doc>
<doc id="4256725" url="https://pl.wikipedia.org/wiki?curid=4256725" title="Gruzja na Zimowych Igrzyskach Paraolimpijskich 2018">
Gruzja na Zimowych Igrzyskach Paraolimpijskich 2018

Gruzja na Zimowych Igrzyskach Paraolimpijskich 2018 – występ kadry sportowców reprezentujących Gruzję na igrzyskach paraolimpijskich w Pjongczangu w 2018 roku.
W kadrze wzięło udział dwóch zawodników startujących w biegach narciarskich. Był to debiut reprezentacji w zimowych igrzyskach olimpijskich. Chorążym podczas ceremonii otwarcia został Temur Dadiani.

</doc>
<doc id="4256727" url="https://pl.wikipedia.org/wiki?curid=4256727" title="Mistrzostwa Czterech Kontynentów w Łyżwiarstwie Figurowym 2015">
Mistrzostwa Czterech Kontynentów w Łyżwiarstwie Figurowym 2015

Mistrzostwa czterech kontynentów w łyżwiarstwie figurowym 2015 – 17. edycja zawodów rangi mistrzowskiej dla łyżwiarzy figurowych z Azji, Afryki, Ameryki oraz Australii i Oceanii. Mistrzostwa odbywały się od 10 do 15 lutego 2015 w hali Mokdong Ice Rink w Seulu.
Wśród solistów zwyciężył Kazach Dienis Tien, natomiast wśród solistek triumfowała reprezentantka Stanów Zjednoczonych Polina Edmunds. W konkurencji par sportowych złoto zdobyli Kanadyjczycy Meagan Duhamel i Eric Radford, zaś w konkurencji par tanecznych tytuł wywalczyli ich rodacy Kaitlyn Weaver i Andrew Poje.
Kwalifikacje.
W zawodach mogli wziąć udział reprezentanci czterech kontynentów: Azji, Afryki, Ameryki oraz Australii i Oceanii, którzy przed dniem 1 lipca 2014 roku ukończyli 15 rok życia. W odróżnieniu od innych zawodów rangi mistrzowskiej w łyżwiarstwie figurowym, każdy kraj może wystawić 3 reprezentantów w każdej konkurencji, niezależnie od wyników osiągniętych przed rokiem.
Warunkiem uczestnictwa zawodników wytypowanych przez krajową federację jest uzyskanie minimalnej oceny technicznej (TES) na międzynarodowych zawodach ISU w sezonie bieżącym lub poprzednim. Punkty za oba programy mogą być zdobyte na różnych zawodach. ISU akceptuje wyniki, jeśli zostały uzyskane na międzynarodowych konkursach uznawanych przez ISU na co najmniej 21 dni przed pierwszym oficjalnym dniem treningowym mistrzostw.

</doc>
<doc id="4256728" url="https://pl.wikipedia.org/wiki?curid=4256728" title="Green Valley (Kalifornia)">
Green Valley (Kalifornia)

Green Valley – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256730" url="https://pl.wikipedia.org/wiki?curid=4256730" title="Hacienda Heights">
Hacienda Heights

Hacienda Heights – miejscowość spisowa (obszar niemunicypalny) w Stanach Zjednoczonych, w stanie Kalifornia, w hrabstwie Los Angeles. 
Wchodzi w skład obszaru metropolitalnego Los Angeles.
Z Hacienda Heights pochodzi Fergie, amerykańska piosenkarka R&amp;B i pop oraz autorka tekstów muzycznych.

</doc>
<doc id="4256732" url="https://pl.wikipedia.org/wiki?curid=4256732" title="Hasley Canyon">
Hasley Canyon

Hasley Canyon – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256733" url="https://pl.wikipedia.org/wiki?curid=4256733" title="Rajd Wybrzeża Kości Słoniowej 1991">
Rajd Wybrzeża Kości Słoniowej 1991

Rajd Wybrzeża Kości Słoniowej 1991 ("23. Rallye Cote d’Ivoire – Bandama") – 23 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 27–31 października. Była to dwunasta runda Rajdowych Mistrzostw Świata w roku 1991. Rajd został rozegrany na nawierzchni szutrowej. Bazą rajdu był Abidżan.
Klasyfikacja po 12 rundach.
Tabele przedstawiają tylko pięć pierwszych miejsc.

</doc>
<doc id="4256734" url="https://pl.wikipedia.org/wiki?curid=4256734" title="Dents d’Ambin">
Dents d’Ambin

Dents d’Ambin – postrzępiony szczyt górski składający się z 3 iglic. Należy do małej podgrupy Alp Kotyjskich – Gruppo dell’Ambin.
Charakterystyka.
Składa się z trzech iglic:
Góra Denti d’Ambin jest nieco przysłonięta przez Rocca d’Ambin. Podczas wspinaczki można dostrzec dolinę Susy.
Droga na szczyt.
Szczyt po raz pierwszy został zdobyty 10 sierpnia 1875 przez Martino Barettiego (wraz z przewodnikami).

</doc>
<doc id="4256737" url="https://pl.wikipedia.org/wiki?curid=4256737" title="Rajd Wybrzeża Kości Słoniowej 1990">
Rajd Wybrzeża Kości Słoniowej 1990

Rajd Wybrzeża Kości Słoniowej 1990 ("22. Rallye Cote d'Ivoire") – 22 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 27 października-1 listopada. Była to jedenasta runda Rajdowych Mistrzostw Świata w roku 1990. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256739" url="https://pl.wikipedia.org/wiki?curid=4256739" title="Instytut im. Ks. Piotra Skargi">
Instytut im. Ks. Piotra Skargi



</doc>
<doc id="4256745" url="https://pl.wikipedia.org/wiki?curid=4256745" title="Rajd Wybrzeża Kości Słoniowej 1989">
Rajd Wybrzeża Kości Słoniowej 1989

Rajd Wybrzeża Kości Słoniowej 1989 ("21. Rallye Cote d'Ivoire") – 21 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 29 października-2 listopada. Była to dwunasta runda Rajdowych Mistrzostw Świata w roku 1989. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 12 rundach.
Tabele przedstawiają tylko pięć pierwszych miejsc.

</doc>
<doc id="4256747" url="https://pl.wikipedia.org/wiki?curid=4256747" title="Temitope Fagbenle">
Temitope Fagbenle



</doc>
<doc id="4256748" url="https://pl.wikipedia.org/wiki?curid=4256748" title="Rajd Wybrzeża Kości Słoniowej 1988">
Rajd Wybrzeża Kości Słoniowej 1988

Rajd Wybrzeża Kości Słoniowej 1988 ("20. Marlboro Cote d'Ivoire Rallye") – 20 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 20-24 września. Była to jedenasta runda Rajdowych Mistrzostw Świata w roku 1988. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256751" url="https://pl.wikipedia.org/wiki?curid=4256751" title="Colón (Buenos Aires)">
Colón (Buenos Aires)

Colón – miasto w Argentynie, położone w północnej części prowincji Buenos Aires.
Opis.
Miejscowość została założona w 1892 roku, węzeł drogowy, przez miasto przebiega droga krajowa RN8.

</doc>
<doc id="4256758" url="https://pl.wikipedia.org/wiki?curid=4256758" title="Rajd Wybrzeża Kości Słoniowej 1987">
Rajd Wybrzeża Kości Słoniowej 1987

Rajd Wybrzeża Kości Słoniowej 1987 ("19. Rallye Côte d'Ivoire") – 19 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 22-26 września. Była to jedenasta runda Rajdowych Mistrzostw Świata w roku 1987. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256760" url="https://pl.wikipedia.org/wiki?curid=4256760" title="Anita Raczweliszwili">
Anita Raczweliszwili

Anita Raczweliszwili (; ur. 28 czerwca 1984 w Tbilisi) – gruzińska mezzosopranistka operowa.
Biografia.
Studia muzyczne rozpoczęła od nauki gry na fortepianie w Szkole im. Muchrana Maczawarianiego, ale skupiła się na nauce śpiewu w Konserwatorium im. Wano Saradżiszwilego. Otrzymała stypendium od prezydenta Gruzji Micheila Saakaszwilego, a potem otrzymała nagrodę Paata Burczuladze. Jeszcze jako studentka konserwatorium zadebiutowała w Gruzińskiej Operze Narodowej w Tbilisi jako Maddalena w Rigoletto i jako Olga w Eugeniuszu Onieginie, dołączając po ukończeniu studiów do zespołu teatru. W latach 2007–2009 występuje w Akademii Opery Lirycznej w Accademia Teatro alla Scala. 7 grudnia 2009 roku na rozpoczęciu sezonu w La Scala, zaśpiewała rolę tytułowej Carmen u boku Jonasa Kaufmanna jako Don José. Spektakl reżyserowała Emma Dante, a dyrygował Daniel Barenboim. Była to jej pierwsza ważna rola, bo nie tylko był to debiut w tej roli, ale opera była także transmitowana na żywo na całym świecie.
Występowała jako: Carmen (Bizet „Carmen"), Amneris, Fenena, Magdalena (Verdi „Aida”, „Nabucco”, „Rigoletto"), Orfeusz (Gluck „Orfeusz i Eurydyka"), Dulcynea (Massenet „Don Kichot"), Izabela („Włoszka w Algierze” Rossini), Dalila (Saint-Saëns „Samson i Dalila"), Olga (Czajkowski „Eugeniusz Oniegin"), Kończakówna (Borodin „Kniaź Igor").
W 2016 roku wyszła za mąż za Oto Maisuradze.
Płyty.
W marcu 2018 roku ukazał się debiutancki album "Anita". Płyta została wydana przez Sony Classical. W nagraniu uczestniczyła Narodowa Orkiestra Symfoniczna RAI pod dyrekcją Giacomo Sagripanti. Płyta zawiera 12 utworów w tym arie z Carmen Bizeta.

</doc>
<doc id="4256765" url="https://pl.wikipedia.org/wiki?curid=4256765" title="Rajd Wybrzeża Kości Słoniowej 1986">
Rajd Wybrzeża Kości Słoniowej 1986

Rajd Wybrzeża Kości Słoniowej 1986 ("18. Rallye Côte d'Ivoire") – 18 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 24-27 września. Była to dziesiąta runda Rajdowych Mistrzostw Świata w roku 1986. Rajd został rozegrany na nawierzchni szutrowej. Bazą rajdu było miasto Yamoussoukro.
Klasyfikacja po 10 rundach.
Tabele przedstawiają tylko pięć pierwszych miejsc.

</doc>
<doc id="4256767" url="https://pl.wikipedia.org/wiki?curid=4256767" title="Denti d’Ambin">
Denti d’Ambin



</doc>
<doc id="4256768" url="https://pl.wikipedia.org/wiki?curid=4256768" title="Rajd Wybrzeża Kości Słoniowej 1985">
Rajd Wybrzeża Kości Słoniowej 1985

Rajd Wybrzeża Kości Słoniowej 1985 ("17. Rallye Côte d'Ivoire") – 17 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 30 października-3 listopada. Była to jedenasta runda Rajdowych Mistrzostw Świata w roku 1985. Rajd został rozegrany na nawierzchni szutrowej. Bazą rajdu było miasto Yamoussoukro.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256773" url="https://pl.wikipedia.org/wiki?curid=4256773" title="Rajd Wybrzeża Kości Słoniowej 1984">
Rajd Wybrzeża Kości Słoniowej 1984

Rajd Wybrzeża Kości Słoniowej 1984 ("16. Rallye Côte d'Ivoire") – 16 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 31 października-4 listopada. Była to jedenasta runda Rajdowych Mistrzostw Świata w roku 1984. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256776" url="https://pl.wikipedia.org/wiki?curid=4256776" title="Rajd Wybrzeża Kości Słoniowej 1983">
Rajd Wybrzeża Kości Słoniowej 1983

Rajd Wybrzeża Kości Słoniowej 1983 ("15. Rallye Côte d'Ivoire") – 15 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 25-30 października. Była to jedenasta runda Rajdowych Mistrzostw Świata w roku 1983. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256777" url="https://pl.wikipedia.org/wiki?curid=4256777" title="Alex Breckenridge">
Alex Breckenridge



</doc>
<doc id="4256781" url="https://pl.wikipedia.org/wiki?curid=4256781" title="Rajd Wybrzeża Kości Słoniowej 1982">
Rajd Wybrzeża Kości Słoniowej 1982

Rajd Wybrzeża Kości Słoniowej 1982 ("14. Marlboro Rallye Côte d'Ivoire") – 14 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 27 października-1 listopada. Była to jedenasta runda Rajdowych Mistrzostw Świata w roku 1982. Rajd został rozegrany na nawierzchni szutrowej. Bazą rajdu było miasto Abidjan.
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="4256784" url="https://pl.wikipedia.org/wiki?curid=4256784" title="Abromiškės">
Abromiškės

Abromiškės (lit. "Abromiškės", hist. Abramowsk, Abromiszki) – wieś na Litwie położona w rejonie elektreńskim okręgu wileńskiego, 3,5 km na wschód od Elektrenów, nad jeziorem Abromiškiai. Tuż obok przebiega autostrada A1.
Historia.
Pierwszy pałac wybudował tu Abraham Poniatowski w 1571 roku. Od jego imienia pochodzi nazwa tych dóbr. Później majątek był własnością m.in. rodziny Bychowców, w 1748 roku trafił w posagu do rodziny de Raès. Kazimiera Kolowrath de Raès (1818–1893) wyszła w 1840 roku za Franciszka Broel-Platera (1798–1867) i wniosła mu te dobra w posagu. Gdy owdowiała, przekazała majątek swemu najmłodszemu synowi Wilhelmowi Broel-Platerowi (1851–1911) żonatemu z Felicją Pereświt-Sołtan (1861–1956). Felicja i jej trzy córki, Izabella, Ida i Maria były ostatnimi dziedziczkami Abramowska przed I wojną światową. W wyniku litewskiej reformy rolnej ten wielki majątek rozparcelowano, folwarkowi przynależało jedynie 320 hektarów ziemi. Kupił go w 1937 roku bankier i kolekcjoner sztuki Mykolas Žilinskas (1904–1992).
Po III rozbiorze Polski w 1795 roku Abramowsk, wcześniej wchodzący w skład województwa trockiego Rzeczypospolitej, znalazł się na terenie ujezdu trockiego guberni wileńskiej Imperium Rosyjskiego. W drugiej połowie XIX wieku należał do gminy Jewie. 
Od 1920 roku Abramowsk należy do Litwy, która w okresie 1940–1990, jako Litewska Socjalistyczna Republika Radziecka, wchodziła w skład ZSRR. Jego nazwa została zmieniona na Abromiškiai, a później na Abromiškės.
Na terenie Abramowska od wieków istniało stare cmentarzysko. Około 1600 roku ówcześni właściciele ufundowali tu zbór wyznania helweckiego. Później był tu zbór socyniański i szkoła. Zbory istniały do drugiej połowy XVII wieku, potem upadły. Jednocześnie Bogdan Ogiński wystawił tu cerkiew grecką pod zwierzchnością monasteru św. Ducha w Wilnie.
Stan obecny.
Na terenie wsi działa biblioteka, która jest filią Biblioteki Publicznej Samorządu miasta Elektreny. 
Na południe od wsi znajduje się Szpital Rehabilitacyjny Abromiskiai.
Dwór.
Pod koniec XVIII wieku albo na początku XIX wieku Raèsowie wznieśli tu drewniany, klasycystyczny dwór. Był to dom stojący na dość wysokiej podmurówce, na planie czworokąta, parterowy, z dwuokienną facjatą pośrodku. Przed częścią centralną stał portyk w wielkim porządku z dwiema parami kolumn wspierającymi belkowanie z szerokim gzymsem i trójkątny szczyt przebity okulusem. Pod portyk prowadził lekko wzniesiony podjazd zakreślony półkolistym murkiem z kwadratowymi słupkami. Od strony ogrodu na środkowych osiach znajdował się taras widokowy. Budynek był przykryty wysokim, gładkim czterospadowym dachem.
W 1898 roku dobudowano do niego murowane, boczne skrzydła. Lewe, dwupiętrowe skrzydło, dekorowane pilastrami, mieściło 8 pokoi gościnnych. Prawe, parterowe skrzydło było przeznaczone dla dzieci i nauczycielek.
We dworze przed 1914 rokiem znajdowało się dużo cennych przedmiotów. W salonach umeblowanych w stylu Ludwika XV na ścianach wisiały obrazy m.in. Jana Rustema, Fransa Snydersa i innych mistrzów. Ogromna biblioteka liczyła 20 tysięcy woluminów. Wiele z nich przepadło w okresie powstania styczniowego. Przed 1914 rokiem księgozbiór liczył około 2 tysięcy książek. Najcenniejsze przedmioty zostały w 1914 roku wywiezione do Wilna, gdzie przepadły.
Na wzgórku, około 2 km od dworu na cmentarzu stoi murowana kaplica z pierwszej połowy XIX wieku, mieszcząca groby rodzinne de Raèsów i ostatnich przedstawicieli Broel-Platerów tutejszej linii.
W dniu 27 czerwca 1812 roku Napoleon spędził noc w tutejszym dworze. Rankiem 28 czerwca francuski cesarz z Abramowska udał się do Wilna.
Dwór był otoczony rozległym parkiem krajobrazowym. Park ten, o powierzchni 15,5 ha, wraz z trzema stawami, istnieje do dziś. Oba murowane skrzydła odrestaurowano. Drewniana, centralna część pałacu stanowi obecnie ruinę. Odrestaurowano również stodołę.
Majątek Abramowsk został opisany w 3. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4256786" url="https://pl.wikipedia.org/wiki?curid=4256786" title="Punta Caprera">
Punta Caprera

Punta Caprera – szczyt górski we włoskiej części Alp Kotyjskich, w masywie góry Monte Viso. Ma wysokość 3387 m n.p.m. Leży około 1,5 kilometra na południowy zachód od najwyższego szczytu Alp Kotyjskich. Wspinaczka na szczyt wymaga wyposażenia w specjalistyczny sprzęt, taki jak kask, czekan, raki i lina o długości co najmniej 30 metrów. Trasa wędrówki na Punta Caprera wiedzie z miejscowości Pontechianale, z dzielnicy Castello w kierunku północnym przez dolinę Vallanta.

</doc>
<doc id="4256788" url="https://pl.wikipedia.org/wiki?curid=4256788" title="Rajd Wybrzeża Kości Słoniowej 1980">
Rajd Wybrzeża Kości Słoniowej 1980

Rajd Wybrzeża Kości Słoniowej 1980 ("12. Rallye Côte d'Ivoire") – 12 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 9-14 grudnia. Była to dwunasta runda Rajdowych Mistrzostw Świata w roku 1980. Rajd został rozegrany na nawierzchni szutrowej. Bazą rajdu było miasto Abidjan.

</doc>
<doc id="4256789" url="https://pl.wikipedia.org/wiki?curid=4256789" title="Brzeżany (województwo dolnośląskie)">
Brzeżany (województwo dolnośląskie)



</doc>
<doc id="4256792" url="https://pl.wikipedia.org/wiki?curid=4256792" title="Feast or Fired">
Feast or Fired

Feast or Fired – rodzaj walki charakterystyczny dla amerykańskiej federacji wrestlingu Impact Wrestling (dawniej Total Nonstop Action Wrestling). Pojedynek ten jest specjalną odmianą Object on a Pole matchu, w którym wrestlerzy starają się ściągnąć jedną z czterech walizek zawieszonych na słupach przy narożnikach ringu. Warunkiem zdobycia walizki jest opuszczenie z nią ringu i dotknięcie dwiema stopami podłogi poza polem walki. W poszczególnych neseserach znajdują się kontrakty na walkę o Impact Global Championship, Impact World Tag Team Championship, Impact X Division Championship, jak również zwolnienie z federacji. Feast or Fired odbywa się z przerwami od 2007 r. Jego formuła została zmieniona jednorazowo w 2017 r. i nosiła nazwę Race for the Case.

</doc>
<doc id="4256802" url="https://pl.wikipedia.org/wiki?curid=4256802" title="Beautiful Trauma">
Beautiful Trauma

Beautiful Trauma – siódmy album studyjny amerykańskiej piosenkarki Pink. Został wydany 13 października 2017 roku przez wytwórnię RCA. Pierwszym utworem promującym płytę został utwór „What About Us”. Album osiągnął szczyty notowań w większości krajów na świecie. W Stanach Zjednoczonych w pierwszym tygodniu od premiery album rozszedł się w 408 000 egzemplarzy, co było najlepszym żeńskim wynikiem od czasu wydania albumu Beyoncé "Lemonade". W ramach promocji albumu odbyła się trasa koncertowa "Beautiful Trauma World Tour" obejmująca Amerykę Północną, Australię, Nową Zelandię oraz Europę.

</doc>
<doc id="4256809" url="https://pl.wikipedia.org/wiki?curid=4256809" title="La Crescenta-Montrose">
La Crescenta-Montrose

La Crescenta-Montrose – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256810" url="https://pl.wikipedia.org/wiki?curid=4256810" title="Rajd Wybrzeża Kości Słoniowej 1979">
Rajd Wybrzeża Kości Słoniowej 1979

Rajd Wybrzeża Kości Słoniowej 1979 ("11. Rallye Bandama Côte d'Ivoire") – 11 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 9-14 grudnia. Była to jedenasta runda Rajdowych Mistrzostw Świata w roku 1979. Rajd został rozegrany na nawierzchni szutrowej. Bazą rajdu było miasto Abidjan.
Wyniki końcowe mistrzostw.
Wyniki podają tylko pięć pierwszych miejsc.

</doc>
<doc id="4256811" url="https://pl.wikipedia.org/wiki?curid=4256811" title="Szerzawa (Góry Czarne)">
Szerzawa (Góry Czarne)

Szerzawa lub Szeroka Skała – wzniesienie o wysokości 628 m n.p.m. w południowo-zachodniej Polsce w Górach Czarnych w Sudetach Środkowych.
Położenie.
Wzniesienie położone jest w północnej części Gór Czarnych w Sudetach Środkowych, około 3,0 km na południowy wschód od centrum miejscowości Dziećmorowice i 3,05 km na południowy zachód od miejscowości Zagórze Śląskie. Wzniesienie stanowi północno-wschodni człon Gór Wałbrzyskich zwany Górami Czarnymi.
Fizjografia.
Trójwierzchołkowe wzniesienie o regularnych zboczach z niewielkimi wyraźnie wykształconymi trzema wierzchołkami, na każdym z nich usytuowany jest maszt przekaźnikowy. Na południowym zboczu poniżej szczytu znajduje się niewielka charakterystyczna skała, tzw. " Szeroka Skała". Wzniesienie ma kształt kopulastego rogala o spłaszczonej powierzchni szczytowej. Rozciąga się na kierunku SE-NW. Charakteryzujące się nieregularną rzeźbą, urozmaiconym ukształtowaniem z wyraźnie podkreślonymi łagodnie opadającymi zboczami: wschodnim, zachodnim i południowym. Północne zbocze szerokim pasem grzbietowym łagodnie opada w stronę bliźniaczego, wyższego o 3 m, wzniesienia Klasztorzysko, od którego oddzielone jest Przełęczą Niedźwiedzią. Całe wzniesienie położone jest na obszarze Parku Krajobrazowego Sudetów Wałbrzyskich. Zbocza wzniesienia trawersują liczne leśne drogi i ścieżki. U podnóża wzniesienia, po południowej stronie, położona jest niewielka osada wiejska Podlesie. Położenie wzniesienia, kształt i wyraźnie podkreślone części szczytowe z charakterystycznymi masztami przekaźnikowymi czynią wzniesienie rozpoznawalnym w terenie.
Budowa.
Wzniesienie w całości zbudowane z dolnokarbońskich zlepieńców gnejsowych i migmatytów zaliczanych do gnejsów bloku sowiogórskiego. Zbocza wzniesienia pokrywa warstwa młodszych osadów z okresu zlodowaceń plejstoceńskich. Ze względu na budowę geologiczną masyw Szerzawy wraz z sąsiadującym po drugiej stronie Przełęczy Niedźwiedziej - Klasztorzyskiem w literaturze niemieckiej, jak również w niektórych polskich opracowaniach zaliczane były jako część Gór Sowich.
Roślinność.
Większość powierzchni wzniesienia łącznie z partią szczytową zajmują rozległe górskie łąki, pastwiska i nieużytki. Miejscami występują kępy zarośli i drzew.
Turystyka.
Przez szczyt wzniesienia nie prowadzą szlaki turystyczne.

</doc>
<doc id="4256812" url="https://pl.wikipedia.org/wiki?curid=4256812" title="Ladera Heights">
Ladera Heights

Ladera Heights – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256815" url="https://pl.wikipedia.org/wiki?curid=4256815" title="Lake Hughes">
Lake Hughes

Lake Hughes – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256816" url="https://pl.wikipedia.org/wiki?curid=4256816" title="Rajd Wybrzeża Kości Słoniowej 1978">
Rajd Wybrzeża Kości Słoniowej 1978

Rajd Wybrzeża Kości Słoniowej 1978 ("10. Rallye Bandama Côte d'Ivoire") – 10 Rajd Wybrzeża Kości Słoniowej rozgrywany na Wybrzeżu Kości Słoniowej w dniach 21-24 października. Była to dziewiąta runda Rajdowych Mistrzostw Świata producentów w roku 1978 oraz zarazem siedemnasta runda Rajdowych Mistrzostw Świata kierowców tzw. Pucharu FIA Kierowców. Rajd został rozegrany na nawierzchni szutrowej i asfaltowej. Bazą rajdu było miasto Abidjan.

</doc>
<doc id="4256817" url="https://pl.wikipedia.org/wiki?curid=4256817" title="Lake Los Angeles">
Lake Los Angeles

Lake Los Angeles – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256823" url="https://pl.wikipedia.org/wiki?curid=4256823" title="Lennox (Kalifornia)">
Lennox (Kalifornia)

Lennox – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256827" url="https://pl.wikipedia.org/wiki?curid=4256827" title="Leona Valley">
Leona Valley

Leona Valley – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256829" url="https://pl.wikipedia.org/wiki?curid=4256829" title="Littlerock">
Littlerock

Littlerock – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4256833" url="https://pl.wikipedia.org/wiki?curid=4256833" title="Charleston Open 2018">
Charleston Open 2018

Charleston Open 2018, właśc. Volvo Car Open 2018 – tenisowy turniej WTA kategorii WTA Premier Series rangi WTA Premier w sezonie 2018 z cyklu Charleston Open rozgrywany w dniach 2–8 kwietnia 2018 roku w Charleston na kortach ceglanych o puli nagród wynoszącej 800 000 dolarów amerykańskich.

</doc>
<doc id="4256838" url="https://pl.wikipedia.org/wiki?curid=4256838" title="Petra Polnišová">
Petra Polnišová

Petra Polnišová (ur. 24 lutego 1976 w Bratysławie) – słowacka aktorka, grająca głównie role komediowe. Najczęściej współpracuje ze stacją Markíza.

</doc>
<doc id="4256847" url="https://pl.wikipedia.org/wiki?curid=4256847" title="Ustawa o księgach wieczystych i hipotece">
Ustawa o księgach wieczystych i hipotece

Ustawa z dnia 6 lipca 1982 r. o księgach wieczystych i hipotece – polska ustawa uchwalona przez Sejm PRL, regulująca kwestie prawne związane z księgami wieczystymi i hipoteką.
Zakres regulacji.
Ustawa określa:
Nowelizacje.
Ustawę znowelizowano wielokrotnie. Ostatnia zmiana weszła w życie w 2022 roku.

</doc>
<doc id="4256848" url="https://pl.wikipedia.org/wiki?curid=4256848" title="Olympus Rally 1988">
Olympus Rally 1988

Rajd Olympus 1988 - Rajd USA ("16. Olympus Rally") – 16 Rajd Olympus rozgrywany w USA w dniach 23-26 czerwca. Była to siódma runda Rajdowych Mistrzostw Świata w roku 1988. Rajd został rozegrany na nawierzchni szutrowej. Bazą rajdu było miasto Tacoma i Waszyngton.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256850" url="https://pl.wikipedia.org/wiki?curid=4256850" title="Péouvou">
Péouvou

Péouvou – szczyt górski we francuskiej części Alp Kotyjskich, w masywie Escreins. Ma wysokość 3232 m n.p.m. Leży w południowej części Parku Regionalnego Queyras, na granicy departamentów Alpy Górnej Prowansji i Alpy Wysokie, w regionie Prowansja-Alpy-Lazurowe Wybrzeże. Péouvou zbudowany jest z dolomitu pochodzącego z piętra górnego triasu – noryku. Skały w obrębie góry są ułożone niemalże pionowo i tworzą wyraźną antyklinę. Wędrówkę na szczyt najłatwiej rozpocząć z doliny Vallée de l'Ubaye, w której położona jest miejscowość Saint-Paul-sur-Ubaye.

</doc>
<doc id="4256851" url="https://pl.wikipedia.org/wiki?curid=4256851" title="Rajd Olympus 1988">
Rajd Olympus 1988



</doc>
<doc id="4256855" url="https://pl.wikipedia.org/wiki?curid=4256855" title="Parrias Coupà">
Parrias Coupà

Parrias Coupà – szczyt górski położony w Alpach Kotyjskich, na granicy Francji z Włochami. Osiąga wysokość 3261 m n.p.m.
Charakterystyka.
Góra jest częścią masywu Gruppo del Chambeyron, znajdującej się na południe od Brec de Chambeyron. Dominuje nad "Doliną Stroppia" (od strony włoskiej), oraz nad Doliną dell'Ubaye (od strony francuskiej).

</doc>
<doc id="4256856" url="https://pl.wikipedia.org/wiki?curid=4256856" title="Góry Kyreńskie">
Góry Kyreńskie



</doc>
<doc id="4256859" url="https://pl.wikipedia.org/wiki?curid=4256859" title="Rajd Olympus 1987">
Rajd Olympus 1987

Rajd Olympus 1987 - Rajd USA ("15. Toyota Olympus Rally") – 15 Rajd Olympus rozgrywany w USA w dniach 26-29 czerwca. Była to siódma runda Rajdowych Mistrzostw Świata w roku 1987. Rajd został rozegrany na nawierzchni szutrowej. Bazą rajdu było miasto Seattle, Tacoma i Waszyngton.
Klasyfikacja po 7 rundach.
Tabele przedstawiają tylko pięć pierwszych miejsc.

</doc>
<doc id="4256860" url="https://pl.wikipedia.org/wiki?curid=4256860" title="Medea Dżaparidze">
Medea Dżaparidze

Medea Dżaparidze (gruz. მედეა ჯაფარიძე; ur. 20 lutego 1923 w Tbilisi, zm. 31 marca 1994 w Tbilisi) – gruzińska aktorka teatralna i filmowa, odznaczona tytułem honorowym Ludowego Artysty ZSRR, Orderem Czerwonego Sztandaru Pracy i Orderem „Znak Honoru”.
Życiorys.
Medea Dżaparidze ukończyła VIII Gimnazjum w Tbilisi w 1939. Przez dwa lata pracowała w Teatrze Sztuki Ludowej w dzielnicy Nadzaladewi. Od 1942 do końca życia była aktorką Teatru Akademickiego im. Kote Mardżaniszwili. Uczestniczyła w wykładach Giorgiego Toswonogowa w Teatrze Rustaweli. Później skierowano ją do Moskwy, do Moskiewskiego Akademickiego Teatru Muzycznego im. Stanisławskiego i Niemirowicza-Danczenki. Podczas pobytu w Rosji została zaangażowana przez Teatr Moskiewski, w którym zagrała, w języku rosyjskim, Kleopatrę w sztuce "Cezar i Kleopatra".
Po powrocie do ojczyzny występowała zarówno na scenie teatru, jak i w wielu produkcjach filmowych. W Teatrze Akademickim im. Kote Mardżaniszwili zagrała m.in. Ninę w "Maskaradzie" Michaiła Lermontowa, w dramatach Williama Szekspira: Julię w "Romeo i Julia", Lady Annę w "Ryszard III", Beatrycze w "Wiele hałasu o nic", a także grała w sztukach na podstawie gruzińskich autorów: Nikoloza Barataszwilego, Waży Pszaweli, Kity Buchaidzego, Polikarpa Kakabadzego, Laszy Tabukaszwilego.
Medea była piękną, inteligentną kobietą, wysoko cenioną za inteligencję i duchowość, które potrafiła ukazać w swoich kreacjach aktorskich. Słynęła też z pomocy i niesienia wsparcia potrzebującym. W 1950 za swą twórczość otrzymała Nagrodę Stalinowską, a także została odznaczona tytułem honorowym Ludowego Artysty ZSRR.
W 2013, z okazji 90 rocznicy urodzin Dżaparidze, w Narodowym Archiwum Ministerstwa Sprawiedliwości Gruzji odbyła się wystawa zdjęć oraz projekcja filmów z udziałem aktorki. Film "" z 1969 w reżyserii Siergieja Paradżanowa, w którym zagrała matkę ormiańskiego poety (właśc. Harutiuna Sajadiana), został wyświetlony na Międzynarodowym Festiwalu Filmowym w Cannes.
Życie prywatne.
Pierwszym mężem Dżaparidze był Grigorij Kostawa, kolejnym – gruziński pisarz Rewaz Tabukaszwili, z którym miała syna Laszę Tabukaszwilego, również pisarza.
Po śmierci pochowano ją na narodowym panteonie – w Tbilisi.

</doc>
<doc id="4256862" url="https://pl.wikipedia.org/wiki?curid=4256862" title="Olympus Rally 1987">
Olympus Rally 1987



</doc>
<doc id="4256865" url="https://pl.wikipedia.org/wiki?curid=4256865" title="Krzysztof Amielańczyk">
Krzysztof Amielańczyk

Krzysztof Amielańczyk (ur. 13 września 1961 w Toruniu) – polski prawnik, adwokat, profesor nauk prawnych, nauczyciel akademicki związany z Uniwersytetem Marii Curie-Skłodowskiej w Lublinie i Uniwersytetem Gdańskim.
Życiorys.
W 1980 roku rozpoczął studia prawnicze na Wydziale Prawa i Administracji Uniwersytetu Gdańskiego. Od 1983 roku naukę kontynuował na Uniwersytecie Marii Curie-Skłodowskiej w Lublinie, gdzie w 1985 roku, po uzyskaniu tytułu zawodowego magistra, został zatrudniony w Katedrze Prawa Rzymskiego. W 1992 roku przebywał na półrocznym stażu naukowym w Department of Jurisprudence jako stypendysta Uniwersytetu w Aberdeen. W 1994 napisał rozprawę doktorską z prawa rzymskiego "Lex Cornelia de sicariis et veneficis w okresie późnej republiki rzymskiej". Habilitował się w 2007 r. na podstawie dorobku naukowego i rozprawy habilitacyjnej "Rzymskie prawo karne w reskryptach cesarza Hadriana", za którą to uzyskał I nagrodę w XLIII Ogólnopolskim Konkursie „Państwa i Prawa” na najlepsze prace habilitacyjne i doktorskie. Tytuł profesora nauk prawnych otrzymał z rąk Prezydenta RP Bronisława Komorowskiego w dniu 17 lutego 2015 r.
Od 1 marca 2009 r. jest zatrudniony także w Katedrze Postępowania Cywilnego Uniwersytetu Gdańskiego. W 2011 roku został profesorem nadzwyczajnym tej uczelni.
Jest członkiem Komitetu Nauk o Kulturze Antycznej PAN, Lubelskiego Towarzystwa Naukowego, Komisji Rewizyjnej przy Okręgowej Radzie Adwokackiej w Lublinie oraz Komisji Egzaminacyjnej do spraw aplikacji radcowskiej przy Ministrze Sprawiedliwości.

</doc>
<doc id="4256868" url="https://pl.wikipedia.org/wiki?curid=4256868" title="Rajd Olympus 1986">
Rajd Olympus 1986

Rajd Olympus 1986 - Rajd USA ("14. Toyota Olympus Rally") – 14 Rajd Olympus rozgrywany w USA w dniach 4-7 grudnia. Była to trzynasta runda Rajdowych Mistrzostw Świata w roku 1986. Rajd został rozegrany na nawierzchni szutrowej. Bazą rajdu było miasto Tumwater, Tacoma i Waszyngton.
Klasyfikacja końcowa sezonu 1986.
Tabele przedstawiają tylko pięć pierwszych miejsc.

</doc>
<doc id="4256871" url="https://pl.wikipedia.org/wiki?curid=4256871" title="Olympus Rally 1986">
Olympus Rally 1986



</doc>
<doc id="4256872" url="https://pl.wikipedia.org/wiki?curid=4256872" title="Olja Ivanjicki">
Olja Ivanjicki

Olja Ivanjicki (; ur. 10 maja 1931 roku w Pančevie, zm. w 2009 r.) – serbska poetka, rzeźbiarka i malarka. Uznawana bywa za najlepszą malarkę Jugosławii XX wieku.
Życiorys.
Urodziła się jako córka rosyjskich emigrantów w Pančevie. Studiowała na Akademii Sztuk Pięknych w Belgradzie, którą ukończyła w 1957 roku. W 1962 roku otrzymała stypendium Fundacji Forda, aby kontynuować studia artystyczne w Stanach Zjednoczonych, a w 1978 roku została wybrana artystką programu w szkole projektowania w Rhode Island.
Miała ponad dziewięćdziesiąt wystaw indywidualnych i brała udział w licznych krajowych i międzynarodowych wystawach zbiorowych. Jej obrazy tworzone były pod wpływem symbolizmu, surrealizmu, pop-artu i fantastyki. Była laureatką Nagrody im. Karicia.

</doc>
<doc id="4256875" url="https://pl.wikipedia.org/wiki?curid=4256875" title="Monterrey Open 2018">
Monterrey Open 2018

Monterrey Open 2018, właśc. Abierto GNP Seguros 2018 – tenisowy turniej WTA kategorii WTA International Series w sezonie 2018 z cyklu Monterrey Open rozgrywany w dniach 2–8 kwietnia 2018 roku w Monterrey na kortach twardych o puli nagród wynoszącej 250 000 dolarów amerykańskich.

</doc>
<doc id="4256877" url="https://pl.wikipedia.org/wiki?curid=4256877" title="Rajd Stanów Zjednoczonych 1987">
Rajd Stanów Zjednoczonych 1987



</doc>
<doc id="4256878" url="https://pl.wikipedia.org/wiki?curid=4256878" title="Rajd Stanów Zjednoczonych 1988">
Rajd Stanów Zjednoczonych 1988



</doc>
<doc id="4256879" url="https://pl.wikipedia.org/wiki?curid=4256879" title="Rajd Stanów Zjednoczonych 1986">
Rajd Stanów Zjednoczonych 1986



</doc>
<doc id="4256882" url="https://pl.wikipedia.org/wiki?curid=4256882" title="22nd East African Safari Rally">
22nd East African Safari Rally



</doc>
<doc id="4256883" url="https://pl.wikipedia.org/wiki?curid=4256883" title="Rajd Tysiąca Jezior 1974">
Rajd Tysiąca Jezior 1974



</doc>
<doc id="4256884" url="https://pl.wikipedia.org/wiki?curid=4256884" title="24th 1000 Lakes Rally">
24th 1000 Lakes Rally



</doc>
<doc id="4256887" url="https://pl.wikipedia.org/wiki?curid=4256887" title="16º Rallye Sanremo">
16º Rallye Sanremo



</doc>
<doc id="4256888" url="https://pl.wikipedia.org/wiki?curid=4256888" title="23rd Lombard RAC Rally">
23rd Lombard RAC Rally



</doc>
<doc id="4256890" url="https://pl.wikipedia.org/wiki?curid=4256890" title="Walerij Morozow">
Walerij Morozow

Walerij Francewicz Morozow (ur. 25 lutego 1947 w Mińsku) – białoruski architekt, doktor habilitowany inżynier, kierownik Katedry Teorii i Historii Architektury na Wydziale Architektury Białoruskiego Narodowego Uniwersytetu Technicznego, profesor nadzwyczajny Wydziału Architektury Politechniki Białostockiej, specjalista w zakresie historii architektury i teorii architektury.
Życiorys.
W 1971 roku ukończył studia architektoniczne w Białoruskim Instytucie Politechnicznym w Mińsku. W latach 1971-74 pracował w przedsiębiorstwie „Minskprojekt”. W 1974 został pracownikiem naukowym w Białoruskim Instytucie Politechnicznym (od 2002 roku Białoruski Narodowy Uniwersytet Techniczny), a w 2000 roku objął kierownictwo nad Katedrą Teorii i Historii Architektury na Wydziale Architektury tejże uczelni. W 1975 roku został członkiem Białoruskiego Związku Architektów. Został profesorem nadzwyczajnym na Wydziale Architektury Politechniki Białostockiej, zatrudnionym w Zakładzie Architektury Kultur Lokalnych. Poprzednio był pracownikiem Zakładu Urbanistyki i Planowania Przestrzennego na tym wydziale. Jest członkiem Rady Naukowej Wydziału Architektury Politechniki Białostockiej.
Napisał ponad 150 artykułów, które publikowane były w czasopismach naukowych na Białorusi, Litwie, w Polsce i w Rosji. Jest autorem książek "Dworiec w Gomiele" (1991), "Dworiec w Żyliczach" (1992), "Gomiel kłassiczeskij. Epocha. Miecenaty. Architiektura" (1997), "Istorija architiektury Biełarusi. Epocha kłassicyzma" (2006), a także współautorem opracowań "Atłas pamiatnikow architiektury i miemorialnych kompleksow Biełorusii" (1988) oraz "Architektura Biełarusi. Narysy ewalucyi wa uschodniesławianskim i jeurapiejskim kantekscie" (2007).
Zaprojektował pięć budynków mieszkalnych w Mińsku. W 1972 roku zdobył pierwszą nagrodę w ogólnorepublikańskim konkursie na najlepszy projekt mińskiego Domu Architektów. Został laureatem Narodowego Festiwalu Architektury „Minsk-2000” w kategoriach „Monografia o architekturze” i „Cykl artykułów o architekturze”.
Mieszka w Mińsku na Białorusi.

</doc>
<doc id="4256892" url="https://pl.wikipedia.org/wiki?curid=4256892" title="Arthur Melo">
Arthur Melo

Arthur Henrique Ramos de Oliveira Melo (ur. 12 sierpnia 1996 w Goiânii) – brazylijski piłkarz występujący na pozycji pomocnika w angielskim klubie Liverpool oraz w reprezentacji Brazylii.
Kariera klubowa.
Arthur karierę piłkarską rozpoczął w klubie Goiás EC z rodzinnej Goiânii. W 2010 otrzymał ofertę od Grêmio. Po jej akceptacji przez ojca, 14-letni Arthur przeprowadził się do odległego stanu Rio Grande do Sul by występować w zespole z Porto Alegre.
W 2015 roku trener Grêmio Luiz Felipe Scolari przesunął Arthura do pierwszego zespołu. W swoim debiucie w spotkaniu o mistrzostwo stanu Rio Grande do Sul (Campeonato Gaúcho) z Aimoré zagrał od pierwszej minuty. W przerwie spotkania trener dokonał zmiany wprowadzając za Arthura bocznego obrońcę Matíasa Rodrígueza – był to pierwszy i ostatni występ Brazylijczyka w tym sezonie w pierwszym zespole. W grudniu 2016 roku zadebiutował w rozgrywkach ligowych Série A wchodząc na boisko w ostatnim meczu sezonu – przeciwko Botafogo.
Po serii dobrych występów w rozgrywkach Primeira Liga i Campeonato Gaúcho w 2017 roku został stałym członkiem pierwszego zespołu. W debiucie w rozgrywkach Copa Libertadores w 2017 roku przeciwko Club Guaraní asystował przy bramce Pedro Rochy. W maju zdobył swoją pierwszą bramkę w zawodowym futbolu, otwierając wynik spotkania Copa do Brasil z Fluminense FC. W lipcu trafił po raz pierwszy w meczu ligowym, pokonując bramkarza Vitórii.
11 marca 2018 FC Barcelona poinformowała, że od sezonu 2018/19 Arthur zostanie ich zawodnikiem. Transakcja opiewała na 39 mln euro (30 mln + 9 mln zmiennych).
29 czerwca 2020 przeszedł z FC Barcelony do Juventusu za kwotę 72 milionów euro.
Kariera reprezentacyjna.
Arthur reprezentował Brazylię na Mistrzostwach Ameryki Południowej U-17 w 2017 roku. 15 września 2017 otrzymał powołanie do reprezentacji Brazylii na spotkania eliminacji do mistrzostw świata z Boliwią i Chile. 8 września 2018 roku zadebiutował w reprezentacji Brazylii w towarzyskim spotkaniu z reprezentacją Stanów Zjednoczonych.

</doc>
<doc id="4256897" url="https://pl.wikipedia.org/wiki?curid=4256897" title="Rajd Press-on-Regardless 1974">
Rajd Press-on-Regardless 1974

Rajd Press-on-Regardless 1974 - Rajd USA ("26. Press-on-Regardless Rally") – 26 Rajd Press-on-Regardless rozgrywany w USA w dniach 30 października-3 listopada. Była to szósta runda Rajdowych Mistrzostw Świata w roku 1974. Rajd został rozegrany na nawierzchni szutrowej. Bazą rajdu było miasto Marquette.

</doc>
<doc id="4256901" url="https://pl.wikipedia.org/wiki?curid=4256901" title="Rajd USA 1974">
Rajd USA 1974



</doc>
<doc id="4256904" url="https://pl.wikipedia.org/wiki?curid=4256904" title="26th Press-on-Regardless Rally">
26th Press-on-Regardless Rally



</doc>
<doc id="4256907" url="https://pl.wikipedia.org/wiki?curid=4256907" title="Kamienica Szoberowska w Krakowie">
Kamienica Szoberowska w Krakowie

Kamienica Szoberowska – zabytkowa kamienica, zlokalizowana we wschodniej pierzei Małego Rynku na krakowskim Starym Mieście.
Jest to budynek dwupiętrowy, trzyosiowy, z podpiwniczeniem. Znajduje się w nim sześć lokali mieszkalnych i cztery usługowe. Posiada dwukondygnacyjną oficynę. Powierzchnia całkowita nieruchomości wynosi 1231,90 m², zaś powierzchnia użytkowa 910,40 m².
Historia.
Kamienica została wzniesiona na przełomie XIV i XV wieku. W 1596 była wzmiankowana jako własność krakowskiego rajcy Krzysztofa Szobera, od którego nazwiska wzięła swoją nazwę. Następnie przeszła ona na własność włoskiej rodziny Fachinettich. W połowie XVII wieku w budynku mieściła się drukarnia Jana Aleksandra Gorczyna, w której 3 stycznia 1661 wydrukowano pierwszy numer Merkuriusza Polskiego, pierwszej polskiej gazety. W XIX wieku właścicielami kamienicy byli Knollowie. W tym czasie została ona przebudowana, zachowując jednak wiele gotyckich elementów.
24 czerwca 1968 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4256911" url="https://pl.wikipedia.org/wiki?curid=4256911" title="Pan di Zucchero">
Pan di Zucchero



</doc>
<doc id="4256922" url="https://pl.wikipedia.org/wiki?curid=4256922" title="Coronel Brandsen">
Coronel Brandsen

Coronel Brandsen – miasto w Argentynie, położone w północnej-wschodniej części prowincji Buenos Aires.
Opis.
Miejscowość została założona w 1876 roku, węzeł drogowy-RP29, RP210 i RP215, przez miasto przebiega linia kolejowa. Patronem miasta jest Święta Ryta z Cascii.

</doc>
<doc id="4256924" url="https://pl.wikipedia.org/wiki?curid=4256924" title="Wanhua (ujednoznacznienie)">
Wanhua (ujednoznacznienie)



</doc>
<doc id="4256926" url="https://pl.wikipedia.org/wiki?curid=4256926" title="Zamek Świętego Hilariona">
Zamek Świętego Hilariona

Zamek Świętego Hilariona (gr. "Κάστρο του Αγίου Ιλαρίωνα") – twierdza położona w paśmie górskim Kierinia, kilka kilometrów od Kirenii na Cyprze (Cypr Północny). Znajduje się na wysokiej skale 732 metry n.p.m. Obok Kantary i Buffavento był jedną z trzech warowni broniących wybrzeża wyspy.
Historia.
Zamek został nazwany na cześć pustelnika św. Hilariona, który przybył tutaj z Palestyny w VI wieku. Po śmierci został tu pochowany, a wokół jego grobu około X/XI wieku został wzniesiony klasztor. Począwszy od XI wieku Bizantyjczycy rozpoczęli budowę fortyfikacji, która wraz z twierdzami Buffavento i Kantara miały bronić wyspę przed inwazją arabską.
Niektóre części zamku zostały przebudowane tak by Lusignanowie mogli używać je jako letnią rezydencję. Podczas rządów Lusignanów zamek był przedmiotem czteroletnich (1228–1232) zmagań między cesarzem rzymskim Fryderykiem II i regentem Janem z Ibelinu w sprawie kontroli nad Cyprem.
Znaczna część zamku została rozebrana przez Wenecjan w XV wieku, aby zmniejszyć jego koszty utrzymania.

</doc>
<doc id="4256929" url="https://pl.wikipedia.org/wiki?curid=4256929" title="Echinoderes drogoni">
Echinoderes drogoni

Echinoderes drogoni – gatunek ryjkogłowa z rodziny Echinoderidae występującego na Spitsbergenie, opisany przez Katarzynę Grzelak i Martina V. Sørensena w 2017 roku (publikacja ukazała się drukiem w 2018 roku na łamach czasopisma „Marine Biology Research”). Nazwa pochodzi od smoka Drogona z sagi „Pieśń lodu i ognia”.

</doc>
<doc id="4256930" url="https://pl.wikipedia.org/wiki?curid=4256930" title="Echinoderes rhaegali">
Echinoderes rhaegali

Echinoderes rhaegali – gatunek ryjkogłowa z rodziny Echinoderidae występującego na Spitsbergenie, opisany przez Katarzynę Grzelak i Martina V. Sørensena w 2017 roku (publikacja ukazała się drukiem w 2018 roku na łamach czasopisma „Marine Biology Research”). Nazwa pochodzi od smoka Rhaegala z sagi „Pieśń lodu i ognia”.

</doc>
<doc id="4256933" url="https://pl.wikipedia.org/wiki?curid=4256933" title="SZD-20 Wampir 2">
SZD-20 Wampir 2

SZD-20 Wampir 2 – polski, jednomiejscowy, bezogonowy szybowiec eksperymentalny zaprojektowany w Szybowcowym Zakładzie Doświadczalnym w Bielsku-Białej.
Historia.
Na podstawie doświadczeń związanych z pracami przy SZD-6 Nietoperz i SZD-13 Wampir w 1956 r. zespół kierowany przez mgr inż. Jana Dyrka rozpoczął prace nad nową konstrukcję w układzie szybowca bezogonowego. Prace trwały trzy lata, projekt był gotowy w 1958 r. W założeniach był to szybowiec doświadczalny ale o cechach wyczynowych. Zakładano, że powstanie konstrukcja charakteryzująca się doskonałością rzędu 25, prędkością minimalną rzędu 60 km/h a sterowanie będzie wprawdzie trudniejsze niż w szybowcach klasycznych ale nie stanowiące problemu dla wysokowyczynowych pilotów.
Prototyp o znakach rejestracyjnych SP-2036 został oblatany w dn. 9 września 1959 r. na lotnisku w Katowicach przez Adama Zientka. Pierwsze próby odbyły się na holu za samochodem, po czternastu takich próbach wykonano lot za samolotem. Dalsze loty wykazały znaczną czułość szybowca na turbulencje (także zaśmigłowe w holu) oraz dość poprawne zachowanie w spokojnym powietrzu. W próbach przeciągnięcia, szybowiec wchodził w korkociąg nie dający się opanować sterami. Dopiero poprzez zmianę środka ciężkości poprzez pochylenie się pilota do przodu szybowiec wychodził z korkociągu. Również użycie hamulców aerodynamicznych powodowało problemy, które objawiały się zaburzeniem równowagi podłużnej szybowca. Największe jednak problemy powstawały podczas lotu w niespokojnej atmosferze, które prowadziły do wahań giętnych wzdłużnych o dużej częstotliwości. W dniu 6 października 1959 r. szybowiec rozpadł się podczas lotu na skutek drgań wzbudzanych przez pilota - PIO ("pilot induced oscillations"), pilot opuścił szybowiec na spadochronie.
Wampir 2, względu na trudny pilotaż, został uznany za nieprzydatny do wykonywania lotów wyczynowych i nie kontynuowano dalszych prac. Z uwagi na konstrukcję stawiał też duże wymagania w odniesieniu do nawierzchni lotniska.
Konstrukcja.
Jednomiejscowy szybowiec bezogonowy o konstrukcji drewnianej z zamkniętą kabiną.
Skrzydło dwudzielne jednodźwigarowe z pracującym kesonem i skośnym dźwigarkiem pomocniczym pokryte sklejką i płótnem. Zastosowano profil NACA 23112. Wyposażone w lotki szczelinowe i hamulce aerodynamiczne płytowe z blachy duralowej umieszczone za dźwigarkiem po stronie wewnętrznej płyt usterzenia pionowego. Płat z lewej strony kadłuba posiadał wzmocnienia pozwalające chodzić po nim pilotowi podczas wsiadania do kabiny. Stery wysokości dwudzielne, umieszczone w centralnej części tyłu skrzydła, kryte płótnem.
Kadłub, konstrukcji drewnianej, w przekroju o kształcie wydłużonego jaja, z wbudowaną centralnie kratownicą spawaną z rur stalowych. W przodzie kadłuba umieszczono zaczep startowy, w tyle ciężarki wyważające. Osłona kabiny dwuczęściowa, złożona ze stałego wiatrochronu i otwieranej na prawo limuzyny. Tablica przyrządów była wyposażona w prędkościomierz, wysokościomierz, wariometr, zakrętomierz, busolę i przyspieszeniomierz. Pedały stałe, fotel pilota regulowany przed startem.
Usterzenie pionowe podwójne, o dużym skosie do tyłu, zamocowane do skrzydła w około 70% rozpiętości. Posiadało profil NACA 0009 u podstawy i NACA 0006 u góry. Stateczniki kryte sklejką, stery płótnem. Całe usterzenie demontowane, napęd sterów linkowe.
Podwozie składało się z koła głównego umieszczonego za środkiem ciężkości oraz podwójnego koła przedniego. Do koła przedniego można było montować dodatkowe ciężarki poprawiające wyważenie szybowca.
Malowanie.
Szybowiec był pomalowany na kolor kremowy, znaki rejestracyjne i obramowanie chodnika na lewym skrzydle malowano kolorem granatowym.

</doc>
<doc id="4256934" url="https://pl.wikipedia.org/wiki?curid=4256934" title="Rajd Brazylii 1982">
Rajd Brazylii 1982

Rajd Brazylii 1982 (4. Marlboro Rallye do Brasil) – 4 Rajd Brazylii, rozgrywany w Brazylii w dniach 11-14 sierpnia. Była to ósma ma runda Rajdowych Mistrzostw Świata w roku 1982. Rajd został rozegrany na szutrze. Bazą rajdu było miasto São Paulo.
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="4256935" url="https://pl.wikipedia.org/wiki?curid=4256935" title="Echinoderes daenerysae">
Echinoderes daenerysae

Echinoderes daenerysae – gatunek ryjkogłowa z rodziny Echinoderidae występującego na Spitsbergenie, opisany przez Katarzynę Grzelak i Martina V. Sørensena w 2017 roku (publikacja ukazała się drukiem w 2018 roku na łamach czasopisma „Marine Biology Research”). Nazwa pochodzi od Daenerys Targaryen z sagi „Pieśń lodu i ognia”.

</doc>
<doc id="4256936" url="https://pl.wikipedia.org/wiki?curid=4256936" title="Andrea Kékesy">
Andrea Kékesy

Andrea Kékesy, później Andrea Bernolák (ur. 17 września 1926 w Budapeszcie) – węgierska łyżwiarka figurowa startująca w konkurencjach solistek i par sportowych, wicemistrzyni olimpijska, mistrzyni i wicemistrzyni świata, dwukrotna mistrzyni Europy, czterokrotna mistrzyni Węgier.
Życiorys.
Kariera sportowa.
Na arenie krajowej i międzynarodowej występowała w jeździe indywidualnej i w rywalizacji par sportowych. Jej partnerem sportowym był Ede Király.
W styczniu 1948 roku para Kékesy-Király zdobyła złoty medal na mistrzostwach Europy w Pradze. W jeździe indywidualnej kobiet Kékesy zajęła siódme miejsce. W lutym tego samego roku para zdobyła srebrny medal olimpijski w konkursie par sportowych na igrzyskach w Sankt Moritz. Był to pierwszy w historii srebrny medal olimpijski zdobyty dla Węgier w zimowych edycjach imprezy.
Kilka dni po igrzyskach w Sankt Moritz para Kékesy-Király zdobyła srebrny medal na mistrzostwach świata w Davos. W konkurencji solistek Kékesy była dziewiąta.
W styczniu 1949 roku Kékesy i Király zostali mistrzami Europy w konkurencji par sportowych na mistrzostwach w Mediolanie. W jeździe indywidualnej zawodniczka zajęła dziesiąte miejsce. Para zdobyła złoty medal również na rozegranych w lutym mistrzostwach świata w Paryżu. Kékesy i Király stali się w ten sposób drugą w historii węgierską parą sportową z tytułem mistrzów świata, wcześniej w konkurencji tej czterokrotnie (1931, 1933, 1934, 1935) triumfowali Emília Rotter i László Szollás.
Para Kékesy-Király czterokrotnie zwyciężyła w mistrzostwach Węgier, zdobywając tytuły w latach 1944, 1947, 1948 i 1949. 
W 1949 roku Kékesy zakończyła sportową karierę.
Życie prywatne.
Ukończyła Katolicki Uniwersytet Pétera Pázmánya w Budapeszcie. W 1949 roku wyszła za mąż za ekonomistę Imre Bernoláka, z którym miała trójkę dzieci. Wraz z mężem zamieszkała w Ottawie, gdzie aż do emerytury pracowała jako urzędniczka. Para pozostawała w związku przez 63 lata, aż do śmierci męża w 2012 roku.

</doc>
<doc id="4256937" url="https://pl.wikipedia.org/wiki?curid=4256937" title="Andrea Kekesy">
Andrea Kekesy



</doc>
<doc id="4256938" url="https://pl.wikipedia.org/wiki?curid=4256938" title="Andrea Kékessy">
Andrea Kékessy



</doc>
<doc id="4256939" url="https://pl.wikipedia.org/wiki?curid=4256939" title="Andrea Bernolák">
Andrea Bernolák



</doc>
<doc id="4256943" url="https://pl.wikipedia.org/wiki?curid=4256943" title="Tomkod pacyficzny">
Tomkod pacyficzny

Tomkod pacyficzny, dorszyk pacyficzny ("Microgadus proximus") – gatunek morskiej ryby dorszokształtnej z rodziny dorszowatych (Gadidae).
Rozmieszczenie i środowisko.
Występuje w północno-wschodnim Pacyfiku, u północno-zachodniego wybrzeża Ameryki Północnej, od południowo-wschodniego Morza Beringa do wysokości środkowej Kalifornii.
Bytuje w wodach przybrzeżnych na głębokości od kilku do 275 m, zazwyczaj od 25 do 120 m. W płytkich zatokach potrafi tworzyć duże ławice. Przebywa w strefie dennej, blisko piaszczystego lub mulistego dna. Ryba oceanodromiczna. Zdarza się, że wpływa do wód słonawych.
Morfologia.
Długość maksymalna – 30,5 cm. Ma dużą głowę i drobne zęby. Trzy płetwy grzbietowe: pierwsza – trójkątnego kształtu, z 14–17 promieniami miękkimi, druga najdłuższa z nich, z 17–20, trzecia z 17–20, odstępy między grzbietowymi płetwami bardzo małe. Dwie płetwy odbytowe, pierwsza z 20–25 promieniami miękkimi, druga z 18–21. Płetwa piersiowa zbudowana z 18–19 promieni miękkich, brzuszna z 6–7. Końce płetw ciemnego koloru. Ma krótki wąsik na podbródku. Ciało wydłużone, smukłe, koloru oliwkowego do brązowawego w części grzbietowej, jasne na brzuchu, pokryte cienkimi łuskami. 
Gatunek ten jest jednoznacznie identyfikowalny dzięki kombinacji trzech cech – szczęki dolnej krótszej od szczęki górnej, długości wąsa, który jest nie dłuższy niż połowa średnicy źrenicy oka i położeniem otworu odbytowego na wysokości tylnej części pierwszej płetwy grzbietowej. Mylony bywa z dorszem pacyficznym, jednak ten ma wąs długości mniej więcej tej samej co średnica źrenicy oka.
Odżywianie.
Żywi się narybkiem innych ryb i bezkręgowcami strefy dennej – krewetkami, obunogami, równonogami, ślimakami i małżami.
Znaczenie gospodarcze.
Niegdyś poławiana przez Indian z zachodniego wybrzeża Kanady i Alaski. Nie ma większego znaczenia przemysłowego, pojawia się raczej jako przyłów we włokach dennych. Na przełomie lat 60. i 70. XX wieku przyłów tego gatunku nie przekraczał 1–2 tony rocznie. Część trafiała na targi rybne, ale większość przetwarzana była na paszę dla zwierząt hodowlanych. Mimo to, o białym i chudym mięsie tomkoda pacyficznego mówi się, że jest dość smaczne.

</doc>
<doc id="4256945" url="https://pl.wikipedia.org/wiki?curid=4256945" title="Brunon Kiciński">
Brunon Kiciński



</doc>
<doc id="4256946" url="https://pl.wikipedia.org/wiki?curid=4256946" title="Microgadus proximus">
Microgadus proximus



</doc>
<doc id="4256949" url="https://pl.wikipedia.org/wiki?curid=4256949" title="Dorszyk pacyficzny">
Dorszyk pacyficzny



</doc>
<doc id="4256951" url="https://pl.wikipedia.org/wiki?curid=4256951" title="Janusz Debis">
Janusz Debis

Janusz Debis (ur. 1 grudnia 1942 roku w Nowej Wilejce koło Wilna) – polski artysta malarz, doktor habilitowany, profesor nadzwyczajny Wydziału Architektury Politechniki Białostockiej, nauczyciel akademicki Akademii Sztuk Pięknych w Warszawie, nauczyciel malarstwa i rysunku w Liceum Plastycznym im. Artura Grottgera w Supraślu.
Życiorys.
Został absolwentem Liceum Plastycznego w Supraślu. W 1970 ukończył studia na Wydziale Malarstwa Akademii Sztuk Pięknych w Warszawie w pracowniach prof. Antoniego Łyżwańskiego i prof. Aleksandra Kobzdeja. W tym samym roku został nauczycielem malarstwa i rysunku w Liceum Plastycznym w Supraślu. W 1976 rozpoczął pracę jako nauczyciel akademicki Politechniki Białostockiej w Instytucie Architektury. W 1985 został docentem w Akademii Sztuk Pięknych Warszawie. Uzyskał stopień doktora habilitowanego. W 1990 został profesorem nadzwyczajnym Wydziału Architektury Politechniki Białostockiej i kierownikiem Katedry Rysunku, Malarstwa i Rzeźby na tym wydziale.
W 2011 z okazji 40-lecia pracy twórczej w galerii "Arsenał" w Białymstoku odbyła się retrospektywna wystawa jego malarstwa.

</doc>
<doc id="4256957" url="https://pl.wikipedia.org/wiki?curid=4256957" title="Filostachys nagi">
Filostachys nagi

Filostachys nagi ("Phyllostachys nuda" McClure) – gatunek bambusa z rodziny wiechlinowatych (traw). Naturalnie występuje w Chinach w prowincjach Jiangsu, Zhejiang, Anhui, Hunan, Fujian i Shaanxi. Uprawiany w Europie i Ameryce Północnej jako roślina ozdobna, w Stanach Zjednoczonych uznawany za najbardziej zimotrwały gatunek z rodzaju filostachys. Roślina może być z powodzeniem uprawiana także w warunkach klimatycznych Polski.
Morfologia.
Pędy początkowo bardzo ciemne, prawie czarne wraz z upływem czasu przybierają barwę od ciemnozielonej do oliwkowozielonej, grubościenne i gładkie, w początkowej fazie z intensywnym białym nalotem. Pochwy pędowe paskowane, pozbawione uszek i włosków. Na naturalnych stanowiskach osiąga wysokość 8–10,5 m, przy średnicy pędów 3–5 cm.

</doc>
<doc id="4256959" url="https://pl.wikipedia.org/wiki?curid=4256959" title="SZD-26 Wilk">
SZD-26 Wilk

SZD-26 Wilk – projekt polskiego, dwumiejscowego motoszybowca zaprojektowany w Szybowcowym Zakładzie Doświadczalnym w Bielsku-Białej.
Historia.
W 1961 r. w Szybowcowym Zakładzie Doświadczalnym został opracowany projekt motoszybowca SZD-26 Wilk. Konstruktorami byli inżynierowie Borys Puzej i Bogumił Szuba. Miała to być konstrukcja dwuosobowa, drewniana z silnikiem pchającym. Miał być przeznaczony do szkolenia, lotów wyczynowych, akrobacji i lotów turystycznych. Śmigło miało się zatrzymywać tylko w pozycji poziomej (schowane za krawędzią skrzydła) i miały się w tej pozycji zamykać wloty powietrza chłodzącego silnik.
Z braku odpowiedniego silnika produkcji krajowej dalsze prace projektowe i rozwojowe zostały wstrzymane.
Konstrukcja.
Dwumiejscowy wolnonośny górnopłat o konstrukcji drewnianej z silnikiem pchającym.

</doc>
<doc id="4256960" url="https://pl.wikipedia.org/wiki?curid=4256960" title="Michael Grzesiek">
Michael Grzesiek

Michael Grzesiek, pseud. Shroud (ur. 2 czerwca 1994 w Mississauga) – kanadyjski streamer i były profesjonalny gracz e-sportowy polskiego pochodzenia. Grał głównie w "", a także w gry typu battle royale, takie jak "PlayerUnknown’s Battlegrounds", "Apex Legends" czy "Fortnite Battle Royale".
Życiorys.
"Counter-Strike: Global Offensive".
Grzesiek zaczął profesjonalną karierę w "Counter-Strike: Global Offensive" ("CS:GO") grając w mniejszych zespołach startujących w lidze ESEA. W 2014 trafił do zespołu Cloud9. Grzesiek przyczynił się do zwycięstwa w ESL Pro League oraz zdobyciu drugiego miejsca podczas ESL One Cologne 2017. W sierpniu 2017 przeszedł do rezerwy, niecały rok później, w kwietniu 2018 ogłosił, że opuszcza Cloud9 i kończy zawodową karierę w CS:GO, od tej pory skupiając się na streamowaniu.
Streaming i późniejsza kariera.
Po odejściu z Cloud9 Grzesiek zdobył popularność na platformie Twitch dzięki grze "PlayerUnknown’s Battlegrounds". 24 października 2019 opuścił platformę Twitch i mimo wcześniejszej krytyki podpisał umowę z platformą Mixer. 22 czerwca 2020 Microsoft ogłosił, że zamyka serwis streamingowy, a Shroud zostanie partnerem Facebook Gaming, Grzesiek odrzucił ofertę. 11 sierpnia 2020 oznajmił, że wróci do streamowania wyłącznie na Twitchu. Jego pierwsza transmisja po powrocie, w szczytowym momencie była oglądana przez ponad 500 tys. osób.
Życie prywatne.
Ojcem Michaela jest pochodzący z Poznania Tomasz Grzesiek. 

</doc>
<doc id="4256963" url="https://pl.wikipedia.org/wiki?curid=4256963" title="Pic du Pelvat">
Pic du Pelvat

Pic du Pelvat – szczyt górski położony w Alpach Kotyjskich. Osiąga wysokość 3220 m n.p.m.
Charakterystyka.
Góra jest umiejscowiona pomiędzy doliną Autaret a doliną Gavie, ze szczytu rozciąga się widok na pozostałe szczyty masywu Chambeyron. Główna trasa na szczyt rozpoczyna się w Vallon de Maurin.

</doc>
<doc id="4256969" url="https://pl.wikipedia.org/wiki?curid=4256969" title="Pan di Zucchero (szczyt)">
Pan di Zucchero (szczyt)

Pan di Zucchero () – szczyt górski w Alpach Kotyjskich na granicy francusko-włoskiej, w masywie Escreins. Ma wysokość 3208 m n.p.m. Leży pomiędzy przełęczą Col Agnel na południowym zachodzie i szczytem Pic d’Asti na południowym wschodzie.
Wejście na szczyt.
Szczyt można zdobyć wyruszając ze schroniska Rifugio Agnel i idąc przez przełęcz Col Vieux. Alternatywna trasa wiedzie przez grań od strony przełęczy Col Agnel. Ze szczytu rozpościera się widok na m.in. Monte Viso, Pic d’Asti, Cresta della Taillante i jezioro Foréant.

</doc>
<doc id="4256972" url="https://pl.wikipedia.org/wiki?curid=4256972" title="Shangri-La Hotel (Dubai)">
Shangri-La Hotel (Dubai)



</doc>
<doc id="4256974" url="https://pl.wikipedia.org/wiki?curid=4256974" title="Richard Brent">
Richard Brent

Richard Brent (ur. w 1757 w hrabstwie Stafford, zm. 30 grudnia 1814 w Waszyngtonie) – amerykański polityk.
Życiorys.
Urodził się w 1757 roku na terenie hrabstwa Stafford. Studiował nauki prawne, został przyjęty do palestry i rozpoczął prywatną praktykę prawniczą. W latach 1788–1795 zasiadał w legislaturze stanowej Wirginii. W 1795 został wybrany do Izby Reprezentantów, gdzie zasiadał przez dwie dwuletnie kadencje. W 1799 roku nie uzyskał reelekcji (w międzyczasie powracając do legislatury stanowej), jednak dwa lata później ponownie zasiadł w izbie niższej Kongresu. W 1803 zakończył kadencję kongresmana, a pięć lat później ponownie został członkiem legislatury stanowej. W 1809 roku wygrał wybory do Senatu, gdzie zasiadał do śmierci 30 grudnia 1814 roku w Waszyngtonie.

</doc>
<doc id="4256977" url="https://pl.wikipedia.org/wiki?curid=4256977" title="Loverboy">
Loverboy



</doc>
<doc id="4256980" url="https://pl.wikipedia.org/wiki?curid=4256980" title="Lista rajdów WRC">
Lista rajdów WRC



</doc>
<doc id="4256983" url="https://pl.wikipedia.org/wiki?curid=4256983" title="Valery Morozov">
Valery Morozov



</doc>
<doc id="4256986" url="https://pl.wikipedia.org/wiki?curid=4256986" title="SZD-18 Czajka">
SZD-18 Czajka

SZD-18 Czajka – polski, jednomiejscowy szybowiec zaprojektowany w Szybowcowym Zakładzie Doświadczalnym w Bielsku-Białej.
Historia.
Szybowiec powstał w wyniku konkursu ogłoszonego w 1955 roku przez Zarząd Główny Ligi Przyjaciół Żołnierza na następcę popularnego szybowca IS-3 ABC. W marcu 1956 roku za zwycięzcę konkursu uznano projekt Tadeusza Grudzieńskiego, oznaczony godłem X-11 „Czajka”. Projekt oceniono jako oryginalny i zawierający niekonwencjonalne rozwiązania.
W 1956 roku realizację projektu zlecono Szybowcowemu Zakładowi Doświadczalnemu w Bielsku. Po przekonstruowaniu pod kierunkiem inż. Władysława Okarmusa, szybowiec ten otrzymał oznaczenie SZD-18 „Czajka”. W stosunku do projektu konkursowego wprowadzono zmiany: zastosowano profil płata R-III, zwiększono powierzchnię usterzenia oraz dodano odejmowalną osłonę miejsca pilota (kabinkę). Przy projektowaniu wprowadzono rozwiązania ułatwiające produkcję seryjną, tj. zamienność elementów takich jak lotki i połówka steru kierunku. Dla poprawy eksploatacji uproszczono konstrukcję szybowca rak aby jego naprawa była możliwa nawet w warunkach lotniska polowego. Jego prototyp, o znakach rejestracyjnych SP-1640, został oblatany 30 listopada 1956 roku przez Adama Zientka.
W wyniku doświadczeń uzyskanych podczas pierwszego etapu badań w locie, trwających od 30 listopada 1956 do 17 lutego 1957 roku, w konstrukcji szybowca wprowadzono szereg zmian. Powiększeniu uległ steru kierunku, zwiększony został zakres jego wychyleń oraz zmieniono kąt zaklinowania statecznika poziomego. Zmniejszeniu uległ zakres wychyleń lotek. Przekonstruowane zostało podwozie, zmieniono położenie kółka oraz zwiększono wysokość płozy ogonowej. Przeprowadzono również loty zapoznawcze i porównawcze z szybowcem IS-3 ABC. Podczas drugiego etapu badań, od 18 lutego do 16 marca 1957 roku dokonano właściwych prób i pomiarów poprawionego szybowca. Wykazały one dobre własności lotne, szybowiec miał mniejszą prędkość startu i lądowania, nie pozwalał się wprowadzić w korkociąg ani też doprowadzić do przeciągnięcia statycznego. Dobrze sprawował się zarówno podczas starów z użyciem wyciągarki jak i samolotu holującego.
Z uwagi na planowane zmiany w zakresie szkolenia pilotów szybowcowych (przejście na metodę dwumiejscową) projekt został zarzucony. Prototyp był eksploatowany w Aeroklubie Warszawskim, następnie przekazano go w 1966 roku do zbiorów Muzeum Lotnictwa Polskiego w Krakowie.
Konstrukcja.
Szybowiec szkolny w układzie zastrzałowego górnopłata konstrukcji drewnianej.
Kadłub wykonany z dwóch belek skrzynkowych i słupka połączonych ze sobą śrubami. Na dolnej skrzynce zamocowane są: siodełko pilota, pasy pilota, sterownica (pedały, drążek sterowy i napędy sterów), hak do startu z liny gumowej, zaczep przedni i dolny do startu z wyciągarki, uchwyty na ciężarki wyważające, płoza z amortyzatorem sprężynowo-tarciowym. Belkę ogonową usztywniają linki, biegnące od skrzydeł. Istniała możliwość zamontowania osłony miejsca pilota wykonanej ze sklejki.
Płat dwudzielny, o obrysie prostokątnym, jednodźwigarowy z dźwigarem pomocniczym skośnym oraz kesonem krytym sklejką. Tylna część płata kryta płótnem. Skrzydło usztywnione linkami, wyposażone na końcach w płozy z rurek stalowych, chroniące je oraz lotkę, przy lądowaniu. Podparte zastarzałymi zaadaptowanymi ze stójek międzyskrzydłowych CSS-13. Lotki zamienne, kryte płótnem, o napędzie różnicowym. Usterzenie klasyczne, krzyżowe, zamontowane na tylnej części górnej belki. Konstrukcja drewniana, kryte sklejką i płótnem, napęd sterów linkowy. Statecznik poziomy podparty zastrzałami.
Podwozie jednotorowe z płozą przednią, kółkiem głównym o wymiarach 300x126 mm zawieszonym na ramie z rur stalowych i płozą ogonową. Zawieszona wahliwie rama podwozia amortyzowana jest sznurem gumowym, skok kółka ograniczony do 100 mm.
Malowanie.
Powierzchnie drewniane malowane na pomarańczowo, powierzchnie płócienne cellonowane. Znaki rejestracyjne w kolorze czarnym.

</doc>
<doc id="4256987" url="https://pl.wikipedia.org/wiki?curid=4256987" title="Brighter Day (singel Namie Amuro)">
Brighter Day (singel Namie Amuro)

BRIGHTER DAY – czterdziesty singel Namie Amuro. Został wydany 12 listopada 2014 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel "BRIGHTER DAY" zajął #8 miejsce w cotygodniowym wykresie Oriconu. Oraz #137 miejsce w 2014 roku ze sprzedażą 46 522 sztuk. Ogólna sprzedaż wyniosła 53 471 egzemplarzy.
Ciekawostki.
Piosenka "BRIGHTER DAY" została użyta w Serialu First Class 2. "SWEET KISSES" znalazła się w reklamie szamponu marki OLEO D’OR. "Still Lovin' You" znalazły się w reklamie ESPRIQUE.

</doc>
<doc id="4256990" url="https://pl.wikipedia.org/wiki?curid=4256990" title="Piotr Komorowski">
Piotr Komorowski



</doc>
<doc id="4256994" url="https://pl.wikipedia.org/wiki?curid=4256994" title="Chrissy Metz">
Chrissy Metz

Christine Michelle Metz (ur. 29 września 1980 w Homestead) – amerykańska aktorka. Wystąpiła m.in. w roli Kate Pearson w serialu "Tacy jesteśmy", za którą była dwukrotnie nominowana do Złotego Globu.

</doc>
<doc id="4256997" url="https://pl.wikipedia.org/wiki?curid=4256997" title="Loverboy (zespół muzyczny)">
Loverboy (zespół muzyczny)

Loverboy – kanadyjska grupa rockowa założona w 1979 w Calgary.
Historia.
Grupa została utworzona przez pięciu kanadyjskich muzyków: Mike Reno (śpiew), Paula Deana (gitara), Douga Johnsona (instrumenty klawiszowe), Scotta Smitha (gitara basowa) i Matta Frenette'ego (perkusja). Nazwa zespołu została wymyślona podczas pewnego wieczornego spotkania towarzyskiego Reno i Deana z ich dziewczynami.
Debiutancki występ grupy miał miejsce 19 listopada 1979 w Vancouver podczas koncertu zespołu "Kiss". Odrzucany przez wszystkie większe wytwórnie w Stanach Zjednoczonych, zespół podpisał w końcu kontrakt płytowy z wytwórnią "Columbia Records of Canada". Jego owocem był debiutancki album grupy, wydany 20 marca 1980 roku pod nazwą własną zespołu ("Loverboy"). Album okazał się wielkim sukcesem – w samej Kanadzie sprzedano ponad 700 tys. płyt. W USA płyta miała premierę w listopadzie tego samego roku i również cieszyła się sporym powodzeniem – sprzedano ponad 2 mln egzemplarzy, zespół wykonał blisko 200 koncertów u boku tak znanych grup jak: Cheap Trick, ZZ Top, Kansas, Def Leppard. Album w maju 1981 dotarł do 13 miejsca rankingu "Billboard 200". Debiutancki singiel grupy – "Turn Me Loose" – znalazł się na 35 miejscu amerykańskiej "Billboard Hot 100" w początku roku 1981
Drugi album grupy, wydany już w październiku 1981, "Get Lucky" stał się największym sukcesem zespołu – sprzedano ponad 4 mln egzemplarzy. Był to najlepiej sprzedający się album grupy w USA – 7 miejsce na liście "Billboard 200" w 1982 roku (122 tygodnie w zestawieniu). W tym samym roku w Kanadzie grupa otrzymała sześć nagród Juno Awards, co jest do dziś (2018) nie pobitym rekordem.
W listopadzie 1983 roku ukazał się trzeci album grupy – "Keep It Up". Znalazł się w pierwszej 10-ce "Billboard 200". Singiel pierwszego utworu na płycie – "Hot Girls in Love" – dotarł do 11 miejsca "Billboard Hot 100". Teledysk do utworu oraz do kolejnego singla z tej samej płyty – "Queen of the Broken Hearts" – stały się bardzo popularne w MTV. Sama grupa rozpoczęła również trasę koncertową, po raz pierwszy jako "headliner" (tj. jako nie zespół poprzedzający, ale główna atrakcja koncertu). Podczas Letnich Igrzysk Olimpijskich w Los Angeles utwór grupy pt. "Nothing's Gonna Stop You Now" był "leitmotivem" reprezentacji USA. Również w 1984 roku "Loverboy" zadebiutował w filmie – ich utwór "Destruction" został wykorzystany w ścieżce dźwiękowej rockowej wersji ponownie zmontowanego, głośnego filmu "Metropolis" Fritza Langa z 1927 roku w opracowaniu Giorgio Morodera.
"Lovin 'Every Minute of It" – czwarty album zespołu ukazał się w sierpniu 1985 roku. W USA pod względem sprzedaży zyskał status podwójnej platynowej płyty. Album we wrześniu tego samego roku zajął 3 miejsce na liście przebojów "Mainstream Rock Songs" magazynu "Billboard", a dwa utwory się na nim znajdujące dotarły do pierwszej dziesiątki "Hot 100" tego magazynu ("Lovin' Every Minute of It" – miejsce 9 w listopadzie 1985 i "This Could Be the Night" – miejsce 10 w marcu 1986). W 1986 roku zespół nagrał piosenkę "Heaven in Your Eyes", która została wykorzystana w kultowym obrazie kina lat 80. pt. "Top Gun". Singiel w październiku 1986 roku dotarł do 12 miejsca "Hot 100".
We wrześniu 1987 roku ukazał się piąty album grupy – "Wildside". Nieoczekiwanie, pyta sprzedawała się słabo (42 pozycja na "Billboard 200"). Największy jej "hit", napisany wespół z Jonem Bon Jovi i Richie Samborą – "Notorious" dotarł w październiku 1987 do zaledwie 38 miejsca na liście "Hot 100".
W 1988 roku, na skutek ciągłych napięć między Deanem i Reno, doszło do rozpadu grupy. Dean rozpoczął karierę solową, której efektem był album "Hardcore" wydany w maju 1989. W październiku tego samego roku "Columbia Records" wypuściła na rynek kompilacyjny "Big Ones", na którym znajdowały się największe przeboje grupy. W tym samym roku miała również miejsce nieudana próba wznowienia działalności zespołu. Zespół ponownie reaktywował się dopiero dwa lata później – w październiku 1991. Rok później (1992) grupa odbyła swoją pierwszą, od czasu rozpadu, trasę koncertową po Kanadzie. W 1993 "Loverboy" rozpoczął 64 z kolei tournee po Stanach Zjednoczonych. W 1994 roku "Columbia Records" wydała dwa kolejne kompilacyjne albumy zespołu: "Loverboy Classics" i "Temperature's Rising". Jednak kolejny, w pełni autorski album zespołu (szósty z kolei) "Six" ukazał się dopiero trzy lata później – w 1997 roku. Zawierał on pierwsze od czasu rozpadu grupy, nowe piosenki zespołu, z których żadna nie okazała się być przebojem. Pomimo to grupa z sukcesem kontynuowała działalność sceniczną do listopada 2000 roku, kiedy to basista Scott Smith uległ śmiertelnemu wypadkowi. Rok później zastąpił go Kenneth "Spider" Sinnaeve – były członek zespołów "The Guess Who" i "Red Rider", a trasa koncertowa zespołu z roku 2001 została zadedykowana pamięci Smitha. Rok później, specjalną trasą koncertową, zespół celebrował swoje oficjalne 25-lecie, które przypadło rok wcześniej (1979-2004). Udane tournee przedłużyło się do roku 2006, w którym to z okazji jubileuszu ukazało się ponowne, zremasterowane wydanie "Get Lucky" – drugiego albumu grupy z 1981 roku, największego sukcesu zespołu.
W 2007 roku ukazał się kolejny, siódmy z kolei, studyjny album grupy pt. "Just Getting Started". W 2009 roku podczas gali "Juno Awards" zespół został włączony do "Canadian Music Hall of Fame" – kanadyjskiej galerii sław wybitnych artystów muzycznych CARAS (Canadian Academy of Recording Arts and Sciences). 21 lutego 2010 zespół wziął udział w uroczystym wręczaniu nagród ("Vancouver Victory Ceremonies") podczas Zimowych Igrzysk Olimpijskich w Vancouver. W sierpniu 2012, w Stanach i w Europie, ukazał się ósmy z kolei album grupy pt. "Rock 'n' Roll Revival", a dwa lata później (2014) premierę miał dziewiąty krążek pt. "Unfinished Business". Obydwie płyty, łącznie z poprzednią "Just Getting Started" okazały się być przeciętnym sukcesem. Zawierały w większości ponowne wersje starych przebojów grupy, chociaż, w opinii krytyków, zagranymi i zaśpiewanymi w najlepszym stylu "Loverboy". Pomimo to "Loverboy" pozostaje prawdopodobnie najlepszą, kanadyjską grupą muzyki pop lat 80. XX w. z wynikiem milionów sprzedanych płyt na całym świecie (do 2009 roku było to ponad 20 mln).

</doc>
<doc id="4256998" url="https://pl.wikipedia.org/wiki?curid=4256998" title="Mường Chà">
Mường Chà



</doc>
<doc id="4256999" url="https://pl.wikipedia.org/wiki?curid=4256999" title="Kopiec Rzeczypospolitej Krakowskiej">
Kopiec Rzeczypospolitej Krakowskiej

Kopiec Rzeczypospolitej Krakowskiej – nieistniejący kilkumetrowej wysokości kopiec, usypany w 1822 r. na Plantach w Krakowie, zlikwidowany w 1874 r. 
Budowa i losy kopca.
Kopiec został usypany w okresie zakładania Plant na początku lat 20. XIX wieku. Położony w gęsto uczęszczanej części ogrodów (teren dzisiejszego pomnika Floriana Straszewskiego) szybko stał się popularnym punktem na mapie Plant. Z uwagi na znajdujące się na szczycie kopca herb Wolnego Miasta Krakowa oraz słup w biało-niebieskich barwach miasta nasyp nazywano dość często "Kopcem Rzeczypospolitej Krakowskiej". Mieszkańcy Krakowa używali również nazwy "kopiec na Plantach".
W 1849 r. Austriacy usunęli z kopca słup w barwach miejskich wraz z herbem nieistniejącego już Wolnego Miasta Krakowa - była to jedna z form represji po upadku Powstania krakowskiego. Od tego momentu obiekt znacznie stracił na znaczeniu i popularności. W 1874 r. kopiec został ostatecznie zlikwidowany, a na jego miejscu postawiono pomnik jednego z inicjatorów powstania Plant - Floriana Straszewskiego. Autorem pomnika był Edward Stehlik, a o dawnej obecności kopca w miejscu piedestału świadczą m.in. okrągły plan skweru oraz niewielkie wzniesienie gruntu pod statuą.

</doc>
<doc id="4257001" url="https://pl.wikipedia.org/wiki?curid=4257001" title="FC Slobozia Mare">
FC Slobozia Mare

FC Slobozia Mare (rum. Fotbal Club Slobozia Mare) – mołdawski klub piłkarski, mający siedzibę we wsi Slobozia Mare rejonu Kaguł na południu kraju.
Historia.
Chronologia nazw:
Klub piłkarski Moldova Slobozia Mare został założony w miejscowości Slobozia Mare w roku 1958 i reprezentował miejscowy kołchoz o tej samej nazwie. Zespół występował w rozgrywkach lokalnych. W 1989 zajął pierwsze miejsce w lidze okręgowej i wziął udział w republikańskich mistrzostwach organizowanych przez związki zawodowe zajmując trzecie miejsce.
Po uzyskaniu niepodległości przez Mołdawię i organizowaniu własnych mistrzostw klub startował w 1992 w rozgrywkach Divizia B "Sud". W sezonie 1994/95 zwyciężył w grupie Central i awansował do Divizia A. Debiutowy sezon 1995/96 zakończył na 14.pozycji, ale potem przed rozpoczęciem nowego sezonu zrezygnował z rozgrywek ligowych. W Pucharze Mołdawii dotarł do 1/16 finału, a następnie z powodów finansowych został rozwiązany.
W 2001 klub został odrodzony jako FC Slobozia Mare i startował w Divizia B "Sud". W sezonie 2012/13 po nawiązaniu współpracy z klubem Speranța został wzmocniony i jako FC Slobozia Mare Speranța-2 zajął drugie miejsce w Serie Sud zdobywając awans do Divizia A. Przed rozpoczęciem nowego sezonu 2013/14 wrócił do nazwy FC Slobozia Mare, ale zajął ostatnie 13.miejsce i spadł z powrotem do Divizia B "Sud".
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2017).
Stadion.
Klub rozgrywa swoje mecze domowe na stadionie w Slobozia Mare, który może pomieścić 2000 widzów.

</doc>
<doc id="4257004" url="https://pl.wikipedia.org/wiki?curid=4257004" title="Dienis Szipotko">
Dienis Szipotko



</doc>
<doc id="4257005" url="https://pl.wikipedia.org/wiki?curid=4257005" title="Dwór w Biskupicach Podgórnych">
Dwór w Biskupicach Podgórnych

Dwór w Biskupicach Podgórnych – wybudowany w pierwszej połowie XVIII w. w Biskupicach Podgórnych.
Położenie.
Dwór położony jest w Biskupicach Podgórnych – wsi w Polsce, w województwie dolnośląskim, w powiecie wrocławskim, w gminie Kobierzyce. Według NID nie istnieje.

</doc>
<doc id="4257006" url="https://pl.wikipedia.org/wiki?curid=4257006" title="Dwór w Kunowie">
Dwór w Kunowie

Dwór w Kunowie – obiekt wybudowany w XVII w., w miejscowości Kunów.
Historia.
Zabytek jest częścią zespołu pałacowego, w skład którego wchodzą jeszcze: pałac z XVII-XIX w., park krajobrazowy, zabudowa folwarczna.

</doc>
<doc id="4257007" url="https://pl.wikipedia.org/wiki?curid=4257007" title="Dwór w Przyborowie">
Dwór w Przyborowie

Dwór w Przyborowie – wybudowany w drugiej połowie XVII w. w Przyborowie.
Położenie.
Dwór położony jest w Przyborowie – wsi w Polsce, w województwie dolnośląskim, w powiecie wołowskim, w gminie Wińsko.
Opis.
Dwór jest częścią zespołu pałacowego, w skład którego wchodzą jeszcze: pałac z XVIII w. przebudowany w 1915 r. i park z XVIII w., zmieniony w pocz. XX w.

</doc>
<doc id="4257009" url="https://pl.wikipedia.org/wiki?curid=4257009" title="Zapasy na Igrzyskach Wspólnoty Narodów 2018">
Zapasy na Igrzyskach Wspólnoty Narodów 2018

Zapasy na Igrzyskach Wspólnoty Narodów 2018, odbyły się w dniach 12–14 kwietnia 2018 w kompleksie sportowym – Carrara Sports and Leisure Centre w Gold Coast. W zawodach wystąpiło 103 zawodników z 22 państw.

</doc>
<doc id="4257027" url="https://pl.wikipedia.org/wiki?curid=4257027" title="Thomas Cicchini">
Thomas Cicchini

Thomas Cicchini (ur. 13 października 1996) – australijski zapaśnik walczący w stylu wolnym. Zajął ósme miejsce na igrzyskach wspólnoty narodów w 2018. Brązowy medalista mistrzostw Oceanii w 2016 roku.

</doc>
<doc id="4257030" url="https://pl.wikipedia.org/wiki?curid=4257030" title="Red Carpet">
Red Carpet

Red Carpet – czterdziesty pierwszy singel Namie Amuro. Został wydany 2 grudnia 2015 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel „Red Carpet” zajął #2 miejsce w cotygodniowym wykresie Oriconu, sprzedając 25 886 sztuk. Oraz #227 miejsce w 2014 roku ze sprzedażą 30 828 sztuk. Ogólna sprzedaż wyniosła 36 319 egzemplarzy.
Ciekawostki.
Piosenka „Red Carpet” znalazła się w reklamie marki OLEO D’OR. W teledysku „Red Carpet” można wybrać kolor np. płaszcza, guzików do niego. Utwór „Black Make Up” znalazła się w filmie anime „One Piece: Adventure of Nebulandia”.

</doc>
<doc id="4257034" url="https://pl.wikipedia.org/wiki?curid=4257034" title="Chór (film 2016)">
Chór (film 2016)

Chór – węgierski film z 2016 w reżyserii Kristófa Deáka, nagrodzony Oscarem za 2016 dla najlepszego krótkometrażowego filmu aktorskiego. 
Fabuła.
Akcja filmu rozgrywa się w Budapeszcie w 1991. Dziesięcioletnia Zsófi (Dorka Gáspárfalvi) przeprowadza się do nowej szkoły podstawowej. Początkowo dziewczynka czuje się zagubiona, jednak gdy zostaje przyjęta do wielokrotnie nagradzanego, słynnego chóru zaczyna oswajać się z nowym miejscem. Zaprzyjaźnia się też z Lizą (Dorottya Hais), najpopularniejszą dziewczynką w klasie, która również śpiewa w chórze. Nauczycielka śpiewu Erika, nie uważa jej jednak za wystarczająco dobrą i prosi aby nie śpiewała, ponieważ przygotowują się do zawodów, w których mogą wygrać wycieczkę do Szwecji. Zsófi jest zraniona, ale posłusznie zachowuje w tajemnicy prośbę nauczycielki przed innymi dziećmi. 
Liza zauważa jednak, że Zsófi nie śpiewa, wtedy dziewczynka mówi jej o prośbie nauczycielki. Podczas następnej próby Liza doprowadza do konfrontacji z Eriką, w której nauczycielka informuje, że w najlepszym interesie chóru jest to, żeby głośno śpiewali tylko ci, którzy są najlepsi i nie chce zawstydzać publicznie słabszych. Okazuje się też, że w chórze jest więcej dzieci, którym nie wolno śpiewać. Gdy nadchodzi dzień zawodów, dzieci wychodzą na scenę jednak zamiast śpiewać zaczynają cicho wymawiać słowa. Zdenerwowana Erika opuszcza scenę, wtedy wszystkie dzieci zaczynają śpiewać.

</doc>
<doc id="4257038" url="https://pl.wikipedia.org/wiki?curid=4257038" title="Medea Japaridze">
Medea Japaridze



</doc>
<doc id="4257041" url="https://pl.wikipedia.org/wiki?curid=4257041" title="Akash Khullar">
Akash Khullar

Akash Khullar (ur. 20 lutego 1991) – nowozelandzki zapaśnik walczący w stylu wolnym. Zajął 30 miejsce na mistrzostwach świata w 2017. Siódmy na igrzyskach wspólnoty narodów w 2018. Złoty medalista mistrzostw Oceanii w 2017 roku.

</doc>
<doc id="4257045" url="https://pl.wikipedia.org/wiki?curid=4257045" title="Brahm Richards">
Brahm Richards

Brahm Richards (ur. 18 czerwca 1997) – nowozelandzki zapaśnik walczący w obu stylach. Zajął 23. miejsce na mistrzostwach świata w 2019. Jedenasty na igrzyskach Wspólnoty Narodów w 2022 i dwunasty w 2018. Zdobył cztery medale na mistrzostwch Oceanii w 2016 i 2017 roku.

</doc>
<doc id="4257048" url="https://pl.wikipedia.org/wiki?curid=4257048" title="Michelle Montague">
Michelle Montague

Michelle Yvonne Montague (ur. 25 listopada 1993) – nowozelandzka zapaśniczka walcząca w stylu wolnym. Zajęła 32. miejsce na mistrzostwach świata w 2019. Siódma na igrzyskach wspólnoty narodów w 2022. Złota medalistka mistrzostw Oceanii w 2017 i 2019 roku.

</doc>
<doc id="4257052" url="https://pl.wikipedia.org/wiki?curid=4257052" title="Erzsebet Schaar">
Erzsebet Schaar



</doc>
<doc id="4257061" url="https://pl.wikipedia.org/wiki?curid=4257061" title="Umair Ahmad">
Umair Ahmad



</doc>
<doc id="4257077" url="https://pl.wikipedia.org/wiki?curid=4257077" title="Gaelle Alakame Anzong">
Gaelle Alakame Anzong

Gaelle Alakame Anzong (ur. 3 stycznia 1996) – kameruńska zapaśniczka walcząca w stylu wolnym. Wicemistrzyni Afryki w 2018. Piąta na igrzyskach Wspólnoty Narodów w 2018 roku.

</doc>
<doc id="4257078" url="https://pl.wikipedia.org/wiki?curid=4257078" title="Lilian Nthiga">
Lilian Nthiga

Lilian Kiende Nthiga (ur. 9 marca 1984) – kenijska zapaśniczka walcząca w stylu wolnym. Zajęła szóste miejsce na igrzyskach Wspólnoty Narodów w 2018. Wicemistrzyni Afryki w 2018 i piąta w 2015 roku.

</doc>
<doc id="4257087" url="https://pl.wikipedia.org/wiki?curid=4257087" title="David Conteh">
David Conteh

David Tyrese Conteh (ur. 28 września 1992) – sierraleoński zapaśnik walczący w obu stylach. Zajął czwarte miejsce na igrzyskach afrykańskich w 2015. Brązowy medalista mistrzostw Afryki w 2011. Piąty na Igrzyskach Wspólnoty Narodów w 2018 roku.

</doc>
<doc id="4257088" url="https://pl.wikipedia.org/wiki?curid=4257088" title="Hajaratu Kamara">
Hajaratu Kamara

Hajaratu Mariama Kamara (ur. 20 grudnia 1989) – sierraleońska zapaśniczka walcząca w stylu wolnym. Zajęła piąte miejsce na igrzyskach wspólnoty narodów w 2018. Srebrna medalista mistrzostw Afryki w 2014 i brązowa w 2015; czwarta w 2015; piąta w 2015 roku.

</doc>
<doc id="4257100" url="https://pl.wikipedia.org/wiki?curid=4257100" title="Michałówka (Poddąbrowa)">
Michałówka (Poddąbrowa)

Michałówka – część wsi Poddąbrowa w Polsce, położona w województwie lubelskim, w powiecie zamojskim, w gminie Miączyn.
W latach 1975–1998 Michałówka administracyjnie należała do województwa zamojskiego.

</doc>
<doc id="4257103" url="https://pl.wikipedia.org/wiki?curid=4257103" title="Red Carpet (Amuro Namie)">
Red Carpet (Amuro Namie)



</doc>
<doc id="4257104" url="https://pl.wikipedia.org/wiki?curid=4257104" title="Brighter Day (singel Amuro Namie)">
Brighter Day (singel Amuro Namie)



</doc>
<doc id="4257106" url="https://pl.wikipedia.org/wiki?curid=4257106" title="Uromyces dactylidis">
Uromyces dactylidis

 
Uromyces dactylidis G.H. Otth – gatunek grzybów z rodziny rdzowatych ("Pucciniaceae"). Pasożyt roślin z rodzaju jaskier, grzebienica ("Cynosurus") i kupkówka.
Systematyka i nazewnictwo.
Pozycja w klasyfikacji według Index Fungorum: "Uromyces, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Synonimów ma ponad 20.
Morfologia i rozwój.
Rdza dwudomowa, tzn. że jej cykl życiowy odbywa się na dwóch żywicielach. Rdza pełnocyklowa, wytwarzająca wszystkie typowe dla rdzowców rodzaje owocników i zarodników. Spermogonia i ecja powstają na jaskrach (żywiciel ecjalny), uredinia i telia na niektórych gatunkach roślin z rodziny wiechlinowatych (żywiciele telialni).
Ecidia powstają głównie na dolnej stronie liści. Żółtobrązowe uredinia mają długość 0,2-2 mm i powstają na górnej powierzchni liści. Brak parafiz. Lśniące telia o długości 0,2-1 mm i barwie od brązowoczarnej do czarnej powstają na dolnej powierzchni liści, pod naskórkiem. Zawierają liczne, brązowe i sklejone parafizy. Początkowo telia powstają od czasu do czasu w starszych skupiskach urediów, później powstają już tylko telia.
Hialinowe i brodawkowane ecjospory mają rozmiar 18–24 × 10–18 μm. Urediniospory są złotobrązowe, jajowate, mają drobne kolce i 7–9 por rostkowych, rozproszonych i wyraźnie widocznych, ponieważ są zamknięte pokrywkami. Zarodniki mierzą 25–30 × 20–24 μm. Teliospory są jednokomórkowe, mają kształt gruszki i gładką powierzchnię. Są wielkości 22–30 × 16–20 mikronów i często mają uderzająco długi trzonek. 
Występowanie.
Na półkuli północnej "Uromyces dactylidis" jest szeroko rozprzestrzeniony. Na półkuli południowej znane jest jego występowanie tylko na Nowej Zelandii.
Żywiciele ecjalni: różne gatunki jaskrów ("Ranunculus"): "Ranunculus aconitifolius", "Ranunculus acris", "Ranunculus alpestris", "Ranunculus amplexicaulis", "Ranunculus auricomus", " Ranunculus bulbosus &amp; subsp. aleae", "Ranunculus bullatus", "Ranunculus carpaticus", "Ranunculus cassubicus", "Ranunculus flammula", "Ranunculus glaber", "Ranunculus glacialis", "Ranunculus illyricus", "Ranunculus lanuginosus", "Ranunculus lingua", "Ranunculus macrophyllus", "Ranunculus montanus", "Ranunculus paludosus", "Ranunculus platanifolius", "Ranunculus polyanthemos &amp; subsp. nemorosus", "Ranunculus psilostachys", "Ranunculus pyrenaeus &amp; subsp. angustifolius", "Ranunculus repens", "Ranunculus reptans", "Ranunculus sardous", "Ranunculus sceleratus". 
Żywiciele telialni: niektóre gatunki traw: "Cynosurus cristatus", "Cynosurus echinatus", "Cynosurus elegans", "Dactylis glomerata &amp; subps. hispanica + juncinella". 
W Polsce notowany na "Dactylis glomerata", "D. polygama" i "Ranunculus lanuginosus".

</doc>
<doc id="4257107" url="https://pl.wikipedia.org/wiki?curid=4257107" title="Uredospora">
Uredospora



</doc>
<doc id="4257113" url="https://pl.wikipedia.org/wiki?curid=4257113" title="Mario Castelnuovo-Tedesco">
Mario Castelnuovo-Tedesco

Mario Castelnuovo-Tedesco (ur. 3 kwietnia 1895 we Florencji, zm. 16 marca 1968 w Beverly Hills) – włoski kompozytor i pianista.
Życiorys.
Studiował w Conservatorio Luigi Cherubini we Florencji, gdzie uczył się kompozycji u Ildebrando Pizzettiego i gry na fortepianie u Edgarda Del Valle de Paza. Zaczął komponować w wieku 15 lat, początkowo utwory fortepianowe o charakterze programowym, później także pieśni solowe i chóralne. Koncertował w Rzymie i Wiedniu. Interesował się poezją różnych narodów, znajdując w niej częste źródło inspiracji, napisał m.in. pieśni do dramatów Szekspira. Opera "La Mandragola" z 1925 roku zapewniła mu zwycięstwo w Concorso Lirico Nazionale i spotkała się z gorącym przyjęciem na premierach w Wenecji i Wiesbaden. W latach 30. zwrócił swoją uwagę z muzyki wokalno-instrumentalnej w kierunku muzyki czysto instrumentalnej.
W 1939 roku, w związku z narastającą falą antysemityzmu, wyemigrował do USA. Początkowo mieszkał w Larchmont w stanie Nowy Jork, później osiadł w Beverly Hills. W 1946 roku otrzymał obywatelstwo amerykańskie. W tym samym roku objął klasę kompozycji w konserwatorium w Los Angeles. Pisał w tym okresie monumentalną muzykę o charakterze oratoryjno-kantatowym, wraz z innymi kompozytorami uczestniczył w tworzeniu kantaty "Genesis". Komponował również muzykę filmową. Utrzymywał bliskie kontakty z rodzinnym krajem, opera "Il mercante di Venezia" zwyciężyła w Concorso Compari, rozpisanym w 1958 roku przez mediolańską La Scalę.
Twórczość.
Tworzył w tradycji XIX-wiecznej muzyki włoskiej, pozostając odległy wobec awangardowych prądów takich jak dodekafonia, neoklasycyzm czy ekspresjonizm. Łączył elementy muzyki europejskiej z motywami orientalnymi, głównie hebrajskimi, a podczas pobytu w USA także jazzu i muzyki amerykańskiej.
Skomponował m.in. 12 zeszytów pieśni do tekstów sztuk Szekspira (1921–1926), opery "La Mandragola" (1926) i "All’s Well That Ends Well" (1959), operę kameralną "The Importance of Being Earnest" (1962), balety "The Octoroon Ball" (1947) i "Naomi and Ruth" (1947), "Rapsodię hebrajską" (1927), 9 uwertur, 3 koncerty skrzypcowe, 2 koncerty fortepianowe, koncerty gitarowy i wiolonczelowy, "Rapsodię amerykańską" (1943). W 1957 roku opublikował autobiografię "A Life of Music".

</doc>
<doc id="4257142" url="https://pl.wikipedia.org/wiki?curid=4257142" title="Locomotiva Ungeni">
Locomotiva Ungeni



</doc>
<doc id="4257144" url="https://pl.wikipedia.org/wiki?curid=4257144" title="Stanisław Kryski">
Stanisław Kryski



</doc>
<doc id="4257155" url="https://pl.wikipedia.org/wiki?curid=4257155" title="Mikołaj Kiszka">
Mikołaj Kiszka



</doc>
<doc id="4257157" url="https://pl.wikipedia.org/wiki?curid=4257157" title="POPRAD">
POPRAD



</doc>
<doc id="4257166" url="https://pl.wikipedia.org/wiki?curid=4257166" title="J'me tire">
J'me tire



</doc>
<doc id="4257168" url="https://pl.wikipedia.org/wiki?curid=4257168" title="Cerkiew św. Jerzego Zwycięzcy w Warszawie">
Cerkiew św. Jerzego Zwycięzcy w Warszawie

Cerkiew pod wezwaniem św. Jerzego Zwycięzcy – prawosławna katedralna cerkiew polowa w Warszawie, główna świątynia Prawosławnego Ordynariatu Wojska Polskiego. Służy również miejscowej parafii wojskowej.
Cerkiew znajduje się w dzielnicy Włochy, w obrębie osiedla Okęcie, przy ulicy Franciszka Hynka 2.
Opis.
Świątynia została oddana do użytku 31 marca 2018 r. (tego dnia prawosławny ordynariusz polowy, arcybiskup wrocławski i szczeciński Jerzy dokonał jej małego poświęcenia). Wielkie poświęcenie cerkwi (dokonane również przez arcybiskupa Jerzego) miało miejsce 23 czerwca 2019 r.
Wewnątrz znajduje się marmurowy ikonostas, w którym została umieszczona ikona św. męczennika Bazylego Martysza, patrona użytkowanej wcześniej przez parafię kaplicy.

</doc>
<doc id="4257172" url="https://pl.wikipedia.org/wiki?curid=4257172" title="Peter Sklár">
Peter Sklár

Peter Sklár (ur. 25 stycznia 1968 w Modrej) – słowacki aktor. Ukończył studia na Wydziale Teatralnym Akademii Sztuk Scenicznych w Pradze. Znany z ról w serialach takich jak S.O.S, Górka Dolna.

</doc>
<doc id="4257181" url="https://pl.wikipedia.org/wiki?curid=4257181" title="Gnejusz Serwiliusz Caepio (konsul 203 p.n.e.)">
Gnejusz Serwiliusz Caepio (konsul 203 p.n.e.)

Gnejusz Serwiliusz Caepio (zm. 174 p.n.e.) – rzymski polityk z przełomu III i II w. p.n.e.
W 213 p.n.e. przejął urząd pontyfika od Gajusza Papiliusza Maso. W 207 p.n.e. został edylem, a w 205 p.n.e. pretorem. W 203 p.n.e. piastował urząd konsula razem z Gajuszem Serwiliuszem Geminusem. Caepio był ostatnim generałem rzymskim, który walczył z Hannibalem na terenie Italii. Gdy Hannibal opuścił Italię i wycofał się na tereny Afryki Północnej, Caepio również chciał popłynąć do niej i połączyć się z siłami Scypiona. Przeciwny był temu Senat, który powołał na urząd dyktatora Publiusza Sulpicjusza Galbę Maksimusa, aby ten odwołał go.
W 192 p.n.e. został rzymskim legatem w Grecji, gdzie jego celem było znalezienie sojuszników w konflikcie z Antiochem III.

</doc>
<doc id="4257184" url="https://pl.wikipedia.org/wiki?curid=4257184" title="Epsilon Coronae Borealis">
Epsilon Coronae Borealis

Epsilon Coronae Borealis ("ε CrB") – gwiazda w gwiazdozbiorze Korony Północnej, odległa o 221 lat świetlnych od Słońca.
Charakterystyka.
Jest to pomarańczowy olbrzym należący do typu widmowego K2. Gwiazda ma temperaturę około 4400 K, a jej jasność jest 151 razy większa niż jasność Słońca. Ma ona promień 21 razy większy niż Słońce i masę około 1,7 masy Słońca.
Gwiazda ma dwie towarzyszki. Składnik C o wielkości 12,61, odległy o 96,6″ (pomiar z 2009 roku), ma inny ruch własny i nie jest związany fizycznie z jaśniejszą gwiazdą. Składnik B o wielkości 12,60m, oddalony o 2″ od olbrzyma (w 2002 roku), w ciągu 126 lat obserwacji pozostawał w praktycznie tym samym oddaleniu, zmieniając przy tym względne położenie, co świadczy o ruchu orbitalnym. Składnik B również należy do typu K, jest jednak znacznie słabszym pomarańczowym karłem. Gwiazdy dzieli w przestrzeni odległość około 135 au, a okres orbitalny ocenia się na około 900 lat.
Układ planetarny.
W 2012 roku odkryto planetę krążącą wokół Epsilon Coronae Borealis A, gazowego olbrzyma o masie minimalnej 6,7 razy większej niż masa Jowisza. Odkrycia dokonano poprzez pomiary wahań prędkości radialnej.

</doc>
<doc id="4257192" url="https://pl.wikipedia.org/wiki?curid=4257192" title="Rashikunai">
Rashikunai

 – dziesiąty singel japońskiego zespołu NMB48, wydany w Japonii 5 listopada 2014 roku przez laugh out loud records.
Singel został wydany w czterech edycjach: trzech regularnych (Type A, Type B, Type C) oraz „teatralnej” (CD). Osiągnął 1 pozycję w rankingu Oricon i pozostał na liście przez 21 tygodni, sprzedał się w nakładzie egzemplarzy. Singel zdobył status podwójnej platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4257193" url="https://pl.wikipedia.org/wiki?curid=4257193" title="Paul Koslo">
Paul Koslo

Paul Koslo, właściwie Manfred Koslowski (ur. 27 czerwca 1944, zm. 9 stycznia 2019) – niemiecko-kanadyjski aktor filmowy. Urodził się w Niemczech. Jego ojciec, dziadek i pradziadek byli zawodowymi żołnierzami. W 1951 roku, gdy miał 7 lat wraz z rodziną wyemigrował do Reginy w Saskatchewan w Kanadzie. Mając 13 lat opuścił rodzinny dom.

</doc>
<doc id="4257195" url="https://pl.wikipedia.org/wiki?curid=4257195" title="Juwentyn i Maksym">
Juwentyn i Maksym

Święci Kościoła katolickiego. Juwentyn (Iuventinus lub Iuventius, zm. 363) był członkiem gwardii cesarza Juliana.
Julian przed rozpoczęciem kampanii przeciw imperium Sassanidów wydał edykt zakazujący kultu relikwii w Antiochii. Juwentyn oraz jego towarzysz Maksym (Maximinus lub Maximos/Maximus) wyrazili sprzeciw wobec edyktu; także wówczas, gdy zostali już postawieni przed cesarzem. Cesarz pozbawił ich majątku i wydał na ścięcie (363 r.). Ich męczeństwo miało miejsce w Antiochii w Syrii. Wspomnienie ich męczeństwa zawarto w Rzymskim Martyrologium. Wspomina o nich także w krótkim kazaniu św. Jan Chryzostom.
Dzień obu świętych obchodzono 25 stycznia.

</doc>
<doc id="4257196" url="https://pl.wikipedia.org/wiki?curid=4257196" title="Beta Coronae Australis">
Beta Coronae Australis

Beta Coronae Australis ("β CrA") – gwiazda w gwiazdozbiorze Korony Południowej, odległa o 221 lat świetlnych od Słońca.
Charakterystyka.
Jest to pomarańczowy olbrzym lub jasny olbrzym, należący do typu widmowego K0. Gwiazda ma temperaturę około 4570 K, a jej jasność jest 730 razy większa niż jasność Słońca. Ma ona promień 43 razy większy niż Słońce i masę 4,5–5 razy większą niż masa Słońca. Uformowała się około 100 milionów lat temu, na ciągu głównym należała do gorącego typu B.
Beta Coronae Australis ma wielkość obserwowaną bardzo zbliżoną do Alfa Coronae Australis, obie są najjaśniejszymi gwiazdami gwiazdozbioru. Pierwsza gwiazda znajduje się w dalej od Słońca i tylko 20 lat świetlnych od obłoku molekularnego w Koronie Południowej, masywnego obszaru gwiazdotwórczego.

</doc>
<doc id="4257198" url="https://pl.wikipedia.org/wiki?curid=4257198" title="Hiszpania na Zimowych Igrzyskach Paraolimpijskich 2018">
Hiszpania na Zimowych Igrzyskach Paraolimpijskich 2018

Hiszpania na Zimowych Igrzyskach Paraolimpijskich 2018 – występ kadry sportowców reprezentujących Hiszpanię na igrzyskach paraolimpijskich w Pjongczangu w 2018 roku.
W kadrze wystąpiło trzech zawodników. Podczas ceremonii otwarcia igrzysk chorążym była snowboardzistka Astrid Fina.
Pierwszy medal na zimowych igrzyskach paraolimpijskich w Korei Południowej zdobyła Astrid Fina, która w pojedynku o trzecie miejsce w snowboardowym crossie pokonała reprezentantkę Holandii Renske van Beek, zdobywając tym samym brązowy medal. Dzień później ze srebrnego medalu mógł cieszyć się alpejczyk Jon Santacana, który wraz z przewodnikiem Miguelem Galindo w superkombinacji zajął drugie miejsce, ustępując jedynie Miroslavowi Harausowi.

</doc>
<doc id="4257208" url="https://pl.wikipedia.org/wiki?curid=4257208" title="Bitwa pod Kessler's Cross Lanes">
Bitwa pod Kessler's Cross Lanes



</doc>
<doc id="4257212" url="https://pl.wikipedia.org/wiki?curid=4257212" title="Mydlana Woda">
Mydlana Woda

Mydlana Woda – potok górski w Sudetach Środkowych, w Górach Czarnych, w woj. dolnośląskim.
Górski potok III rzędu o długości 3,77 km, lewy dopływ Bystrzycy należący do dorzecza Odry i zlewiska Morza Bałtyckiego.
Źródło potoku położone na wysokości 560 m n.p.m. w górnej części miejscowości Podlesie pod Przełęczą Niedźwiedzią w północno-zachodniej części Gór Czarnych. Potok w górnym biegu płynie w kierunku wschodnim przez łąki i pastwiska, szeroką doliną oddzielającą masyw Klasztorzyska od Masywu Szerzawy. Na poziomie ok. 520 m n.p.m. potok wpływa na teren zalesiony. W dolnym biegu potok skręca na południe i płynie w kierunku ujścia, gdzie na wysokości ok. 365 m n.p.m. w południowej części miejscowości Zagórze Śląskie uchodzi do Bystrzycy. Przed ujściem dolina zwęża się, a jej zbocza są w większości zalesione. W większości swojego biegu płynie wśród terenów zalesionych. W korycie potoku występują małe progi skalne. Zasadniczy kierunek biegu potoku jest północno-wschodni. Jest to potok górski zbierający wody północno-wschodnich zboczy Gór Czarnych. Potok dziki, nieuregulowany o wartkim prądzie wody. Brzegi w nieznacznym stopniu zadrzewione. Potok charakteryzuje się wyrównanymi spadkami podłużnymi i zmiennymi wodostanami.
Budowa geologiczna.
Podłoże koryta potoku stanowią skały bloku sowiogórskiego, dolnokarbońskie zlepieńce gnejsowe i migmatyty, przykryte osadami plejstoceńskimi – gliny i piaski.

</doc>
<doc id="4257215" url="https://pl.wikipedia.org/wiki?curid=4257215" title="Alan Vint">
Alan Vint

Alan Richard Vint (ur. 11 listopada 1944 w Tulsa w stanie Oklahoma, zm. 16 sierpnia 2006 w Sherman Oaks) – amerykański aktor, producent i reżyser filmowy.

</doc>
<doc id="4257219" url="https://pl.wikipedia.org/wiki?curid=4257219" title="Prawo przedsiębiorców">
Prawo przedsiębiorców

Prawo przedsiębiorców – polska ustawa uchwalona przez Sejm VIII kadencji 6 marca 2018 regulująca podejmowanie, wykonywanie i zakończenie działalności gospodarczej na terytorium Polski, prawa i obowiązki przedsiębiorców, oraz związane z tym zadania organów władzy publicznej.
Ustawa ta wchodzi w skład tzw. Konstytucji dla biznesu i Planu Morawieckiego. Zastąpiła ona ustawę o swobodzie działalności gospodarczej. Prawo przedsiębiorców weszło w życie w ciągu 30 dni od dnia jej ogłoszenia w Dzienniku Ustaw, czyli 30 kwietnia 2018.
Nowelizacje.
Ustawa była nowelizowana 11 razy. Ostatnia weszła w życie 11 sierpnia 2022.

</doc>
<doc id="4257221" url="https://pl.wikipedia.org/wiki?curid=4257221" title="Nowa Zelandia na Zimowych Igrzyskach Paraolimpijskich 2018">
Nowa Zelandia na Zimowych Igrzyskach Paraolimpijskich 2018

Nowa Zelandia na Zimowych Igrzyskach Paraolimpijskich 2018 – występ kadry sportowców reprezentujących Nową Zelandię na igrzyskach paraolimpijskich w Pjongczangu w 2018 roku.
W kadrze znalazło się trzech zawodników, którzy rywalizowali w dwóch dyscyplinach. Chorążym został rywalizujący w narciarstwie alpejskim Corey Peters.
10 marca w alpejskim zjeździe osób siedzących pierwszy brązowy medal na igrzyskach w Pjongczangu otrzymał Corey Peters, który stracił do zwycięzcy 1,90 sekundy. Trzy dni później ten sam wynik osiągnął Adam Hall, który w superkombincji stracił do zwycięzcy 4,76 sekundy, zajmując trzecie miejsce. Na zakończenie igrzysk został mistrzem paraolimpijskim w slalomie, gdzie wyprzedził drugiego Francuza Arthura Baucheta o 0,39 sekundy.

</doc>
<doc id="4257223" url="https://pl.wikipedia.org/wiki?curid=4257223" title="Diecezja Winona">
Diecezja Winona



</doc>
<doc id="4257227" url="https://pl.wikipedia.org/wiki?curid=4257227" title="Frączkiewicz">
Frączkiewicz



</doc>
<doc id="4257228" url="https://pl.wikipedia.org/wiki?curid=4257228" title="Aleksander Frączkiewicz">
Aleksander Frączkiewicz



</doc>
<doc id="4257232" url="https://pl.wikipedia.org/wiki?curid=4257232" title="Rajd Kanady 1974">
Rajd Kanady 1974

Rajd Rideau Lakes 1974 - Rajd Kanady ("2. Rally of the Rideau Lakes") – 2 Rajd Rideau Lakes rozgrywany w Kanadzie w dniach 16-20 października. Była to piąta runda Rajdowych Mistrzostw Świata w roku 1974. Rajd został rozegrany na nawierzchni szutrowej i na śniegu. Bazą rajdu było miasto Smiths Falls.

</doc>
<doc id="4257233" url="https://pl.wikipedia.org/wiki?curid=4257233" title="Rajd of the Rideau Lakes 1974">
Rajd of the Rideau Lakes 1974



</doc>
<doc id="4257234" url="https://pl.wikipedia.org/wiki?curid=4257234" title="2rd Rally Rideau Lakes">
2rd Rally Rideau Lakes



</doc>
<doc id="4257236" url="https://pl.wikipedia.org/wiki?curid=4257236" title="Kompleks Startowy nr 2 kosmodromu Cape Canaveral Air Force Station">
Kompleks Startowy nr 2 kosmodromu Cape Canaveral Air Force Station

Kompleks startowy nr 2 (LC-2) – wycofana z użytku platforma startowa United States Air Force na wschodnim krańcu przylądka Canaveral na Florydzie, na terenie kosmodromu Cape Canaveral Air Force Station. Został on zbudowany wraz z kompleksami 1, 3, i 4, na początku lat 50. XX wieku na potrzeby programu rakietowego Snark.
Pierwszym startem z tej platformy był testowy lot rakiety Snark, który odbył się 18 lutego 1954 roku. Kompleks był wykorzystany do programu Snark do 1960 roku, a następnie był wykorzystany jako lądowisko dla helikopterów w programie Mercury. Następnie był używany w latach 80. do wypuszczania balonów meteorologicznych.

</doc>
<doc id="4257241" url="https://pl.wikipedia.org/wiki?curid=4257241" title="Mint (singel Namie Amuro)">
Mint (singel Namie Amuro)

Mint – czterdziesty drugi singel Namie Amuro. Został wydany 18 maja 2016 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel „Mint” zajął 4. miejsce w cotygodniowym wykresie Oriconu. Ogólna sprzedaż wyniosła 46 231 egzemplarzy.
Ciekawostki.
Piosenka „Mint” posłużyła jako piosenka przewodnia do serialu „Boku no Yabai Tsuma”. Utwór był bardzo udany po wydaniu online. Piosenka osiągnęła 1. miejsce na wykresach RecoChoku i znalazła się na szczycie listy iTunes. 19 sierpnia 2016 r. została wydana płyta winylowa, zawierająca oba utwory.

</doc>
<doc id="4257242" url="https://pl.wikipedia.org/wiki?curid=4257242" title="Rajd Kanady 1977">
Rajd Kanady 1977

Rajd Critérium Molson du Québec 1977 - Rajd Kanady ("5. Critérium Molson du Québec") – 5 Critérium Molson du Québec rozgrywany w Kanadzie w dniach 14-18 września. Była to ósma runda Rajdowych Mistrzostw Świata w roku 1977. Rajd został rozegrany na nawierzchni szutrowej i na asfalcie. Bazą rajdu było miasto Montreal.

</doc>
<doc id="4257245" url="https://pl.wikipedia.org/wiki?curid=4257245" title="Odchodzenie od paliw kopalnych">
Odchodzenie od paliw kopalnych



</doc>
<doc id="4257247" url="https://pl.wikipedia.org/wiki?curid=4257247" title="Affonso Eduardo Reidy">
Affonso Eduardo Reidy

Affonso Eduardo Reidy (ur. 26 października 1909 w Paryżu, zm. 10 sierpnia 1964 w Rio de Janeiro) – brazylijski architekt i urbanista, działacz społeczny, uważany za jednego z pionierów nowoczesnej architektury brazylijskiej. Jeden z projektantów Rio de Janeiro. 
Życiorys.
Wczesne życie.
Rozpoczął studia w Narodowej Szkole Sztuk Pięknych w Rio de Janeiro (port. "Escola Nacional de Belas Artes"), gdzie ukończył architekturę w 1930 roku. W tym samym roku został mianowany przez Lucio Costę asystentem Gregoriego Warchavchika (pierwszej osobowości przeciwdziałającej rozwojowi neokolonialnego wątku Brazylii) w Narodowej Szkole Sztuk Pięknych. Wkrótce przyjął profesurę na wydziale projektowania i planowania przestrzennego. W latach 1936–1949 pracował też w Ministerstwie Zdrowia i Edukacji w Rio de Janeiro.
Kariera architektoniczna.
Spędził większość swojego życia w służbie publicznej, zwłaszcza w dziale planowania miasta, gdzie podjął kilka ważnych projektów, takich jak urbanizacja centrum Rio de Janeiro. Jego niedokończony projekt z 1948 przewidywał urbanizację uboższego obszaru przez rozebranie Morro do Santo Antônio z budynkami administracyjnymi, mieszkalnymi, a nawet muzeum zaprojektowanym przez Le Cobusiera. Oprócz zapewnienia miastu dróg łączących południe i północ, stworzył on duży park na skraju Flamengo. W tym czasie ożenił się z Carmen Portinho, trzecią kobietą, która ukończyła kurs inżynieryjny w kraju i od tej pory stale współpracowała przy jego projektach. 
Jedną z jego najważniejszych prac jest osiedle mieszkaniowe Pedregulhos (ukończone w 1947), przeznaczone dla urzędników publicznych o niskich dochodach oraz klasy średniej, które posiadało szkoły, przedszkola, targowiska i usługi pralnicze, a także projekt i uczestnictwo w budowie Muzeum Sztuki Nowoczesnej w Rio de Janeiro w latach 1954-1958.
Reidy przeszedł na emeryturę na początku lat 60 XX wiek. Zmarł 10 sierpnia 1964 roku w Rio de Janeiro. 

</doc>
<doc id="4257248" url="https://pl.wikipedia.org/wiki?curid=4257248" title="Kutry ratownicze typu R-27">
Kutry ratownicze typu R-27

Kutry ratownicze typu R-27 – seria kutrów ratowniczych zbudowanych w latach 1974-1976 w gdańskiej Stoczni Wisła na zamówienie Polskiego Ratownictwa Okrętowego. Autorem projektu był inż. Władysław Dziekoński z biura projektowego PROREM.
Kutry typu R-27 były jednostkami łączącymi funkcje statku ratowniczego i holownika morskiego. Miały klasę lodową L3. Wnętrze dzieliło się na 7 przedziałów wodoszczelnych; konstrukcja stalowego kadłuba zapewniała niezatapialność jednoprzedziałową. Długość kadłuba wynosiła 30,4 m, długość między pionami 28,52 m, szerokość całkowita 8,32 m, a średnie zanurzenie 2,3 m. Napędzane były dwoma silnikami Cegielski-Sulzer 5AR25 o mocy po 600 KM każdy, umieszczonymi we wspólnym przedziale i napędzającymi, poprzez przekładnię redukcyjną, jedną śrubę. Prędkość maksymalna wynosiła 12,5 węzłów, zasięg – 2500 Mm. Jednostki wyposażono w hak i windę holowniczą Norwinch S-100-5 z uciągiem 13 ton. Kutry typu R-27 były również wyposażone w urządzenia do prowadzenia prac gaśniczych (pompy ratownicze i pożarowe o wydajności 150 t/h, działka i kurtyny wodne, 4 pompy przenośne o wydajności 50 t/h) i nurkowych. Załoga liczyła etatowo 12 osób, lecz faktycznie 10, a później nawet 7.
Serię zbudowała Stocznia Wisła w Gdańsku. Koszt budowy wynosił wówczas ok. 30 milionów zł.
Zbudowano cztery jednostki typu R-27:
&lt;br&gt;M/s „Cyklon” (zwodowany w 1974 r.)
&lt;br&gt;M/s „Huragan” (zwodow. w 1975 r.)
&lt;br&gt;M/s „Tajfun” (zwodow. w 1975 r., w służbie od 1976 r.)
&lt;br&gt;M/s „Sztorm-2” (zwodow. w 1976 r.)
Służba.
Jednostki typu R-27, wraz z mniejszymi R-17, stanowiły trzon polskiego ratownictwa morskiego od połowy lat 70. XX wieku. Dyżurowały w portach w Świnoujściu („Sztorm-2”), Kołobrzegu („Tajfun”), Ustce („Huragan”) i Helu („Cyklon”). W 1993 roku z dyżurowania wycofany został „Cyklon”, w 1995 „Huragan”, w 1998 „Tajfun” (służący od 1993 roku w Helu). „Sztorm-2” w 1999 roku przesunięty został ze Świnoujścia do Helu, gdzie służył do 2011 roku.

</doc>
<doc id="4257249" url="https://pl.wikipedia.org/wiki?curid=4257249" title="Kościół św. Józefa Robotnika w Chorzowie">
Kościół św. Józefa Robotnika w Chorzowie

Kościół świętego Józefa Robotnika – rzymskokatolicki kościół znajdujący się w Górnośląskim Parku Etnograficznym w Chorzowie.
Jest to świątynia wzniesiona w 1791 roku we wsi Nieboczowy nad Odrą, w powiecie wodzisławskim jako powiększenie kaplicy z 1380 roku, ufundowana została przez Jana Zdrzałaka. Przeniesiona została w 1971 roku do Kłokocina (dzielnicy Rybnika), natomiast na obecnym miejscu stoi od 1995 roku. Odrestaurowana została w 1931 roku. Poświęcono ją w dniu 28 września 1997 roku.
Architektura.
Budowla jest drewniana i posiada konstrukcję zrębową. Świątynia jest orientowana. Składa się z mniejszego prezbiterium w stosunku do nawy zamkniętego trójbocznie, z boku znajduje się zakrystia. Z przodu nawy znajduje się kruchta z portalem w formie „oślego grzbietu” z datą „1791”. Całą świątynię otaczają soboty. Kościół posiada dach dwukalenicowy, nakryty gontem z dwoma sześciokątnymi wieżyczkami na sygnaturki w stylu barokowym. Są one zwieńczone baniastymi dachami hełmowymi, nakrytymi gontem z latarniami (nad nawą są ozdobione podwójnym krzyżem, a nad prezbiterium są ozdobione metalowym kurem). Nawa nakryta jest płaskim stropem, natomiast prezbiterium pozornym sklepieniem o spłaszczonym łuku. We wnętrzu znajdują się m.in.: mały chór podparty przez dwa profilowane filary z fisharmonią wybudowaną pod koniec XIX wieku, belka tęczowa ozdobiona polichromowanymi figurkami Chrystusa na krzyżu, Matki Boskiej i Świętego Jana pochodzącymi z połowy XIX wieku. Oryginalne wyposażenie świątyni nie zachowało się do dnia dzisiejszego. Obecne pochodzi z różnych świątyń. Ołtarz główny został zbudowany w XVIII wieku i pochodzi ze spalonej świątyni w Moszczenicy. Ołtarze boczne reprezentują styl barokowo – klasycystyczny. Stacje Drogi Krzyżowej zostały zbudowane pod koniec XVIII wieku. Ława kolatorska pochodzi z XIX wieku i znajdowała się dawniej w świątyni w Wiśle Wielkiej.

</doc>
<doc id="4257252" url="https://pl.wikipedia.org/wiki?curid=4257252" title="Maszrafat as-Sab">
Maszrafat as-Sab

Maszrafat as-Sab – wieś w Syrii, w muhafazie Ar-Rakka. W 2004 roku liczyła 1222 mieszkańców.

</doc>
<doc id="4257255" url="https://pl.wikipedia.org/wiki?curid=4257255" title="R-27">
R-27



</doc>
<doc id="4257258" url="https://pl.wikipedia.org/wiki?curid=4257258" title="Wydział Inżynierii Zarządzania Politechniki Białostockiej">
Wydział Inżynierii Zarządzania Politechniki Białostockiej

Wydział Inżynierii Zarządzania – jeden z sześciu wydziałów Politechniki Białostockiej. Obecnie Wydział Inżynierii Zarządzania jest jednym z dwóch największych – pod względem liczby studentów – wydziałów Politechniki Białostockiej. Szkolenie jest prowadzone w sześciu kluczowych kierunkach: zarządzanie i inżynieria produkcji, zarządzanie i inżynieria usług, logistyka, zarządzanie, turystyka i rekreacja, inżynieria meblarstwa"."
Historia.
Wydział Zarządzania Politechniki Białostockiej został utworzony w 2001 roku decyzją ówczesnego Ministra Edukacji Narodowej i Sportu w wyniku przekształcenia istniejącego od 1993 roku Instytutu Zarządzania i Marketingu.
 na Wydziale Inżynierii Zarządzania studiuje  1 875 studentów, w tym 1 566 na studiach stacjonarnych oraz 309  na studiach niestacjonarnych. Na Wydziale Inżynierii Zarządzania studiuje 80 obcokrajowców z Bangladeszu, Białorusi, Brazylii, Indii, Maroko, Pakistanu, Rosji, Ukrainy.
Położenie.
Wydział Inżynierii Zarządzania jest jednym z trzech wydziałów Politechniki Białostockiej, które umiejscowione są poza kampusem uczelni przy ulicy Wiejskiej. Wydział obecnie mieści się w 
Kleosinie ul. Ojca Tarasiuka 2.
Kierunki.
Wydział Inżynierii Zarządzania kształci studentów na sześciu kierunkach studiów:
Wykładowcy.
Na Wydziale Inżynierii Zarządzania zatrudnionych jest 115 pracowników naukowo-dydaktycznych i dydaktycznych, którzy działalność naukowo-badawczą oraz dydaktyczną prowadzą w ramach czterech katedr:

</doc>
<doc id="4257260" url="https://pl.wikipedia.org/wiki?curid=4257260" title="Hero (singel Namie Amuro)">
Hero (singel Namie Amuro)

Hero – czterdziesty trzeci singel Namie Amuro. Został wydany 27 lipca 2016 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singel zajął 6. miejsce w cotygodniowym wykresie Oriconu oraz 75. miejsce w 2016 roku ze sprzedażą 72 169 sztuk. Ogólna sprzedaż wyniosła 80 739 egzemplarzy.
Ciekawostki.
Piosenka „Hero” była piosenką przewodnią dla japońskiego wstępu do Letnich Igrzysk Olimpijskich i Paraolimpijskich odbywających się w Rio de Janeiro. Singel zdobył złoty certyfikat RIAJ. Singiel był bardzo udany, głównie za pośrednictwem cyfrowego pobierania. „Hero” osiągnął 1. miejsce na wykresie RekoChoku chart, iTunes Store, music.jp, dwango, dmusic, Oricon Music Store, Amazon, mu-mo, my sound i MUSICO. 19 sierpnia 2016 r., została wydana płyta winylowa, zawierająca oba utwory.

</doc>
<doc id="4257263" url="https://pl.wikipedia.org/wiki?curid=4257263" title="Villa Opicina (stacja kolejowa)">
Villa Opicina (stacja kolejowa)

Villa Opicina (sl. "Opčine") – stacja kolejowa w Villi Opicinie w Friuli-Wenecji Julijskiej we Włoszech przy via della Ferrovia.
Stacja posiada połączenie z Lublaną, które jest obsługiwane przez Slovenske železnice.

</doc>
<doc id="4257266" url="https://pl.wikipedia.org/wiki?curid=4257266" title="Stephen Holt">
Stephen Holt

 
Stephen Jeffrey Carino Holt (ur. 6 grudnia 1991 w Portland) – amerykański koszykarz, filipińskiego pochodzenia, występujący na pozycjach rozgrywającego lub rzucającego obrońcy, obecnie zawodnik CSM Oradea.
W 2015 i 2016 reprezentował w letniej lidze NBA zespół Atlanty Hawks, a w 2014 rozegrał jedno spotkanie przedsezonowe w barwach Cleveland Cavaliers.
Jego ojciec Greg jest Amerykaninem, który grał w koszykówkę na University of Portland, a matka Jackie - Filipinką.
28 marca 2018 został zawodnikiem BM Slam Stali Ostrów Wielkopolski.
26 czerwca 2019 dołączył do słoweńskiego Sixt Primorska Koper.

</doc>
<doc id="4257268" url="https://pl.wikipedia.org/wiki?curid=4257268" title="Ustawa z dnia 12 marca 2004 r. o pomocy społecznej">
Ustawa z dnia 12 marca 2004 r. o pomocy społecznej



</doc>
<doc id="4257269" url="https://pl.wikipedia.org/wiki?curid=4257269" title="Ustawa z dnia 13 grudnia 2013 r. o rodzinnych ogrodach działkowych">
Ustawa z dnia 13 grudnia 2013 r. o rodzinnych ogrodach działkowych



</doc>
<doc id="4257270" url="https://pl.wikipedia.org/wiki?curid=4257270" title="Ustawa z dnia 16 kwietnia 2004 r. o ochronie przyrody">
Ustawa z dnia 16 kwietnia 2004 r. o ochronie przyrody



</doc>
<doc id="4257271" url="https://pl.wikipedia.org/wiki?curid=4257271" title="Prawo budowlane (Polska)">
Prawo budowlane (Polska)



</doc>
<doc id="4257272" url="https://pl.wikipedia.org/wiki?curid=4257272" title="John Bennet">
John Bennet

John Bennet (ur. ok. 1575, zm. po 1614) – angielski kompozytor, twórca madrygałów.

</doc>
<doc id="4257277" url="https://pl.wikipedia.org/wiki?curid=4257277" title="Dear Diary/Fighter">
Dear Diary/Fighter

Dear Diary/Fighter – czterdziesty czwarty singel Namie Amuro. Został wydany 26 października 2016 roku, w wersji CD i CD+DVD.
Lista utworów.
CD
DVD
Oricon.
Pozycje wykresu Oricon.
Singiel "Dear Diary/Fighter" zajął #3 miejsce w cotygodniowym wykresie Oriconu. Oraz #89 miejsce w 2016 roku ze sprzedażą 62 141 sztuk. Ogólna sprzedaż wyniosła 64 486 egzemplarzy.
Ciekawostki.
Piosenka "Fighter" została użyta w serialu Death Note ~ New Generation. Natomiast "Dear Diary" znalazła się w filmie Death Note: Light Up the New World.

</doc>
<doc id="4257283" url="https://pl.wikipedia.org/wiki?curid=4257283" title="Alfa Draconis">
Alfa Draconis



</doc>
<doc id="4257284" url="https://pl.wikipedia.org/wiki?curid=4257284" title="Kraz">
Kraz



</doc>
<doc id="4257286" url="https://pl.wikipedia.org/wiki?curid=4257286" title="Leixoes Matosinhos">
Leixoes Matosinhos



</doc>
<doc id="4257287" url="https://pl.wikipedia.org/wiki?curid=4257287" title="Al Tarf">
Al Tarf



</doc>
<doc id="4257289" url="https://pl.wikipedia.org/wiki?curid=4257289" title="Chasing Time">
Chasing Time

Chasing Time – trzeci singel promujący debiutancki album studyjny raperki Azealii Banks, zatytułowany "Broke with Expensive Taste" (2014).
Singel wydano 22 września 2014, tuż przed niespodziewaną premierą płyty na początku listopada. Teledysk promujący piosenkę, wyreżyserowany przez Marca Klasfelda, po raz pierwszy wyemitowano w MTV 13 listopada tego samego roku. Inspirowany był on wideoklipami artystów hip-hopowych i R &amp; B z lat 90., zwłaszcza Missy Elliott i Lil' Kim. Pojawiły się tam też wątki futurystyczne.
"Chasing Time" jest utrzymana w stylu house, a tekst opowiada o ochłonięciu po właśnie zerwanym związku. Piosenka zdobyła uznanie krytyków muzycznych, którzy określili ją jako "house-diva music" i chwalili popisy wokalne Banks oraz budowę utworu.
Sama Banks oznajmiła, że utwór nie może być przypisany do konkretnego gatunku i opisuje życiową podróż, której częścią jest nieudany związek. "Chasing Time" odnosi się tematycznie do pierwszego utworu na krążku artystki, zatytułowanego "Idle Delilah".

</doc>
<doc id="4257291" url="https://pl.wikipedia.org/wiki?curid=4257291" title="Dimitri Uznadze">
Dimitri Uznadze

Dimitri Uznadze (gruz. დიმიტრი უზნაძე, ur. 2 grudnia 1886 w Zeda Sakara, zm. 9 października 1950 w Tbilisi) – gruziński pedagog, twórca nowoczesnej pedagogiki gruzińskiej, autor pierwszego gruzińskiego podręcznika do historii świata dla szkół średnich w Gruzji.
Życiorys.
Urodził się w 1886 w rodzinie chłopskiej, w niewielkiej wsi Zeda Sakara w prowincji Imeretia w zachodniej Gruzji. Został wydalony z liceum w Kutaisi za udział w rewolucji w roku 1905. W tym samym roku wyjechał do Szwajcarii, a następnie do Niemiec, gdzie wstąpił na wydział filozofii Uniwersytetu w Lipsku, który ukończył w 1909. W 1910 uzyskał tytuł doktora na Uniwersytecie Marcina Lutra w Wittenberdze za pracę zatytułowaną "Władimir Sołowjow: jego listy i metafizyka" (1909). Powrócił do domu w 1909. Od tego czasu aż do 1916 wykładał historię w gruzińskim gimnazjum w Kutaisi i był dyrektorem szkoły dla dziewcząt w Sinatle (1915–1917).
Po rewolucji październikowej był współzałożycielem Państwowego Uniwersytetu w Tbilisi. W latach 1918–1950 był profesorem i kierownikiem Zakładu Psychologii tej uczelni.
W 1935 otrzymał dyplom z psychologii. W 1941 był współzałożycielem Gruzińskiej Akademii Nauk. Od 1941 do 1950 był pierwszym dyrektorem Instytutu Psychologii tej Akademii (obecnie instytut nosi jego imię). W 1946 otrzymał tytuł "Zasłużonego pracownika naukowego w Gruzji". Został pochowany w ogrodzie Państwowego Uniwersytetu w Tbilisi.
Zainteresowania.
Głównymi dziedzinami jego działalności naukowej były filozofia i psychologia. Był także autorem książki "Theory of Attitude and Set" oraz założycielem gruzińskiej szkoły psychologii pedagogicznej.
Dzieła.
Główne jego prace naukowe to:

</doc>
<doc id="4257293" url="https://pl.wikipedia.org/wiki?curid=4257293" title="Minkar">
Minkar



</doc>
<doc id="4257298" url="https://pl.wikipedia.org/wiki?curid=4257298" title="Just You and I">
Just You and I

Just You and I – czterdziesty siódmy singel Namie Amuro. Został wydany 31 maja 2017 roku, w wersji CD i CD+DVD.
Oricon.
Pozycje wykresu Oricon.
Singel "Just You and I" zajął #6 miejsce w cotygodniowym wykresie Oriconu. Ogólna sprzedaż wyniosła 34 596 egzemplarzy.
Ciekawostki.
Piosenka "Just You and I" została użyta w TV dramie "Haha ni naru". Natomiast "Strike A Pose" znalazła się w reklamie soczewek ReVIA.

</doc>
<doc id="4257299" url="https://pl.wikipedia.org/wiki?curid=4257299" title="Collorhabdium williamsoni">
Collorhabdium williamsoni

Collorhabdium williamsoni – gatunek węża z rodziny połozowatych (Colubridae), jedyny przedstawiciel monotypowego rodzaju Collorhabdium.

</doc>
<doc id="4257300" url="https://pl.wikipedia.org/wiki?curid=4257300" title="Collorhabdium">
Collorhabdium



</doc>
<doc id="4257301" url="https://pl.wikipedia.org/wiki?curid=4257301" title="Etheridgeum pulchrum">
Etheridgeum pulchrum

Etheridgeum pulchrum – gatunek węża z rodziny połozowatych (Colubridae), jedyny przedstawiciel monotypowego rodzaju Etheridgeum.

</doc>
<doc id="4257302" url="https://pl.wikipedia.org/wiki?curid=4257302" title="Etheridgeum">
Etheridgeum



</doc>
<doc id="4257307" url="https://pl.wikipedia.org/wiki?curid=4257307" title="Rabdion">
Rabdion

Rabdion – rodzaj węża z podrodziny Calamariinae w rodzinie połozowatych (Colubridae).
Zasięg występowania.
Rodzaj obejmuje gatunki występujące endemicznie w Indonezji. 
Systematyka.
Podział systematyczny.
Do rodzaju należą następujące gatunki: 

</doc>
<doc id="4257308" url="https://pl.wikipedia.org/wiki?curid=4257308" title="Grzegorz Wójcik (fotograf)">
Grzegorz Wójcik (fotograf)

Grzegorz Wójcik (ur. 1979) – polski artysta fotograf, uhonorowany tytułami Artiste FIAP (AFIAP) oraz Excellence FIAP (EFIAP). W latach 2014–2016 wiceprezes Zarządu Wojnickiego Towarzystwa Fotograficznego "Fotum", w latach 2017–2021 członek Tarnowskiego Towarzystwa Fotograficznego.
Życiorys.
Grzegorz Wójcik jest z wykształcenia informatykiem – był związany z tarnowskim środowiskiem fotograficznym (były członek Tarnowskiego Towarzystwa Fotograficznego) oraz Wojnickim Towarzystwem Fotograficznym "Fotum" – mieszka i tworzy w Wojniczu oraz w Krakowie. Szczególne miejsce w jego twórczości zajmuje fotografia kreatywna (przetworzona) oraz fotografia m.in. portretowa – ludzi w tematyce ich życia codziennego, społecznego, kulturalnego. W 2014 roku został przyjęty w poczet członków International Sports Press Association (AIPS) – w tym samym czasie został członkiem Klubu Dziennikarzy Sportowych. Od 2014 roku do 2016 był wiceprezesem Zarządu Wojnickiego Towarzystwa Fotograficznego "Fotum""." 
Grzegorz Wójcik jest autorem i współautorem wielu wystaw fotograficznych; indywidualnych, zbiorowych, poplenerowych, pokonkursowych. Brał aktywny udział w Międzynarodowych Salonach Fotograficznych, organizowanych m.in. pod patronatem FIAP, zdobywając wiele akceptacji, medali, nagród, wyróżnień, dyplomów, listów gratulacyjnych. Pokłosiem udziału w Międzynarodowych Salonach Fotograficznych (pod patronatem FIAP) było przyznanie mu (w 2015 roku) tytułu honorowego Artiste FIAP (AFIAP) oraz (w 2017 roku) tytuł Excellence FIAP (EFIAP) – tytułów nadanych przez Międzynarodową Federację Sztuki Fotograficznej FIAP, z siedzibą w Luksemburgu. 
W 2020 roku opublikował (druk na żądanie – w serwisie Blurb) album fotograficzny poświęcony Przystankowi Woodstock pt. "Dotyk Woodstock". Zdjęcia wchodzące w skład tego albumu powstawały na przestrzeni lat 2011–2019. Album został nagrodzony brązowym medalem w konkursie PX3 – Prix de la Photographie Paris oraz (jako jeden ze 160 zgłoszonych) w konkursie Urban Photo Awards został nagrodzony wyróżnieniem. W konkursie International Photography Awards został wyróżniony w dwóch kategoriach – Książka / Dokument oraz Książka / Ludzie. W 2022 roku ukazała się wersja drukowana (druk offsetowy) tego samego albumu, ale już w nakładzie 600 sztuk.

</doc>
<doc id="4257319" url="https://pl.wikipedia.org/wiki?curid=4257319" title="Arbana Xharra">
Arbana Xharra

Arbana Xharra (ur. 29 października 1981 w Kosowie) – kosowska dziennikarka śledcza.
Edukacja.
W latach 2000–2004 uczęszczała do pierwszej kosowskiej szkoły dziennikarstwa im. Faika Konicy w Prisztinie, szkoły prywatnej, założonej po wojnie w Kosowie. W 2007 uczestniczyła w programie Missouri Journalism Faculty na wydziale dziennikarstwa University of Missouri. W latach 2009–2012 studiowała w Instytucie Dziennikarstwa i Komunikacji w Kosowie.
Kariera.
Arbana Xharra rozpoczęła pracę jako dziennikarka w 2001. Pierwszy poważny artykuł napisała o kwestiach związanych z transformacją Kosowa po wojnie. Przez pierwsze dziesięć lat kariery badała korupcję i przestępczość zorganizowaną. W latach 2006–2007 pracowała dla „Koha Ditore”, pierwszej niezależnej gazety założonej w Kosowie. Współpracowała też z „Balkan Insight”. Następnie została redaktorką naczelną „Zeri”, drugiej co do wielkości gazety w Kosowie, gdzie pracowała do maja 2017.
W 2012 Xharra stanęła przed sądem w związku z przygotowywaniem raportu o korupcji i powiązaniach lokalnych biznesmenów z politykami. 2 kwietnia 2012 opublikowany został artykuł, w którym dziennikarka zamieściła informację, iż właściciel prywatnej firmy Pejtoni, Bejtush Zhugolli i jego dwaj bracia, Ilmi i Mehdi, wspierali finansowo kampanię wyborczą premiera Hashima Thaçiego w zamian za lukratywne oferty dla przedsiębiorców. Prywatne firmy braci Zhugolli utworzyły Korporację Energetyczną Kosowo (KEK), która wygrała przetargi o wartości 70 milionów euro. Nieco ponad tydzień po publikacji artykułu Bejtush Zhugolli pozwał ją i gazetę „Zeri” o zniszczenie wizerunku swojej firmy i wniósł o odszkodowanie w wysokości 700 000 euro. Sprawa została przyjęta i rozpatrzona błyskawicznie, Xharra została uniewinniona, a sąd orzekł, że nie został naruszony kodeks etyki mediów drukowanych.
W tym samym roku zaczęła badać nowe zjawisko w Kosowie i na Bałkanach Zachodnich – radykalizm religijny. Śledztwo obejmowało wzrost aktywności religijnej od czasu upadku socjalizmu w byłej Jugosławii i jego wpływ na społeczeństwo. W tym samym roku ukończyła pierwszy raport na ten temat, badając religijny radykalizm w Kosowie, Macedonii i Anglii. Xharra odkryła sieć radykalnych imamów i ich źródeł finansowania z krajów Bliskiego Wschodu oraz powiązania z organizacjami terrorystycznymi. Opracowała też kilka międzynarodowych raportów dotyczących korupcji i dialogu międzywyznaniowego. Została nazwana islamofobem i otrzymywała liczne pogróżki, przez co musiała zmieniać kilkakrotnie szkołę swoich dzieci. Presja wzrosła po opublikowaniu w „Zeri” artykułu o inwestycjach Recepa Erdoğana w Kosowie i Macedonii.
Po prawie dwóch dekadach zajmowania się dziennikarstwem 9 maja 2017 dołączyła do Demokratycznej Partii Kosowa, największej partii politycznej w Kosowie. 13 maja 2017 została brutalnie zaatakowana przez ekstremistów w garażu przy jej domu w Prisztinie. W rezultacie napaści umieszczono ją na oddziale intensywnej terapii w szpitalu, gdzie spędziła kilka tygodni.
Nagrody i wyróżnienia.
Xharra została trzykrotnie nagrodzona przez United Nations Development Programme (UNDP) za artykuły o korupcji w Kosowie w 2006, 2007 i 2008. W 2012 otrzymała stypendium Balkan Fellowship for Journalistic Excellence, dzięki któremu badała zmieniające się podejście do islamu w Kosowie. W 2013 otrzymała nagrodę Rexhai Surroi Award przyznaną jej przez KOHA Group za artykuł poświęcony ekstremizmowi religijnemu i nagrodę Stirring Up Debate Award przyznaną przez INPO Ferizaj (Progress Initiative) za zainicjowanie debaty publicznej na temat religijnego ekstremizmu. W 2015 zdobyła amerykańską nagrodę International Women of Courage Award (IWOC).

</doc>
<doc id="4257321" url="https://pl.wikipedia.org/wiki?curid=4257321" title="Dents d'Ambin">
Dents d'Ambin



</doc>
<doc id="4257323" url="https://pl.wikipedia.org/wiki?curid=4257323" title="Pelvo d'Elva">
Pelvo d'Elva



</doc>
<doc id="4257324" url="https://pl.wikipedia.org/wiki?curid=4257324" title="Rognosa d'Etiache">
Rognosa d'Etiache



</doc>
<doc id="4257325" url="https://pl.wikipedia.org/wiki?curid=4257325" title="Flóra Molnár">
Flóra Molnár

Flóra Molnár (ur. 2 marca 1998 roku w Nagykanizsa) – węgierska pływaczka, uczestniczka letnich igrzysk z Rio de Janeiro z 2016 roku. Rekordzistka kraju na 50 metrów stylem dowolnym.
Życiorys.
Mistrzostwa świata i Europy.
W 2014 roku wygrała mistrzostwo Węgier na 50-metrowym basenie w stylu dowolnym. Na mistrzostwach Europy juniorów w 2014 zajęła czwarte miejsce na 50 m i siódme miejsce na 100m. Na mistrzostwach świata juniorów w 2015 na 100 metrów, zaś na 50-metrowym basenie w stylu motylkowym z czasem 13,50 ukończyła na piątym miejscu. Mistrzostwa Europy w pływaniu na krótkich dystansach w 2015 na 100 metrów ukończyła na 14 miejscu.Nie mogła wystąpić w mistrzostwach świata w 2016 roku z powodu choroby. W mistrzostwach świata w Budapeszcie w 2017 skończyła na 28. miejscu na 50 metrów motylkiem.
Igrzyska olimpijskie.
W lipcu 2016 zdobyła kwalifikację olimpijską na 50 metrów stylem dowolnym. Na basenie olimpijskim na dystansie, na jaki zdobyła kwalifikację, uzyskała czas 25,07, co nie dało jej promocji do półfinału. W końcowej klasyfikacji zajęła 25. miejsce.

</doc>
<doc id="4257327" url="https://pl.wikipedia.org/wiki?curid=4257327" title="Transportowy Dozór Techniczny">
Transportowy Dozór Techniczny

Transportowy Dozór Techniczny (TDT) – państwowa osoba prawna utworzona na podstawie art. 42 ust. 1 ustawy z dnia 21 grudnia 2000 r. o dozorze technicznym. Powstała z połączenia Dozoru Technicznego Żeglugi Morskiej i Kolejowego Dozoru Technicznego. 
Siedziba TDT znajduje się w Warszawie, przy ul. Puławskiej 125.
Zakres działania.
Instytucja obejmuje swoim dozorem:
Siedziba.
Do 31 grudnia 2019 TDT miał siedzibę w biurowcu Chałubińskiego 8 przy ul. Tytusa Chałubińskiego 8. Od 2020 ma siedzibę w Warszawie we własnym budynku przy ul. Puławskiej 125.

</doc>
<doc id="4257329" url="https://pl.wikipedia.org/wiki?curid=4257329" title="La Quadra (przystanek kolejowy)">
La Quadra (przystanek kolejowy)

La Quadra (bas.: "Quadrako geltokia") – przystanek kolejowy w Güeñes, w prowincji Vizcaya, we wspólnocie autonomicznej Kraj Basków, w Hiszpanii. 
Jest obsługiwana przez pociągi wąskotorowe FEVE.

</doc>
<doc id="4257330" url="https://pl.wikipedia.org/wiki?curid=4257330" title="Kirowśke (ujednoznacznienie)">
Kirowśke (ujednoznacznienie)



</doc>
<doc id="4257332" url="https://pl.wikipedia.org/wiki?curid=4257332" title="Baunatal-Großenritte">
Baunatal-Großenritte

Baunatal-Großenritte () – stacja kolejowa w Baunatal, w dzielnicy Großenritte, w kraju związkowym Hesja, w Niemczech. Według DB Station&amp;Service ma kategorię 6. Znajduje się na linii Kassel – Naumburg. Jest to również przystanek końcowy linii 5 i 7 tramwajów w Kassel.

</doc>
<doc id="4257334" url="https://pl.wikipedia.org/wiki?curid=4257334" title="Gare de Marienthal">
Gare de Marienthal

Gare de Marienthal – przystanek kolejowy w miejscowości Haguenau, w departamencie Dolny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est.
Położenie.
Znajduje się na linii Vendenheim – Wissembourg, na km 19,526 między stacjami Bischwiller i Haguenau, na wysokości 148 m n.p.m. 
Historia.
Stacja została otwarta 17 lipca 1855 przez Compagnie des chemins de fer de l'Est wraz z odcinkiem linii między Vendenheim i Haguenau.

</doc>
<doc id="4257335" url="https://pl.wikipedia.org/wiki?curid=4257335" title="Azzano d'Asti">
Azzano d'Asti



</doc>
<doc id="4257336" url="https://pl.wikipedia.org/wiki?curid=4257336" title="Buttigliera d'Asti">
Buttigliera d'Asti



</doc>
<doc id="4257337" url="https://pl.wikipedia.org/wiki?curid=4257337" title="Pic d'Asti">
Pic d'Asti



</doc>
<doc id="4257339" url="https://pl.wikipedia.org/wiki?curid=4257339" title="Costigliole d'Asti">
Costigliole d'Asti



</doc>
<doc id="4257340" url="https://pl.wikipedia.org/wiki?curid=4257340" title="Villafranca d'Asti">
Villafranca d'Asti



</doc>
<doc id="4257341" url="https://pl.wikipedia.org/wiki?curid=4257341" title="Pino d'Asti">
Pino d'Asti



</doc>
<doc id="4257342" url="https://pl.wikipedia.org/wiki?curid=4257342" title="San Damiano d'Asti">
San Damiano d'Asti



</doc>
<doc id="4257343" url="https://pl.wikipedia.org/wiki?curid=4257343" title="Cerreto d'Asti">
Cerreto d'Asti



</doc>
<doc id="4257344" url="https://pl.wikipedia.org/wiki?curid=4257344" title="Villanova d'Asti">
Villanova d'Asti



</doc>
<doc id="4257345" url="https://pl.wikipedia.org/wiki?curid=4257345" title="Baldichieri d'Asti">
Baldichieri d'Asti



</doc>
<doc id="4257346" url="https://pl.wikipedia.org/wiki?curid=4257346" title="Isola d'Asti">
Isola d'Asti



</doc>
<doc id="4257347" url="https://pl.wikipedia.org/wiki?curid=4257347" title="Montegrosso d'Asti">
Montegrosso d'Asti



</doc>
<doc id="4257348" url="https://pl.wikipedia.org/wiki?curid=4257348" title="Revigliasco d'Asti">
Revigliasco d'Asti



</doc>
<doc id="4257349" url="https://pl.wikipedia.org/wiki?curid=4257349" title="Montechiaro d'Asti">
Montechiaro d'Asti



</doc>
<doc id="4257351" url="https://pl.wikipedia.org/wiki?curid=4257351" title="Vigliano d'Asti">
Vigliano d'Asti



</doc>
<doc id="4257352" url="https://pl.wikipedia.org/wiki?curid=4257352" title="Cisterna d'Asti">
Cisterna d'Asti



</doc>
<doc id="4257353" url="https://pl.wikipedia.org/wiki?curid=4257353" title="Benahadux-Pechina">
Benahadux-Pechina

Benahadux-Pechina (hiszp. "Estación de Benahadux-Pechina") – stacja kolejowa w Benahadux, w Prowincji Almería, we wspólnocie autonomicznej Andaluzja, w Hiszpanii. Obsługuje również pobliską gminę Pechina.
Położenie stacji.
Znajduje się na linii kolejowej Linares Baeza – Almería w km 243,906.

</doc>
<doc id="4257354" url="https://pl.wikipedia.org/wiki?curid=4257354" title="Anita Rachvelishvili">
Anita Rachvelishvili



</doc>
<doc id="4257356" url="https://pl.wikipedia.org/wiki?curid=4257356" title="Castell'Alfero">
Castell'Alfero



</doc>
<doc id="4257357" url="https://pl.wikipedia.org/wiki?curid=4257357" title="Tamer Tıraşoğlu">
Tamer Tıraşoğlu

Tamer Tıraşoğlu (ur. 4 lutego 1983 w Berlinie) – turecko-niemiecki aktor telewizyjny, filmowy i teatralny. 
Życiorys.
Tamer Tıraşoğlu urodził się w Niemczech, ale przez wiele lat mieszkał za granicą, gdzie również studiował. W latach 2005-2010 studiował aktorstwo w Schauspiel Studio and Film Atelier Longhanke Studio w Berlinie, które ukończył z dyplomem. W latach 2008-2009 jako lektor czytał książkę "Faust II" pod tytułem "Mefisto i siedem grzechów głównych" ("Mephisto und die sieben Totsünden"). W sezonie artystycznym 2009/10 został zaangażowany w berlińskim Grips Theater. 
Trenował sport walki, mieszane sztuki walki, boks, kick-boxing i boks tajski.

</doc>
<doc id="4257358" url="https://pl.wikipedia.org/wiki?curid=4257358" title="Jakub Janidło">
Jakub Janidło

Jakub Janidło (Jakub Janidłowicz) (ur. w 1570 w Bodzentynie, zm. 31 grudnia 1619 w Krakowie) – prawnik, profesor, rektor Akademii Krakowskiej, kanonik sądecki "fundi Biegonice" od 1611 roku.
Życiorys.
Był synem Macieja, ślusarza i rajcy miejskiego w Bodzentynie. Studia na Akademii Krakowskiej podjął w 1587. Magistrem nauk wyzwolonych i doktorem filozofii został w 1594. Wyjechał na dalsze studia do Rzymu. W czerwcu 1598 r. jednomyślną uchwałą wszystkich profesorów uzyskał doktorat obojga praw. Po powrocie do Krakowa w 1599 immatrykulował się na Wydział Prawa. 15 marca 1603 przyjął święcenia kapłańskie i otrzymał parafię Gołaczewy, zasiadał również jako sędzia w sądzie biskupim kurii krakowskiej. Za namową Mikołaja Dobrocieskiego podjął się napisania podręcznika "Processus iudiciarius ad praxim fori spiritualis Regni Poloniae conscriptus" wydanego w 1606, stanowił on obowiązkowy podręcznik uniwersytecki w zakresie procesu kanonicznego przez kolejne 100 lat i był dużą pomocą dla urzędników sądów kościelnych. Od 1611 zaangażował się jako prawnik w spór z jezuitami i w obronę praw Akademii Krakowskiej występując w jej obronie na Sejmie walnym w 1612. Wyjeżdżając z misją do papieża Pawła V ostatecznie król Zygmunt III Waza 23 stycznia 1616 zapewnił, że przywileje Akademii w całości zachować pragnie. Jakub Janidło w 1614 wybrany został rektorem Akademii, wybór ponowiono w 1615 i jeszcze w 1618; był także prowizorem Szkół Nowodworskich. Zmarł mając 49 lat. Na własne żądanie i za zgodą kapituły krakowskiej pochowany został w kaplicy Szafrańców na Wawelu, zwanej inaczej kaplicą prawników.

</doc>
<doc id="4257360" url="https://pl.wikipedia.org/wiki?curid=4257360" title="Dome (szczyt górski)">
Dome (szczyt górski)



</doc>
<doc id="4257362" url="https://pl.wikipedia.org/wiki?curid=4257362" title="Henrik L'abee-Lund">
Henrik L'abee-Lund



</doc>
<doc id="4257363" url="https://pl.wikipedia.org/wiki?curid=4257363" title="Richard French">
Richard French

Richard French (ur. 20 stycznia 1792 w hrabstwie Madison, zm. 1 maja 1854 w Covington) – amerykański polityk.
Życiorys.
Urodził się 20 stycznia 1792 roku n terenie hrabstwa Madison. Uczył się w prywatnych szkołach, studiował nauki prawne i gdy został przyjęty do palestry, otworzył prywatną praktykę w Winchester. W latach 1820–1826 zasiadał w legislaturze stanowej Kentucky, a trzy lata po zakończeniu kadencji został sędzią sądu okręgowego. W 1834 roku wygrał wybory do Izby Reprezentantów z ramienia Partii Demokratyczno-Republikańskiej. Dwa lata później nie uzyskał reelekcji, a w 1840 roku przegrał wybory na gubernatora Kentucky. W 1842 roku ponownie uzyskał mandat posła w izbie niższej Kongresu (z ramienia Partii Demokratycznej). Dwa lata później nie uzyskał reelekcji, jednak w 1846 po raz trzeci zasiadł w Izbie Reprezentantów. Po zakończeniu działalności politycznej w 1849 roku powrócił do praktykowania prawa. Zmarł 1 maja 1854 roku w Covington.

</doc>
<doc id="4257364" url="https://pl.wikipedia.org/wiki?curid=4257364" title="Chile na Zimowych Igrzyskach Paraolimpijskich 2018">
Chile na Zimowych Igrzyskach Paraolimpijskich 2018

Chile na Zimowych Igrzyskach Paraolimpijskich 2018 – występ kadry sportowców reprezentujących Chile na igrzyskach paraolimpijskich w Pjongczangu w 2018 roku.
Kadra liczyła 4 zawodników występujących w narciarstwie alpejskim. Chorążym podczas ceremonii otwarcia igrzysk został Diego Seguel. Najlepszy wynik w historii występów reprezentacji na zimowych igrzyskach paraolimpijskich osiągnął Nicolás Bisquertt, który w slalomie zajął 9. miejsce.

</doc>
<doc id="4257365" url="https://pl.wikipedia.org/wiki?curid=4257365" title="Reggio nell'Emilia">
Reggio nell'Emilia



</doc>
<doc id="4257368" url="https://pl.wikipedia.org/wiki?curid=4257368" title="Mayflower Village">
Mayflower Village

Mayflower Village – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257371" url="https://pl.wikipedia.org/wiki?curid=4257371" title="North El Monte">
North El Monte

North El Monte – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257373" url="https://pl.wikipedia.org/wiki?curid=4257373" title="Neulußheim (przystanek kolejowy)">
Neulußheim (przystanek kolejowy)

Neulußheim (niem: "Bahnhof Neulußheim") – przystanek kolejowy w Neulußheim, w kraju związkowym Badenia-Wirtembergia, w Niemczech. Według DB Station&amp;Service ma kategorię 5. Znajduje się na linii Mannheim – Rastatt. 

</doc>
<doc id="4257374" url="https://pl.wikipedia.org/wiki?curid=4257374" title="Quartz Hill">
Quartz Hill

Quartz Hill – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257375" url="https://pl.wikipedia.org/wiki?curid=4257375" title="Rose Hills">
Rose Hills

Rose Hills – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257376" url="https://pl.wikipedia.org/wiki?curid=4257376" title="Esmeriz (przystanek kolejowy)">
Esmeriz (przystanek kolejowy)

Esmeriz (port: "Apeadeiro de Esmeriz") – przystanek kolejowy w Esmeriz (gmina Vila Nova de Famalicão), w dystrykcie Braga, w Portugalii. Znajduje się na Linha do Minho. Jest obsługiwana wyłącznie przez pociągi CP Urbanos do Porto. 
Historia.
Stacja znajduje się na odcinku Linha do Minho między Campanhã i Nine, która weszła do służby wraz z Ramal de Braga 21 maja 1875 r.

</doc>
<doc id="4257378" url="https://pl.wikipedia.org/wiki?curid=4257378" title="Rowland Heights">
Rowland Heights

Rowland Heights – miejscowość spisowa (obszar niemunicypalny) w Stanach Zjednoczonych, w stanie Kalifornia, w hrabstwie Los Angeles. 
Wchodzi w skład obszaru metropolitalnego Los Angeles.

</doc>
<doc id="4257381" url="https://pl.wikipedia.org/wiki?curid=4257381" title="San Pasqual">
San Pasqual

San Pasqual – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257382" url="https://pl.wikipedia.org/wiki?curid=4257382" title="South Monrovia Island">
South Monrovia Island

South Monrovia Island – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257383" url="https://pl.wikipedia.org/wiki?curid=4257383" title="Coronel Pringles">
Coronel Pringles

Coronel Pringles – miasto w Argentynie, położone w południowej części prowincji Buenos Aires.
Opis.
Miejscowość została założona w 24 września 1882 roku, węzeł drogowy-RP51 i RP85, przez miasto przebiega linia kolejowa. 

</doc>
<doc id="4257385" url="https://pl.wikipedia.org/wiki?curid=4257385" title="South San Gabriel">
South San Gabriel

South San Gabriel – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257387" url="https://pl.wikipedia.org/wiki?curid=4257387" title="The Big Wheel">
The Big Wheel

The Big Wheel – amerykański dramat filmowy w reżyserii Edwarda Ludwiga, którego premiera odbyła się 4 listopada 1949 roku.
Film znajduje się w domenie publicznej.
Obsada.
Źródło: Rotten Tomatoes
Odbiór.
Film zarobił 1,5 miliona dolarów.

</doc>
<doc id="4257388" url="https://pl.wikipedia.org/wiki?curid=4257388" title="Parafia św. Michała Archanioła w Oszmianie">
Parafia św. Michała Archanioła w Oszmianie

Parafia św. Michała Archanioła w Oszmianie – rzymskokatolicka parafia znajdująca się w Oszmianie, w diecezji grodzieńskiej, w dekanacie oszmianskim, na Białorusi.
Parafia posiada kaplice filialne w Horodnikach, Polanach i Mostwiliszkach.
Historia.
Parafię i kościół w Oszmianie ufundował w 1387 król Polski Władysław II Jagiełło. Do XVII w. istniała również druga parafia w Starej Oszmianie prowadzona przez franciszkanów. Od początku XVI w. Oszmiana była stolicą dekanatu w diecezji wileńskiej. Od XVII w mieście istniał klasztor dominikanów. Oba klasztory skasowano w czasach carskich.
W latach 1900–1904 przebudowano kościół poszerzając go. W dwudziestoleciu międzywojennym parafia posiadała kaplice w Horodnikach, Polanach, Nowopolu, na cmentarzu parafialnym i w więzieniu. Należała wtedy do dekanatu oszmianskiego archidiecezji wileńskiej.
Po II wojnie światowej Oszmiana znalazła się w Związku Sowieckim. W nocy z 23 na 24 kwietnia 1948 aresztowano proboszcza i dziekana ks. Waleriana Holaka, który 13 maja zmarł w więzieniu i został potajemnie pochowany na miejscowym cmentarzu. Kościół zamknięto i zdewastowano.
17 września 1989 kościół zwrócono wiernym i w kolejnych latach wyremontowano. Wyremontowano również zwrócone kaplice.

</doc>
<doc id="4257389" url="https://pl.wikipedia.org/wiki?curid=4257389" title="South San Jose Hills">
South San Jose Hills

South San Jose Hills – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257391" url="https://pl.wikipedia.org/wiki?curid=4257391" title="Zapasy na Igrzyskach Azji Centralnej w 1999">
Zapasy na Igrzyskach Azji Centralnej w 1999



</doc>
<doc id="4257392" url="https://pl.wikipedia.org/wiki?curid=4257392" title="South Whittier">
South Whittier

South Whittier – miejscowość spisowa (obszar niemunicypalny) w Stanach Zjednoczonych, w stanie Kalifornia, w hrabstwie Los Angeles. 
Wchodzi w skład obszaru metropolitalnego Los Angeles.

</doc>
<doc id="4257393" url="https://pl.wikipedia.org/wiki?curid=4257393" title="Stevenson Ranch">
Stevenson Ranch

Stevenson Ranch – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257395" url="https://pl.wikipedia.org/wiki?curid=4257395" title="Iran na Zimowych Igrzyskach Paraolimpijskich 2018">
Iran na Zimowych Igrzyskach Paraolimpijskich 2018

Iran na Zimowych Igrzyskach Paraolimpijskich 2018 – występ kadry sportowców reprezentujących Iran na igrzyskach paraolimpijskich w Pjongczangu w 2018 roku.
W kadrze wystąpiło pięcioro zawodników: dwie kobiety i trzej mężczyźni. Chorążym została biegaczka narciarska Elaheh Gholifallah. Aboulfazl Khatibi był najmłodszym reprezentantem Iranu. Podczas igrzysk miał 15 lat.

</doc>
<doc id="4257397" url="https://pl.wikipedia.org/wiki?curid=4257397" title="Sun Village">
Sun Village

Sun Village – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257398" url="https://pl.wikipedia.org/wiki?curid=4257398" title="Coronel Suárez">
Coronel Suárez

Coronel Suárez – miasto w Argentynie, położone w południowej części prowincji Buenos Aires.
Opis.
Miejscowość została założona w 28 maja 1883 roku. Znajduje się w niej węzeł drogowy-RP67 i RP85. Przez miasto przebiega linia kolejowa.

</doc>
<doc id="4257400" url="https://pl.wikipedia.org/wiki?curid=4257400" title="Topanga">
Topanga

Topanga – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.
Z Topanga pochodzi Amy Smart, amerykańska modelka i aktorka.

</doc>
<doc id="4257401" url="https://pl.wikipedia.org/wiki?curid=4257401" title="Yung Rapunxel">
Yung Rapunxel

Yung Rapunxel (zapis stylizowany: #YUNGRAPUNXEL) – singel amerykańskiej raperki Azealii Banks, oficjalnie wydany w kwietniu 2013 jako pierwsza piosenka promująca debiutanki album artystki, "Broke with Expensive Taste" (2014). Pierwsza premiera utworu miała miejsce już 11 marca 2013 na portalu muzycznym SoundCloud. Początkowo „Yung Rapunxel” miała zostać zaprezentowana w rozgłośniach radiowych już 26 marca, ale Banks zmieniła plany dwa dni po oczekiwanej dacie.
Piosenka jest utrzymana w agresywnym tonie i zawiera fragment utworu „No More Drama” autorstwa Mary J. Blige. Przez niektórych krytyków została uznana za przykład muzyki industrialnej.
Teledysk promujący piosenkę powstawał pod kierownictwem artysty wizualnego Jama Suttona od 22 lutego do daty premiery singla, kiedy to został wyemitowany w stacjach muzycznych. Wideoklip prezentuje okultystyczne symbole, takie jak sowy z różnokolorowymi oczami, yin i yang oraz wszechwidzące oko, a także samą Banks w filmie monochromatycznym, rapującą w rytmie piosenki.

</doc>
<doc id="4257402" url="https://pl.wikipedia.org/wiki?curid=4257402" title="Monte Barifreddo">
Monte Barifreddo

Monte Barifreddo – góra położona w Alpach Kotyjskich. Osiąga wysokość 3028 m n.p.m.
Charakterystyka.
Na szczycie znajduje się żelazny krzyż. Podczas wspinaczki można podziwiać góry Dauphine z lodowcami, Dolinę Troncea, Dolinę Germanasca oraz Dolinę Susa. Górą jest częścią parku Val Troncea.

</doc>
<doc id="4257403" url="https://pl.wikipedia.org/wiki?curid=4257403" title="Val Verde (Kalifornia)">
Val Verde (Kalifornia)

Val Verde – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257404" url="https://pl.wikipedia.org/wiki?curid=4257404" title="Valinda">
Valinda

Valinda – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257405" url="https://pl.wikipedia.org/wiki?curid=4257405" title="XVideos">
XVideos

XVideos – pornograficzny serwis internetowy umożliwiający publikację i oglądanie w internecie amatorskich filmów pornograficznych na zasadzie UGC. Do 2012 pozostawał najpopularniejszym internetowym serwisem pornograficznym na świecie, z ponad 4 mld odsłon miesięcznie. Według danych z kwietnia 2018 serwis znajduje się na pozycji 39. w rankingu najczęściej odwiedzanych stron internetowych na świecie.

</doc>
<doc id="4257406" url="https://pl.wikipedia.org/wiki?curid=4257406" title="View Park-Windsor Hills">
View Park-Windsor Hills

View Park-Windsor Hills – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257407" url="https://pl.wikipedia.org/wiki?curid=4257407" title="Sopiko Achmeteli">
Sopiko Achmeteli

Sopiko Achmeteli (gruz. სოფიკო ახმეტელი; ur. 28 marca 1981 w Tbilisi) – gruzińska narciarka alpejska, dwukrotna uczestniczka zimowych igrzysk olimpijskich (1998, 2002), dziennikarka.
Życiorys.
W gruzińskiej reprezentacji zadebiutowała w 1996 roku. W lutym 1997 roku po raz pierwszy w karierze wystąpiła w alpejskich mistrzostwach. W rozegranych wówczas mistrzostwach w Sestriere zajęła 39. miejsce w slalomie. Na przełomie lutego i marca uczestniczyła także w mistrzostwach świata juniorów, jednak nie została sklasyfikowana w żadnej konkurencji.
W lutym 1998 roku wystąpiła na igrzyskach olimpijskich w Nagano. Została w ten sposób pierwszą kobietą, która reprezentowała Gruzję na zimowych igrzyskach olimpijskich. Podczas ceremonii otwarcia igrzysk pełniła rolę chorążego reprezentacji Gruzji. W zawodach w narciarstwie alpejskim uczestniczyła tylko w slalomie. Podczas pierwszego przejazdu została zdyskwalifikowana.
W sezonie 1998/1999 kilkukrotnie startowała w zawodach Pucharu Świata, a także w mistrzostwach świata w Vail. W żadnym z tych startów nie została jednak sklasyfikowana. Podobnie miały się jej starty w kolejnym sezonie Pucharu Świata. W lutym 2000 roku zwyciężyła w slalomie gigancie podczas zawodów uniwersyteckich w Innerkrems. W sezonie 2000/2001, podobnie jak w poprzednich, nie została sklasyfikowana w żadnych zawodach z cyklu Pucharu Świata, jak również w mistrzostwach świata w Sankt Anton.
W lutym 2002 roku po raz drugi uczestniczyła w igrzyskach olimpijskich, startując w Salt Lake City. Ponownie pełniła rolę chorążego gruzińskiej reprezentacji podczas ceremonii otwarcia i ponownie nie została sklasyfikowana w zawodach – zarówno w slalomie, jak i slalomie gigancie nie ukończyła pierwszych przejazdów. W sezonie olimpijskim występowała również w Pucharze Świata, w dalszym ciągu jednak nie kończyła rywalizacji. 
W kolejnym sezonie wzięła udział w mistrzostwach świata w Sankt Moritz. Osiągnęła w nich najlepsze rezultaty w karierze, zajmując 36. miejsce w slalomie i 45. w slalomie gigancie. W sezonie 2003/2004 startowała głównie w zawodach lokalnych i uniwersyteckich. W uniwersyteckich zawodach w St. Lambrecht była druga w slalomie gigancie i czwarta w slalomie. Z kolei w zawodach uniwersyteckich we włoskiej miejscowości Santa Caterina zwyciężyła w slalomie i slalomie gigancie. W sezonie 2004/2005 kilkukrotnie próbowała swoich sił w Pucharze Świata, jednak ani razu nie została sklasyfikowana. W styczniu 2005 roku zajęła 18. miejsce w slalomie i 32. w slalomie gigancie podczas uniwersjady w Innsbrucku. Zwyciężyła następnie w zawodach uniwersyteckich w St. Lambrecht w slalomie i slalomie gigancie. W lutym wystąpiła na mistrzostwach świata – w slalomie gigancie uplasowała się na 41. miejscu, a w slalomie została zdyskwalifikowana przy drugim przejeździe.
Ukończyła dziennikarstwo na Tbiliskim Uniwersytecie Państwowym im. Iwane Dżawachiszwilego w Tbilisi. 

</doc>
<doc id="4257408" url="https://pl.wikipedia.org/wiki?curid=4257408" title="Sopia Achmeteli">
Sopia Achmeteli



</doc>
<doc id="4257409" url="https://pl.wikipedia.org/wiki?curid=4257409" title="Sofia Achmeteli">
Sofia Achmeteli



</doc>
<doc id="4257410" url="https://pl.wikipedia.org/wiki?curid=4257410" title="Sofia Akhmeteli">
Sofia Akhmeteli



</doc>
<doc id="4257412" url="https://pl.wikipedia.org/wiki?curid=4257412" title="Vincent (Kalifornia)">
Vincent (Kalifornia)

Vincent – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4257413" url="https://pl.wikipedia.org/wiki?curid=4257413" title="István Csizmadia">
István Csizmadia

István Csizmadia (ur. 16 grudnia 1944 w Budapeszcie) – węgierski kajakarz. Brązowy medalista olimpijski z Meksyku.
Zawody w 1968 były jego jedynymi igrzyskami olimpijskimi. Był trzeci w kajakowych czwórkach na dystansie 1000 metrów, płynęli z nim Imre Szöllősi, Csaba Giczy i István Timár. Był dwukrotnym medalistą mistrzostw świata – zdobył srebro w sztafecie K-1 na dystansie 4x500 metrów w 1973 i brąz w tej samej konkurencji w 1970. W 1969 był w sztafecie trzeci na mistrzostwach Europy.

</doc>
<doc id="4257415" url="https://pl.wikipedia.org/wiki?curid=4257415" title="Istvan Csizmadia">
Istvan Csizmadia



</doc>
<doc id="4257416" url="https://pl.wikipedia.org/wiki?curid=4257416" title="Flora Molnar">
Flora Molnar



</doc>
<doc id="4257418" url="https://pl.wikipedia.org/wiki?curid=4257418" title="István Tímár">
István Tímár



</doc>
<doc id="4257419" url="https://pl.wikipedia.org/wiki?curid=4257419" title="Ariel Galido">
Ariel Galido

Ariel Galido MSC (ur. 3 czerwca 1975 w Bacuag) – filipiński duchowny rzymskokatolicki, misjonarz Najświętszego Serca Jezusowego, prefekt apostolski Wysp Marshalla.
Biografia.
Ariel Galido urodził się 3 czerwca 1975 w Bacuag na Filipinach. 9 czerwca 2004 otrzymał święcenia prezbiteriatu i został kapłanem Misjonarzy Najświętszego Serca Jezusowego. Od 2005 pracuje na misjach na Wyspach Marshalla.
28 czerwca 2017 papież Franciszek mianował go prefektem apostolskim Wysp Marshalla.

</doc>
<doc id="4257422" url="https://pl.wikipedia.org/wiki?curid=4257422" title="Linia kolejowa Schönebeck – Güsten">
Linia kolejowa Schönebeck – Güsten

Linia kolejowa Schönebeck – Güsten – jednotorowa, lokalna i częściowo zelektryfikowana linia kolejowa biegnąca przez teren kraju związkowego Saksonia-Anhalt, w Niemczech. Łączy Schönebeck (Elbe) z Güsten.

</doc>
<doc id="4257427" url="https://pl.wikipedia.org/wiki?curid=4257427" title="James C. Gould">
James C. Gould

James C. Gould SI (ur. 4 czerwca 1945 w Johnson City) – amerykański duchowny rzymskokatolicki, jezuita, misjonarz, prefekt apostolski Wysp Marshalla.
Życiorys.
James C. Gould urodził się 4 czerwca 1945 w Johnson City w stanie Nowy Jork, w Stanach Zjednoczonych. 4 maja 1974 otrzymał święcenia prezbiteriatu i został kapłanem Towarzystwa Jezusowego.
23 kwietnia 1993 papież Jan Paweł II utworzył prefekturę apostolską Wysp Marshalla i jej pierwszym prefektem apostolskim mianował o. Goulda.
21 grudnia 2007 o. Gould zrezygnował z prefektury na podstawie kan. 401 §2 Kodeksu Prawa Kanonicznego (z powodu choroby lub innej poważnej przyczyny)

</doc>
<doc id="4257429" url="https://pl.wikipedia.org/wiki?curid=4257429" title="Christian Duffy">
Christian Duffy

Christian A. Duffy, znany jako Chris Duffy (ur. 1961) – amerykański kulturysta, mistrz kraju w tym sporcie.
Wczesne lata.
Ma brata. W wieku szesnastu lat był zapalonym futbolistą i szkolnym gwiazdorem sportowym. Jako nastolatek zaczął uprawiać kulturystykę. Uważał, że osiągnięcie perfekcyjnej sylwetki pomaga w dążeniu do szczęścia. Jako dwudziestoparolatek zamieszkał w Los Angeles.
Kariera kulturysty.
W 1984 został generalnym zwycięzcą Mistrzostw Południowych Stanów Zjednoczonych w kulturystyce. Trzy lata później startował w mistrzostwach Los Angeles. Zdobył dwa złote medale: w kategorii generalnej oraz wagowej ciężkiej. W 1992 wyróżniono go tytułem Mr. America na zawodach NPC Nationals; tym samym zyskał miano mistrza USA w kulturystyce. Jeszcze w tym samym roku wywalczył srebrny medal w kategorii wagowej ciężkiej na konkurencyjnych Mistrzostwach Stanów Zjednoczonych. O jego karierze i sukcesach zawodowych stale pisano w magazynach sportowych, w tym w sierpniu 1987 w „Muscular Development” i w październiku 1991 w „Muscle Training Illustrated”.
Pracował także jako fotomodel. Trafił na okładki magazynów „Muscle &amp; Fitness” (w kwietniu 1993), „IronMan” (w maju 1993), „Flex” (w sierpniu 1993) i „Muscle and Fitness” (w październiku 1993).
Kariera w branży porno.
W połowie lat dziewięćdziesiątych Duffy pod pseudonimem Bull Stanton rozpoczął karierę w branży gejowskiej pornografii. W filmie "The Wild Ones" (1994) wcielił się w ikoniczną postać Kake, znaną z prac Toma of Finland. W 1995 zagrał w kolejnej produkcji "Sunset Bull", wyprodukowanej przez studio Palm Drive Video, gdzie Jack Fritscher i Mark Hemry
wykorzystali trzy kamery do jego filmowania. Wzbudziło to kontrowersje, bo Duffy był gwiazdą kulturystyki − w dodatku formatu światowego. W serii zdjęć Jack Fritscher zrobił zdjęcie Chrisowi Duffy’emu dla American Men na trzy okładki trzech czasopism: „Thrust” (w listopadzie 1996), „International Leatherman” (w marcu 1997) i „Bear 62” (we wrześniu 2000), a także na okładkę trzeciego wydania książki "Corporal in Charge of Taking Care of Captain O’Malley" (2000). Były perkusista i wydawca John Embry wybrał również osiem zdjęć Fritschera przedstawiających Chrisa Duffy’ego do dekoracji wnętrz w swoim magazynie „Virtual Drummer” Manhood Rituals 2 (1998) i Manhood Rituals 3 (1999). Współpracę Fritschera i Duffy’ego podczas sesji zdjęciowej ukazano w filmie dokumentalnym Ryana White’a i Alexa Clausena "Raw! Uncot! Video!" (2020).
Życie prywatne.
Uprawiał golf. Jego idole to sportowcy: Arnold Schwarzenegger, Lee Haney, Flex Wheeler i Tiger Woods.
Zamieszkiwał w San Francisco, Venice Beach i Tampę na Florydzie. 
Jest biseksualistą; przez pewien czas miał żonę. W latach 90. był związany z Blue Blake’em (ur. 1963, zm. 2015), byłym żołnierzem Royal Marines i brytyjskim aktorem pornograficznym. Duffy i Blake wystąpili wspólnie w kilku filmach i byli na okładce gejowskich magazynów - „Advocate Men” (w lipcu 1994) i „Torso” (w kwietniu 1995).
Jego życiowym partnerem był Michaelem Alago. W wywiadzie dla czasopisma „Muscular Development” określił się jako osobę „hiperseksualną”; wyjawił też, że czuje się przynależny do środowiska LGBT.

</doc>
<doc id="4257448" url="https://pl.wikipedia.org/wiki?curid=4257448" title="Kazachstan na Zimowych Igrzyskach Paraolimpijskich 2018">
Kazachstan na Zimowych Igrzyskach Paraolimpijskich 2018

Kazachstan na Zimowych Igrzyskach Paraolimpijskich 2018 – występ kadry sportowców reprezentujących Kazachstan na igrzyskach paraolimpijskich w Pjongczangu w 2018 roku.
W kadrze wystąpiło sześciu zawodników: jedna kobieta i pięciu mężczyzn. Na zakończenie zmagań w Pjongczangu stworzyli dwie sztafety. Jedna zajęła 12. miejsce, wyprzedzając jedynie Brazylijczyków, natomiast druga, z mistrzem paraolimpijskim w sprincie – 6.
14 marca Aleksandr Koliadin zdobył złoty medal w rywalizacji stojącej w sprincie na 1,5 km stylem klasycznym. W finale okazał się lepszy od Japończyka Yoshihiro Nitta o 2,09 sekundy i Kanadyjczyka Marka Arendza o 2,36 sekundy.

</doc>
<doc id="4257455" url="https://pl.wikipedia.org/wiki?curid=4257455" title="Cerkiew Świętej Trójcy w Gorlicach">
Cerkiew Świętej Trójcy w Gorlicach



</doc>
<doc id="4257456" url="https://pl.wikipedia.org/wiki?curid=4257456" title="Krzysztof Jakubowski (rzeźbiarz)">
Krzysztof Jakubowski (rzeźbiarz)

Krzysztof Jakubowski (ur. 7 stycznia 1958 w Bielsku Podlaskim, zm. 29 grudnia 2015) – polski rzeźbiarz, doktor habilitowany, nauczyciel akademicki Wydziału Architektury Politechniki Białostockiej.
Życiorys.
W 1985 ukończył studia na Wydziale Sztuk Pięknych Uniwersytetu Mikołaja Kopernika w Toruniu w pracowni prof. Adolfa Ryszki. W latach 1985-1986 był asystentem w Zakładzie Konserwacji i Restauracji Dzieł Sztuki na tym wydziale. W 1987 został nauczycielem akademickim w Katedrze Rysunku, Malarstwa i Rzeźby Wydziału Architektury Politechniki Białostockiej. W 1996 otrzymał na Wydziale Rzeźby Akademii Sztuk Pięknych w Warszawie stopień doktora. Na Wydziale Rzeźby Akademii Sztuk Pięknych im. Jana Matejki w Krakowie uzyskał w 2005 stopień doktora habilitowanego. Był adiunktem w Katedrze Sztuki Wydziału Architektury Politechniki Białostockiej.
Zmarł 29 grudnia 2015. Został pochowany 2 stycznia 2016 na cmentarzu rzymskokatolickim przy ul. ks. Suchowolca w Białymstoku.

</doc>
<doc id="4257457" url="https://pl.wikipedia.org/wiki?curid=4257457" title="Cruz del Eje">
Cruz del Eje

Cruz del Eje – miasto w Argentynie, położone w zachodniej części prowincji Córdoba.
Opis.
Miejscowość została założona w 22 września 1775 roku. W mieście jest węzeł drogowy-RP16 i RN38, przebiega też linia kolejowa. Znajduje się tu Katedra Najświętszej Marii Panny z Góry Karmel, będąca siedzibą diecezji Cruz del Eje. W 1944 roku, w odległości 7 km od miasta została wybudowana zapora wodna i utworzony zbiornik retencyjny Cruz del Eje.

</doc>
<doc id="4257458" url="https://pl.wikipedia.org/wiki?curid=4257458" title="John Ikataere">
John Ikataere

John Ikataere Rarikin MSC (ur. 5 stycznia 1944 w Maoku, zm. 8 lutego 2014 w Suvie) – kiribatyjski duchowny rzymskokatolicki, misjonarz Najświętszego Serca Jezusowego, superior Funafuti.
Biografia.
John Ikataere Rarikin urodził się 5 stycznia 1944 w Maoku na wyspie Butaritari, na Kiribati. W latach 1960–1964 uczył się w niższym seminarium duchownym w Ulapii w Papui-Nowej Gwinei. W 1965 wstąpił do Misjonarzy Najświętszego Serca Jezusowego i 2 marca 1966 złożył śluby zakonne. W latach 1966–1971 odbył studia teologiczne w De Boismenu College w Port Moresby. 30 września 1972 otrzymał święcenia prezbiteriatu i został kapłanem swojego zgromadzenia.
Do 1982 pracował jako proboszcz na Kiribati. W latach 1983–1986 uzyskał licencjat z teologii biblijnej na Papieskim Uniwersytecie Gregoriańskim. W kolejnych latach pracował jako wykładowca w seminarium regionalnym w Suvie, mistrz nowicjatu na Kiribati, kapelan akademicki i proboszcz w Chuuk, w Mikronezji oraz we władzach Unii Pacyficznej Misjonarzy Najświętszego Serca Jezusowego.
24 września 2010 papież Benedykt XVI mianował go superiorem Funafuti. Ingres odbył 16 stycznia 2011. W październiku 2011 zdiagnozowano u niego końcowe stadium niewydolności nerek. Zmarł 8 lutego 2014 w szpitalu w Suvie, na Fidżi i został pochowany na cmentarzu Misjonarzy Najświętszego Serca Jezusowego w tym kraju.

</doc>
<doc id="4257459" url="https://pl.wikipedia.org/wiki?curid=4257459" title="John Rarikin Ikataere">
John Rarikin Ikataere



</doc>
<doc id="4257463" url="https://pl.wikipedia.org/wiki?curid=4257463" title="Rabari">
Rabari

Rabari lub Raika – grupa etniczna żyjąca w stanie Gudźarat w zachodnich Indiach, prowadząca półnomadyczny tryb życia i trudniąca się w Radżastanie hodowlą wielbłądów. Zgodnie z wierzeniami Śiwa stworzył pierwszego człowieka, Rabari do opieki nad wielbłądem, którego ulepiła Parwati z kurzu i potu Śiwy.

</doc>
<doc id="4257466" url="https://pl.wikipedia.org/wiki?curid=4257466" title="Gyula Petrikovics">
Gyula Petrikovics

Gyula Petrikovics (ur. 12 stycznia 1943, zm. 28 czerwca 2005) – węgierski kajakarz, kanadyjkarz. Srebrny medalista olimpijski z Meksyku.
Zawody w 1968 były jego jedynymi igrzyskami olimpijskimi. Był drugi w kanadyjkowych dwójkach na dystansie 1000 metrów, płynął z nim Tamás Wichmann. Był trzykrotnym medalistą mistrzostw świata w tej konkurencji – zdobył złoto w 1971, srebro w 1970 i brąz w 1973. W 1967 był w C-2 na dystansie 1000 metrów pierwszy na mistrzostwach Europy, w 1969 zajął drugie miejsce na dystansie 10 000 metrów w kanadyjkowej jedynce.

</doc>
<doc id="4257467" url="https://pl.wikipedia.org/wiki?curid=4257467" title="William Stanley (brytyjski wynalazca)">
William Stanley (brytyjski wynalazca)

William Stanley (ur. 2 lutego 1829, zm. 14 sierpnia 1909) – brytyjski wynalazca.
Życiorys.
William Ford Robinson Stanley urodził się w Buntingford w Hertfordshire. Jego rodzicami byli John Stanley (1804–1865), inżynier, wynalazca i budowniczy i jego żona Selina Hickman (1809–1881). Po ukończeniu szkoły zaczął pracować w firmie budowlanej ojca. Próbował swoich sił jako hydraulik i stolarz. Dzięki pomocy wuja i zarazem ojca chrzestnego, Williama Forda Hickmana, uczęszczał na zajęcia z rysunku technicznego. Za radą ojca założył własną firmę, wykonującą instrumenty matematyczne i kreślarskie. W 1866 opublikował pracę teoretyczną na ich temat "A Descriptive Treatise on Mathematical Drawing Instruments". Został członkiem "Physical Society of London" (1882), "Geological Society" (1884) i "Royal Astronomical Society" (1894}. Zmarł w swojej rezydencji Cumberlow w South Norwood. Został pochowany na Crystal Palace cemetery.
W 1857 poślubił Elizę Ann Savoury. Nie miał dzieci. Małżonkowie adoptowali jednak sierotę Maude Martin. Zajmował się działalnością dobroczynną.
Wynalazł między innymi koło rowerowe z drucianymi szprychami zamiast drewnianych. Zaprojektował meteorologiczny aparat pomiarowy. Udoskonalił też teodolit i inne instrumenty optyczne.

</doc>
<doc id="4257486" url="https://pl.wikipedia.org/wiki?curid=4257486" title="Airco DH.1">
Airco DH.1

Airco DH.1 – brytyjski samolot myśliwski i rozpoznawczy z okresu I wojny światowej.
Historia.
W 1914 roku głównym konstruktorem w wytwórni lotniczej Aircraft Manufacturing Company Limited, produkującej samoloty na podstawie licencji braci Farman, został Geoffrey de Havilland, który opracował pierwszy samolot wytwórni. Od jego nazwiska otrzymał on oznaczenie DH.1. Prototyp samolotu był gotowy w styczniu 1915 roku i po oblataniu znalazł się w zainteresowaniu lotnictwa brytyjskiego z uwagi na ustawienie stanowiska obserwatora z przodu (co zapewniało doskonałą widoczność) i planowane jego uzbrojenie. Royal Flying Corps zwróciło jednak uwagę na słabe osiągi samolotu, a zwłaszcza na małą moc silnika. Pomimo zainteresowania lotnictwa, wytwórnia zrezygnowała z jego produkcji na rzecz budowy kolejnego samolotu Airco DH.2. Wytwórnia przekazała jednak plany DH.1 do wytwórni Savages Limited of King’s Lynn, w której zamontowano w samolocie silnik Beardmore o mocy 121 KM, przez co poprawiły się jego osiągi, choć jednocześnie zwiększyła się masa. W wytwórni tej wyprodukowano 99 samolotów z mocniejszym silnikiem, oznaczonych jako DH.1A. Samoloty produkowane seryjnie zostały także wyposażone w karabin maszynowy obsługiwany przez obserwatora.
Użycie w lotnictwie.
Samoloty DH.1A znalazły się na wyposażeniu lotnictwa brytyjskiego, gdzie służyły w 14. dywizjonie RFC, działającym na Bliskim Wschodzie. Jeden z tych samolotów znalazł się na wyposażeniu 1. dywizjonu Australian Flying Corps. Samolot użytkowano na froncie na Bliskim Wschodzie do 1917 roku. Pozostałe samoloty służyły do szkolenia pilotów i obserwatorów i znalazły się na wyposażeniu Centralnej Szkoły Lotniczej w Upavon, siedmiu dywizjonów szkolnych i jednym dywizjonie zapasowym.
Opis techniczny.
Samolot DH.1 był dwupłatem o konstrukcji drewnianej, kratownicowej. W przedniej części kadłuba mieściła się gondola z miejscami dla załogi, z przodu kabina obserwatora, a za nią pilota. Za fotelami załogi znajdował się silnik napędzający śmigło pchające. Podwozie było stałe, klasyczne z płozą ogonową.

</doc>
<doc id="4257504" url="https://pl.wikipedia.org/wiki?curid=4257504" title="Dariusz Chruściński">
Dariusz Chruściński

Dariusz Hilary Chruściński (ur. 14 grudnia 1963) – polski fizyk, profesor nauk fizycznych; specjalizuje się w fizyce matematycznej i teoretycznej; profesor zwyczajny Instytutu Fizyki Wydziału Fizyki, Astronomii i Informatyki Stosowanej Uniwersytetu Mikołaja Kopernika. 
Życiorys.
Stopień doktorski uzyskał w 1993 na podstawie pracy pt. "Konstrukcja samozgodnej klasycznej teorii oddziaływania pola elektro-magnetycznego i naładowanych cząstek" (promotorem był prof. Jerzy Juliusz Kijowski).
Habilitował się w 2001 na podstawie oceny dorobku naukowego i publikacji "Elektrodynamika z samooddziaływaniem i jej uogólnienie w teorii p-form". Pracuje jako profesor zwyczajny i kierownik w Zakładzie Fizyki Matematycznej Instytutu Fizyki UMK w Toruniu. Tytuł naukowy profesora nauk fizycznych został mu nadany w 2013.
Swoje prace publikował m.in. w „Annals of Physics", „Communications in Mathematical Physics" oraz w „Physical Review A".
Jego żoną jest Alicja Chruścińska, która również jest profesorem fizyki na toruńskim UMK.

</doc>
<doc id="4257505" url="https://pl.wikipedia.org/wiki?curid=4257505" title="Podchorąży (stopień wojskowy)">
Podchorąży (stopień wojskowy)

Podchorąży – stopień wojskowy w Wojsku Polskim w latach 1919–1922, „ustanowiony na czas wojny, jako stopień przejściowy do uzyskania stopnia oficerskiego”.
Zgodnie z rozkazem z 1919 podchorąży był stopniem podoficerskim. Stopień podchorążego był stopniem niższym od sierżanta sztabowego i wyższym od sierżanta. Podchorążym przysługiwały jednak wszystkie towarzyskie prawa oficerskie. 1 listopada 1919 roku Naczelny Wódz Józef Piłsudski zatwierdził oznaki stopnia podchorążego na naramiennikach kurtki i płaszcza. Oznaką stopnia podchorążego był galonik białometalowy oksydowany gładki, szerokości 0,5 cm naszyty przez środek wzdłuż całego naramiennika. 14 lutego 1922 roku Minister Spraw Wojskowych zarządził „likwidację instytucji podchorążych”.

</doc>
<doc id="4257510" url="https://pl.wikipedia.org/wiki?curid=4257510" title="Venserpolder (stacja metra)">
Venserpolder (stacja metra)

Venserpolder – stacja metra w Amsterdamie, położona na linii 53 (czerwonej). Została otwarta 14 października 1977. Znajduje się w dzielnicy Venserpolder.

</doc>
<doc id="4257512" url="https://pl.wikipedia.org/wiki?curid=4257512" title="Verrijn Stuartweg">
Verrijn Stuartweg

Verrijn Stuartweg – stacja metra w Amsterdamie, położona na linii 53 (czerwonej). Została otwarta 14 października 1977. Położony jest na granicy Diemen i Amsterdam-Zuidoost.

</doc>
<doc id="4257514" url="https://pl.wikipedia.org/wiki?curid=4257514" title="Ganzenhoef (stacja metra)">
Ganzenhoef (stacja metra)

Ganzenhoef – stacja metra w Amsterdamie, położona na linii 53 (czerwonej). Została otwarta 14 października 1977. Położona jest na terenie dzielnicy Amsterdam-Zuidoost.

</doc>
<doc id="4257518" url="https://pl.wikipedia.org/wiki?curid=4257518" title="WhiteHouse">
WhiteHouse



</doc>
<doc id="4257520" url="https://pl.wikipedia.org/wiki?curid=4257520" title="Kraaiennest (stacja metra)">
Kraaiennest (stacja metra)

Kraaiennest – stacja metra w Amsterdamie, położona na linii 53 (czerwonej). Została otwarta 14 października 1977. Położona jest na terenie dzielnicy Amsterdam-Zuidoost.

</doc>
<doc id="4257521" url="https://pl.wikipedia.org/wiki?curid=4257521" title="Gaasperplas (stacja metra)">
Gaasperplas (stacja metra)

Gaasperplas – stacja metra w Amsterdamie, położona na linii 53 (czerwonej). Została otwarta 14 października 1977. Położona jest na terenie dzielnicy Amsterdam-Zuidoost, a nazwa stacji pochodzi od pobliskiego zbiornika wodnego Gaasperplas. Jest południową stacją końcową linii.

</doc>
<doc id="4257524" url="https://pl.wikipedia.org/wiki?curid=4257524" title="OCh">
OCh



</doc>
<doc id="4257531" url="https://pl.wikipedia.org/wiki?curid=4257531" title="Rajd Kanady 1978">
Rajd Kanady 1978

Rajd Critérium Molson du Québec 1978 – Rajd Kanady ("6. Critérium Molson du Québec") – 6. Critérium Molson du Québec rozgrywany w Kanadzie w dniach 13–17 września. Była to siódma runda Rajdowych Mistrzostw Świata producentów w roku 1978 oraz zarazem jedenasta runda Rajdowych Mistrzostw Świata kierowców tzw. Pucharu FIA Kierowców. Rajd został rozegrany na nawierzchni szutrowej i na asfalcie. Bazą rajdu było miasto Montreal.

</doc>
<doc id="4257538" url="https://pl.wikipedia.org/wiki?curid=4257538" title="Rajd Kanady 1979">
Rajd Kanady 1979

Rajd Critérium Molson du Québec 1979 - Rajd Kanady ("7. Critérium Molson du Québec") – 7 Critérium Molson du Québec rozgrywany w Kanadzie w dniach 13-16 września. Była to ósma runda Rajdowych Mistrzostw Świata w roku 1979. Rajd został rozegrany na nawierzchni szutrowej i na asfalcie. Bazą rajdu było miasto Montreal.
Wyniki po 8 rundach.
Wyniki podają tylko pięć pierwszych miejsc.

</doc>
<doc id="4257545" url="https://pl.wikipedia.org/wiki?curid=4257545" title="Okowiel">
Okowiel

Okowiel ("Trisopterus esmarkii") – gatunek morskiej ryby dorszokształtnej z rodziny dorszowatych (Gadidae).
Taksonomia.
Gatunek po raz pierwszy opisał naukowo jako "Gadus esmarkii" szwedzki zoolog Sven Nilsson w 1855 w swojej pracy zatytułowanej "Skandinavisk fauna". Do rodzaju "Trisopterus" przeniósł go radziecki ichtiolog Anatolij Nikołajewicz Swietowidow w 1973. W 1976 Pieter Gaemers umieścił "Gadus esmarkii" w utworzonym przez siebie rodzaju "Neocolliolus", uważanym przez większość ichtiologów za synonim "Trisopterus", i wskazał go jako gatunek typowy. Nazwa rodzajowa "Trisopterus" pochodzi od połączenia greckich słów „tris” (τρις) – oznaczającego „mający trzy części”, „trójdzielny”, i „pterón” (πτερον) – „skrzydło”, będącego odniesieniem trzech płetw grzbietowych ryby.
Rozmieszczenie i środowisko.
Jest to gatunek strefy borealnej. Występuje w północno-wschodnim Atlantyku, łącznie z Morzem Północnym i zachodnim Bałtykiem, także w południowo-zachodnim Morzu Barentsa (do którego trafił w wyniku ocieplania się wód arktycznych). Zasięg występowania "T. esmarkii" zamyka się w obszarze 79°N–48°N, 27°W–30°E, obejmując wody Szwecji, Norwegii (w tym Svalbardu, łącznie z Wyspą Niedźwiedzią, i Jan Mayen), Rosji, Islandii, Danii (w tym Wysp Owczych i Grenlandii), Wielkiej Brytanii, Irlandii, Wyspy Man, Francji, Belgii, Holandii, Niemiec; południowa granica gatunku opiera się na kanale La Manche, rzadko obserwowany w Zatoce Biskajskiej. Stwierdzony w polskiej strefie Morza Bałtyckiego, pojawia się w niej jednak sporadycznie. W podziale na regiony rybołówstwa FAO (ang. "FAO Major Fishing Areas") gatunek notowany wyłącznie w regionie północno-wschodniego Atlantyku (nr regionu 27).
Ryba morska, oceanodromiczna, bentopelagiczna, pelagiczna. Bytuje na głębokości od 50 do 300 m, zazwyczaj od 100 do 200 m. Preferuje strefy przydenne z mulistym dnem. W porównaniu z innymi gatunkami dorszowatych prowadzi dość osiadły tryb życia.
Morfologia.
Długość maksymalna – 35 cm TL, przeciętna 15–20 cm. Wymiary przykładowego osobnika (17 cm TL) w odniesieniu do długości całkowitej: długość standardowa – 89,6%, długość ogonowa – 100,0%, długość przedanalna – 37,0%, długość przedgrzbietowa – 25,2%, długość przedbrzuszna – 20,5%, długość przedpiersiowa – 23,6%, głębokość ciała – 20,3%, długość głowy – 20,1%, średnica oka – 35,1% długości głowy. Ma duże oczy, o średnicy ⅓ długości głowy; na końcu pyszczka wąsik. Trzy płetwy grzbietowe: pierwsza – trójkątnego kształtu, z 14–15 promieniami miękkimi, druga z 23–26, trzecia z 23–26. Dwie płetwy odbytowe, pierwsza z 29–31 promieniami miękkimi, druga z 25–27. Płetwy piersiowe zbudowane z 18–19 promieni miękkich, brzuszne z 6; od 52 do 53 kręgów. Obrzeże drugiej i trzeciej płetwy grzbietowej, a także płetw odbytowych lekko wklęsłe. Grzbiet szarobrązowy, boki srebrzyste, brzuch biały.
Rozmnażanie.
Szczyt tarła przypada z reguły na marzec–kwiecień; u populacji żyjących bardziej na północ, tj. m.in. u wybrzeża Norwegii – od końca marca do czerwca. Dojrzałość płciową osiąga około drugiego roku życia. Trze się zazwyczaj mając około trzech lat i 15–20 cm długości. Tarło odbywa tylko raz w życiu, głównie w wodach otaczających północno-zachodnią Szkocję, Norwegię, Wyspy Owcze i Islandię. Ikra jest pelagiczna, okrągła, gładka i nielepka. Maksymalny notowany wiek tej ryby to 5 lat.
Odżywianie.
Okowiel żywi się zooplanktonem, w tym widłonogami ("Acartia clausii", "Pseudocalanus elongatus", "Calanus" spp., "Oithona" sp.), dziesięcionogami w stadium larwalnym, torborakami z rzędu Mysida, wioślarkami ("Evadne" sp.), szczętkami, a także mniejszymi rybami i ich larwami. Sam zaś ma duże znaczenie jako składnik diety innych ryb dorszowatych, takich jak: dorsz atlantycki "Gadus morhua", plamiak "Melanogrammus aeglefinus", witlinek "Merlangius merlangus", rdzawiec "Pollachius pollachius", czarniak "Pollachius virens" i bielmik "Trisopterus luscus", "Molva dypterygia", molwa pospolita "Molva molva". Żywią się również nim inne od dorszowatych ryby. Są wśród nich przedstawiciele żabnicowatych – "Himantolophus groenlandicus", żabnica "Lophius piscatorius", kongerowatych – konger "Conger conger", morszczukowatych – morszczuk zwyczajny "Merluccius merluccius", rajowatych – raja dwuplama "Leucoraja naevus", kurkowatych – kurek szary "Eutrigla gurnardus", kurek czerwony "Chelidonichthys lucerna", i śledziowatych – śledź oceaniczny "Clupea harengus". Ryba ta pada również ofiarą ssaków morskich, m.in. butlonosa zwyczajnego "Tursiops truncatus" i lodofoki grenlandzkiej "Pagophilus groenlandicus".
Znaczenie gospodarcze.
Gatunek istotny dla połowów komercyjnych, przemysłowych. Wykorzystywany do produkcji mączki rybnej i oleju rybnego. Poławiany głównie przy pomocy włoków dennych i niewodów duńskich. W 1999 całkowity połów okowiela według raportów zgłoszonych do FAO wyniósł 112 556 ton, z czego najwięcej, bo 57 441 t połowiły jednostki duńskie, a 51 067 t jednostki norweskie.
Status.
Od 2003 IUCN uznaje go za gatunek najmniejszej troski (LC, Least Concern). Trend populacji rosnący

</doc>
<doc id="4257547" url="https://pl.wikipedia.org/wiki?curid=4257547" title="Czerwona linia 7000">
Czerwona linia 7000

Czerwona linia 7000, tytuł oryginalny Red Line 7000 – amerykański film akcji w reżyserii Howarda Hawksa, którego premiera odbyła się 9 listopada 1965 roku.
Obsada.
Źródło: Rotten Tomatoes
Produkcja.
Budżet filmu wyniósł 2,4 miliona dolarów.

</doc>
<doc id="4257548" url="https://pl.wikipedia.org/wiki?curid=4257548" title="Red Line 7000">
Red Line 7000



</doc>
<doc id="4257551" url="https://pl.wikipedia.org/wiki?curid=4257551" title="Autostrada A29 (Portugalia)">
Autostrada A29 (Portugalia)

Autostrada A29 (port. "Autoestrada A29", "Autoestrada da Costa da Prata") – autostrada w północnej Portugalii, przebiegająca przez dystrykty Porto i Aveiro.
Autostrada łączy aglomerację Porto z Espinho, Ovar i Aveiro, gdzie łączy się z autostradą . Biegnie równolegle do autostrady .

</doc>
<doc id="4257552" url="https://pl.wikipedia.org/wiki?curid=4257552" title="Rajd Maroka 1976">
Rajd Maroka 1976

Rajd Maroka 1976 ("19. Rallye du Maroc") – 19 Rajd Maroka rozgrywany w Maroku w dniach 22-27 czerwca. Była to szósta runda Rajdowych mistrzostw świata w roku 1976. Rajd został rozegrany na nawierzchni szutrowej i asfaltowej. Baza imprezy była zlokalizowana w miastach Rabat, Agadir i Casablanca.

</doc>
<doc id="4257563" url="https://pl.wikipedia.org/wiki?curid=4257563" title="Wojciech Chmielewski (pisarz)">
Wojciech Chmielewski (pisarz)

Wojciech Chmielewski (ur. 8 marca 1969 w Warszawie) – polski prozaik, historyk i dziennikarz.
Życiorys.
Na Uniwersytecie Warszawskim ukończył studia na kierunkach historia (1993) i dziennikarstwo. Autor powieści, opowiadań, esejów i recenzji. Twórca słuchowisk dla Teatru Polskiego Radia. Publikował m.in. w „Rzeczpospolitej”, „Odrze”, „Borussii”, „Wyspie”, „Dialogu”, „Arcanach”, „Nowych Książkach”, „W drodze”, „Czterdzieści i Cztery”.
Został członkiem jury Nagrody Literackiej im. Marka Nowakowskiego.

</doc>
<doc id="4257567" url="https://pl.wikipedia.org/wiki?curid=4257567" title="Jan Vanysek">
Jan Vanysek



</doc>
<doc id="4257568" url="https://pl.wikipedia.org/wiki?curid=4257568" title="Rajd Maroka 1975">
Rajd Maroka 1975

Rajd Maroka 1975 ("18. Rallye du Maroc") – 18 Rajd Maroka rozgrywany w Maroku w dniach 24-28 czerwca. Była to piąta runda Rajdowych mistrzostw świata w roku 1975. Rajd został rozegrany na nawierzchni szutrowej. Baza imprezy była zlokalizowana w miastach Rabat, Agadir i Casablanca.

</doc>
<doc id="4257573" url="https://pl.wikipedia.org/wiki?curid=4257573" title="Raika">
Raika



</doc>
<doc id="4257580" url="https://pl.wikipedia.org/wiki?curid=4257580" title="Gruziński Komitet Olimpijski">
Gruziński Komitet Olimpijski



</doc>
<doc id="4257585" url="https://pl.wikipedia.org/wiki?curid=4257585" title="Hajlemarjam Desaleń">
Hajlemarjam Desaleń



</doc>
<doc id="4257589" url="https://pl.wikipedia.org/wiki?curid=4257589" title="Aeluroglena cucullata">
Aeluroglena cucullata

 Aeluroglena cucullata – gatunek węża z rodziny połozowatych (Colubridae), jedyny przedstawiciel monotypowego rodzaju Aeluroglena.

</doc>
<doc id="4257590" url="https://pl.wikipedia.org/wiki?curid=4257590" title="Aeluroglena">
Aeluroglena



</doc>
<doc id="4257594" url="https://pl.wikipedia.org/wiki?curid=4257594" title="Druga liga SR Јugoslavije u fudbalu">
Druga liga SR Јugoslavije u fudbalu



</doc>
<doc id="4257595" url="https://pl.wikipedia.org/wiki?curid=4257595" title="Aprosdoketophis andreonei">
Aprosdoketophis andreonei

 Aprosdoketophis andreonei – gatunek węża z rodziny połozowatych (Colubridae), jedyny przedstawiciel monotypowego rodzaju Aprosdoketophis.

</doc>
<doc id="4257596" url="https://pl.wikipedia.org/wiki?curid=4257596" title="Pomnik Syreny w Warszawie">
Pomnik Syreny w Warszawie



</doc>
<doc id="4257597" url="https://pl.wikipedia.org/wiki?curid=4257597" title="Aprosdoketophis">
Aprosdoketophis



</doc>
<doc id="4257598" url="https://pl.wikipedia.org/wiki?curid=4257598" title="Osiedle Partyzantów">
Osiedle Partyzantów



</doc>
<doc id="4257602" url="https://pl.wikipedia.org/wiki?curid=4257602" title="Michael Woods">
Michael Woods



</doc>
<doc id="4257603" url="https://pl.wikipedia.org/wiki?curid=4257603" title="Archelaphe bella">
Archelaphe bella

 Archelaphe bella – gatunek węża z rodziny połozowatych (Colubridae), jedyny przedstawiciel monotypowego rodzaju Archelaphe.

</doc>
<doc id="4257604" url="https://pl.wikipedia.org/wiki?curid=4257604" title="Archelaphe">
Archelaphe



</doc>
<doc id="4257607" url="https://pl.wikipedia.org/wiki?curid=4257607" title="Trisopterus esmarkii">
Trisopterus esmarkii



</doc>
<doc id="4257609" url="https://pl.wikipedia.org/wiki?curid=4257609" title="Honorowy Złoty Niedźwiedź">
Honorowy Złoty Niedźwiedź

Honorowy Złoty Niedźwiedź (niem. "Goldener Ehrenbär") – nagroda filmowa za całokształt twórczości, przyznawana corocznie wybitnym artystom światowego kina na MFF w Berlinie. Nagroda została ustanowiona w 1982. Zazwyczaj laureatowi nagrody towarzyszy w czasie festiwalu specjalna retrospektywa jego twórczości.
Jak dotychczas jedynym polskim laureatem Honorowego Złotego Niedźwiedzia za całokształt pracy artystycznej pozostaje Andrzej Wajda.

</doc>
<doc id="4257614" url="https://pl.wikipedia.org/wiki?curid=4257614" title="Argyrogena">
Argyrogena

Argyrogena – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Pakistanie, Indiach, na Sri Lance, Nepalu i Bangladeszu. 
Systematyka.
Etymologia.
"Argyrogena": "arguros" „srebro”, od αργος "argos" „lśniący”; γενος "genos" „rasa, rodzaj, gatunek”.
Podział systematyczny.
Do rodzaju należą następujące gatunki: 

</doc>
<doc id="4257637" url="https://pl.wikipedia.org/wiki?curid=4257637" title="Bamanophis dorri">
Bamanophis dorri

Bamanophis dorri – gatunek węża z rodziny połozowatych (Colubridae), jedyny przedstawiciel monotypowego rodzaju Bamanophis.

</doc>
<doc id="4257638" url="https://pl.wikipedia.org/wiki?curid=4257638" title="Bamanophis">
Bamanophis



</doc>
<doc id="4257642" url="https://pl.wikipedia.org/wiki?curid=4257642" title="Chapinophis xanthocheilus">
Chapinophis xanthocheilus

Chapinophis xanthocheilus – gatunek węża z rodziny połozowatych (Colubridae), jedyny przedstawiciel monotypowego rodzaju Chapinophis.

</doc>
<doc id="4257643" url="https://pl.wikipedia.org/wiki?curid=4257643" title="Chapinophis">
Chapinophis



</doc>
<doc id="4257644" url="https://pl.wikipedia.org/wiki?curid=4257644" title="Kamienica przy Rynku 39-40 we Wrocławiu">
Kamienica przy Rynku 39-40 we Wrocławiu

Kamienica przy Rynku 39-40 – kamienica na wrocławskim rynku, na jego wschodniej pierzei, na tzw. stronie "Zielonej Trzciny" (niem. "Grüne-Rohr-Seite") lub "Zielonej Rury" (według Mateusza Golińskiego ta część pierzei nosiła nazwę "Pod Podcieniami Kapeluszników")., dawniej dom handlowy Louis Lewy.
Historia i architektura kamienicy.
Dom handlowy Louis Lewy, otwarty w 1904 roku, powstał w miejsce dwóch kamienic nr. 39 i 40 o średniowiecznym rodowodzie.
Kamienica nr 39.
Kamienica nr 39 był późnogotyckim budynkiem datowanym na pierwszą połowę XVI wieku. Jej sień przykryta była sieciowym żebrowym sklepieniem. Na początku XVI wieku budynek był trzykondygnacyjny. W jego fasadzie okna drugiej i trzeciej kondygnacji miały kształt prostokątny o gotyckich profilach i rzeźbionych podokiennikach i nadokiennikach. Sień frontowa przykryta była sklepieniem sieciowym, żebrowym. Wejście frontowe ozdabiał portal z ok. 1600 roku a tablica umieszczona w archiwolcie pochodziła ze starszego okresu. W 1711 został przebudowany i nadano mu barokową formę z dwukondygnacyjnym szczytem o trójkątnym tympanonie.
Kamienica nr 40.
Kamienica nr 40 o rodowodzie średniowiecznym miała szerokość ok. 8 m. Według zachowanych materiałów ikonograficznych z okresu baroku, trzykondygnacyjna kamienica przechodziła w dwukondygnacyjny szczyt otoczony manierystycznymi wolutami. W 1869 roku kamienica została zburzona a w jej miejsce zbudowano nową czterokondygnacjna, z trzyosiową fasadą zakończoną wystającym gzymsem nad płaską kondygnacją strychową. Do 1904 roku budynek nr 40 znany był pod nazwą kamienica „Pod Czarnym Krzyżem”. Od początku lat 70. XIX wieku miała w niej siedzibę firma konfekcyjna Louis Lewy Jr., sprzedająca i produkująca płaszcze damskie.
Dom handlowy Louis Lewy.
W 1904 roku obie kamienice 39 i 40 zostały wyburzone, a w ich miejsce wzniesiono na planie wydłużonego prostokąta nowy dom handlowy z wewnętrznym dziedzińcem w części tylnej, według projektu spółki architektoniczno-wykonawczej Schlesinger &amp; Benedickt, właścicielami której byli Leo Schlesinger i Hermann Benedickt. Właścicielem budynku była firma Louis lewy jr, która zajmowała się produkcja oraz sprzedażą płaszczy damskich. 
Nowy budynek został zaprojektowany na rzucie prostokąta o wymiarach 20 na 25 metrów, miał pięć kondygnacji i pokryty był dwuspadowym dachem kalenicowym. Budynek wzniesiono na szkieletowej konstrukcji słupowo-ryglowej a jej trzy klatki schodowe i winda zostały umieszczone w tylnej części budynku, dzięki czemu jego wnętrza można było dostosować do funkcji handlowej, jak i produkcyjnej. Fasada parteru została w pełni przeszklona, wejście znajdowało się między przeszklonymi gablotami i tworzyło dwa krótkie pasaże. Sześcioosiowa fasada uzewnętrzniała konstrukcję budynku: na dwóch kolejnych kondygnacjach elewacji znajdowały się duże okna wystawowe; czwarta kondygnacja miała wysokie okna łukowe. Czwarte piętro i piętra szczytowe zajmował ogromy produkcyjny zakład odzieżowy Lewy’ego. Pilastry pomiędzy oknami, na trzech kolejnych kondygnacjach zostały ozdobione manierystycznymi płaskorzeźbami o charakterze grotesek, z motywami roślinno-zwierzęcymi oraz figurkami putt. Na głowicach i półkolumnach, ustawiono łuki okien czwartej kondygnacji. Fasada zakończona była dwoma bliźniaczymi, neomanierystycznymi szczytami, nawiązującymi do wcześniejszych kamienic; pomiędzy nimi umieszczono figurkę Merkurego.
W 1929 roku dom handlowy został rozbudowany od strony ul. Wita Stwosza
. Dwukondygnacyjną wówczas kamienicę przy ul. Wita Stwosza 3 przebudowano według projektu Hermanna Wahlicha, dodano do niej dwie cofnięte uskokowo kondygnacje, a fasadzie nadano modernistyczną formę.
W 1938 roku Dom Handlowy został przemianowany na Geschäftschaus „Hünter”.
Po II wojnie światowej.
Podczas działań wojennych w 1945 roku budynek nie został zniszczony. Od 1945 roku mieścił się w nim Dom Mody i Zakłady Przemysłu Odzieżowego „Elegancja”. W latach 90. zmieniono układ wejść i w skrajnych osiach dodano dwa pseudorenesansowe portale. W latach 1997–2002 w kamienicy znajdował się „British Home Stores” (BHS), od 2002 roku na parterze znajduje się restauracja „Sphinx”, a na wyższych piętrach lokale usługowe i biurowe.

</doc>
<doc id="4257653" url="https://pl.wikipedia.org/wiki?curid=4257653" title="Chironius">
Chironius

 
Chironius – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Hondurasie, Salwadorze, Nikaragui, Kostaryce, Panamie, na Saint Vincent, Kolumbii, Peru, Ekwadorze, Wenezueli, Gujanie, Surinamie, Gujanie Francuskiej, Brazylii, Boliwii, Paragwaju, Urugwaju i Argentynie. 
Systematyka.
Podział systematyczny.
Do rodzaju należą następujące gatunki: 

</doc>
<doc id="4257655" url="https://pl.wikipedia.org/wiki?curid=4257655" title="SZD-17 Jaskółka L">
SZD-17 Jaskółka L

SZD-17 Jaskółka L (Laminarna) – polski, jednomiejscowy, szybowiec wysokowyczynowy zaprojektowany w Szybowcowym Zakładzie Doświadczalnym w Bielsku-Białej.
Historia.
Na bazie szybowca SZD-8 Jaskółka Szybowcowy Zakład Doświadczalny przystąpił do opracowania dokumentacji szybowca z laminarnym skrzydłem, dużymi zbiornikami wody i usterzeniem motylkowym inż. Rudlickiego. Został on skonstruowany przez Tadeusza Kostię i Jana Dyrka. Prototyp szybowca o numerze rejestracyjnym SP-1504, został oblatany w marcu 1956 r. przez Adama Zientka na lotnisku w Bielsku. Szybowiec przeznaczony był dla garstki pilotów kadry narodowej, miał służyć jako sprzęt wysokowyczynowy, rekordowy oraz miał reprezentować barwy polskie na mistrzostwach świata w Saint-Yan w 1956 r.. W konstrukcji zwrócono dużą uwagę na poprawność kształtu kadłuba, w celu uzyskania jak najmniejszych oporów. Szybowiec wyposażono w aparaturę radiową, instalacje tlenową i odgromową.
Szybowiec nie spełnił oczekiwań konstruktorów i zbudowano tylko 4 egzemplarze o numerach rejestracyjnych od SP-1504 do SP-1507. Były wykorzystywane przez pilotów kadry do lotów wyczynowych oraz startu w zawodach krajowych. W listopadzie 1977 r. szybowiec o numerze rej. SP-1506 został przekazany do Muzeum Lotnictwa Polskiego w Krakowie.
Konstrukcja.
Jednomiejscowy średniopłat o konstrukcji drewnianej z zakrytą kabiną.
Kadłub konstrukcji półskorupowej o przekroju owalnym kryty sklejką, a w miejscach powierzchni nierozwijalnych laminatem.
Usterzenie Rudlickiego (motylkowe), składane do transportu, konstrukcji drewnianej. Stateczniki kryte sklejką, stery płótnem.
Podwozie jednotorowe, złożone z koła głównego (można go było używać w położeniu całkowicie wysuniętym lub półschowanym) oraz płozy ogonowej.
Skrzydło o zwichrzeniu geometrycznym 1° ma na całej rozpiętości profil laminarny, wyposażone w klapy krokodylowe i metalowe hamulce aerodynamiczne. W kesonie przednim wbudowane trzy zbiorniki wodne wykonane ze stopów lekkich, mieszczące w każdym skrzydle po 60 dm3 wody. Na końcach skrzydeł podpórki wyklepane z blachy duralowej służące jako płozy.

</doc>
<doc id="4257658" url="https://pl.wikipedia.org/wiki?curid=4257658" title="Kato Amiandos">
Kato Amiandos



</doc>
<doc id="4257662" url="https://pl.wikipedia.org/wiki?curid=4257662" title="Ostatni amerykański bohater">
Ostatni amerykański bohater

Ostatni amerykański bohater, tytuł oryginalny The Last American Hero – amerykański film akcji w reżyserii Lamonta Johnsona, którego premiera odbyła się 27 lipca 1973 roku.
Obsada.
Źródło: Rotten Tomatoes
Odbiór.
W 1973 roku film był nominowany do nagrody National Board of Review w kategorii Best Picture. "Ostatni amerykański bohater" znalazł się na liście 1000. najlepszych filmów wszech czasów dziennika The New York Times.

</doc>
<doc id="4257663" url="https://pl.wikipedia.org/wiki?curid=4257663" title="The Last American Hero">
The Last American Hero



</doc>
<doc id="4257667" url="https://pl.wikipedia.org/wiki?curid=4257667" title="Kolumella (mykologia)">
Kolumella (mykologia)



</doc>
<doc id="4257674" url="https://pl.wikipedia.org/wiki?curid=4257674" title="Efekt zimnej wody">
Efekt zimnej wody

Efekt zimnej wody – tomik poetycki Macieja (Maćka) Frońskiego, opublikowany przez wydawnictwo K.I.T. Stowarzyszenie Żywych Poetów z Brzegu w 2016 jako VIII tom serii Faktoria Poezji. Zbiorek został zgłoszony jako kandydat do Górnośląskiej Nagrody Literackiej "Juliusz" za rok 2017, jak również do „Silesiusa” i "Orfeusza". Jak wskazuje podtytuł, tomik zawiera utwory powstałe w latach 2008-2016. Książka dzieli się na cztery cykle, "Spisek miernot", "Whiskey cały dzban", "Efekt zimnej wody" i "Niezaśpiewane piosenki". Książkę zredagował Radosław Wiśniewski. Okładkę projektował Krystian Ławreniuk.

</doc>
<doc id="4257675" url="https://pl.wikipedia.org/wiki?curid=4257675" title="Metropolia veszprémska">
Metropolia veszprémska

Metropolia veszprémska – jedna z czterech metropolii Kościoła rzymskokatolickiego na Węgrzech. Składa się z metropolitalnej archidiecezji veszprémskiej i 2 diecezji: kaposvárskiej i szombathely'skiej. 
W skład metropolii wchodzą obecnie:

</doc>
<doc id="4257676" url="https://pl.wikipedia.org/wiki?curid=4257676" title="Metropolia kalocsko-kecskemétska">
Metropolia kalocsko-kecskemétska

Metropolia kalocsko-kecskemétska – jedna z czterech metropolii Kościoła rzymskokatolickiego na Węgrzech. Składa się z metropolitalnej archidiecezji kalocsko-kecskemétskiej i 2 diecezji: peczskiej i szegedsko-csanádzkiej. 
W skład metropolii wchodzą obecnie:

</doc>
<doc id="4257677" url="https://pl.wikipedia.org/wiki?curid=4257677" title="Metropolia jagierska">
Metropolia jagierska

Metropolia jagierska – jedna z czterech metropolii Kościoła rzymskokatolickiego na Węgrzech. Składa się z metropolitalnej archidiecezji jagierskiej i 2 diecezji: debreczyńsko-nyíregyháza'skiej i vácskiej. 
W skład metropolii wchodzą obecnie:

</doc>
<doc id="4257680" url="https://pl.wikipedia.org/wiki?curid=4257680" title="Luba Golowina">
Luba Golowina

Luba Golowina (; ur. 20 kwietnia 1990 r. w Tbilisi) – gruzińska gimnastyczka startująca w skokach na trampolinie, srebrna medalistka igrzysk europejskich. Uczestniczyła na trzech igrzyskach olimpijskich.
Igrzyska olimpijskie.
W 2008 roku na igrzyskach olimpijskich w Pekinie zajęła szóste miejsce, tracąc do podium 0,8 punktu. Cztery lata później w Londynie była przedostatnia, siódma w finale. W 2016 roku w Rio de Janeiro ponownie zajęła siódmą pozycję, tracąc na będącej na trzecim miejscu Chinki Li Dan 4,875 punktu.

</doc>
<doc id="4257690" url="https://pl.wikipedia.org/wiki?curid=4257690" title="Parafia Wszystkich Świętych w Otorowie">
Parafia Wszystkich Świętych w Otorowie

Parafia Wszystkich Świętych w Otorowie – parafia rzymskokatolicka, znajdująca się w archidiecezji poznańskiej, w dekanacie pniewskim.

</doc>
<doc id="4257693" url="https://pl.wikipedia.org/wiki?curid=4257693" title="Parafia Najświętszej Maryi Panny Wniebowziętej w Psarskiem">
Parafia Najświętszej Maryi Panny Wniebowziętej w Psarskiem

Parafia Najświętszej Maryi Panny Wniebowziętej w Psarskiem – parafia rzymskokatolicka, znajdująca się w archidiecezji poznańskiej, w dekanacie pniewskim.

</doc>
<doc id="4257695" url="https://pl.wikipedia.org/wiki?curid=4257695" title="Parafia św. Jadwigi Śląskiej w Wilczynie">
Parafia św. Jadwigi Śląskiej w Wilczynie

Parafia św. Jadwigi Śląskiej w Wilczynie – parafia rzymskokatolicka, znajdująca się w archidiecezji poznańskiej, w dekanacie pniewskim.

</doc>
<doc id="4257702" url="https://pl.wikipedia.org/wiki?curid=4257702" title="Parafia św. Marcina w Bukówcu Górnym">
Parafia św. Marcina w Bukówcu Górnym

Parafia św. Marcina w Bukówcu Górnym – parafia rzymskokatolicka, znajdująca się w archidiecezji poznańskiej, w dekanacie przemęckim. 

</doc>
<doc id="4257703" url="https://pl.wikipedia.org/wiki?curid=4257703" title="Parafia św. Jakuba Większego Apostoła w Dłużynie">
Parafia św. Jakuba Większego Apostoła w Dłużynie

Parafia św. Jakuba Większego Apostoła w Dłużynie – parafia rzymskokatolicka, znajdująca się w archidiecezji poznańskiej, w dekanacie przemęckim. 

</doc>
<doc id="4257708" url="https://pl.wikipedia.org/wiki?curid=4257708" title="Parafia św. Wojciecha w Kaszczorze">
Parafia św. Wojciecha w Kaszczorze

Parafia św. Wojciecha w Kaszczorze – parafia rzymskokatolicka, znajdująca się w archidiecezji poznańskiej, w dekanacie przemęckim. 

</doc>
<doc id="4257710" url="https://pl.wikipedia.org/wiki?curid=4257710" title="Parafia św. Maksymiliana Marii Kolbego w Mochach">
Parafia św. Maksymiliana Marii Kolbego w Mochach

Parafia św. Maksymiliana Marii Kolbego w Mochach – parafia rzymskokatolicka, znajdująca się w archidiecezji poznańskiej, w dekanacie przemęckim. 

</doc>
<doc id="4257711" url="https://pl.wikipedia.org/wiki?curid=4257711" title="N.C. Wyeth">
N.C. Wyeth

N.C. Wyeth (ur. jako Newell Convers Wyeth 22 października 1882 w Needham, zm. 19 października 1945 w Chadds Ford) – amerykański ilustrator i malarz. Jeden z najbardziej wziętych ilustratorów wszech czasów. W czasie swojej kariery wykonał prawie 4000 ilustracji do licznych czasopism i książek. Wszystkie jego dzieci (oprócz jednego) wybrały karierę artystyczną; najbardziej znanym spośród nich był Andrew Wyeth.
Życiorys.
Dzieciństwo i młodość.
Newell Convers Wyeth urodził się 22 października 1882 roku w Needham w stanie Massachusetts jako syn Andrew Newella Wyetha i Henriette Zirngiebel, Szwajcarki z pochodzenia. Wychowywał się w gospodarstwie rolnym koło Walden Pond. Wcześnie zainteresował się literaturą romantyczną i malarstwem, które to zainteresowania wspierała matka. Ojciec natomiast zachęcał go do bardziej praktycznego wykorzystania zdolności, zalecając naukę rysunku. W maju 1899 roku Newell Convers uczęszczał do Mechanic Arts High School w Boston, główną uwagę poświęcając nauce rysunku. Dzięki wsparciu matki podjął naukę w Massachusetts School of Normal Arts. Kontynuował ją później w Eric Pape School of Art, a od 1901 roku w Annisquam w Gloucester w stanie Massachusetts, gdzie pobierał prywatne lekcje u pejzażysty George’a Loftusa Noyesa.
W 1902 roku przybył do Wilmington, gdzie spotkał Howarda Pyle’a. Przez kolejne dwa lata studiował pod jego kierunkiem w Chadds Ford. Pyle miał liczne kontakty z wydawcami i dyrektorami artystycznymi, co wykorzystywał załatwiając swoim studentom zamówienia oraz posady u wydawców. W lutym 1903 roku na łamach The Saturday Evening Post opublikowana została pierwsza ilustracja N.C. Wyetha.
Kariera ilustratora.
Pyle zachęcał swoich uczniów do malowania z natury. Kierując się tymi wskazówkami, Wyeth wyjechał na Zachód, by żyć wśród Ute i Nawahów. Przez trzy miesiące znakował bydło, wypasał stada i trudnił się przewozem poczty, dokumentując swoje czynności dokładnymi rysunkami. Po powrocie okazało się, że na jego prace jest popyt. Większość tych dzieł miała jako motyw amerykański Zachód, wypełniony postaciami kowbojów, Indian, wojowników i poszukiwaczy złota.
W 1906 roku Wyeth poślubił Carolyn Brenneman Bockius z Wilmington. Oboje mieszkali przez pewien czas w mieście, po czym w 1908 roku przeprowadzili się do Chadds Ford w Pensylwanii, gdzie Howard Pyle prowadził letnią szkołę. W 1911 roku Wyethowie nabyli tam działkę o powierzchni 7,2 ha i przystąpili do budowy domu oraz pracowni. W swej posiadłości wychowali pięcioro dzieci. Syn i córki wraz z mężami oraz wnuk podobnie jak Wyeth zajęli się malarstwem – uczył on Henriette, Carolyn i Andrew malowania w swojej pracowni. Andrew znany jest ze swoich obrazów mających za temat miejsca i ludzi wokół Chadds Ford i Cushing w stanie Maine, gdzie miał letni dom.
W Chadds Ford Wyeth zajmował się ilustrowaniem książek i czasopism. W 1911 roku otrzymał pierwsze zlecenie na zilustrowanie książki – była nią "Wyspa skarbów", a zleceniodawcą – znany wydawca, Charles Scribner. Praca Wyetha została dobrze przyjęta, dzięki czemu w kolejnych latach na zlecenie tego oraz innych wydawców zilustrował cały szereg książek przygodowych, takich jak: " Porwany za młodu" (1913), "Czarna Strzała" (1916), "Robin Hood" (1917), "Śmierć Artura" (1917), "Tajemnicza wyspa" (1918), "Przypadki Robinsona Kruzoe" (1920), "Ostatni Mohikanin" (1919), "Rip Van Winkle" (1921), "Biała Kompania" (1922), "Pogromca zwierząt" (1925) i "The Yearling" (1939).
Wyeth ilustrował również reklamy dla takich firm jak: Lucky Strike i Coca-Cola, zrealizował też cykl obrazów Beethovena, Wagnera i Liszta dla firmy Steinway &amp; Sons.
Obrazy i murale.
W latach 30. XX wieku ograniczył przyjmowanie zleceń na ilustracje i reklamy, poświęcając więcej czasu na malowanie pejzaży. W dziełach tych eksplorował różne style, techniki i tematykę. Większość z nich miała za temat krajobraz i ludzi w Chadds Ford, w Pensylwanii oraz okolice jego domu letniskowego w Port Clyde w stanie Maine, który nabył w 1920 roku. Wybrzeże Maine stało się jego główną inspiracją w ostatnich latach jego życia. W tym samym czasie rozpoczął też malowanie wielkoformatowych murali. W 1939 roku rozpoczął realizację cyklu murali dla Metropolitan Life Insurance Company. Ich tematem było życie amerykańskich pielgrzymów oraz związek tegoż z jego własnym pochodzeniem. Murali tych nigdy nie ukończył. W październiku 1945 roku wraz ze swym wnukiem zginął w tragicznym wypadku samochodowym w pobliżu swego domu w Chadds Ford.
Spuścizna.
W trakcie swojej kariery (1903–1945), N.C. Wyeth namalował prawie 4000 ilustracji do licznych czasopism i książek.

</doc>
<doc id="4257712" url="https://pl.wikipedia.org/wiki?curid=4257712" title="Parafia Niepokalanego Poczęcia Najświętszej Maryi Panny w Siekowie">
Parafia Niepokalanego Poczęcia Najświętszej Maryi Panny w Siekowie

Parafia św. Niepokalanego Poczęcia Najświętszej Maryi Panny w Siekowie – parafia rzymskokatolicka, znajdująca się w archidiecezji poznańskiej, w dekanacie przemęckim. 

</doc>
<doc id="4257724" url="https://pl.wikipedia.org/wiki?curid=4257724" title="Romowe Rikoito">
Romowe Rikoito

Romowe Rikoito – grupa muzyczna z Litwy Mniejszej grająca muzykę neofolk. Została założona przez Glabbisa Niktoriusa w 1995 i nazwana od świętego miejsca pogańskich Prusów Romowe (znane także jako Rikoyto). Wydali 5 albumów – pierwsze dwa "Narcissism" i "L’Automne Eternel" inspirowane są depresją, melancholią i tematem śmierci, natomiast "Āustradēiwa", "Undēina" i "Nawamār" odwołują się do historii regionu pruskiego.
Muzyka Romowe Rikoito opisywana jest jako „głęboka, unikalna, melancholijna, dekadentystyczna i tajemnicza”. Grupa wykonywała utwory takich osób jak Aleister Crowley, Dante Gabriel Rossetti, Gerard de Nerval, Chidiock Tichborne, a także pruską wersję wstępu do pierwszej litewskiej poezji „Metai” napisanej przez Kristijonas Donelaitis.
W 2014 niezależna litewska wytwórnia wydała czwarty album grupy Romowe Rikoito pod tytułem "Undēina", który został opisany jako „magiczna podróż przez nowoczesny świat wschodniego Bałtyku”. Prawie wszystkie utwory zaśpiewane są w języku pruskim, poza instrumentami kojarzonymi z mrocznym folkiem, użyto też chordofonu szarpanego kanklės i okaryny. "Undēina" dedykowana jest pruskiej mitologii, sagom i świętym miejscom kultu. Cały podkład muzyczny został nagrany w terenie (pośród lasów, rzek, dolin) leżącym w granicach dawnej krainy pruskiej.

</doc>
<doc id="4257738" url="https://pl.wikipedia.org/wiki?curid=4257738" title="PolskieDzieje.pl">
PolskieDzieje.pl

PolskieDzieje.pl – darmowy portal internetowy o tematyce historycznej założony w 2004 roku przez Łukasza i Annę Piekarczyk. Aktualnie wydawcą i właścicielem strony jest SoftwareSystem Przemysław Sierechan. Od 2016 r. funkcję redaktora naczelnego pełni Michał Zborowski Serwis znajduje się w Międzynarodowym Znormalizowanym Rejestrze Wydawnictw o charakterze ciągłym pod numerem .
Tematyka.
Tematyka portalu jest ściśle związana z historią Polski od czasów wczesnych Piastów, aż po XXI wiek. Stronę rocznie odwiedza średnio 1,2 miliona użytkowników. Ponadto powszechnie polecany przez wiele placówek dydaktycznych oraz ośrodków m.in. Ośrodek Rozwoju Edukacji.
Redakcja.
Redaktorzy:
Działalność edukacyjna.
Portal PolskieDzieje polecają:

</doc>
<doc id="4257760" url="https://pl.wikipedia.org/wiki?curid=4257760" title="Paweł Sałek">
Paweł Sałek

Paweł Sałek (ur. 29 czerwca 1975 w Skierniewicach) – polski menedżer, urzędnik, specjalista ochrony środowiska i energetyki, w latach 2015–2018 sekretarz stanu w Ministerstwa Środowiska i pełnomocnik rządu ds. polityki klimatycznej, od 2018 doradca prezydenta RP Andrzeja Dudy.
Życiorys.
Absolwent Wydziału Inżynierii Mechanicznej i Informatyki Politechniki Częstochowskiej. Ukończył International MBA, program prowadzony przez Centre for Management Training i Wydział Zarządzania Uniwersytetu Warszawskiego. Absolwent studiów podyplomowych Relacje międzynarodowe i dyplomacja w Instytucie Nauk o Polityce w Wyższej Szkole Kultury Społecznej i Medialnej w Toruniu oraz Studium Oceny i Wyceny Zasobów Przyrodniczych w Szkole Głównej Gospodarstwa Wiejskiego i Szkole Głównej Handlowej. Jest w trakcie przewodu doktorskiego w Instytucie Badawczym Leśnictwa pt. "Rozmieszczenia węgla w wierzchnich warstwach zalesionych gleb porolnych na przykładzie drzewostanów sosnowych siedlisk borowych".
Pełnił funkcję szefa Akademickiego Centrum Edukacji Ekologicznej Niezależnego Zrzeszenia Studentów. Był zastępcą naczelnika Wydziału Gospodarki Komunalnej i Ochrony Środowiska Urzędu Miasta w Skierniewicach, a następnie Zarządu Oczyszczania Miasta st. Warszawy. Twórca i w latach 2007–2009 pierwszy kierownik Krajowego Administratora Systemu Handlu Uprawnieniami do Emisji w Instytucie Ochrony Środowiska – Państwowym Instytucie Badawczym (obecnie: Krajowy Ośrodek Bilansowania i Zarządzania Emisjami). Pracował także w Krajowym Centrum Inwentaryzacji Emisji. Był wiceprezesem zarządu i do września 2015 dyrektorem ds. techniczno-eksploatacyjnych w Radomskim Przedsiębiorstwie Energetyki Cieplnej RADPEC SA w Radomiu. Pozostawał członkiem gabinetu politycznego Jana Szyszki w latach 2005–2007.
19 listopada 2015 powołany na stanowisko wiceministra środowiska. Odwołany z funkcji sekretarza stanu 12 marca 2018.
W czerwcu 2018 został doradcą prezydenta RP Andrzeja Dudy ds. ochrony środowiska i polityki klimatycznej. W wyborach samorządowych w 2018 uzyskał mandat radnego sejmiku województwa łódzkiego z listy Prawa i Sprawiedliwości. W 2019 z listy PiS bez powodzenia kandydował do Sejmu.

</doc>
<doc id="4257775" url="https://pl.wikipedia.org/wiki?curid=4257775" title="Katarzyna Głowala">
Katarzyna Głowala

Katarzyna Głowala (ur. 15 stycznia 1980 w Dobrym Mieście) – polska ekonomistka i urzędniczka państwowa, w latach 2015–2018 podsekretarz stanu w Ministerstwie Zdrowia.
Życiorys.
Absolwentka studiów ekonomicznych na Wydziale Nauk Społecznych Katolickiego Uniwersytetu Lubelskiego (2005). Ukończyła również studia podyplomowe z zarządzania funduszami unijnymi i mechanizmów strefy euro na Uniwersytecie Warmińsko-Mazurskim w Olsztynie oraz z pedagogiki nauczycielskiej Wyższej Szkole Informatyki i Ekonomii TWP w Olsztynie. Rozpoczęła studia doktoranckie w Szkole Głównej Handlowej. Prowadziła zajęcia z zakresu finansów publicznych na KUL oraz Wyższej Szkole Informatyki i Ekonomii TWP w Olsztynie. Pracowała jako podinspektor ds. planowania budżetu w urzędzie miejskim w Olsztynie. Była zatrudniona jako naczelnik Wydziału Sprawiedliwości Departamentu Finansowania Strefy Budżetowej Ministerstwa Finansów.
19 listopada 2015 roku powołana na stanowisko wiceministra zdrowia, odpowiedzialnego za politykę zdrowotną i budżet. W styczniu 2017 błędnie podano informacje o jej dymisji. W czerwcu 2018 odeszła z rządu. W styczniu 2021 objęła funkcję p.o. dyrektora Departamentu Controllingu i Ryzyka Operacyjnego w Narodowym Banku Polskim.

</doc>
<doc id="4257827" url="https://pl.wikipedia.org/wiki?curid=4257827" title="24K (zespół muzyczny)">
24K (zespół muzyczny)



</doc>
<doc id="4257829" url="https://pl.wikipedia.org/wiki?curid=4257829" title="Cornelius Scranton Bushnell">
Cornelius Scranton Bushnell



</doc>
<doc id="4257833" url="https://pl.wikipedia.org/wiki?curid=4257833" title="Gra wieloosobowa">
Gra wieloosobowa



</doc>
<doc id="4257835" url="https://pl.wikipedia.org/wiki?curid=4257835" title="Bukowa (Wągniki)">
Bukowa (Wągniki)

Bukowa – przysiółek wsi Wągniki w Polsce, położony w województwie warmińsko-mazurskim, w powiecie elbląskim, w gminie Pasłęk.
W latach 1975–1998 przysiółek administracyjnie należał do województwa elbląskiego.
W miejscowości brak zabudowy.

</doc>
<doc id="4257841" url="https://pl.wikipedia.org/wiki?curid=4257841" title="Guillermo Alvaro Ortiz Carrillo">
Guillermo Alvaro Ortiz Carrillo

Guillermo Alvaro Ortiz Carrillo (ur. 10 grudnia 1924 w Fosca, zm. 24 lutego 2000 w Garagoa) – kolumbijski duchowny katolicki, biskup diecezji Garagoa w latach 1989-2000.
Życiorys.
Studiował filozofię i teologię w Wyższym Seminarium Duchownym w Bogocie. Święcenia kapłańskie przyjął 6 grudnia 1953 i został inkardynowany do archidiecezji bogotańskiej. Był m.in. wikariuszem biskupim dla strefy pastoralnej św. Józefa (1969-1986).
Episkopat.
3 maja 1986 został mianowany przez papieża Jana Pawła II biskupem pomocniczym archidiecezji bogotańskiej i biskupem tytularnym "Pauzery". Sakry biskupiej udzielił mu 15 czerwca tegoż roku abp Mario Revollo Bravo.
16 lutego 1989 został mianowany biskupem koadiutorem diecezji Garagoa. 27 grudnia tegoż roku, po śmierci biskupa Juana Mojica Oliveros, objął rządy w diecezji.
Zmarł nagle 24 lutego 2000 w biurze Domu Biskupiego.

</doc>
<doc id="4257845" url="https://pl.wikipedia.org/wiki?curid=4257845" title="Juan Eliseo Mojica Oliveros">
Juan Eliseo Mojica Oliveros

Juan Eliseo Mojica Oliveros (ur. 12 czerwca 1918 w Susacón, zm. 27 grudnia 1989 w Tunja) – kolumbijski duchowny katolicki, biskup diecezji Garagoa w latach 1977-1989.
Życiorys.
Święcenia kapłańskie przyjął 7 czerwca 1941 i został inkardynowany do diecezji Tunja. Był m.in. rektorem seminarium w Tunja (1952-1958), asystentem narodowym Akcji Katolickiej (1958-1960) oraz wikariuszem generalnym diecezji (1962-1967).
Episkopat.
20 lutego 1967 został mianowany przez papieża Pawła VI biskupem pomocniczym archidiecezji Tunja i biskupem tytularnym "Baliany". Sakry biskupiej udzielił mu 1 maja tegoż roku abp Giuseppe Paupini.
4 czerwca 1970 został mianowany biskupem diecezji Jericó. Ingres odbył się 18 lipca tegoż roku.
26 kwietnia 1967 został prekonizowany biskupem diecezji Garagoa. 16 czerwca objął kanonicznie urząd.

</doc>
<doc id="4257846" url="https://pl.wikipedia.org/wiki?curid=4257846" title="Konferencja Episkopatu Albanii">
Konferencja Episkopatu Albanii

Konferencja Episkopatu Albanii (alb. "Konferenca Ipeshkvnore e Shqipërisë") – instytucja zrzeszająca albańskich biskupów katolickich. Powstała w 1993. Jest członkiem Rady Konferencji Episkopatów Europy.

</doc>
<doc id="4257848" url="https://pl.wikipedia.org/wiki?curid=4257848" title="Abidda">
Abidda

Abidda (łac. "Dioecesis Abiddensis") – stolica historycznej diecezji w Cesarstwie Rzymskim (prowincja Bizacena), współcześnie w Tunezji. Wzmiankowana w V wieku. Od 1933 katolickie biskupstwo tytularne. 

</doc>
<doc id="4257849" url="https://pl.wikipedia.org/wiki?curid=4257849" title="Tubulbaca">
Tubulbaca

Tubulbaca (łac. "Dioecesis Tubulbacensis") – stolica historycznej diecezji w Cesarstwie Rzymskim (prowincja Bizacena), współcześnie w Tunezji. Wzmiankowana w V wieku. Od 1933 katolickie biskupstwo tytularne. 

</doc>
<doc id="4257850" url="https://pl.wikipedia.org/wiki?curid=4257850" title="Gergis">
Gergis

Gergis – stolica historycznej diecezji w Cesarstwie Rzymskim (prowincja Trypolitania), współcześnie w Libii. Od 1933 katolickie biskupstwo tytularne. 

</doc>
<doc id="4257858" url="https://pl.wikipedia.org/wiki?curid=4257858" title="Zakrzewko (Kupin)">
Zakrzewko (Kupin)

Zakrzewko – część wsi Kupin w Polsce, położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 Zakrzewko administracyjnie należało do województwa elbląskiego.

</doc>
<doc id="4257860" url="https://pl.wikipedia.org/wiki?curid=4257860" title="Mesocyclops aequatorialis">
Mesocyclops aequatorialis

Mesocyclops aequatorialis, – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1929 roku przez niemieckiego zoologa Friedricha Kiefera. Gatunek ten został ujęty w Katalogu Życia.

</doc>
<doc id="4257864" url="https://pl.wikipedia.org/wiki?curid=4257864" title="Mesocyclops affinis">
Mesocyclops affinis

Mesocyclops affinis – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1987 roku przez belgijską zoolog Isabellę van der Velde.

</doc>
<doc id="4257867" url="https://pl.wikipedia.org/wiki?curid=4257867" title="Christian David Ginsburg">
Christian David Ginsburg

Christian David Ginsburg (ur. 25 grudnia 1831 w Warszawie, zm. 7 marca 1914 w Palmers Green, Londyn) – urodzony w Warszawie, brytyjski biblista pochodzenia żydowskiego, badacz tradycji masoreckiej.
Biografia.
Urodził się w rodzinie żydowskiej w Warszawie. W wieku 15 lat konwertował na chrześcijaństwo. Edukację ukończył w szkole rabinicznej w Warszawie po czym przeniósł się do Anglii, gdzie kontynuował swoje studia nad Biblią hebrajską, ze szczególnym uwzględnieniem zbioru Megilot. Pierwszym rezultatem jego badań było tłumaczenie Pieśni nad pieśniami opublikowane w roku 1857. Następnie przetłumaczył Księgę Koheleta. Pisał też traktaty o karaimach, esseńczykach i kabale, które zapewniły mu znaczącą pozycję wśród biblistów. Przygotowywał również pierwsze części swojego wielkiego dzieła, w którym zawarł krytyczne studia nad tekstem masoreckim.
Wraz z opublikowaniem w roku 1867 Biblii rabinicznej („"Introduction to the Rabbinic Bible, Hebrew and English, with notices"”) Jakuba ben Chajima ibn Adonijahu (pierwszy raz opublikowanej w Wenecji w latach 1524–1525) oraz „"The Massoreth Ha-Massoreth"” Eliasa Lewity, w języku hebrajskim z własnym tłumaczeniem i komentarzem, Ginsburg uzyskał rangę wybitnego uczonego hebrajskiego. W 1870 roku został mianowany, jako jeden z pierwszych, członkiem komitetu ds. rewizji Starego Testamentu w ramach kontraktu dla Trynitarnego Towarzystwa Biblijnego. Najważniejszymi jego dziełami była „Masora”, wydana w czterech tomach (1880–1886), a następnie krytyczne wydanie masoreckiej Biblii hebrajskiej (1894) oraz wprowadzenie do niej (1897).

</doc>
<doc id="4257869" url="https://pl.wikipedia.org/wiki?curid=4257869" title="Wget">
Wget



</doc>
<doc id="4257882" url="https://pl.wikipedia.org/wiki?curid=4257882" title="Ola Aina">
Ola Aina

Ola Aina, właśc. Temitayo Olufisayo Olaoluwa Aina (ur. 8 października 1996 w Londynie) – nigeryjski piłkarz występujący na pozycji obrońcy w angielskim klubie Fulham F.C., do którego jest wypożyczony z Torino FC.
Kariera klubowa.
W czasach juniorskich trenował w Chelsea F.C. W 2016 roku dołączył do seniorskiego zespołu tego klubu. W sezonie 2017/2018 przebywał na wypożyczeniu w Hull City A.F.C. Od 14 sierpnia 2018 na wypożyczeniu w Torino FC.

</doc>
<doc id="4257883" url="https://pl.wikipedia.org/wiki?curid=4257883" title="PL-01">
PL-01



</doc>
<doc id="4257885" url="https://pl.wikipedia.org/wiki?curid=4257885" title="Goryl (czołg)">
Goryl (czołg)



</doc>
<doc id="4257903" url="https://pl.wikipedia.org/wiki?curid=4257903" title="MPM agd">
MPM agd

MPM agd Spółka Akcyjna – polskie przedsiębiorstwo produkujące urządzenia dużego i małego AGD, z siedzibą w Milanówku. Przedsiębiorstwo zostało założone w 1989 roku przez Piotra Płochockiego. W 2002 roku uruchomiony został zakład produkcyjny w Szczytnie w Warmińsko-Mazurskiej Strefie Ekonomicznej.
Od momentu powstania w 1989 roku w ofercie producenta dostępny był początkowo drobny zmechanizowany sprzęt AGD marki MPM. W 2008 roku asortyment firmy został rozszerzony o duży sprzęt AGD (chłodziarko-zamrażarki, pralki, kuchnie gazowe), którego część stanowi także segment produktów do zabudowy.
W 2011 roku przedsiębiorstwo zostało przekształcone z MPM Product w MPM agd S.A. oraz wydzielona została spółka MPM Hotele spa. W tym samym roku MPM rozpoczęło ekspansję na rynki zagraniczne. W roku 2015 produkty marki MPM dostępne były w 12 krajach (m.in. na Litwie, Łotwie, Węgrzech, Słowacji oraz Czechach). Firma posiada własny serwis centralny wraz z ofertą usługi "door-to-door".
W 2014 roku przedsiębiorstwo wprowadziło na rynek markę akcesoriów kuchennych – Smile, a trzy lata później rozpoczęło produkcję urządzeń typu premium wprowadzając produkty marki Sam Cook oraz nowoczesne oczyszczacze powietrza – Haus&amp;Luft.
W 2015 roku Grzegorz Skibiński został Prezesem Zarządu MPM, a Piotr Płochocki objął stanowisko przewodniczącego Rady Nadzorczej. Z początkiem 2019 roku oddane zostało do użytku Centrum Dystrybucji AGD w Żyrardowie pod Warszawą. Obiekt o powierzchni 10 tys. m² został zagospodarowany jako hala produkcyjno-magazynowa, w przyszłości może posłużyć także jako centrum logistyczne dla innych firm. Teren, na którym wybudowane jest Centrum daje również możliwość rozbudowania o kolejne 17 tys. m²
Poza działalnością w branży AGD, marka MPM jako spółka MPM Hotele Spa jest obecna na rynku turystyki health&amp;beauty. W 2001 roku marka zadebiutowała w branży hotelarskiej otwierając Resort&amp;Spa w Ciechocinku oraz Wine Resort&amp;Spa w Głęboczku.

</doc>
<doc id="4257910" url="https://pl.wikipedia.org/wiki?curid=4257910" title="Janusz Wawrzała">
Janusz Wawrzała

Janusz Wawrzała (ur. w 1968 r. w Łopusznie) — polski muzyk, kompozytor, autor tekstów, animator kultury, wydawca. Jeden z współzałożycieli folkowego ruchu muzycznego w Polsce.
Działalność muzyczna.
Jest propagatorem muzyki ludowej, folkowej i world music. Współzakładał grupę folkową Sierra Manta z Ząbkowic Śląskich grającą muzykę z Ameryki Łacińskiej. Był współzałożycielem w 1989 roku grupy Będzie Dobrze z gatunku reggae/hardcore punk. Współtwórca jednego z pierwszych w kraju festiwalu folkowego Folk Fiesta w Ząbkowicach Śląskich. W 1993 roku współtworzył entuzjastycznie przyjętą przez eksperymentatora folkowego Davida Hopkinsa, pierwszą polską suitę folkową "La Luz".
Współtworzy grupę instrumentalistów wykonujących Mszę Kreolską ("Misa Criolla") skomponowaną przez Ariela Ramirez w 1964 r. Współpracował z Filharmonią Narodową w Warszawie, Filharmonią Wrocławską, Filharmonią Krakowską, Filharmonią Częstochowską oraz Filharmonią Białostocką.
Przez wiele lat związany był z grupą z kręgu polskiej sceny folkowej Chudoba z Wrocławia. W 2005 roku uczestniczył w projekcie muzycznym żydowskiej piosenkarki i producentki muzycznej Bente Kahan - "Bente Kahan presents: Voja and her friends "Sing with Us in Yiddish"".
Pisał artykuły do pisma Gadki z Chatki, Folk 24. Organizator cykli muzycznych "Między Nami Sąsiadami", prezentujących muzykę polskich mniejszości etnicznych. Jest wydawcą płyt grup Chudoba, Breslauer Cocktail i Vratch Od 2014 roku założyciel i lider grup Breslauer Cocktail i Vratch.
W 2016 roku wraz z Breslauer Cocktail reprezentował na festiwalach w kraju i za granicą Europejską Stolicę kultury Wrocław 2016. W 2017 roku wraz z Breslauer Cocktail wydał pod egidą Europejskiej Stolicy Kultury Wrocław 2016 premierową płytę "Absynteria". Materiał muzyczny na płycie to wynik poszukiwań w archiwach europejskich rozgłośni radiowych utworów z lat 20. i 30. ubiegłego wieku zaaranżowany w nowoczesnych brzmieniach i aranżacjach. Płyta jest wynikiem współpracy z producentem muzycznym D' z Wrocławia.
W 2017 roku został nominowany w dziale kultura Wrocław na osobowość roku.
Gatunki.
folk, world music, industrial
Wydawnictwa.
Folk Time, SM, Bystra Vision, Tylko Muzyka, BumBadaBum

</doc>
<doc id="4257911" url="https://pl.wikipedia.org/wiki?curid=4257911" title="Tichon Judin">
Tichon Judin

Tichon Iwanowicz Judin (, ur. 1879, zm. 19 października 1949) – rosyjski lekarz psychiatra, profesor Uniwersytetu w Charkowie (1932–1943), Uniwersytetu w Kazaniu (1924–1932) i III Moskiewskiego Instytutu Medycznego (1943–1949). Studiował na Uniwersytecie Moskiewskim, dyplom lekarza otrzymał w 1903 roku. Był uczniem Serbskiego i jednym z pierwszych asystentów Gannuszkina.

</doc>
<doc id="4257915" url="https://pl.wikipedia.org/wiki?curid=4257915" title="Półogniwo wodorowe">
Półogniwo wodorowe



</doc>
<doc id="4257919" url="https://pl.wikipedia.org/wiki?curid=4257919" title="Elżbieta Bojanowska">
Elżbieta Bojanowska

Elżbieta Bojanowska (ur. 19 listopada 1971 w Płocku) – polska socjolog i urzędniczka państwowa, doktor nauk humanistycznych, w latach 2015–2019 podsekretarz stanu w Ministerstwie Rodziny, Pracy i Polityki Społecznej.
Życiorys.
Ukończyła studia z zakresu politologii i nauk społecznych na Akademii Teologii Katolickiej oraz specjalizację z polityki społecznej w Instytucie Stosowanych Nauk Społecznych Uniwersytetu Warszawskiego. Absolwentka studiów podyplomowych w zakresie organizacji pomocy społecznej na Uniwersytecie Warszawskim. W 2012 obroniła pracę doktorską z socjologii na UKSW, pracuje jako adiunkt w Instytucie Socjologii na Wydziale Nauk Historycznych i Społecznych Uniwersytetu Kardynała Stefana Wyszyńskiego. Autorka publikacji z zakresu polityki społecznej, w szczególności starzenia się społeczeństwa i starości. Pracowała w Kancelarii Senatu RP, PKN Orlen oraz jako dyrektor departamentu w Ministerstwie Sportu i Turystyki.
8 grudnia 2015 objęła stanowisko podsekretarza stanu w Ministerstwie Rodziny, Pracy i Polityki Społecznej, odpowiedzialnego za politykę społeczną. Zasiadła w Krajowym Komitecie Rozwoju Ekonomii Społecznej.
Została odwołana 9 stycznia 2019 w związku z opublikowaniem nadzorowanego przez nią projektu ustawy o przemocy domowej, który zakładał m.in. że jednorazowe pobicie nie byłoby już przemocą domową. 

</doc>
<doc id="4257928" url="https://pl.wikipedia.org/wiki?curid=4257928" title="Parafia św. Marcina w Łaszczynie">
Parafia św. Marcina w Łaszczynie

Parafia św. Marcina w Łaszczynie – parafia rzymskokatolicka, znajdująca się w archidiecezji poznańskiej, w dekanacie rawickim. Erygowana najprawdopodobniej na początku XV wieku, wydzielona z parafii w Nieparcie. Obecny kościół został zbudowany pod koniec XIX wieku. 

</doc>
<doc id="4257931" url="https://pl.wikipedia.org/wiki?curid=4257931" title="Szczur zaroślowy">
Szczur zaroślowy

Szczur zaroślowy ("Rattus fuscipes") – gatunek ssaka z podrodziny myszy (Murinae) w obrębie rodziny myszowatych (Muridae), występujący wyłącznie w Australii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1839 roku brytyjski przyrodnik George Robert Waterhouse nadając mu nazwę "Mus fuscipes". Holotyp pochodził z Little Grove w Princess Royal Harbour, około na południe od Mount Melville, w Albany, w Australii Zachodniej, w Australii. 
"R. fuscipes" jest taksonem siostrzanym w stosunku do wszystkich innych australijskich "Rattus" z wyjątkiem "R. leucopus", który jest gatunkiem bazalnym tego kladu. Każdy z rozpoznanych podgatunków jest odrębny morfologicznie i genetycznie; chociaż mogą się krzyżować, to przy dalszych badaniach mogą stanowić odrębne gatunki (zwłaszcza "coracius"). "R. f. assimilis" może reprezentować wiele podgatunków. Taksonomia podgatunkowa wymaga ponownej oceny. Autorzy "Illustrated Checklist of the Mammals of the World" rozpoznają cztery podgatunków.
Nazewnictwo zwyczajowe.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę szczur zaroślowy. W Australii zwierzę nosi angielską nazwę , oraz aborygeńskie nazwy "bogul" i "mootit".
Występowanie.
Szczur zaroślowy jest australijskim endemitem. Zamieszkuje wybrzeża i tereny przybrzeżne kontynentu. Jest szeroko rozprzestrzeniony w obszarach zalesionych i na wrzosowiskach w południowej i wschodniej części Australii, oraz na wielu wyspach, w tym na Wyspie Kangura.
Zasięg występowania w zależności od podgatunku:
Wygląd.
Długość ciała (bez ogona) 100–205 mm, długość ogona 100–195 mm, długość ucha 18–25 mm, długość tylnej stopy 30–40 mm; masa ciała 50–225 g. Ogon jest względnie krótki. Wierzch ciała jest szary do szarobrązowego lub rudawego, spód ciała jest szary lub kremowy; futro jest gęste i miękkie. Charakterystycznymi cechami jego wyglądu są żółte, dłutowate siekacze i spiczasta głowa z dużymi, zaokrąglonymi uszami.
Tryb życia.
Szczur ten prowadzi naziemny, nocny tryb życia. Jest spotykany w lasach piętra subalpejskiego w Wielkich Górach Wododziałowych, wilgotnych lasach równikowych, lasach eukaliptusowych, zaroślach i wrzosowiskach w obszarach przybrzeżnych. Kryje się w gęstym poszyciu leśnym, kopie krótkie nory pod skałami i konarami, wykłada gniazda trawą. Nie jest spotykany na terenach zurbanizowanych.
Jest to zwierzę wszystkożerne, zjada grzyby, trawy, owoce, nasiona i owady. Samica w miocie rodzi do pięciu młodych, w sprzyjających latach może wydać na świat kilka miotów w ciągu roku.
Populacja i zagrożenia.
Szczur zaroślowy ma duży zasięg występowania, lokalnie jest liczny, szczególnie na przybrzeżnych wrzosowiskach. Jest obecny w wielu obszarach chronionych. Jest wrażliwy na zaburzenia środowiska przez działalność ludzką, w części zasięgu może być zagrożony przez wycinkę drzew, nieodpowiednie gospodarowanie ogniem i pożary buszu. Międzynarodowa Unia Ochrony Przyrody uznaje szczura zaroślowego za gatunek najmniejszej troski.
Szczur zaroślowy został skutecznie reintrodukowany w rezerwacie North Head w obrębie aglomeracji Sydney. Gryzoń ten konkuruje z zawleczonym do Australii szczurem śniadym ("Rattus rattus") i badacze spodziewają się, że jego silna populacja będzie w stanie przeciwstawić się ekspansji obcego gatunku.

</doc>
<doc id="4257932" url="https://pl.wikipedia.org/wiki?curid=4257932" title="Rattus fuscipes">
Rattus fuscipes



</doc>
<doc id="4257940" url="https://pl.wikipedia.org/wiki?curid=4257940" title="Émile Bernard (kompozytor)">
Émile Bernard (kompozytor)

Émile Bernard (ur. 28 listopada 1843 w Marsylii, zm. 11 września 1902 w Paryżu) – francuski romantyczny kompozytor i organista.

</doc>
<doc id="4257941" url="https://pl.wikipedia.org/wiki?curid=4257941" title="Zabytki Siedlec">
Zabytki Siedlec



</doc>
<doc id="4257942" url="https://pl.wikipedia.org/wiki?curid=4257942" title="Parafia św. Katarzyny w Słupi Kapitulnej">
Parafia św. Katarzyny w Słupi Kapitulnej

Parafia pw. św. Katarzyny w Słupi Kapitulnej – parafia rzymskokatolicka przynależąca do dekanatu rawickiego archidiecezji poznańskiej. Erygowana najprawdopodobniej w XIII wieku przez kapitułę gnieźnieńską (stąd nazwa miejscowości). Kościół parafialny murowany, wzniesiony w latach w 1843-1851 na miejscu poprzedniej drewnianej świątyni. 

</doc>
<doc id="4257945" url="https://pl.wikipedia.org/wiki?curid=4257945" title="Adam Zientek">
Adam Zientek

Adam Zientek (ur. 3 września 1919, zm. 19 listopada 2008) – polski pilot samolotowy, szybownik, wieloletni szybowcowy pilot doświadczalny w Szybowcowym Zakładzie Doświadczalnym w Bielsku-Białej.
Życiorys.
Urodził się w Olbrachcicach na Zaolziu jako syn Adama i Zofii z domu Kożusznik. Miał dwójkę starszego rodzeństwa – brata Alfreda (ur. 1909) i siostrę Zofię (ur. 1914). Jego ojciec był kierownikiem szkoły polskiej w Olbrachcicach, zmarł w 1922 roku. Matka była nauczycielką.
W 1929 r. ukończył polską szkołę ludową w Ligotce Kameralnej i rozpoczął naukę w gimnazjum matematyczno-przyrodniczym w Cieszynie. Uczęszczał do kółka modelarskiego przy Szkole Wydziałowej im. Stanisława Hassewicza prowadzonego przez Pawła Heczko.
W 1937 roku zdał maturę i jesienią rozpoczął studia na Wydziale Mechanicznym Politechniki Warszawskiej. Nie zerwał swych związków z szybownictwem, w sierpniu 1938 roku po starcie z góry Chełm, utrzymał się na szybowcu Komar w powietrzu przez 6 godzin i 32 minuty. W tym samym roku, wspólnie z Andrzejem Koziełem, na szybowcu Komar wykonał przelot docelowy z góry Chełm do Krakowa.
Jego studia przerwał wybuch II wojny światowej. W czasie okupacji pracował jako robotnik w fabryce we Frysztacie. Studia kontynuował od 1946 roku na Politechnice Śląskiej z siedzibą w Krakowie.
1 listopada 1947 roku rozpoczął pracę w Instytucie Szybownictwa w Bielsku na stanowisku pilota doświadczalnego. Zajmował się oblatywaniem prototypów szybowców oraz przeprowadzał próby w locie szybowców, których prototypy oblatali inni piloci. Do jego zadań należało również oblatywanie szybowców zbudowanych w układzie niekonwencjonalnym, czyli bezogonowców i w układzie kaczki. W swej karierze pilota czterokrotnie musiał ratować się skokiem ze spadochronem (m.in. w 1946 roku z szybowca Orlik, w trakcie oblatywania szybowców SZD-20 Wampir 2 (1959 r.) i w 1966 r. SZD-29 Zefir 3). W trakcie oblotu szybowca SZD-6 Nietoperz przeżył katastrofę lotniczą. Był pierwszym polskim pilotem doświadczalnym, który podczas lotów na prototypowych szybowcach korzystał z kasku ochronnego (loty w 1951 roku na szybowcu SZD-6 Nietoperz). W czerwcu 1948 r. wziął udział w VII Krajowych Zawodach Szybowcowych, podczas których zajął 1. miejsce.
Poza oblatywaniem intensywnie zajmował się promowaniem szybowców polskiej konstrukcji, wykonywał loty między innymi podczas salonów lotniczych Farnborough i Le Bourget. Już w październiku 1949 roku prezentował szybowce IS-A Salamandra w Bułgarii, na szybowcu SZD-24 Foka wykonywał pokazy w Helsinkach (1961), w Cannes (1962) i Hanowerze (1964 i 1966). W marcu 1966 roku, w ramach promocji szybowca SZD-9 Bocian, przeprowadził szkolenie 20 szwedzkich pilotów w akrobacji. Loty wykonywano z zamarzniętego jeziora Ottsjö, szybowiec specjalnie do celów tego szkolenia został wyposażony w nartę. W 1969 roku wziął udział, na szybowcu SZD-32 Foka 5, w rajdzie po Austrii. W 1978 roku, na szybowcu SZD-50 Puchacz, wziął udział w wieloetapowym rajdzie po Finlandii i Szwecji. W ramach tego rajdu przeleciał 3000 km w 14. etapach i wykonał 150 lotów promocyjnych z pasażerami. W ramach promocji Puchacza w 1979 roku przeszkolił w akrobacji szybowcowej 20. austriackich pilotów.
Był członkiem Zarządu Głównego Ligi Lotniczej oraz Aeroklubu PRL. W latach 50. był Przewodniczącym Komisji Sportowej Aeroklubu PRL. Był też przewodniczącym Sądu Koleżeńskiego Aeroklubu Bielsko-Bialskiego i wiceprezesem (w latach 1985-1990) Bielskiego Klubu Seniorów Lotnictwa. W 1987 roku wszedł w skład Komisji Historycznej Klubu Seniorów Lotnictwa.
Karierę pilota doświadczalnego zakończył 21 kwietnia 1983 roku, przez dalsze pięć lat przepracował w SZD jako obserwator prób w locie.
Łącznie wykonał 12800 lotów o łącznym czasie ponad 6700 godzin. Z tego 3960 godzin wylatał w lotach doświadczalnych a kolejne 1430 godzin w charakterze instruktora. W swej karierze latał na 154 typach szybowców, w tym na 4 bezogonowcach i jednej „kaczce”. Poza wymienionymi lotami wykonał jeszcze 1200 oblotów szybowców wyprodukowanych lub naprawionych w Bielsku-Białej, Jeżowie, Krośnie, Poznaniu i Gdańsku. Swój ostatni lot na szybowcu wykonał w 11 lutego 200l roku).
Zmarł 19 listopada 2008 roku w Bielsku-Białej i został pochowany na cmentarzu ewangelickim w Starym Bielsku.
Działalność sportowa.
10 maja 1934 roku wziął udział w kursie szybowcowym w Mnisztwie-Gułdowach pod Cieszynem zorganizowanym przez Koło Szybowcowe „Start” w Cieszynie i tego samego dnia, pod okiem instruktora Ludwika Puzonia, wykonał swój pierwszy lot na szybowcu Wrona. 12 lipca 1934 roku uzyskał kategorię A pilota szybowcowego, którą 16 września 1934 r. podwyższył do kategorii B. W 1935 roku dzięki lotom wykonanym na szybowcu Czajka na Bezmiechowej podwyższył posiadane uprawnienia do kategorii „C”. W 1936 roku latał na szybowcach Sroka, Komar oraz CW-5 bis i uzyskał dwa pierwsze warunki do srebrnej odznaki szybowcowej: czas lotu 5 godzin i przewyższenie 1000 metrów. W 1936 roku na łamach pisma „Ogniwo” wysunął pomysł utworzenia na Zaolziu polskiej organizacji szybowcowej dysponującej własną szkołą. 24 czerwca 1937 roku w szkole szybowcowej na lotnisku w Katowicach uzyskał ostatni warunek do kategorii szybowcowej „D”, co oznaczało wówczas pełne wyszkolenie szybowcowe i było równoznaczne z otrzymaniem srebrnej Odznaki Szybowcowej.
Wystartował w VI Krajowych Zawodach Szybowcowych w Masłowie na szybowcu Orlik, które odbyły się od 10 do 23 lipca 1938 roku. W klasyfikacji indywidualnej zajął 18. miejsce.
W 1939 roku odbył szkolenie samolotowe na RWD-8 w ramach Przysposobienia Wojskowego na lotnisku Rumia.
Do latania powrócił tuż po zakończeniu II wojny światowej – 3 lipca 1945 roku wykonał lot żaglowy na szybowcu WWS-1 Salamandra nad zboczem Chełmu. Od 15 do 24 października 1946 roku wziął udział w pierwszej wyprawie szybowcowej Instytutu Szybownictwa na lotnisko w Aleksandrowicach mającej na celu zbadaniem ze zjawiskiem fal wymuszonych przez tereny górskie. Wykonał dwa udane loty na szybowcu Orlik, podczas trzeciego w dniu 21 października jego szybowiec rozpadł się w locie chmurowym. Pilot uratował się na spadochronie, szybowiec spadł na ziemię w okolicach Wróblowic.
W 1946 roku uzyskał uprawnienia instruktora szybowcowego I klasy. 4 maja 1947 wykonał przelot z pasażerem na szybowcu Kranich (SP-151) przelot na odległość 163 km. 30 maja po starcie z Balic na szybowcu DFS Weihe (SP-430) wykonał przelot na odległość 355 km. W tym samym roku startował na prototypie szybowca IS-1 Sęp w I Międzynarodowym Tygodniu Szybowcowym w Samedan, gdzie zajął 8. miejsce. W czerwcu 1947 roku wziął udział w obozie eliminacyjnym w Aleksandrowicach i został zakwalifikowany do udziału w międzynarodowych zawodach szybowcowych w Szwajcarii. 1 kwietnia 1948 roku, na prototypie szybowca IS-1 Sęp, podjął próbę bicia rekordu Polski w długotrwałości lotu. Po starcie z szybowiska na górze Żar i 18 godzinach i 23 minutach lotu rozbił szybowiec na zboczu Kiczery, on sam odniósł niewielkie obrażenia a szybowiec później odbudowano. W kwietniu wykonał dwa grupowe przeloty otwarte na odległość 50 i 193 kilometrów.
W czerwcu 1948 roku wystartował w VII Krajowych Zawodach Szybowcowych na Żarze gdzie zajął I miejsce. W dniu 27 lipca 1948 r. wziął udział w przelocie grupowym czterech szybowców (IS-2 Mucha, dwa IS-1 Sęp oraz DFS Olympia Meise) z Żaru do Pragi. Adam Zientek zakończył przelot w Wiener Neustadt po pokonaniu 309 km. Od 24 sierpnia do 25 września 1948 roku uczestniczył w wyprawie tatrzańskiej do Nowego Targu, a w październiku na górze Żar, wspólnie z Tadeuszem Górą, brał udział w pierwszych nocnych lotach szybowcowych. Również w 1948 roku zdobył Złotą Odznakę Szybowcową jako drugi Polak. Jego doświadczenie sprawiło, że został kierownikiem drugiej wyprawy szybowcowej Instytutu Szybownictwa. Od 13 listopada do 15 grudnia 1948 roku badano falę halniakową w rejonie Śnieżki, w trakcie tej wyprawy Irena Kempówna ustanowiła kobiecy rekord Polski w przewyższeniu.
W czerwcu 1949 roku wystartował w Międzynarodowych Zawodach Państw Demokracji Ludowej rozgrywanych na Żarze, gdzie zajął drugie miejsce za Ireną Kempówną. W 1950 roku brał udział, jako pilot, w kręceniu filmu pt. "Pierwszy start". W 1951 roku ukazał się podręcznik jego autorstwa zatytułowany „"Na falach halniakowych"”, który przyczynił się do upowszechnienia w Polsce lotów wysokościowych. 9 listopada tego samego roku uzyskał przewyższenie 5233 metrów i zdobył pierwszy Diament do swej Złotej odznaki.
W 1955 roku, za przelot na odległość 590 km (z Grudziądza przez Wilno i Kowno, aż nad granicę radzieckiej Łotwy), otrzymał Diamentową Odznakę Szybowcową nr 20.
Ustanowił kilka szybowniczych rekordów Polski, m.in.:
– 2 czerwca 1947 roku na szybowcu IS-C Żuraw z pasażerem T. Grudzieńskim – rekord przewyższenia wynikiem 2320 metrów,
– 13 września 1948 roku na szybowcu[IS-C Żuraw z pasażerem Maciejem Hrabykiem – rekord przewyższenia wynikiem 2630 metrów,
– w nocy z 18 na 19 października 1948 roku na szybowcu IS-C Żuraw z pasażerem Bronisławem Żurakowskim – rekord długotrwałości nocnego lotu – 23 godziny 51 minut,
– 27 lipca 1949 roku na szybowcu IS-C Żuraw z pasażerem J. Wawkiem – rekord wysokości wynikiem 3400 metrów,
– w 1949 roku – rekord prędkości na trasie trójkąta 100 km – 28,7 km/h,
– 30 kwietnia 1950 roku na szybowcu IS-C Żuraw z pasażerem Mieczysławem Dąbkowskim – rekord prędkości przelotu po trasie trójkąta 100 km wynikiem 45,11 km/h,
– 22 lipca 1950 roku – rekord przelotu docelowo-powrotnego wynikiem 232 kilometrów,
– 26 czerwca 1953 roku na szybowcu SZD-9 Bocian z pasażerem Adamem Dziurzyńskim – rekord prędkości przelotu po trasie trójkąta 300 km wynikiem 51,5 km/h.
W 1958 roku był trenerem polskiej szybowcowej kadry narodowej.
Życie prywatne.
W życiu prywatnym był mężem Jadwigi z domu Studenckiej i ojcem trojga dzieci – Stanisława, Danuty i Mirosławy.
Ordery i odznaczenia.
Był odznaczony:
Prototypy szybowców oblatane przez Adama Zientka.
Dane opublikowane w "Polska Technika Lotnicza. Materiały historyczne 52 (5/2009)"

</doc>
<doc id="4257949" url="https://pl.wikipedia.org/wiki?curid=4257949" title="Paul Olawoore">
Paul Olawoore

Paul Adegboyega Olawoore (ur. 30 listopada 1961 w Ikuri, zm. 1 stycznia 2022) – nigeryjski duchowny katolicki, biskup Ilorin od 2019.
Życiorys.
Prezbiterat.
Święcenia kapłańskie przyjął 3 października 1992 i został inkardynowany do diecezji Oyo. Pracował głównie jako duszpasterz parafialny, pełnił także funkcje m.in. wikariusza sądowego i dyrektora szkoły w Ogbomoso.
Episkopat.
4 kwietnia 2018 papież Franciszek mianował go biskupem koadiutorem Ilorin. Sakry udzielił mu 13 lipca 2018 biskup Ayo-Maria Atoyebi. Rządy w diecezji objął 11 czerwca 2019, po przejściu na emeryturę poprzednika.
Zmarł 1 stycznia 2022.

</doc>
<doc id="4257950" url="https://pl.wikipedia.org/wiki?curid=4257950" title="LOEN Entertainment">
LOEN Entertainment



</doc>
<doc id="4257952" url="https://pl.wikipedia.org/wiki?curid=4257952" title="Limacêdo Antônio da Silva">
Limacêdo Antônio da Silva

Limacêdo Antônio da Silva (ur. 20 września 1960 w Nazaré da Mata) – brazylijski duchowny katolicki, biskup pomocniczy Olindy i Recife od 2018.
Życiorys.
Święcenia kapłańskie przyjął 12 stycznia 1986 i został inkardynowany do diecezji Nazaré. Pracował głównie jako duszpasterz parafialny, był też koordynatorem duszpasterstwa w diecezji.
4 kwietnia 2018 papież Franciszek mianował go biskupem pomocniczym archidiecezji Olinda i Recife oraz biskupem tytularnym "Saldae". Sakry biskupiej udzielił mu 10 czerwca 2018 biskup Nazaré, Francisco de Assis Dantas de Lucena.

</doc>
<doc id="4257955" url="https://pl.wikipedia.org/wiki?curid=4257955" title="W potrzasku. Belfast ’71">
W potrzasku. Belfast ’71

W potrzasku. Belfast ’71 (oryg. "’71") – brytyjski dramat filmowy z 2014 roku w reżyserii Yanna Demange’a. Obraz miał swoją premierę w konkursie głównym na 64. MFF w Berlinie. Zdjęcia do filmu kręcono na północy Anglii w Sheffield (hrabstwo South Yorkshire), Leeds (West Yorkshire), Liverpoolu (Merseyside) i Blackburn (Lancashire).
Nagrody.
Źródło: Variety

</doc>
<doc id="4257956" url="https://pl.wikipedia.org/wiki?curid=4257956" title="’71">
’71



</doc>
<doc id="4257957" url="https://pl.wikipedia.org/wiki?curid=4257957" title="'71">
'71



</doc>
<doc id="4257958" url="https://pl.wikipedia.org/wiki?curid=4257958" title="W potrzasku. Belfast '71">
W potrzasku. Belfast '71



</doc>
<doc id="4257961" url="https://pl.wikipedia.org/wiki?curid=4257961" title="Deggendorf Hauptbahnhof">
Deggendorf Hauptbahnhof

Deggendorf Hauptbahnhof – stacja kolejowa w Deggendorf, w kraju związkowym Bawaria, w Niemczech. Znajduje się na linii Plattling – Bayerisch Eisenstein. Według DB Station&amp;Service ma kategorię 5. 
Historia.
W 1866 uruchomiono linię kolejową Plattling-Deggendorf. W 1874 kontynuowano budowę linii w kierunku Lasu Bawarskiego. Ukończono trasę w 1877. Stację nazwano "Deggendorf". Następnie doszło do budowy kolejnych linii kolejowych. 17 października 1891 uruchomiono połączenie kolejowe do Metten, a 26 listopada 1913 do Hengersberg, które zostało przedłużone 1 sierpnia 1914 do Kalteneck. Ze względu na wzrost znaczenia tej stacji otrzymała w dniu 5 maja 1941 dodatkową nazwę "Hauptbahnhof".

</doc>
<doc id="4257963" url="https://pl.wikipedia.org/wiki?curid=4257963" title="Elwira Urusowa">
Elwira Urusowa

Elwira Urusowa (gruz. ელვირა ურუსოვა; ur. 24 lutego 1968 w Tbilisi) – gruzińska lekkoatletka, specjalizująca się w pchnięciu kulą.
Uczestniczka mistrzostw Europy w Helsinkach. W 1996 startowała na igrzyskach olimpijskich. W konkurencji pchnięcia kulą odpadła w eliminacjach, zajmując 17. miejsce.

</doc>
<doc id="4257967" url="https://pl.wikipedia.org/wiki?curid=4257967" title="Taormina-Giardini">
Taormina-Giardini

Taormina-Giardini (wł. "Stazione di Taormina-Giardini") – stacja kolejowa w Taormina, w prowincji Mesyna, w regionie Sycylia, we Włoszech. Stacja znajduje się na linii Mesyna – Syrakuzy. Obsługuje również gminę Giardini-Naxos.
Według klasyfikacji RFI ma kategorię "srebrną".

</doc>
<doc id="4257970" url="https://pl.wikipedia.org/wiki?curid=4257970" title="Baliana">
Baliana

Baliana (łac. "Dioecesis Balianensis") – stolica historycznej diecezji w Cesarstwie Rzymskim (prowincja Mauretania Caesariensis), współcześnie w Algierii. Wzmiankowana w IV wieku. Od 1933 katolickie biskupstwo tytularne. 

</doc>
<doc id="4257978" url="https://pl.wikipedia.org/wiki?curid=4257978" title="Naumburg (Bz Kassel)">
Naumburg (Bz Kassel)

Naumburg (Bz Kassel) () – stacja kolejowa w Baunatal, w kraju związkowym Hesja, w Niemczech. Znajduje się na linii muzealnej Kassel – Naumburg i jest jej stacją końcową.
Historia.
Stacja Naumburg (Bz Kassel) została otwarta 31 marca 1904 wraz z odcinkiem Schauenburg-Elgershausen-Naumburg jako koniec linii kolejowej Kassel-Naumburg. Budowniczym toru i stacji było Kassel-Naumburger Eisenbahn (KNE).
Ruch pasażerski został zawieszony na dzień 4 września 1977, natomiast ruch towarów na zachód od Baunatal-Altenbauna w dniu 31 maja 1991 r.
Od Kassel-Wilhelmshöhe do Naumburga działa od 1972 roku w niektóre weekendy w roku kolej muzealna.
Budynek dworca jest obecnie obiektem zabytkowym.

</doc>
<doc id="4257995" url="https://pl.wikipedia.org/wiki?curid=4257995" title="N. C. Wyeth">
N. C. Wyeth



</doc>
<doc id="4257998" url="https://pl.wikipedia.org/wiki?curid=4257998" title="Wien Speising">
Wien Speising

Wien Speising (niem: "Haltestelle Wien Speising") – przystanek kolejowy w Wiedniu, w Austrii. Znajduje się na Donauländebahn, w dzielnicy Hietzing, w części zwanej Speising. Do 2002 nazwa przystanku brzmiała "Wien Südbahnhof (S-Bahn)". Zatrzymują się tutaj pociągi S-Bahn linii S80.

</doc>
<doc id="4258000" url="https://pl.wikipedia.org/wiki?curid=4258000" title="Brandywine River Museum of Art">
Brandywine River Museum of Art

Brandywine River Museum of Art ("Muzeum Sztuki nad rzeką Brandywine") – muzeum sztuki w miejscowości Chadds Ford, w stanie Pensylwania, otwarte w 1971 roku, poświęcone twórczości rodziny Wyethów, zwłaszcza protoplasty rodu, jego syna i wnuka. 
Historia.
Początki muzeum związane są z Brandywine Conservancy, stowarzyszeniem konserwatorskim, poświęconym zachowaniu terenów nad rzeką Brandywine, zagrożonych intensywną industrializacją. Brandywine Conservancy założyła w 1967 grupa lokalnych mieszkańców. W ramach tych działań w 1971 roku Conservancy otworzyło Muzeum Sztuki nad rzeką Brandywine, przeznaczając na jego siedzibę wyremontowany młyn Hoffmana (Hoffman's Mill). Budynek otoczony jest miejscowymi drzewami, krzewami i kwiatami, które zostały posadzone przez Brandywine Conservancy. Przez jego sięgające od podłogi do sufitu okna roztacza się rozległy widok na płynącą się poniżej wodę i pola. 
Muzeum jest poświęcone sztuce amerykańskiej, ze szczególnym naciskiem na sztukę regionu Brandywine, amerykańskie ilustratorstwo, martwe natury i malarstwo pejzażowe oraz dzieła rodziny Wyethów.
Początki finansowe muzeum były trudne. Sytuacja zaczęła poprawiać się, gdy 1973 roku jego dyrektorem został Jim Duff, pełniący tę funkcję aż do 2011 roku, do chwili przejścia na emeryturę. Pierwszym dziełem, jakie zakupiło muzeum, był obraz "On the Brandywine 1862" pejzażysty Edwarda Morana. Kolekcja z czasem powiększyła się do ponad 3 500 dzieł sztuki (2010). Za kadencji Duffa zakupiono dla muzeum dom i pracownię N.C. Wyetha oraz dom w Rocky Hill, w którym wychowywali się Andrew Wyeth i czworo jego młodszego rodzeństwa. Znajduje się w nim ponad 9 000 eksponatów związanych z historią rodziny Wyethów, jednej z najbardziej znanych rodzin artystycznych w Ameryce. Trzecim obiektem związanym z tą rodziną jest Kuerner Farm, w którym znajduje się blisko 1 000 prac Andrew Wyetha. Oba obiekty są udostępnione do zwiedzania: dom i pracownia N.C. Wyetha od 1996, a Kuerner Farm – od 2004 roku. W połowie lat 90. muzeum odwiedzało 207 000 gości rocznie.
Zbiory.
Muzeum poświęcone jest twórczości rodziny Wyethów, zwłaszcza protoplasty rodu, jego syna i wnuka. Poza tym w zbiorach muzeum znajdują się dzieła Howarda Pyle’a i jego uczniów, w tym Maxfielda Parrisha, obrazy amerykańskich ilustratorów, takich jak: Charles Dana Gibson, Rockwell Kent, Winslow Homer, Frederic Sackrider Remington, Al Hirschfeld i Edward Gorey oraz XIX-wieczne pejzaże autorstwa Edwarda Morana, Jaspera Francisa Cropseya i Thomas Doughty’ego, martwe natury autorstwa Williama Michaela Harnetta) i obrazy rodzajowe pędzla takich artystów jak: Jasper Francis Cropsey, George Cope, Jefferson David Chalfant i Horace Pippin.

</doc>
<doc id="4258001" url="https://pl.wikipedia.org/wiki?curid=4258001" title="Chivasso (stacja kolejowa)">
Chivasso (stacja kolejowa)

Chivasso (wł. "Stazione di Chivasso") – stacja kolejowa w Chivasso, w prowincji Turyn, w regionie Piemont, we Włoszech. Znajduje się na linii Turyn – Mediolan i jest ważnym węzłem kolejowy.
Według klasyfikacji RFI ma kategorię "złotą".

</doc>
<doc id="4258003" url="https://pl.wikipedia.org/wiki?curid=4258003" title="Yonaguni (wyspa)">
Yonaguni (wyspa)

 – jedna z wysp niewielkiego archipelagu Yaeyama, należącego do łańcucha wysp Riukiu, w prefekturze Okinawa, najdalej na zachód wysunięta terytorialnie, zamieszkana wyspa Japonii, leżąca ok. 100 km od wschodniego wybrzeża Tajwanu, pomiędzy Morzem Wschodniochińskim a właściwym Oceanem Spokojnym.
Opis.
Wyspa ma kształt zgniecionego sześciokąta. Ze wschodu na zachód ma około 12 km, a z północy na południe około 4 km. Została utworzona nie przez rafy koralowe, ale skały. Jest więc górzysta. Na wyspie jest kilka plaż, ale piasek nie jest tak biały, jak na innych wyspach archipelagu Yaeyama.
Klimat.
Klimat, według Köppena i Geigera, jest klasyfikowany jako Cfa: wilgotny, subtropikalny, łagodny, bez pory suchej i z gorącym latem. Średnia roczna temperatura wynosi 23,4°C. Średnie opady roczne to 2409 mm. Najsuchszy jest lipiec (133 mm) i jest to najcieplejszy miesiąc w roku (28,6°C), największe opady we wrześniu (263 mm). Najniższa średnia temperatura przypada na styczeń (17,7°C).
Zwierzęta.
Na wyspie występuje szczególna rasa niewielkich, ale silnych koni o nazwie "yonaguni-uma", uznana za gatunek chroniony. Jest tu także kilka innych chronionych gatunków, w tym japoński gołąb czarny (jap. "yonaguni-karasubato", łac. "Columba janthina") i największy w Japonii gatunek ćmy o nazwie pawica atlas (jap. "yonaguni-san", łac. "Attacus atlas ryukyuensis"). 
Wyspa jest bogatym naturalnym środowiskiem. Jedną z głównych atrakcji wyspy jest otaczające ją morze, bezpośrednio na drodze ciepłego prądu morskiego Kuro-shio. Występują tu m.in.: młotowate, marliny i żabnicokształtne.
W wodach wokół wyspy żyje stożek geograficzny (jap. "anboina-gai", łac. "Conus geographus"). Jest to gatunek ślimaka z rodziny stożków. Niewielka, kolorowa muszla kryje drapieżnika unieruchamiającego swoje ofiary silnym jadem. Jest on niebezpieczny także dla człowieka.
Rośliny.
Na skałach wyspy Yonaguni rośnie dziko i jest też uprawiana ekologicznie „roślina, zioło długowieczności”, po japońsku "chōmeisō" lub lokalnie na wyspie "sakuna" (łac. "Peucedanum japonicum"). Sporządza się z niej sok w proszku ("yonaguni-aojiru") zawierający m.in. korzystne dla zdrowia polifenole. Uważa się, że ma ona więcej zalet, niż znana z innych regionów Japonii "ashitaba" (pol. „liście jutra”, łac. "Angelica keiskei"), zwana „królem zielonych warzyw”.
Popularna staje się uprawa kolendry o lokalnej nazwie "kushiti" (cilantro), która – jak wierzą mieszkańcy – dzięki bryzie morskiej prądu Kuro-shio ma rzekomo wyjątkowy smak. Władze miasteczka Yonaguni, chcąc szerzej rozpropagować produkcję swojej wyspy, ustanowiły w 2017 roku „Dzień Kushiti” w drugą niedzielę grudnia.
Tajemnicza budowla.
W odległości ok. 100 m od południowego wybrzeża wyspy, naprzeciw miejsca o nazwie Arakawa-bana, znajduje się pod wodą tajemnicza budowla, która – jak uważają niektórzy naukowcy – jest pozostałością po starożytnej cywilizacji. Do dyspozycji turystów jest pływająca częściowo w zanurzeniu łódź o nazwie "Jack Dolphin", dzięki której można obejrzeć tę budowlę na własne oczy. Ze względu na silne prądy nie zaleca się początkującym nurkowania w tym miejscu.

</doc>
<doc id="4258005" url="https://pl.wikipedia.org/wiki?curid=4258005" title="Don’t look back!">
Don’t look back!

„Don't look back!” – jedenasty singel japońskiego zespołu NMB48, wydany w Japonii 31 marca 2015 roku przez laugh out loud records.
Singel został wydany w siedmiu edycjach: trzech regularnych i trzech limitowanych (Type A, Type B, Type C) oraz „teatralnej” (CD). Osiągnął 2 pozycję w rankingu Oricon i pozostał na liście przez 26 tygodni, sprzedał się w nakładzie egzemplarzy. Singel zdobył status potrójnej platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4258006" url="https://pl.wikipedia.org/wiki?curid=4258006" title="Paul Adegboyega Olawoore">
Paul Adegboyega Olawoore



</doc>
<doc id="4258007" url="https://pl.wikipedia.org/wiki?curid=4258007" title="Gare de Walbourg">
Gare de Walbourg

Gare de Walbourg – przystanek kolejowy w miejscowości Walbourg, w departamencie Dolny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est.
Położenie.
Znajduje się na linii Vendenheim – Wissembourg, na km 32,709 między stacjami Haguenau i Hoelschloch, na wysokości 159 m n.p.m. 
Historia.
Stacja została otwarta 23 października 1855 przez Compagnie des chemins de fer de l'Est wraz z odcinkiem linii między Haguenau i Wissembourg.

</doc>
<doc id="4258010" url="https://pl.wikipedia.org/wiki?curid=4258010" title="Milazzo (stolica tytularna)">
Milazzo (stolica tytularna)

Milazzo – stolica historycznej diecezji w Cesarstwie Bizantyńskim (prowincja Sicilia), współcześnie we Włoszech. Powstała w VI wieku, przestała istnieć około 900 r. Od 2018 katolickie biskupstwo tytularne. 

</doc>
<doc id="4258013" url="https://pl.wikipedia.org/wiki?curid=4258013" title="Szczur błotny">
Szczur błotny

Szczur błotny ("Rattus lutreola") – gatunek ssaka z podrodziny myszy (Murinae) w obrębie rodziny myszowatych (Muridae), występujący wyłącznie w Australii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1841 roku brytyjski zoolog John Edward Gray nadając mu nazwę "Rattus lutreolus". Holotyp pochodził z wyspy Moscheto, na rzece Hunter, w Nowej Południowej Walii, w Australii. 
Powszechnie stosowana nazwa gatunkowa "lutreolus" została zmieniona, ponieważ oryginalny epitet gatunkowy "lutreola" jest rzeczownikiem w apozycji, a zatem nieodmiennym. "R. lutreola" jest taksonem siostrzanym kladu obejmującego "R. sordidus", "R. colletti", "R. villosissimus" i "R. tunneyi" w australijskim kladzie "Rattus". Podgatunek "lacus" z płaskowyżu Atherton Tableland jest prawdopodobnie odrębnym gatunkiem w oparciu o jego odmienną morfologię, chociaż potrzebne są analizy genetyczne. Autorzy "Illustrated Checklist of the Mammals of the World" rozpoznają trzy podgatunki.
Nazewnictwo zwyczajowe.
W Australii zwierzę jest nazywane angielską nazwą oraz aborygeńską nazwą "koota".
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę szczur błotny.
Występowanie.
Szczur błotny jest australijskim endemitem. Zamieszkuje wybrzeża i tereny przybrzeżne we wschodniej części kontynentu od Adelaide po południowo-wschodni Queensland, z odizolowanymi populacjami na północy tego stanu; żyje także na Tasmanii, Wielkiej Wyspie Piaszczystej i Wyspie Kangura. Jest spotykany od poziomu morza do 1600 m n.p.m.
Zasięg występowania w zależności od podgatunku:
Wygląd.
Szczur błotny osiąga długość ciała (bez ogona) 120–200 mm, długość ogona 80–145 mm, długość ucha 15–20 mm, długość tylnej stopy 27–35 mm; masa ciała 55–160 g. Wierzch ciała jest ciemnoszary lub szarobrązowy, spód ciała jest kremowy do brązowego; włosy wierzchniej połowy ciała mają złote końce. Uszy są małe, w znacznym stopniu ukryte w futrze. Ogon jest ciemnoszary, łuskowany i rzadko pokryty włosami.
Tryb życia.
Szczur błotny prowadzi naziemny tryb życia, na kontynencie australijskim żyje głównie na terenach podmokłych, ale na Tasmanii zamieszkuje szerszy zakres biotopów: piętro alpejskie, wiecznie zielone lasy twardolistne, łąki tussock i wilgotne lasy strefy umiarkowanej. Najważniejsze dla tego gatunku jest występowanie gęstej roślinności, w której może kryć się przed ptakami drapieżnymi, bądź też jest mu łatwiej znaleźć pokarm.
Niewiele wiadomo o systemie społecznym tego gatunku. Samice przejawiają agresję wobec samców, wiosną pilnują zajmowanych terytoriów, podczas gdy samce wędrują aż do zimy; zimą one także zajmują terytoria, aby przetrwać niesprzyjający czas. Gryzonie te jadają głównie łodygi i liście roślin, ale wiosną i wczesnym latem w ich diecie pojawiają się też nasiona, mięsiste owoce i owady. Zjadają one także korzenie i rosnące pod ziemią grzyby.
Rozmnażanie.
Sezon rozrodczy zasadniczo trwa od wczesnej wiosny do jesieni, chociaż szczur błotny może rozmnażać się w ciągu całego roku. Ciąża trwa 27 dni, samica rodzi od 3 do 5 młodych o masie około 5 g. Samica w ciągu roku może wydać na świat kilka miotów, trzymiesięczna samica urodzona wczesną wiosną może rodzić jeszcze w tym samym roku. Poza sezonem rozrodczym samice są zwykle agresywne wobec samców.
Populacja i zagrożenia.
Szczur błotny jest pospolity i lokalnie liczny, chociaż jego liczebność maleje. W przeszłości do spadku liczebności w największym stopniu przyczyniła się europejska kolonizacja Australii. Aborygeni australijscy przed kolonizacją europejską polowali na szczury błotne dla ich mięsa, ale obecnie już tego nie praktykują. Współcześnie rozwój osadnictwa na wybrzeżach może prowadzić do lokalnych spadków liczebności szczurów błotnych; w północno-wschodnim Queenslandzie sprzyjające im środowisko zanika, w związku ze zmianami struktury leśnej po pożarach. Gatunek jest obecny w kilku obszarach chronionych. Międzynarodowa Unia Ochrony Przyrody uznaje szczura błotnego za gatunek najmniejszej troski.

</doc>
<doc id="4258014" url="https://pl.wikipedia.org/wiki?curid=4258014" title="Rattus lutreolus">
Rattus lutreolus



</doc>
<doc id="4258017" url="https://pl.wikipedia.org/wiki?curid=4258017" title="Parafia św. Klemensa w Zakrzewie">
Parafia św. Klemensa w Zakrzewie

Parafia pw. św. Klemensa w Zakrzewie – parafia rzymskokatolicka przynależąca do dekanatu rawickiego archidiecezji poznańskiej. 
Początki parafii sięgają drugiej połowy XIV wieku. Obecny kościół wzniesiony ok. 1610 roku. 
W kościele parafialnym znajduje się zabytkowy obraz Maryi, Matki Jezusa, od połowy XVII wieku czczony przez okolicznych mieszkańców jako "Matka Boża Pocieszenia". 
Terytorium.
Zakrzewo, Kawcze, Zwierzęcina - leśniczówka, Żołędnica - Nowe Osiedle, Annopol - folwark.

</doc>
<doc id="4258018" url="https://pl.wikipedia.org/wiki?curid=4258018" title="Dávid Tóth">
Dávid Tóth

Dávid Tóth (ur. 21 lutego 1985 w Székesfehérvárze) – węgierski kajakarz. Srebrny medalista olimpijski z Londynu.
Zawody w 2012 były jego pierwszymi igrzyskami olimpijskimi. Był drugi w kajakowych czwórkach na dystansie 1000 metrów, płynęli z nim Zoltán Kammerer, Tamás Kulifai i Dániel Pauman. Był czterokrotnym medalistą mistrzostw świata – zdobył złoto w K-2 na dystansie 500 metrów w 2011, srebro w K-4 na dystansie 1000 metrów w 2015 i 2017 oraz brąz w tej samej konkurencji w 2014. W 2013 był w K-4 na dystansie 1000 metrów trzeci na mistrzostwach Europy.

</doc>
<doc id="4258022" url="https://pl.wikipedia.org/wiki?curid=4258022" title="Astronomy &amp; Astrophysics">
Astronomy &amp; Astrophysics



</doc>
<doc id="4258023" url="https://pl.wikipedia.org/wiki?curid=4258023" title="Zuzanna Efimienko">
Zuzanna Efimienko



</doc>
<doc id="4258025" url="https://pl.wikipedia.org/wiki?curid=4258025" title="Przedsiębiorstwo Komunikacji Samochodowej w Siedlcach">
Przedsiębiorstwo Komunikacji Samochodowej w Siedlcach



</doc>
<doc id="4258026" url="https://pl.wikipedia.org/wiki?curid=4258026" title="Jan Siek">
Jan Siek

Jan Siek (ur. w 1936 w Nisku, zm. 31 marca 2018) – polski rzeźbiarz, wykładowca Akademii Sztuk Pięknych im. Jana Matejki w Krakowie.
Życiorys.
Ukończył Liceum Plastyczne w Jarosławiu oraz krakowską Akademię Sztuk Pięknych, gdzie otrzymał dyplom z wyróżnieniem w pracowni prof. Wandy Ślędzińskiej w roku 1962. Z tą uczelnią związany był od 1963 jako pracownik dydaktyczny najpierw na Wydziale Rzeźby, a następnie na Wydziale Konserwacji i Restauracji Dzieł Sztuki.
Tworzył rzeźbę zarówno monumentalną jak i kameralną w kamieniu, brązie, drewnie oraz metalu. Od 1964 wystawiał swoje prace w kraju oraz za granicą (m.in. w RFN i na Węgrzech). Brał udział w licznych konkursach rzeźbiarskich i rzeźbiarsko-architektonicznych, m.in. na projekty pomników. Jego prace o tematyce sakralnej znajdują się w ok. 40 świątyniach w kraju oraz w wileńskim kościele św. Jakuba i Filipa.&lt;br&gt;
Wśród licznych nagród oraz wyróżnień jakie otrzymał wymienić należy m.in. nagrody w konkursie Rzeźba Roku w latach 1965–1967 i 1969, I nagrodę w Ogólnopolskim Konkursie na Pomnik Lenina w Nowej Hucie (1970) oraz I nagrodę w Ogólnopolskim Konkursie na Pomnik Odrodzenia w Elblągu (1973). W 1967 roku otrzymał również nagrodę Ministra Kultury i Sztuki „Za zestaw prac” wystawionych podczas Ogólnopolskiej Wystawy Rzeźb w warszawskiej Zachęcie.
Wraz z żoną Teresą oraz rodziną mieszkał w Siedlcu. Został pochowany na cmentarzu parafialnym w Rudawie.

</doc>
<doc id="4258031" url="https://pl.wikipedia.org/wiki?curid=4258031" title="Przedsiębiorstwo Państwowej Komunikacji Samochodowej w Siedlcach">
Przedsiębiorstwo Państwowej Komunikacji Samochodowej w Siedlcach



</doc>
<doc id="4258038" url="https://pl.wikipedia.org/wiki?curid=4258038" title="Airco DH.3">
Airco DH.3

Airco DH.3 – brytyjski samolot bombowy z okresu I wojny światowej.
Historia.
W związku z nalotami bombowymi niemieckich samolotów na Londyn w Wielkiej Brytanii rozpoczęto prace nad konstrukcją samolotów bombowych zdolnych do dokonywania nalotów na centra przemysłowe w Niemczech. W wytwórni lotniczej Aircraft Manufacturing Company Limited Geoffrey de Havilland opracował taki samolot, który otrzymał oznaczenie DH.3. 
Prototyp był gotowy na początku 1916 roku i po oblocie w maju 1916 roku został skierowany Centralnej Szkoły Lotniczej, gdzie przeprowadzono jego testy. Powstał wtedy drugi prototyp oznaczony jako DH.3A, w którym zastosowano silniki o większej mocy oraz zmniejszono powierzchnię nośną, co miało wyeliminować drganie i falowanie skrzydeł. Testy tego samolotu wykazały poprawę jego właściwości lotniczych, rozpoczęto więc budowę dwóch kolejnych prototypów, które miały być wzorcowe dla zamówionej przez lotnictwa brytyjskiego serii 50 samolotów tego typu. Jednak wytwórnia zrezygnowała z produkcji tych samolotów na rzecz nowej konstrukcji Airco DH.10. Lotnictwo zrezygnowało z kontraktu, wobec tego wstrzymano budowę rozpoczętych prototypów. 
Użycie w lotnictwie.
Samolot DH.3 był używany tylko testów i użytkowano go w Centralnej Szkole Lotniczej lotnictwa brytyjskiego. W dniu 7 czerwca 1917 roku po zakończeniu testów zwrócony został do wytwórni.
Opis techniczny.
Samolot DH.2 był dwupłatem o konstrukcji drewnianej, kratownicowej. W przedniej części kadłuba mieściła się gondola z miejscami dla załogi, z przodu kabina strzelca przedniego, za nim miejsce pilota, umieszczone pod skrzydłami, a za nim już poza obrysem skrzydeł miejsce dla strzelca tylnego. Strzelcy byli wyposażeni w ruchome karabiny maszynowe Lewis kal. 7,7 mm. Samolot mógł przewozić bomby o łącznej wadze 308 kg. Nad gondolą załogi pod górnym płatem umieszczono po obu stronach kadłuba dwa silniki, każdy napędzał jedno śmigło pchające. Kabiny załogi były odkryte. Podwozie było stałe, składało się z dwóch par kół, pierwsza bezpośrednio pod kadłubem, a druga pod skrzydłem dolnym, z tyłu posiadał płozę ogonową.

</doc>
<doc id="4258041" url="https://pl.wikipedia.org/wiki?curid=4258041" title="Kościół Imienia Najświętszej Maryi Panny w Cieszynie">
Kościół Imienia Najświętszej Maryi Panny w Cieszynie

Kościół Imienia Najświętszej Maryi Panny – rzymskokatolicki kościół parafialny należący do dekanatu Cieszyn diecezji bielsko-żywieckiej. Znajduje się w cieszyńskiej dzielnicy Bobrek.
Fundamenty pod budowę świątyni zostały położone jesienią 1908 roku według planów pana Czempiela. Całością prac budowlanych kierował pan Tomiczek. Do dnia 5 maja 1909 roku zostały wymurowane ściany, natomiast dwa tygodnie później został położony dach. Przy budowie świątyni zaangażowanych było wielu mężczyzn, tak że w 1910 roku kościół był już ukończony. Ołtarz został przekazany przez siostry elżbietanki, natomiast w prezbiterium został umieszczony obraz Matki Boskiej Częstochowskiej, przeniesiony z kapliczki. W dniu 8 maja 1910 roku radca biskupi, ksiądz proboszcz Jan Sikora uroczyście poświęcił świątynię. Od 25 grudnia 1958 roku świątynia została ustanowiona kościołem parafialnym. W 1968 roku w świątyni został ustawiony nowy ołtarz wykonany przez pana Alojzego Cinala, zamontowano nowe tabernakulum, ambonę i chrzcielnicę. W 1970 roku pan Jan Oleś zamontował w świątyni ogrzewanie ropne, które było używane do 1990 roku. W 1991 roku zostało zamontowane centralne ogrzewanie na gaz według projektu panów Surzyckiego i Szafarczyka.

</doc>
<doc id="4258046" url="https://pl.wikipedia.org/wiki?curid=4258046" title="Abrittum">
Abrittum

Abrittum – stolica historycznej diecezji w Cesarstwie Rzymskim (prowincja Mezja Dolna), współcześnie w Bułgarii. Pierwsze wzmianki o niej pochodzą z około V wieku. Od początku XX wieku katolickie biskupstwo tytularne. 

</doc>
<doc id="4258050" url="https://pl.wikipedia.org/wiki?curid=4258050" title="Wojna z Nlaka'pamux (1858)">
Wojna z Nlaka'pamux (1858)



</doc>
<doc id="4258053" url="https://pl.wikipedia.org/wiki?curid=4258053" title="Coelognathus">
Coelognathus

Coelognathus – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Pakistanie, Indiach, na Sri Lance, Bangladeszu, Nepalu, w Mjanmie, Chinach, Tajlandii, Kambodży, Wietnamie, Malezji, Singapurze, na Filipinach, w Brunei i Indonezji. 
Systematyka.
Podział systematyczny.
Do rodzaju należą następujące gatunki: 

</doc>
<doc id="4258057" url="https://pl.wikipedia.org/wiki?curid=4258057" title="Max Löwy">
Max Löwy

Maximilian (Max) Löwy (ur. 6 stycznia 1875 w Hohendorfie, zm. 16 stycznia 1948 w Mariańskich Łaźniach) – czeski lekarz psychiatra i neurolog, profesor Uniwersytetu w Pradze.
Życiorys.
Studiował medycynę na Uniwersytecie w Strasburgu i Uniwersytecie w Pradze. Po uzyskaniu dyplomu lekarza praktykował w sezonie letnim w Marienbadzie, w pozostałym czasie pracował w klinice psychiatrycznej w Pradze. W latach 1912–1914 praktykował jako neurolog w Heluanie. Od 7 maja 1942 roku więzień obozu Theresienstadt. Zmarł w 1948 roku w Mariańskich Łaźniach, pochowany jest na cmentarzu żydowskim tamże.

</doc>
<doc id="4258059" url="https://pl.wikipedia.org/wiki?curid=4258059" title="Colubroelaps nguyenvansangi">
Colubroelaps nguyenvansangi

Colubroelaps nguyenvansangi – gatunek węża z rodziny połozowatych (Colubridae), jedyny przedstawiciel monotypowego rodzaju Colubroelaps.

</doc>
<doc id="4258060" url="https://pl.wikipedia.org/wiki?curid=4258060" title="Colubroelaps">
Colubroelaps



</doc>
<doc id="4258061" url="https://pl.wikipedia.org/wiki?curid=4258061" title="Maximilian Löwy">
Maximilian Löwy



</doc>
<doc id="4258062" url="https://pl.wikipedia.org/wiki?curid=4258062" title="Crotaphopeltis">
Crotaphopeltis

Crotaphopeltis – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Senegalu, Gambii, Mali, Gwinei, Sierra Leone, Liberii, Wybrzeżu Kości Słoniowej, Burkina Faso, Ghanie, Togo, Beninie, Nigerii, Kamerunie, Republice Środkowoafrykańskiej, Sudanie, Ugandzie, Etiopii, Erytrei, Somalii, Kenii, Ugandzie, Gabonie, Kongu, Demokratycznej Republice Konga, Burundi, Rwandzie, Ugandzie, Tanzanii, Zambii, Namnibii, Angoli, Botswanie, Zimbabwe, Malawi, Mozambiku, Eswatini i Południowej Afryce. 
Systematyka.
Podział systematyczny.
Do rodzaju należą następujące gatunki: 

</doc>
<doc id="4258063" url="https://pl.wikipedia.org/wiki?curid=4258063" title="Sam Tsemberis">
Sam Tsemberis

Sam Tsemberis (ur. 11 marca 1949 w Skourze w Grecji) – kanadyjsko-amerykański psycholog kliniczny, profesor, działacz ruchu mieszkaniowego, badacz problemu bezdomności, autor koncepcji "Najpierw mieszkanie".
Życiorys.
Ukończył Sir George Williams University w Montrealu (1966–1970), jak również Uniwersytet Nowojorski (1978–1985, dysertacja: "Social Networks of Older People with Early and Moderate Alzheimer's Disease"). 
Jest dyrektorem generalnym organizacji "Pathways to Housing", założonej w 1992. Organizację założył w oparciu o przekonanie, że mieszkanie jest podstawowym prawem człowieka. Opracował koncepcję "Najpierw mieszkanie" (ang. "Housing First"), która umożliwia szybki dostęp do stałego mieszkania dla osób bezdomnych, które mają zaburzenia psychiczne i wiele współistniejących chorób, takich jak np. uzależnienia. Program nie wymaga udziału w leczeniu ani okresu trzeźwości jako warunku wstępnego wejścia do mieszkania. Wszystkie usługi wsparcia i leczenia oferowane są za pomocą działania skoncentrowanego na danej osobie.
Jest też psychologiem kliniczno-społecznym i pracuje na Wydziale Psychiatrii w Columbia University Medical Center.
Zainteresowania i osiągnięcia.
Otrzymał nagrody za zaangażowanie, innowacyjność i pracę na rzecz likwidowania bezdomności, szczególnie wśród osób cierpiących na choroby psychiczne i uzależnionych. Bada problematykę diagnozowania bezdomności i opublikował liczne artykuły i publikacje na te tematy.

</doc>
<doc id="4258064" url="https://pl.wikipedia.org/wiki?curid=4258064" title="Mistrzostwa Polski w piłce nożnej plażowej mężczyzn 2018">
Mistrzostwa Polski w piłce nożnej plażowej mężczyzn 2018

Mistrzostwa Polski w piłce nożnej plażowej mężczyzn 2018 – 16. sezon mistrzostw Polski w piłce nożnej plażowej (7. sezon w dwufazowym formacie - faza zasadnicza oraz faza play-off) organizowany przez PZPN. Tytułu broni KP Łódź.
System rozgrywek.
Rozgrywki Mistrzostw Polski obejmują dwie fazy:
Tabela.
Legenda do tabeli:

</doc>
<doc id="4258065" url="https://pl.wikipedia.org/wiki?curid=4258065" title="Cmentarz Trumpeldor (Tel Awiw)">
Cmentarz Trumpeldor (Tel Awiw)



</doc>
<doc id="4258068" url="https://pl.wikipedia.org/wiki?curid=4258068" title="Absa Salla">
Absa Salla

Absa Salla (łac. "Diocesis Absasallensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Wzmiankowana w VII wieku. Współcześnie leży w Tunezji. Obecnie katolickie biskupstwo tytularne.

</doc>
<doc id="4258069" url="https://pl.wikipedia.org/wiki?curid=4258069" title="Boskie Przeznaczenie">
Boskie Przeznaczenie



</doc>
<doc id="4258074" url="https://pl.wikipedia.org/wiki?curid=4258074" title="Chatuna Narimanidze">
Chatuna Narimanidze

Chatuna Putkaradze-Narimanidze (gruz. ხათუნა ფუთქარაძე-ნარიმანიძე; ur. 2 lutego 1974 w Tbilisi) – gruzińska łuczniczka, czterokrotna uczestniczka letnich igrzysk olimpijskich (2000, 2004, 2008, 2016), wicemistrzyni Europy (2016), dwukrotna halowa wicemistrzyni Europy (2015), wicemistrzyni igrzysk europejskich (2015), brązowa medalistka halowych mistrzostw świata (2016), wicemistrzyni akademickich mistrzostw świata (2000). Od 2014 roku prezydent Narodowego Związku Łuczniczego Gruzji.
Życiorys.
Kariera sportowa.
W sierpniu 1995 roku po raz pierwszy w karierze wzięła udział w mistrzostwach świata. W mistrzostwach w Dżakarcie zajęła 56. miejsce indywidualnie i 17. drużynowo. Po raz kolejny w zawodach tej rangi wystąpiła cztery lata później, na mistrzostwach w Riom. Uplasowała się wówczas na 20. miejscu indywidualnie i na 11. drużynowo.
W lipcu 2000 roku zdobyła srebrny medal akademickich mistrzostw świata w Madrycie w zawodach indywidualnych. W sierpniu tego roku zadebiutowała w letnich igrzyskach olimpijskich występem na igrzyskach w Sydney. W rywalizacji indywidualnej zajęła 34. miejsce po przegranej 158:166 w pierwszej rundzie z Kate Fairweather, a w drużynowej gruziński zespół był 12. po przegranej z Niemkami 216:231.
W lipcu 2003 roku wystartowała w mistrzostwach świata w Nowym Jorku, zajmując 12. miejsce indywidualnie i 17. drużynowo. W sierpniu 2004 roku wystartowała na igrzyskach olimpijskich w Atenach i uplasowała się na 51. miejscu w zawodach indywidualnych. W pierwszej rundzie rywalizacji przegrała 132:148 z Almudeną Gallardo.
W czerwcu 2005 roku zajęła 22. miejsce indywidualnie i 14. drużynowo podczas mistrzostw świata w Madrycie. We wrześniu 2006 roku w Atenach została sklasyfikowana na 14. pozycji w łuczniczych mistrzostwach Europy. W marcu 2007 roku była 18. indywidualnie i 11. drużynowo na halowych mistrzostwach świata w Izmirze. W lipcu tego roku zajęła 5. miejsce indywidualnie i 12. drużynowo podczas mistrzostw świata w Lipsku.
W kwietniu 2008 roku po raz pierwszy w karierze stanęła na podium zawodów Pucharu Świata. W Santo Domingo uplasowała się na trzecim miejscu w rywalizacji drużynowej po przegranej 208:210 w półfinale z Włoszkami, a indywidualnie była jedenasta. Na igrzyskach olimpijskich w Pekinie w sierpniu tego roku zajęła najwyższe w karierze w zawodach tej rangi, dziewiąte miejsce w konkurencji indywidualnej. W pierwszych dwóch rundach pokonała Leidys Brito (111:98) i Dorji Demę (107:97). W trzeciej przegrała z Marianą Avitią (108:109). 
We wrześniu 2009 roku była 7. drużynowo i 34. indywidualnie na mistrzostwach świata w Ulsanie. W zawodach tej rangi w 2011 roku w Turynie była ósma indywidualnie i dziewiąta drużynowo. W lutym 2012 roku dwukrotnie zajęła siódme miejsce (indywidualnie i drużynowo) podczas halowych mistrzostw świata w Las Vegas.
W maju 2012 roku wystąpiła na mistrzostwach Europy w Amsterdamie, będących jednocześnie kwalifikacjami do igrzysk olimpijskich w Londynie. Uplasowała się na dziewiątym miejscu indywidualnie i piątym drużynowo.
W październiku 2013 roku zajęła 33. miejsce indywidualnie i 9. drużynowo podczas mistrzostw świata w Antalyi. W marcu 2014 roku była 9. w halowych mistrzostwach świata w Nîmes. W lipcu tego roku uplasowała się na 17. miejscu w mistrzostwach Europy w Eczmiadzynie, będących jednocześnie kwalifikacjami do igrzysk europejskich w Baku.
W lutym 2015 roku została dwukrotną halową wicemistrzynią Europy (indywidualnie i drużynowo) podczas mistrzostw w Koprze. W marcu tego roku wywalczyła kwalifikację na igrzyska europejskie – indywidualnie, drużynowo i w mikście. Na samych igrzyskach, rozegranych w czerwcu, zdobyła srebrny medal w mikście (wspólnie z Laszą Pchakadze), drużynowo była piąta, a indywidualnie dziewiąta.
W sierpniu 2015 roku zajęła czwarte miejsce w mikście, piąte drużynowo i szóste indywidualnie podczas mistrzostw świata w Kopenhadze. Dwa tygodnie po tym występie zajęła drugie miejsce w drużynowych zawodach Pucharu Świata we Wrocławiu. 
W styczniu 2016 roku wybrano ją najlepszym gruzińskim sportowcem 2015 roku.
W marcu 2016 roku zdobyła brązowy medal halowych mistrzostw świata w Ankarze w zawodach drużynowych. Indywidualnie była 17. W maju tego roku została wicemistrzynią Europy, zdobywając srebrny medal w drużynie na mistrzostwach w Nottingham. Indywidualnie uplasowała się na 17. miejscu.
W sierpniu 2016 roku po raz czwarty w karierze wystąpiła na igrzyskach olimpijskich, startując w Rio de Janeiro. W zawodach indywidualnych zajęła 33. miejsce po przegranej z Lidiją Siczenikową, a w drużynowych gruzińska ekipa była 9. po przegranej z Meksykankami.
W październiku 2017 roku wzięła udział w mistrzostwach świata w Meksyku i zajęła w nich 8. miejsce drużynowo i 9. indywidualnie.
Kariera w związku łuczniczym.
W lipcu 2014 roku w gruzińskim Ministerstwie Sportu i Spraw Młodzieży została wybrana prezydentem Narodowego Związku Łuczniczego Gruzji na dwuletnią kadencję. We wrześniu 2016 roku zwyciężyła w wyborach na to stanowisko po raz drugi.

</doc>
<doc id="4258075" url="https://pl.wikipedia.org/wiki?curid=4258075" title="Khatuna Narimanidze">
Khatuna Narimanidze



</doc>
<doc id="4258076" url="https://pl.wikipedia.org/wiki?curid=4258076" title="Chatuna Putkaradze">
Chatuna Putkaradze



</doc>
<doc id="4258077" url="https://pl.wikipedia.org/wiki?curid=4258077" title="Badminton na Igrzyskach Wspólnoty Narodów 2018">
Badminton na Igrzyskach Wspólnoty Narodów 2018

Badminton na Igrzyskach Wspólnoty Narodów 2018 – jedna z dyscyplin podczas Igrzysk Wspólnoty Narodów 2018 w Gold Coast. Rozegrano sześć konkurencji, które odbyły się w dniach 5–15 kwietnia 2018 roku w Carrara Sports and Leisure Centre. W zawodach wzięło udział 153 zawodników z 29 państw.
Uczestniczące państwa.
W badmintonie podczas igrzysk wystąpiło 153 zawodników z 29 państw.

</doc>
<doc id="4258081" url="https://pl.wikipedia.org/wiki?curid=4258081" title="Valmont (przedsiębiorstwo)">
Valmont (przedsiębiorstwo)



</doc>
<doc id="4258083" url="https://pl.wikipedia.org/wiki?curid=4258083" title="Cyclophiops">
Cyclophiops

Cyclophiops – rodzaj węży z rodziny połozowatych.
Występowanie.
Azja Południowo-Wschodnia, płd. Chiny i wyspy Riukiu.
Gatunki.
Do rodzaju zaliczanych jest 6 gatunków : 

</doc>
<doc id="4258089" url="https://pl.wikipedia.org/wiki?curid=4258089" title="Paul Pei Junmin">
Paul Pei Junmin

Paul Pei Junmin (; ur. 2 lutego 1969) – chiński duchowny katolicki, arcybiskup metropolita Shenyang od 2008.
Życiorys.
Święcenia kapłańskie otrzymał 31 maja 1992.
Wybrany biskupem koadiutorem biskupa Piusa Jin Peixian. Sakrę biskupią przyjął z mandatem papieskim 7 maja 2006. 29 czerwca 2008 został arcybiskupem metropolitą Shenyang.

</doc>
<doc id="4258090" url="https://pl.wikipedia.org/wiki?curid=4258090" title="Paul Pei Jun-min">
Paul Pei Jun-min



</doc>
<doc id="4258092" url="https://pl.wikipedia.org/wiki?curid=4258092" title="Methodius Qu Ailin">
Methodius Qu Ailin

Methodius Qu Ailin (; ur. w maju 1961) – chiński duchowny katolicki, arcybiskup metropolita Changsha od 2012.
Życiorys.
Święcenia kapłańskie otrzymał 23 czerwca 1995.
Wybrany arcybiskupem metropolitą Changsha. Sakrę biskupią przyjął z mandatem papieskim 25 kwietnia 2012.

</doc>
<doc id="4258096" url="https://pl.wikipedia.org/wiki?curid=4258096" title="Polsko-Niemiecka Szkoła Spotkań i Dialogu im. Willy’ego Brandta w Warszawie">
Polsko-Niemiecka Szkoła Spotkań i Dialogu im. Willy’ego Brandta w Warszawie

Polsko-Niemiecka Szkoła Spotkań i Dialogu im. Willy’ego Brandta w Warszawie ("Deutsch-polnische Begegnungsschule „Willy-Brandt-Schule“ in Warschau", "Willy-Brandt-Schule", WBS) – placówka oświatowa wspierana jest przez rząd niemiecki, która jest jedyną szkołą w Polsce, oferującą kształcenie zgodnie z niemieckim systemem szkolnictwa ogólnego: szkoły podstawowej, średniej szkoły realnej i szkoły średniej stopnia licealnego. Otrzymała też certyfikat jakości „Exzellente Deutsche Auslandsschule” ("Wyśmienita Niemiecka Szkoła Zagraniczna").
Została założona w 1978 jako "Szkoła Niemiecka" w Warszawie przy Ambasadzie RFN. Od 1 września 2005 podstawą prawną dla jej działalności jest zawarta umowa międzyrządowa pomiędzy RP, a RFN i od tego czasu szkoła jest wspólną polsko-niemiecką instytucją oświatową obu państw, nosi nazwę Polsko-Niemieckiej Szkoły Spotkań i Dialogu im. Willy’ego Brandta w Warszawie, która ma za zadanie przygotowywanie uczniów do egzaminów dojrzałości zgodnie z wymogami obowiązującymi w tym zakresie w Polsce, jak i w Niemczech, zwłaszcza w krajach związkowych Badenii-Wirtembergii oraz Turyngii, umożliwiających nabycie praw do studiowania w szkołach wyższych, głównie w Polsce i Niemczech. Formalnie podmiotem nadzorującym szkołę od początku lat 80. jest Niemieckie Towarzystwo Szkolne w Warszawie ("Deutscher Schulverein Warschau"), organem merytorycznym Ministerstwo Oświaty RP oraz Centralne Biuro Systemu Szkół Zagranicznych RFN ("Zentralstelle für das Auslandsschulwesen") w Bonn. Dyrektor szkoły na mocy swojego statusu nauczyciela delegowanego przez ZfA oraz na mocy odpowiedniej umowy służbowej, nie podlega merytorycznej ani dyscyplinarnej władzy zarządu.
Organizacyjnie szkoła składa się z przedszkola, szkoły podstawowej, gimnazjum i liceum.
Siedziba.
Główny kampus szkoły mieści się w Warszawie, początkowo w wilii Jana Bystronia z 1939 przy ul. Zawrat 4 (1990-1991), ul. Radosnej 24 (2003) następnie 2, której w 2004 zmieniono nazwę na ul. Wandy Rutkiewicz (-2014). W latach 2008-2011 Liceum WBS było przy ul. Kolegiackiej 1a. W 2015 rząd RFN wybudował kosztem 18 920 000 euro kompleks oświatowy (proj. Staab Architekten GmbH z Berlina) przy ul. św. Urszuli Ledóchowskiej 3 (2015-), w Wilanowie, w pobliżu gmachu Świątyni Opatrzności.
Organizacyjnie należące do szkoły przedszkole znajdowało się w budynku przy ul. Zawrat 4 (1992-2006), przy ul. Chłapowskiego 1 (2015), obecnie przy ul. Prymasa Augusta Hlonda 3 (2018).

</doc>
<doc id="4258097" url="https://pl.wikipedia.org/wiki?curid=4258097" title="Kobieca roztropność">
Kobieca roztropność

Kobieca roztropność (hiszp. "La prudencia en la mujer") – dramat Tirsa de Moliny rozgrywający się w okresie małoletności króla Ferdynanda IV (1295-1312).
Data powstania utworu.
"Kobieca roztropność" powstała ok. 1630-1631 roku, a ukazała się w "Tercera parte de las comedias de Tirso de Molina" ("Trzeciej części komedii Tirsa de Moliny") wydanej w 1634 roku w Totrosie przez siostrzeńca autora, Lucasa de Ávila.
Czas i miejsce akcji.
Lata 1298-1312. Alkazar w Toledo, Valencia de Alcántara, pałac w León, pałac w Madrycie, lasy pod Toledo, Palencia
Treść.
Dzień I.
Po śmierci króla Sancha, jego brat don Juan oraz stryj don Enrique, ubiegają się o rękę wdowy po nim, Marii de Molina, podnosząc słabe prawa do tronu jej syna Ferdynanda, ze względu na pominięcie praw starszego brata Sancha oraz niezgodne z prawem, z powodu zbyt bliskich związków krwi małżeństwo Marii i Sancha. Gdy królowa odmawia, obydwaj zalotnicy grożą jej zbrojnym najazdem Maurów i Portugalczyków. Don Diego de Haro, zakochany w królowej oferuje jej pomoc Basków i Aragończyków. Bracia królewscy opanowują alkazar i fortecę San Cervantès w Toledo. Królowa wraz z synem ucieka do ojczystego Leónu.
Don Alonzo zakochany w Teresie ze zwaśnionego, choć spokrewnionego, z Caravajalami rodu Benavidesów, ma nadzieję, że jego ślub z ukochaną położy kres waśniom. Don Juan Benavides wraca pospiesznie z Leónu, zaniepokojony informacją o zamierzonym ślubie swej siostry z Caravajalem. Przed bramą swego zamku spotyka swych wrogów i wyzywa ich na pojedynek. Na pustkowiu zjawia się królowa z synem, wypędzonym ze swego królestwa i prosi ich o pomoc. Zwaśnieni odkładają spór na potem.
Don Juan włada Leónem, Don Enrique Murcją i Sewillą. Są przekonani o swym zwycięstwie, kiesy niespodziewanie królowa przy pomocy Caravajalów i mieszczan opanowuje zamek. Wzięci do niewoli infanci spodziewają się śmierci, królowa jednak zwraca im wolność i ich majątki, żądając od nich wierności. Wymaga na Benavidesie zgodę na ślub siostry z don Alonzem, a swoich wiernych pomocnikówː don Alonza, don Pedra i don Diega obdarza nadaniami i urzędami.
Dzień II.
Lekarz królewski, Żyd Izmael, zgadza się w zamian za obietnicę don Juana, poprawy warunków życiowych hiszpańskich żydów, otruć Ferdynanda. Kiedy wchodzi do jego komnaty spada, wiszący nad drzwiami portret królowej. Izmael bierze to za zły omen i próbuje wymknąć się z pałacu. Przyłapany przez królową, która podejrzewa zdradę i każe mu wypić niesiony przez niego napój, ujawnia spisek don Juana, wypija truciznę i umiera.
Królowa z trudem pokrywa wydatki państwowe w targanym sporami i wojnami zewnętrznymi kraju. Zastawia naczynia stołowe i swoje włosy. Może polegać tylko na don Pedrze Caravajalu. Kiedy zostaje sama z don Juanem, prosi go, by napisał list do infanta zdrajcy. Niespokojny o losy spisku don Juan odkrywa w sąsiednim pokoju trupa Izmaela i próbuje popełnić samobójstwo. Królowa jednak powstrzymuje go, żądając jedynie przysięgi na wierność.
Umknąwszy niebezpieczeństwu don Juan po raz kolejny próbuje spiskować przeciw królowej. Oskarża ją o próbę zamordowania syna, żeby wraz z don Pedrem, którego ma poślubić, rządzić Kastylią. Don Nuño i Don Alvaro chętnie dają ucha tym plotkom. Don Diego broni jednak dobrego imienia władczyni. Królowa zaprasza możnych na królewski obiad, podczas którego dekonspiruje nieostrożnych spiskowców. Don Juana nakazuje aresztować, a jego poplecznikom, którzy opływają we wszelkie dobra, gdy król nie ma czego podać na obiad, zajmuje ich majątki jako zastaw ich wierności. Don Diego chwali w postępowaniu królowej kobiecą roztropność.
Dzień III.
Po siedemnastu latach sprawowania władzy królowa przekazuje ją synowi i usuwa się do Palencii. Przed odejściem udziela mu dobrych rad, król jednak chce być wolny. Oddala Benavidesa, który zbyt był związany z matką, a otacza się pochlebcami. Don Nuño i don Alvaro jątrzą króla przeciw matce. Ich zdanie o katastrofalnych skutkach jej regencji dla Hiszpanii podtrzymuje również don Enrique. Don Enrique próbuje zjednać sobie don Diega, lecz bezskutecznie. Podczas polowania w lasach pod Toledo król i jego świta spotykają don Juana, który opowiada królowi jak to przed laty udaremnił próbę otrucia go przez królową, która dążyła do władania Hiszpanią wraz z don Pedrem, jak został za to uwięziony, a teraz tuła się po lasach. Król ustępuje przed zgodnym zdaniem swych doradców.
Don Juan obiecuje swoim sprzymierzeńcom, że nakłoni królową do poślubienia go i doprowadzi do obalenia króla i podziału kraju między nich. Z rozkazu króla przybywa do Palencii i aresztuje obydwu Caravajalów. Oburzonej królowej proponuje małżeństwo jako obronę przed szaleństwem króla, który kazał aresztować jej sługi i dybie na jej życie. Wręcza jej list popierający tę propozycję przez don Enrique, don Alvara i don Nuña. Królowa drze list na kawałki. Zjawia się król, który postanowił upewnić się co do prawdziwości zarzutów. Don Juan próbuje się ratować oskarżając królową, że ofiarowała mu swą rękę w zamian za pomoc w zdetronizowaniu syna. Królowa odpiera te zarzuty i na dowód swej niewinności pokazuje list, który rzekomo podarła. Zjawia się Don Diego, który wyruszył na pomoc królowej i po drodze rozbił oddziały don Alvara i don Nuña, a uwolnił Caravajalów. Na pomoc królowej przybywa też Benavides. Okazuje się, że spiskowcy uciekli do Aragonii. Królowa nie chce śmierci don Juana, lecz jego wygnania i podziału jego majątku między służących królestwu Caravajalów i Benavidesa.
Analiza.
"Kobieca roztropność" jest uważana za najlepszy dramat historyczny Tirsa. Sztuka zawiera wiele efektownych, mocnych scen, wyraziście zarysowanych charakterów. Postać królowej Marii emanuje wielkością jako władczyni i zarazem czułością jako matka. Don Diego de Haro przypomina średniowieczny portret, który wyszedł ze swoich żelaznych ram. Pośród wojennej zawieruchy w sposób najbardziej nieoczekiwany i sympatyczny wybucha jego naiwne poświęcenie, które jego zakochane serce ofiarowuje walczącej z nim królowej. Czasem dystans Tirsa do jego postaci rozbija powagę i tragiczny charakter sceny. Żyd Izmael w chwili, gdy ma podać truciznę swojemu panu, niespodziewanie, wyraźnie ku uciesze publiczności mówiː "Lecz czegóż mam się obawiać, / Skoro w ten sposób dam mej krwi dowód, / A poza tym nie uważam, / By zabijanie było zbrodnią wśród lekarzy, / Wszak raczej ten z nich najszacowniejszy, / Kto więctegoej ludzi uśmierca". Temperament komediopisarza i satyryka wyraźnie bierze tu górę, ze szkodą dla realizmu i nastroju sceny.
"Roztropność kobieca" jest dramatem społecznym, autor w kostiumach sprzed trzech stuleci portretuje współczesną sobie arystokrację, jej egoizm, żądzę władzy i bogactw. W odróżnieniu od wielu współczesnych sobie pisarzy, którzy rosnącą pozycję arystokracji uważali za rzecz naturalną, Tirso widział we wzroście jej wpływu na życie kraju, zagrożenie dla jego przyszłości. Dlatego tak ostro krytykuje w osobach infantów don Juana i don Enrique'a oraz ich sprzymierzeńców proces zawłaszczania państwa przez wąską oligarchię związaną z kolejnymi faworytami króla Filipa III (1598-1621) i Filipa IV (1621-1665) – księciem de Lerma, don Rodrigo Calderonem, don Luisem de Haro i hrabią-księciem Olivaresem. Tirso dostrzega, inaczej niż Lope de Vega czy Pedro Calderón, szansę naprawy państwa w oparciu o klasę średnią. Dworskim koteriom przeciwstawia Caravajalów i Benavidesa, a także kupców zatroskanych o dobro kraju i służących królowej pomocą finansową.

</doc>
<doc id="4258098" url="https://pl.wikipedia.org/wiki?curid=4258098" title="Dasypeltis">
Dasypeltis

Dasypeltis – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Arabii Saudyjskiej, Jemenie, Egipcie, Maroku, Saharze Zachodniej, Mauretanii, Gwinei, Gwinei Bissau, Senegalu, Gabonie, Burkina Faso, Nigrze, Kamerunie, Togo, Nigerii, Mali, Czadzie, Sierra Leone, Liberii, Wybrzeżu Kości Słoniowej, Ghanie, Beninie, Republice Środkowoafrykańskiej, Etiopii, Erytrei, Sudanie Południowym, Ugandzie, Kenii, Rwandzie, Burundi, Tanzanii, Demokratycznej Republice Konga, Kongu, Somalii, Dżibuti, Mozambiku, Zimbabwe, Zambii, Angoli, Eswatini, Lesotho, Południowej Afryce.
Systematyka.
Podział systematyczny.
Do rodzaju należą następujące gatunki:

</doc>
<doc id="4258099" url="https://pl.wikipedia.org/wiki?curid=4258099" title="Paul Xiao Zejiang">
Paul Xiao Zejiang

Paul Xiao Zejiang (; ur. w październiku 1967) – chiński duchowny katolicki, arcybiskup metropolita Guiyang od 2014.
Życiorys.
Święcenia kapłańskie otrzymał w 1994.
W 2007 wybrany biskupem koadiutorem biskupa Anicetusa Andrew Wang Chongyi. Sakrę biskupią przyjął z mandatem papieskim 8 września 2007. 8 września 2014, po śmierci poprzednika został arcybiskupem metropolitą Guiyangu.

</doc>
<doc id="4258115" url="https://pl.wikipedia.org/wiki?curid=4258115" title="Guido Scala">
Guido Scala

Guido Scala (ur. 14 lutego 1936 r. w Turynie, zm. 6 stycznia 2001 r. w Chiavari) – były twórca komiksów z kaczorem Donaldem.
Uważany jest za jednego z głównych włoskich rysowników Disneya, dla którego stworzył ponad czterysta komiksów.
Biografia i kariera.
Urodzony w Turynie, w latach pięćdziesiątych Scala przeniósł się do Ligurii i zaczął pracować, pod kierunkiem rysownika Luciano Bottaro dla wydawnictwa Alpe e Bianconi; później, gdy Bottaro służył w wojsku, samodzielnie kontynuował niektóre wspólne prace, np. serię "Pik e Pok". Jakiś czas później przeniósł się na kilka lat do Cleveland w Australii, gdzie tworzył serię "Sergeant Bottleneck" dla Cleveland Publishing Company w Sydney, która spotkała się z dużym uznaniem.
Po powrocie do Włoch w 1959 roku, współpracował z Bottaro i ze scenarzystą Carlem Chendim. W 1962 roku zaczął współpracować z tygodnikiem "Topolino" (włoska wersja imienia Myszki Miki), gdzie rysował historie z postaciami Disneya: początkowo tylko z Myszką Miki, a od 1971 roku także z Kaczorem Donaldem.
Pod wpływem Marco Roty, szefa zespołu rysowników, we wczesnych latach osiemdziesiątych częściowo porzucił styl Bottaro, by podążać za bardziej tradycyjną maniera amerykańskiego rysownika Ala Taliaferro, a następnie wypracował własny styl rysowania, który czyni go natychmiast rozpoznawalnym. W tym samym czasie współpracował również z różnymi zagranicznymi wydawcami: we Francji realizuje serie "Pepito", "Monty", "Tom i Jerry" i "Titì", podczas gdy w Niemczech pracuje w "Fix und Foxi" i "Primo Comic".
Specjalnością Guido Scali były parodie, zwłaszcza dzieł literackich: dla swoich komiksów z Kaczorem Donaldem wykorzystywał m.in. dzieła Verne'a, Schillera, Goethego, Swifta, Dostojewskiego, Hemingwaya. W latach 1987-1990 regularnie publikował w "Topolino" komiksy inspirowane przysłowiami ("Proverbio quiz", 1987), a następnie parodie reklam telewizyjnych ("Lo spot della settimana", 1988-1989) i sekcji sportowych ("Lo sport della settimana", 1990). Niektóre parodie reklam telewizyjnych zostały następnie ponownie opublikowane w tomie "Il '900 visto da Topolino". 
Zmarł w 2001 roku. Niektóre z jego opowiadań zostały opublikowane pośmiertnie, np. "Wujek Sknerus, wielka rzeka i srebrny dzwon", napisany przez Rodolfo Cimino, został wydany 22 stycznia 2002 r.

</doc>
<doc id="4258118" url="https://pl.wikipedia.org/wiki?curid=4258118" title="Polmos Siedlce">
Polmos Siedlce



</doc>
<doc id="4258129" url="https://pl.wikipedia.org/wiki?curid=4258129" title="AlloCiné">
AlloCiné

AlloCiné – francuska strona internetowa dostarczająca szczegółowych informacji na temat nowych wydań kinowych, utworzona przez Jeana-Davida Blanca i Patricka Holzmana. Serwis był notowany w rankingu Alexa na miejscu 2230 (stan na 23 września 2021).
Strona internetowa została utworzona w 1993 roku. Zatrudnia od 101 do 250 osób, a jej siedziba znajduje się w Paryżu. Funkcjonuje poza Francją jako: AdoroCinema (Brazylia), Beyazperde (Turcja), Filmstarts (Niemcy), SensaCine (Hiszpania) oraz Sensacine México (Meksyk).
AlloCiné w 2012 roku osiągnęło obrót pieniężny w wysokości 20 926 100 euro, jego kapitał zakładowy spółki akcyjnej wynosi 37 537,65 euro.

</doc>
<doc id="4258130" url="https://pl.wikipedia.org/wiki?curid=4258130" title="Parafia św. Floriana w Zielonej Wsi">
Parafia św. Floriana w Zielonej Wsi

Parafia pw. św. Floriana w Zielonej Wsi – parafia rzymskokatolicka należąca do dekanatu rawickiego archidiecezji poznańskiej. Wydzielona z parafii w Golejewku, a następnie erygowana w 1905 roku przez abp. Floriana Stablewskiego. Kościół parafialny murowany, wzniesiony przez mieszkańców w 1900 roku. 
Terytorium.
Zielona Wieś, Wydawy, Łąkta, Stwolno, Zawady, Ugoda, Sikorzyn.

</doc>
<doc id="4258148" url="https://pl.wikipedia.org/wiki?curid=4258148" title="Chorwacja na Zimowych Igrzyskach Paraolimpijskich 2018">
Chorwacja na Zimowych Igrzyskach Paraolimpijskich 2018

Chorwacja na Zimowych Igrzyskach Paraolimpijskich 2018 – występ kadry sportowców reprezentujących Chorwację na igrzyskach paraolimpijskich w Pjongczangu w 2018 roku.
Kadra liczyła rekordową liczbę siedmiu zawodników, z czego jedna siedemnastoletnia alpejka była chorążym podczas ceremonii otwarcia igrzysk.
W piątek 16 marca Bruno Bošnjak występujący w snowboardzie zdobył brązowy medal w slalomie, przegrywając jedynie z dwoma Amerykanami Noah Elliottem i Mikiem Schultzem. Dzień później dwudziestodziewięcioletni alpejczyk Dino Sokolović zdobył złoto w slalomie, wyprzedzając Amerykanina Tylera Walkera i Francuza Frédérica François. Były to dwa pierwsze medale Chorwacji w historii występów na zimowych igrzyskach paraolimpijskich.

</doc>
<doc id="4258151" url="https://pl.wikipedia.org/wiki?curid=4258151" title="Saul S. Friedman">
Saul S. Friedman

Saul S. Friedman – amerykański historyk.
Życiorys.
Saul S. Friedman był synem Alberta i Rebeki Friedman. W 1964 roku poślubił Nancy Evans, mają dwoje dzieci. Jego syn Jonathan C. Friedman także jest historykiem.
Friedman ukończył Kent State University (B.A.) i otrzymał tytuł doktora historii na Ohio State University. W 1969 roku został mianowany profesorem historii żydowskiej i bliskowschodniej na Youngstown State University. W 2000 r. założył Centrum Judaistyki i Holocaustu na Youngstown State University.
Friedman był badaczem antysemityzmu i publikował tematy związane z Holokaustem i historią Bliskiego Wschodu. Oprócz dwunastu książek wyprodukował także filmy dokumentalne z których pięć zostało nagrodzonych regionalnymi nagrodami Emmy.

</doc>
<doc id="4258165" url="https://pl.wikipedia.org/wiki?curid=4258165" title="Parafia św. Jakuba Większego w Sobiałkowie">
Parafia św. Jakuba Większego w Sobiałkowie

Parafia pw. św. Jakuba Większego Apostoła w Sobiałkowie – parafia rzymskokatolicka przynależąca do dekanatu rawickiego archidiecezji poznańskiej. Erygowana w 1868 roku, wydzielona z parafii w Miejskiej Górce. Kościół parafialny zbudowany w II poł. XVII wieku.
Terytorium.
Sobiałkowo

</doc>
<doc id="4258166" url="https://pl.wikipedia.org/wiki?curid=4258166" title="Tamás Kulifai">
Tamás Kulifai

Tamás Kulifai (ur. 4 maja 1989 w Budapeszcie) – węgierski kajakarz. Srebrny medalista olimpijski z Londynu.
Zawody w 2012 były jego pierwszymi igrzyskami olimpijskimi. Był drugi w kajakowych czwórkach na dystansie 1000 metrów, płynęli z nim Zoltán Kammerer, Dávid Tóth i Dániel Pauman. Był trzykrotnym medalistą mistrzostw świata – zdobył złoto w K-2 na dystansie 500 metrów w 2011, srebro w K-4 na dystansie 1000 metrów w 2015 i oraz brąz w tej samej konkurencji w 2014. W 2013 był w K-4 na dystansie 1000 metrów trzeci na mistrzostwach Europy.

</doc>
<doc id="4258167" url="https://pl.wikipedia.org/wiki?curid=4258167" title="Keith Murdoch (rugbysta)">
Keith Murdoch (rugbysta)

Keith Murdoch (ur. 9 września 1943 w Dunedin, zm. 30 marca 2018 w Australii) – nowozelandzki rugbysta grający na pozycji , reprezentant kraju.
Związany był z lokalnym klubem Zingari-Richmond RFC. Od 1964 roku reprezentował region Otago, w którego barwach wystąpił 43 razy, po jednym sezonie grał też dla Hawke's Bay i Auckland zaliczając odpowiednio sześć i dwa występy. Reprezentował zespół Wyspy Południowej i sześciokrotnie brał udział w sprawdzianach nowozelandzkiej kadry. Z "All Blacks" udał się na "tournée" do Południowej Afryki w 1970 roku oraz na Wyspy Brytyjskie dwa lata później. Łącznie zatem w latach 1970–1972 zagrał w dwudziestu siedmiu spotkaniach reprezentacji, w tym w trzech testmeczach.
W grudniu 1972 roku w zwycięskim meczu z Walią zdobył przyłożenie, zaś po nim – pod naciskiem brytyjskiej prasy – został odesłany do kraju po bójce z pracownikiem ochrony hotelu. Został tym samym pierwszym zawodnikiem "All Blacks" wydalonym z kadry za złe zachowanie poza boiskiem. Nie dotarł jednak wówczas do Nowej Zelandii, zamiast tego trafiając na australijski Outback, gdzie spędził większość późniejszego życia imając się pracy budowlanej lub na farmach hodowlanych. Unikał także rozgłosu i dziennikarzy, jednak Margot McRae po spotkaniu z nim napisała sztukę o jego życiu – "Finding Murdoch".

</doc>
<doc id="4258168" url="https://pl.wikipedia.org/wiki?curid=4258168" title="Parafia św. Katarzyny w Dąbczu">
Parafia św. Katarzyny w Dąbczu

Parafia św. Katarzyny w Dąbczu – parafia rzymskokatolicka, znajdująca się w archidiecezji poznańskiej, w dekanacie rydzyńskim. 

</doc>
<doc id="4258169" url="https://pl.wikipedia.org/wiki?curid=4258169" title="Parafia św. Mikołaja w Goniembicach">
Parafia św. Mikołaja w Goniembicach

Parafia św. Mikołaja w Goniembicach – parafia rzymskokatolicka z siedzibą w Goniembicach, znajdująca się w archidiecezji poznańskiej, w dekanacie rydzyńskim. 

</doc>
<doc id="4258170" url="https://pl.wikipedia.org/wiki?curid=4258170" title="Walnut Park">
Walnut Park

Walnut Park – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258171" url="https://pl.wikipedia.org/wiki?curid=4258171" title="Linia kolejowa Staßfurt – Blumenberg">
Linia kolejowa Staßfurt – Blumenberg

Linia kolejowa Staßfurt – Blumenberg – jednotorowa, lokalna i niezelektryfikowana linia kolejowa biegnąca przez teren kraju związkowego Saksonia-Anhalt, w Niemczech. Łączy Staßfurt z miejscowością Blumenberg.

</doc>
<doc id="4258173" url="https://pl.wikipedia.org/wiki?curid=4258173" title="Dániel Pauman">
Dániel Pauman

Dániel Pauman (ur. 13 sierpnia 1986 w Vácu) – węgierski kajakarz. Srebrny medalista olimpijski z Londynu.
Zawody w 2012 były jego pierwszymi igrzyskami olimpijskimi. Był drugi w kajakowych czwórkach na dystansie 1000 metrów, płynęli z nim Zoltán Kammerer, Dávid Tóth i Tamás Kulifai. Był trzykrotnym medalistą mistrzostw świata – zdobył srebro w K-4 na dystansie 1000 metrów w 2015 i 2017 oraz brąz w tej samej konkurencji w 2014. W 2013 był w K-4 na dystansie 1000 metrów trzeci na mistrzostwach Europy.

</doc>
<doc id="4258174" url="https://pl.wikipedia.org/wiki?curid=4258174" title="Daniel Pauman">
Daniel Pauman



</doc>
<doc id="4258175" url="https://pl.wikipedia.org/wiki?curid=4258175" title="Sheelah">
Sheelah

Sheelah, do 2009 jako Caracola – szwedzki zespół muzyczny.
W 2008 roku zespół wystąpił z utworem „Smiling in Love” podczas Melodifestivalen.

</doc>
<doc id="4258177" url="https://pl.wikipedia.org/wiki?curid=4258177" title="West Athens">
West Athens

West Athens – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258190" url="https://pl.wikipedia.org/wiki?curid=4258190" title="Kwintus Marcjusz Tremulus">
Kwintus Marcjusz Tremulus

Kwintus Marcjusz Tremulus – rzymski polityk przełomu IV i III wieku p.n.e.
W 306 p.n.e. Tremulus został wybrany na konsula razem z Publiuszem Korneliuszem Arviną. Tremulus odniósł sukces w walce z italskimi plemionami Herników i Anagninów, którzy po zdobyciu miast Kalacja i Sora mogli zagrozić Rzymowi. Za zwycięstwo odbył w Rzymie triumf, natomiast ku jego pamięci przed świątynią Kastora postawiono posąg konny.
W 288 p.n.e. ponownie został wybrany na urząd konsula, drugim konsulem na ten rok również był Korneliusz Arvina.

</doc>
<doc id="4258191" url="https://pl.wikipedia.org/wiki?curid=4258191" title="Caracola">
Caracola



</doc>
<doc id="4258203" url="https://pl.wikipedia.org/wiki?curid=4258203" title="West Carson">
West Carson

West Carson – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258205" url="https://pl.wikipedia.org/wiki?curid=4258205" title="West Rancho Dominguez">
West Rancho Dominguez

West Rancho Dominguez – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258207" url="https://pl.wikipedia.org/wiki?curid=4258207" title="West Puente Valley">
West Puente Valley

West Puente Valley – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258209" url="https://pl.wikipedia.org/wiki?curid=4258209" title="Centrozap">
Centrozap



</doc>
<doc id="4258210" url="https://pl.wikipedia.org/wiki?curid=4258210" title="John Rodgers (biskup)">
John Rodgers (biskup)

John Hubert Macey Rodgers SM (ur. 9 października 1915 w Wallaceville, zm. 10 stycznia 1997) – nowozelandzki duchowny rzymskokatolicki, marysta, misjonarz, wikariusz apostolski Wysp Tonga, wikariusz apostolski Wysp Tonga i Niue, biskup Tonga, biskup Rarotongi, biskup pomocniczy Aucklandu i superior Funafuti. Pierwszy nowozelandzki biskup-misjonarz.
Biografia.
John Hubert Macey Rodgers urodził się 9 października 1915 w Wallaceville w Nowej Zelandii. Kształcił się w St. Patrick's College w Wellington i w Silverstream. 15 grudnia 1940 otrzymał święcenia prezbiteriatu i został kapłanem Towarzystwa Maryi (marystów).
W 1941 wyjechał na misje na Tonga, gdzie został dyrektorem Kolegium Katolickiego oraz członkiem Komisji Edukacji Tonga. Od 1952 zasiadał również w zarządzie szpitala. Funkcje te pełnił do czasu wyboru na wikariusza apostolskiego.
29 czerwca 1953 papież Pius XII mianował go wikariuszem apostolskim Wysp Tonga oraz biskupem tytularnym Sbidy. 11 lutego 1954 przyjął sakrę biskupią z rąk koadiutora arcybiskupa wellingtońskiego Petera McKeefry'ego. Współkonsekratorami byli biskup Auckland James Michael Liston oraz biskupa Christchurch Edward Michael Joyce. O. Rodgers został pierwszym nowozelandzkim biskupem służącym poza ojczyzną.
22 marca 1957 tytuł bpa Rodgersa zmieniono na "wikariusz apostolski Wysp Tonga i Niue". 21 czerwca 1966 wikariat apostolski Wysp Tonga i Niue podniesiono do rangi diecezji. Tym samym bp Rodgers został biskupem Tonga. Jako ojciec soborowy wziął udział w soborze watykańskim II (z wyjątkiem drugiej sesji). Od 1971 był ponadto administratorem apostolskim diecezji Rarotonga.
7 kwietnia 1972 zrezygnował z biskupstwa tongijskiego, aby biskupem mógł zostać Tongijczyk. Otrzymał wówczas diecezję tytularną Caput Cilla. 1 marca 1973 papież Paweł VI mianował go biskupem Rarotongi na Wyspach Cooka. Zrezygnował z tego urzędu 21 marca 1977 i został biskupem pomocniczym Aucklandu oraz biskupem tytularnym Nigizubi.
7 sierpnia 1985 papież Jan Paweł II mianował go superiorem Funafuti na Tuvalu. 14 lipca 1986 odszedł na emeryturę. Zmarł w 10 stycznia 1997.

</doc>
<doc id="4258213" url="https://pl.wikipedia.org/wiki?curid=4258213" title="West Whittier-Los Nietos">
West Whittier-Los Nietos

West Whittier-Los Nietos – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258214" url="https://pl.wikipedia.org/wiki?curid=4258214" title="Kasr Sallum">
Kasr Sallum

Kasr Sallum – wieś w Syrii, w muhafazie Aleppo. W 2004 roku liczyła 864 mieszkańców.

</doc>
<doc id="4258215" url="https://pl.wikipedia.org/wiki?curid=4258215" title="Westmont (Kalifornia)">
Westmont (Kalifornia)

Westmont – jednostka osadnicza w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258217" url="https://pl.wikipedia.org/wiki?curid=4258217" title="Marek Gromiec">
Marek Gromiec

Marek Jerzy Gromiec (ur. 14 września 1943 w Warszawie) – inżynier, doktor habilitowany nauk technicznych, profesor nadzwyczajny Politechniki Warszawskiej i Wyższej Szkoły Ekologii i Zarządzania w Warszawie, specjalista w zakresie zaopatrzenie w wodę i oczyszczania ścieków.
Życiorys.
Ukończył studia na Wydziale Inżynierii Sanitarnej i Wodnej Politechniki Warszawskiej oraz na Wydziale Inżynierii Środowiska Uniwersytetu Teksańskiego w Austin (USA). Stopień naukowy doktora nauk technicznych uzyskał na Politechnice Warszawskiej, a stopień doktora habilitowanego na Wydziale Inżynierii Środowiska Politechniki Lubelskiej (2012). Został profesorem nadzwyczajnym Wydziału Inżynierii Środowiska Politechniki Warszawskiej oraz profesorem nadzwyczajnym na Wydziale Ekologii WSEiZ w Warszawie. Był także wykładowcą na: Uniwersytecie Teksasu w Austin (USA), Uniwersytecie Oulu (Finlandia), Uniwersytecie Tohoku, Uniwersytecie Tokio i Uniwersytecie Kyoto (Japonia).
Inne pełnione funkcje:
Był zatrudniony za granicą w:
Otrzymał następujące nagrody międzynarodowe: złoty medal międzynarodowego sympozjum wodnego w Cannes (2005), Szwedzka Nagroda Wodna Morza Bałtyckiego (2010), Nagroda Wodna Grand Prix Cannes (2010), Złota Nagroda Wodna Culligana (2010). Został odznaczony Srebrnym (1999) i Złotym (2013) Krzyżem Zasługi oraz Krzyżem Kawalerskim Orderu Odrodzenia Polski (2022).

</doc>
<doc id="4258221" url="https://pl.wikipedia.org/wiki?curid=4258221" title="Willowbrook (Kalifornia)">
Willowbrook (Kalifornia)

Willowbrook – miejscowość spisowa w Stanach Zjednoczonych, w stanie Kalifornia, w hrabstwie Los Angeles. Wchodzi w skład obszaru metropolitalnego Los Angeles.

</doc>
<doc id="4258222" url="https://pl.wikipedia.org/wiki?curid=4258222" title="Binnenhof (stacja metra)">
Binnenhof (stacja metra)

Binnenhof – stacja metra w Rotterdamie, położona na linii A (zielonej). Została otwarta 28 maja 1983. Stacja znajduje się w dzielnicy Ommoord i jest północnym krańcem linii.

</doc>
<doc id="4258225" url="https://pl.wikipedia.org/wiki?curid=4258225" title="Ahwahnee">
Ahwahnee

Ahwahnee – jednostka osadnicza w Stanach Zjednoczonych, w stanie Kalifornia, w hrabstwie Madera.

</doc>
<doc id="4258230" url="https://pl.wikipedia.org/wiki?curid=4258230" title="Bass Lake (Kalifornia)">
Bass Lake (Kalifornia)

Bass Lake – jednostka osadnicza w Stanach Zjednoczonych, w stanie Kalifornia, w hrabstwie Madera.

</doc>
<doc id="4258232" url="https://pl.wikipedia.org/wiki?curid=4258232" title="Bonadelle Ranchos-Madera Ranchos">
Bonadelle Ranchos-Madera Ranchos

Bonadelle Ranchos-Madera Ranchos – jednostka osadnicza w Stanach Zjednoczonych, w stanie Kalifornia, w hrabstwie Madera.

</doc>
<doc id="4258233" url="https://pl.wikipedia.org/wiki?curid=4258233" title="Romeynshof (stacja metra)">
Romeynshof (stacja metra)

Romeynshof – stacja metra w Rotterdamie, położona na linii A (zielonej). Została otwarta 28 maja 1983. Stacja znajduje się w dzielnicy Ommoord.

</doc>
<doc id="4258236" url="https://pl.wikipedia.org/wiki?curid=4258236" title="Graskruid (stacja metra)">
Graskruid (stacja metra)

Graskruid – stacja metra w Rotterdamie, położona na linii A (zielonej) i B (żółtej). Została otwarta 28 maja 1983. Stacja znajduje się w dzielnicy Ommoord.

</doc>
<doc id="4258239" url="https://pl.wikipedia.org/wiki?curid=4258239" title="Zbigniew Wielgosz">
Zbigniew Wielgosz

Zbigniew Wielgosz (ur. 27 maja 1953, zm. 12 stycznia 2016 w Poznaniu) – polski artysta fotograf. Członek rzeczywisty Okręgu Wielkopolskiego Związku Polskich Artystów Fotografików. Mistrz i popularyzator szlachetnych technik fotograficznych.
Życiorys.
Zbigniew Wielgosz absolwent Politechniki Poznańskiej – związany z poznańskim środowiskiem fotograficznym – mieszkał, pracował i tworzył w Poznaniu. Fotografował od połowy lat 80. XX wieku. Szczególne miejsce w twórczości Zbigniewa Wielgosza zajmowała fotografia reklamowa oraz fotografia artystyczna – w zdecydowanej większości wykonywana w dawnych fotograficznych technikach szlachetnych (anthotypia, cyjanotypia, guma, papiery solne). W ostatnich latach swojej twórczości najwięcej czasu poświęcał technice gumy. Przez wiele lat redagował internetową galerię poświęconą fotograficznym technikom szlachetnym "Foto Art Gallery". Prowadził wiele wykładów, spotkań, warsztatów związanych z tematyką fotograficznych technik szlachetnych. 
Zbigniew Wielgosz jest autorem i współautorem wielu wystaw fotograficznych; indywidualnych i zbiorowych; poplenerowych oraz pokonkursowych – na których otrzymał wiele medali, nagród, dyplomów, listów gratulacyjnych. W 2009 roku został przyjęty w poczet członków rzeczywistych Okręgu Wielkopolskiego Związku Polskich Artystów Fotografików. Jest autorem zdjęć do albumu "Wielkopolski Park Etnograficzny w Dziekanowicach", wydanego przez Pomorską Oficynę Wydawniczo-Reklamową w 2003 roku (nagrodzonego "Izabellą 2003" w kategorii "Wydawnictwa" za Wydarzenie Muzealne Roku w Wielkopolsce). 
Zbigniew Wielgosz zmarł nagle 12 stycznia 2016 roku, pochowany 21 stycznia na Cmentarzu Junikowo przy ul. Grunwaldzkiej 305 w Poznaniu.
Wybrane wystawy indywidualne.
Źródło.
Wybrane wystawy zbiorowe.
Źródło.

</doc>
<doc id="4258241" url="https://pl.wikipedia.org/wiki?curid=4258241" title="Julien Vidal">
Julien Vidal

Julien Vidal SM (ur. 12 lipca 1846 w Villecomtal, zm. 2 kwietnia 1922) – francuski duchowny rzymskokatolicki, marista, misjonarz, biskup, wikariusz apostolski Fidżi i prefekt apostolski Brytyjskich Wysp Salomona.
Biografia.
Julien Vidal urodził się 12 lipca 1846 w Villecomtal we Francji. 8 grudnia 1869 złożył śluby zakonne i po otrzymaniu święceń prezbiteriatu został kapłanem Towarzystwa Maryi (marystów).
13 maja 1887 papież Leon XIII mianował go wikariuszem apostolskim Fidżi oraz biskupem tytularnym Abydusu. 27 grudnia 1887 w Espalion przyjął sakrę biskupią z rąk biskupa Rodez Josepha-Chrétiena-Ernesta Bourreta CO. Współkonsekratorami byli biskup Saint-Flour François-Antoine-Marie-Ambroise-Benjamin Baduel oraz biskup Tulle Henri-Charles-Dominique Denéchau.
Od lipca 1897 do 1903 był równocześnie prefektem apostolskim Brytyjskich Wysp Salomona. Zmarł 2 kwietnia 1922.

</doc>
<doc id="4258242" url="https://pl.wikipedia.org/wiki?curid=4258242" title="Oosterflank (stacja metra)">
Oosterflank (stacja metra)

Oosterflank – stacja metra w Rotterdamie, położona na linii A (zielonej) i B (żółtej). Została otwarta 28 maja 1983. Stacja znajduje się w obszarze Oosterflank, w dzielnicy Prins Alexander.

</doc>
<doc id="4258243" url="https://pl.wikipedia.org/wiki?curid=4258243" title="Krisztina Czakó">
Krisztina Czakó

Krisztina Czakó (ur. 17 grudnia 1978 w Budapeszcie) – węgierska łyżwiarka figurowa, srebrna medalistka mistrzostw Europy (1997), dwukrotna olimpijka.
Życiorys.
Wczesne życie.
Matka Czakó była łyżwiarką szybką, a jej ojciec i trener György Czakó trenował łyżwiarstwo figurowe, w którym zdobył tytuł mistrza Węgier. György zaczął uczyć córkę jazdy na łyżwach, zanim ta skończyła rok.
Mistrzostwa.
Czakó zdobyła srebrny medal na Mistrzostwach Europy w Łyżwiarstwie Figurowym 1997, jeżdżąc do muzyki z filmu „Rodzina Adamsów”. Był to pierwszy medal dla Węgier w europejskich zawodach kobiecych od 1971 roku. Czakó osiągnęła także, najlepsze w karierze, 7 miejsce na mistrzostwach świata w 1997 roku.
Czakó była siedmiokrotną mistrzynią Węgier (w latach 1992–1998), reprezentowała kraj na sześciu mistrzostwach świata i sześciu mistrzostwach Europy, a także wielu innych zawodach.
Igrzyska olimpijskie.
Czakó była najmłodszym sportowcem, który startował w Zimowych Igrzyskach Olimpijskich 1992, mając wtedy 13 lat i 2 miesiące. Po raz drugi wystąpiła w Lillehammer w Norwegii w 1994 roku, kończąc zawody na 11 miejscu. Miała zamiar wziąć udział w jej trzecich igrzyskach w 1998 roku, ale musiała wycofać się z powodu kontuzji.
Kariera zawodowa.
Po odejściu ze sportu w 1999 ukończyła collage, gdzie zdobyła wykształcenie, które pozwala jej pracować jako technolog komputerowy. Od 2004 roku jest mężatką.

</doc>
<doc id="4258247" url="https://pl.wikipedia.org/wiki?curid=4258247" title="FC Sîngerei">
FC Sîngerei

FC Sîngerei (rum. Fotbal Club Sîngerei) – mołdawski klub piłkarski, mający siedzibę w mieście Sîngerei w środkowej części kraju.
Historia.
Chronologia nazw:
Klub piłkarski Vierul Lazowsk został założony w miejscowości Lazowsk w roku 1971. W 1971 zespół startował w drugiej lidze mistrzostw Mołdawskiej SRR. W 1977 zajął drugie miejsce w drugiej lidze i awansował do pierwszej ligi. W 1979 zmienił nazwę na Avangard Lazowsk i zdobył trzecie miejsce mistrzostw Mołdawskiej SRR. W 1986 klub zdobył swój pierwszy tytuł mistrzowski. W 1991 jako Vierul Sîngerei zajął 11.miejsce wśród 15 zespołów.
Po uzyskaniu niepodległości przez Mołdawię i organizowaniu własnych mistrzostw klub startował w 1992 w rozgrywkach Divizia B "Nord". Również do sezonu 1996/97 walczył o Puchar Mołdawii, a potem został rozwiązany.
W 2008 klub został odrodzony jako FC Sîngerei. W sezonie 2011/12 zajął 9.miejsce w Serii Nord Divizia B. W sezonie 2013/14 zajął drugie miejsce w Serii Nord, w następnym sezonie był trzecim w końcowej klasyfikacji. Dopiero w sezonie 2015/16 zdobył mistrzostwo Serii Nord i awansował do Divizia A. Debiutowy sezon 2016/17 zakończył na 7.pozycji, a w następnym sezonie 2017 awansował na 5.lokatę.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2017).
Stadion.
Klub rozgrywa swoje mecze domowe na stadionie Centralnym w Sîngerei, który może pomieścić 1500 widzów.

</doc>
<doc id="4258248" url="https://pl.wikipedia.org/wiki?curid=4258248" title="Super Junior05">
Super Junior05

Super Junior05 – debiutancki album studyjny południowokoreańskiej grupy Super Junior, wydany 5 grudnia 2005 roku przez SM Entertainment. Album był promowany przez dwa single „Twins (Knock Out)” oraz „Miracle”. Sprzedał się w liczbie egzemplarzy.
Piosenki „Keep In Touch” i „Believe” są koreańskimi coverami piosenek „ki・zu・na” i „Believe” japońskiego zespołu EXILE.

</doc>
<doc id="4258263" url="https://pl.wikipedia.org/wiki?curid=4258263" title="Ustawa o rodzinnych ogrodach działkowych (2013)">
Ustawa o rodzinnych ogrodach działkowych (2013)

Ustawa z dnia 13 grudnia 2013 r. o rodzinnych ogrodach działkowych – polska ustawa, uchwalona przez Sejm, regulująca kwestie prawne związane z rodzinnymi ogrodami działkowymi.
Geneza ustawy.
W 2012 r. znaczna część przepisów ustawy z dnia 8 lipca 2005 o rodzinnych ogrodach działkowych, w tym monopol Polskiego Związku Działkowców na zakładanie ogródków działkowych, obowiązek zrzeszania się działkowców w PZD, zwolnienie PZD z opłat i podatków i obowiązek przekazywania mu ziemi przez samorządy, została uznana przez Trybunał Konstytucyjny za niezgodną z Konstytucją. Zgodnie z wyrokiem Trybunału Konstytucyjnego zakwestionowane przepisy ustawy z 2005 r. miały utracić moc obowiązującą 21 stycznia 2014 r., z wyjątkiem art. 10, który utracił moc 20 lipca 2012 r.
Orzeczenie Trybunału Konstytucyjnego było impulsem do stworzenia nowego aktu prawnego, będącego podstawą funkcjonowania rodzinnych ogrodów działkowych. Nowa ustawa o rodzinnych ogrodach działkowych weszła w życie 19 stycznia 2014 roku, derogując ustawę z 2005 roku. Zgodnie z nią rodzinne ogrody działkowe są prowadzone przez stowarzyszenia ogrodowe. W taką organizację przekształcił się także Polski Związek Działkowców.
Przedmiot regulacji.
Ustawa określa:
Nowelizacje.
Ustawę znowelizowano trzykrotnie. Ostatnia zmiana weszła w życie 19 września 2020 roku. Pierwsza zmiana dotyczyła wprowadzenia definicji legalnej altany działkowej. Weszła ona w życie 30 kwietnia 2015 r.

</doc>
<doc id="4258266" url="https://pl.wikipedia.org/wiki?curid=4258266" title="Curuzú Cuatiá">
Curuzú Cuatiá

Curuzú Cuatiá – miasto w Argentynie, położone w południowo-wschodniej części prowincji Corrientes.
Opis.
Miejscowość została założona w 1810 roku. W mieście jest węzeł drogowy-RP126 i RN119, przebiega też linia kolejowa. 

</doc>
<doc id="4258275" url="https://pl.wikipedia.org/wiki?curid=4258275" title="Christlieb Siegmund Binder">
Christlieb Siegmund Binder

Christlieb Siegmund Binder (ur. 29 lipca 1723 w Dreźnie, zm. 1 stycznia 1789 tamże) – niemiecki kompozytor, klawesynista i organista.
Kształcił się u Pantaleona Hebenstreita. W 1751 roku wstąpił do kapeli nadwornej Augusta III Mocnego w Dreźnie. Od 1764 roku pełnił funkcję organisty w drezdeńskiej katedrze katolickiej Świętej Trójcy. Skomponował utwory na organy i klawesyn. W twórczości Bindera, utrzymanej w tradycji muzyki barokowej, widoczne jest przejście od stylu galant w kierunku Empfindsamer Stil. Dostrzegalne są w niej wpływy J.A. Hassego i C.P.E. Bacha.

</doc>
<doc id="4258277" url="https://pl.wikipedia.org/wiki?curid=4258277" title="Satan’s Circus">
Satan’s Circus

Satan’s Circus – album studyjny brytyjskiego zespołu Death in Vegas, wydany 11 października 2004 roku przez Drone Records.
Lista utworów.
Źródło: AllMusic
Produkcja i wydanie.
Album był nagrywany w The Contino Rooms w Londynie. Album został wydany 11 października 2004 przez Drone Records, a jego długość wynosi 2 godziny 11 minut i 46 sekund.
Odbiór.
Krytyka.
Album w serwisie Metacritic na podstawie 13 recenzji otrzymał ocenę 63 na 100 punktów.

</doc>
<doc id="4258278" url="https://pl.wikipedia.org/wiki?curid=4258278" title="Satan's Circus">
Satan's Circus



</doc>
<doc id="4258279" url="https://pl.wikipedia.org/wiki?curid=4258279" title="Danuta Szlagowska">
Danuta Szlagowska

Danuta Szlagowska (ur. 1 października 1946 w Toruniu, zm. 13 marca 2018 w Kiełpinie) – polska muzykolog, prof. dr hab.
Biografia.
W 1970 ukończyła w Instytucie Muzykologii na Wydziale Historycznym Uniwersytecie Warszawskim. 16 października 1976 uzyskała w Instytucie Psychologii UW stopień doktora na podstawie pracy „Efektywność uczenia się melodii w zależności od rodzaju i liczby analizatorów zaangażowanych w procesie percepcji” napisanej pod kierunkiem Ziemowita Włodarskiego. Od 1976 pracowała na Wydziale Dyrygentury, Kompozycji i Teorii Muzyki Akademii Muzycznej w Gdańsku, w latach 2008–2016 była wicedyrektorem Instytutu Teorii Muzyki. Równocześnie w latach 1993–2003 wykładała w Akademii Muzycznej im. Feliksa Nowowiejskiego w Bydgoszczy, w latach 2008–2014 na Uniwersytecie Muzycznym Fryderyka Chopina.
11 października 2007 otrzymała stopień doktora habilitowanego na podstawie rozprawy pt. „Repertuar muzyczny z siedemnastowiecznych rękopisów gdańskich, a 12 września 2016 tytuł profesora.
Była członkinią Gdańskiego Towarzystwa Naukowego oraz od 1996 Związku Kompozytorów Polskich.
W 2001 została odznaczona Złotym Krzyżem Zasługi (M.P. z 2001, nr 47, poz. 774).
Pochowana została na cmentarzu Srebrzysko w Gdańsku-Wrzeszczu (rejon VI, kolumbarium V-A-5).

</doc>
<doc id="4258286" url="https://pl.wikipedia.org/wiki?curid=4258286" title="Deán Funes">
Deán Funes

Deán Funes – miasto w Argentynie, położone w północnej części prowincji Córdoba.
Opis.
Miejscowość została założona w 9 marca 1875 roku. W mieście jest węzeł drogowy-RP16 i RN60, stacja węzłowa. . 

</doc>
<doc id="4258287" url="https://pl.wikipedia.org/wiki?curid=4258287" title="Zaza Nadiradze">
Zaza Nadiradze

Zaza Nadiradze (; ur. 2 września 1993 r. w Mcchecie) – gruziński kajakarz, kanadyjkarz, srebrny medalista mistrzostw świata, mistrz Europy.
W 2016 roku na igrzyskach olimpijskich w Rio de Janeiro wystąpił w zawodach jedynek na 200 metrów. Zdołał awansować do finału A, w którym zajął piąte miejsce, tracąc do podium 0,189 sekundy.

</doc>
<doc id="4258292" url="https://pl.wikipedia.org/wiki?curid=4258292" title="George Whitefield Chadwick">
George Whitefield Chadwick

George Whitefield Chadwick (ur. 13 listopada 1854 w Lowell w stanie Massachusetts, zm. 4 kwietnia 1931 w Bostonie) – amerykański kompozytor, dyrygent i pedagog.
Życiorys.
Pochodził z uzdolnionej muzycznie rodziny, jego ojciec pracował w branży ubezpieczeniowej. W latach 1872–1876 studiował w New England Conservatory of Music w Bostonie, gdzie uczył się teorii u Stephena A. Emery’ego. Od 1876 do 1877 roku uczył muzyki w Olivet College. W 1877 roku wbrew woli ojca wyjechał do Lipska, gdzie pobierał naukę u Carla Reineckego i Salomona Jadassohna. Następnie od 1879 roku studiował u Josefa Rheinbergera w Monachium. Towarzyszył grupie amerykańskich plastyków w podróży do Francji, gdzie przypuszczalnie poznał Césara Francka.
W 1880 roku powrócił do USA, gdzie pracował jako dyrygent, organista i nauczyciel muzyki. W gronie jego uczniów znaleźli się Horatio Parker, Arthur Whiting, Sidney Homer, Frederick Converse, Henry Kimball Hadley i Daniel Gregory Mason. Od 1882 roku wykładał w New England Conservatory of Music w Bostonie, a w 1897 roku został jego dyrektorem. Dyrygował Springfield Music Festival (1889–1899) i Worcester Music Festival (1898–1901).
Twórczość.
Jeden z czołowych amerykańskich twórców końca XIX wieku. Zaliczany jest do tzw. klasyków bostońskich, wykształconych w Niemczech i kontynuujących europejskie tradycje muzyczne, które łączył jednakże często z motywami typowo amerykańskimi. Napisał m.in. trzy symfonie (1882, 1885, 1894), suitę "Symphonic Sketches" (1908), "Sinfoniettę" (1904), uwertury koncertowe i poematy symfoniczne, 5 kwartetów smyczkowych, kwintet fortepianowy, utwory kameralne, pieśni, burleskę "Tabasco" (1894), dramat liryczny "Judith" (1901) i operę werystyczną "The Padrone" (1912). Jest ponadto autorem pracy teoretycznej "Harmony. A Course of Study" (Boston 1897, wznow. 1975).

</doc>
<doc id="4258294" url="https://pl.wikipedia.org/wiki?curid=4258294" title="Holandia na Zimowych Igrzyskach Paraolimpijskich 2018">
Holandia na Zimowych Igrzyskach Paraolimpijskich 2018

Holandia na Zimowych Igrzyskach Paraolimpijskich 2018 – występ kadry sportowców reprezentujących Holandię na igrzyskach paraolimpijskich w Pjongczangu w 2018 roku.
W kadrze wystąpiło dziewięciu zawodników: pięć kobiet i czterech mężczyzn. Rywalizowali oni w narciarstwie alpejskim i snowboardingu. Chorążym podczas ceremonii otwarcia została snowboardzistka Bibian Mentel.
Worek z medalami otworzyła chorąży reprezentacji Bibian Mentel, która 12 marca w snowboardowym crossie pokonała w finale swoją rodaczkę Lisę Bunschoten. Ta z kolei wywalczyła srebro. Tego samego dnia w tej samej konkurencji, tyle że męskiej, drugie miejsce zajął Chris Vos. Dzień później 13 marca Jeroen Kampschreur wygrał alpejską superkombincję, zdobywając tym samym złoty medal. 14 marca Linda van Impelen została sklasyfikowana na drugiej pozycji, powiększając dorobek reprezentacji do pięciu medali. Ostateczna liczba krążków wyniosła siedem po zwycięstwie w slalomie w snowboardingu Bibian Mentel i trzecim miejscu Lisy Bunschoten.

</doc>
<doc id="4258295" url="https://pl.wikipedia.org/wiki?curid=4258295" title="More Than You Know (singel Axwell &amp; Ingrosso)">
More Than You Know (singel Axwell &amp; Ingrosso)

More Than You Know – singel szwedzkiego duetu muzycznego Axwell &amp; Ingrosso, wydany 26 maja 2017 roku.
W Polsce nagranie uzyskało status diamentowej płyty.
Teledysk.
Teledysk do utworu wyreżyserowany przez Nicolasa Caeyersa został opublikowany 13 czerwca 2017 roku.

</doc>
<doc id="4258296" url="https://pl.wikipedia.org/wiki?curid=4258296" title="Sygnatura metryki">
Sygnatura metryki

Sygnaturą (p, q, r) tensora metrycznego formula_1 nazywa się zespół liczb wskazujący, ile jest w tensorze metrycznym elementów dodatnich p, ujemnych q oraz zerowych r – jeżeli tensor ten jest sprowadzony do postaci diagonalnej.
Sygnaturę nazywa się nieokreśloną lub mieszaną, jeżeli obie liczby p oraz q są niezerowe. Sygnaturę nazywa się zdegenerowaną, gdy r jest niezerowe.
Oznaczenia sygnatury.
Jeżeli r = 0 (co zachodzi typowo), to sygnaturę określa się wybierając z poniższych sposobów:
(2) podając listę znaków, np.
(3) podając liczbę s = p − q, jeżeli wymiar przestrzeni domyślnie wynosi n = p + q; np.

</doc>
<doc id="4258302" url="https://pl.wikipedia.org/wiki?curid=4258302" title="Drzewo pragnień">
Drzewo pragnień

Drzewo pragnień (gruz. ნატვრის ხე, "natwris che", ros. Древо желания) – gruziński film z 1976 roku produkcji ZSRR w reżyserii Tengiza Abuładze
Opis.
"Drzewo pragnień" jest drugą częścią trylogii gruzińskiego reżysera Tengiza Abuładze. Pierwsza część trylogii - "Błaganie", natomiast część trzecia - to "Pokuta". Scenariusz filmu napisał Tengiz Abuladze we współpracy z Revazem Inaniszwili.
Film powstał na podstawie 22 autobiograficznych nowel autorstwa gruzińskiego poety Georgi Leonidze. Akcja filmu rozgrywa się na początku XX wieku w bezimiennej gruzińskiej wiosce. Oglądamy sceny z życia mieszkańców wioski. Wątkiem głównym, przewijającym się przez wszystkie epizody, jest tragiczna opowieść o pięknej Maricie i jej nieszczęśliwej miłości. 

</doc>
<doc id="4258308" url="https://pl.wikipedia.org/wiki?curid=4258308" title="Lika Kawżaradze">
Lika Kawżaradze

Lika Kawzaradze gruz. ლიკა ქავჟარაძე (ur. 26 października 1959 w Tbilisi, zm. 11 października 2017 tamże) – gruzińska aktorka filmowa najbardziej znana z roli w filmie Tengiza Abuladze z 1976 roku Drzewo pragnień.
Biografia.
W 1973 roku ukończyła Konserwatorium w Tbilisi. W 1972 roku został zaproszony przez studio Gruzija-film. Debiutowała w krótkim filmie "Fontanna". Zagrała w kilkunastu filmach, ale najbardziej znana jest z roli Marity w wielokrotnie nagradzanym filmie "Drzewo pragnień" wyreżyserii Tengiza Abuladze w 1976 roku. Film powstał na podstawie opowiadania gruzińskiego pisarza Giorgi Leonidze. Została znaleziona martwa 11 października 2017 roku w swoim mieszkaniu w Tbilisi. Pochowano ją na cmentarzu Vake w Tbilisi obok matki.

</doc>
<doc id="4258310" url="https://pl.wikipedia.org/wiki?curid=4258310" title="Lika Kawjaradze">
Lika Kawjaradze



</doc>
<doc id="4258314" url="https://pl.wikipedia.org/wiki?curid=4258314" title="Dolores (Argentyna)">
Dolores (Argentyna)

Dolores – miasto w Argentynie, położone we schodniej części prowincji Buenos Aires.
Opis.
Miejscowość została założona w 21 sierpnia 1918 roku. Znajduje się w niej węzeł drogowy-RP2 i RP63. Przez miasto przebiega linia kolejowa. Obecnie miasto jest ośrodkiem turystycznym.

</doc>
<doc id="4258317" url="https://pl.wikipedia.org/wiki?curid=4258317" title="Spacer (singel)">
Spacer (singel)

Spacer – singel francuskiego duetu muzycznego Sheila &amp; B. Devotion, wydany 5 października 1979 roku przez Carrere Records.

</doc>
<doc id="4258318" url="https://pl.wikipedia.org/wiki?curid=4258318" title="Acarassus">
Acarassus

Acarassus (łac. "Dioecesis Acarassensis") – stolica historycznej diecezji w Cesarstwie Rzymskim (prowincja Licja), współcześnie w Turcji. Od 1933 katolickie biskupstwo tytularne. 

</doc>
<doc id="4258322" url="https://pl.wikipedia.org/wiki?curid=4258322" title="Dipsadoboa">
Dipsadoboa

Dipsadoboa – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Gwinei, Sierra Leone, Liberii, Wybrzeżu Kości Słoniowej, Ghanie, Togo, Nigerii, Kamerunie, Gwinei Równikowej, Gabonie, Kongu, Republice Środkowoafrykańskiej, Demokratycznej Republice Konga, Ugandzie, Rwandzie, Burundi, Somalii, Kenii, Tanzanii, Zambii, Angoli, Malawi, Zimbabwe, Mozambiku, Eswatini i Południowej Afryce. 
Systematyka.
Podział systematyczny.
Do rodzaju należą następujące gatunki: 

</doc>
<doc id="4258326" url="https://pl.wikipedia.org/wiki?curid=4258326" title="Andrea Keszler">
Andrea Keszler

Andrea Keszler (ur. 28 lipca 1989 roku w Tatabánya) – węgierska łyżwiarka szybka, wicemistrzyni świata w sztafecie na 3000 metrów z 2017 roku, trzykrotna olimpijka (2010, 2014 i 2018)
Życiorys.
Mistrzostwa.
W styczniu 2014 w na mistrzostwach Europy w Dreźnie konkurs indywidualny na 1500 metrów zakończyła na 34. miejscu. Była także członkiem damskiej sztafety, która zdobyła brązowy medal w wyścigu na 3000 metrów.
Na mistrzostwach Europy w 2015 w swoim pierwszym wyścigu wraz z dwoma innymi zawodniczkami zderzyły się i upadły na lód, w wyniku czego Keszler złamała kość piszczelową, przez co nie mogła kontynuować dalszych zmagań.
Na mistrzostwach świata w 2017 roku zdobyła srebro w sztafecie na 3000 metrów.

</doc>
<doc id="4258327" url="https://pl.wikipedia.org/wiki?curid=4258327" title="Autostrada A30 (Portugalia)">
Autostrada A30 (Portugalia)

Autostrada A30 (port. "Autoestrada A30", "Autoestrada do Estuário do Tejo") – autostrada w północnej Portugalii, przebiegająca przez dystrykt Lizbona.
Autostrada znajduje się w aglomeracji Lizbony i biegnie z Sacavém do Santa Iria da Azóia.

</doc>
<doc id="4258329" url="https://pl.wikipedia.org/wiki?curid=4258329" title="Dolichophis">
Dolichophis

Dolichophis – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące na Węgrzech, w Rumunii, Albanii, Macedonii Północnej, Bułgarii, Grecji, Mołdawii, Ukrainie, Rosji, Kazachstanie, Gruzji, Azerbejdżanie, Armenii, Turcji, na Cyprze, w Iranie, Turkmenistanie, Iraku, Kuwejcie, Syrii, Jordanii, Libanie i Izraelu.
Systematyka.
Etymologia.
"Dolichophis:" "dolikhos" „długi”; οφις "ophis", οφεως "opheōs" „wąż”.
Podział systematyczny.
Do rodzaju należą następujące gatunki:

</doc>
<doc id="4258330" url="https://pl.wikipedia.org/wiki?curid=4258330" title="Dolichophis caspius">
Dolichophis caspius



</doc>
<doc id="4258335" url="https://pl.wikipedia.org/wiki?curid=4258335" title="Drymoluber">
Drymoluber

Drymoluber – rodzaj węża z podrodziny Colubrinae w rodzinie połozowatych (Colubridae).
Zasięg występowania.
Rodzaj obejmuje gatunki występujące w Peru, Ekwadorze, Kolumbii, Gujanie, Surinamie, Gujanie Francuskiej, Brazylii, Boliwii i Paragwaju. 
Systematyka.
Etymologia.
"Drymoluber": zbitka wyrazowa nazw rodzajów: "Drymobius" oraz "Coluber" .
Podział systematyczny.
Do rodzaju należą następujące gatunki: 

</doc>
<doc id="4258336" url="https://pl.wikipedia.org/wiki?curid=4258336" title="Statua Jedności">
Statua Jedności

Statua Jedności (, , ) – pomnik w formie statuy ku czci Vallabhbhaia Patela, wicepremiera Indii i jednego z liderów hinduskiego ruchu niepodległościowego. Znajduje się na wyspie Sadhu, nad rzeką Narbada, w stanie Gudźarat, w Indiach.
Statua jest największym posągiem na świecie; jej całkowita wysokość to 182 metry. Konstrukcja zaprojektowana została tak, by oparła się wichurom nieprzekraczającym 180 km na godzinę oraz wstrząsom sejsmicznym o magnitudzie wynoszącej 6,5.
Zamiar budowy konstrukcji ogłoszono w 2013 roku. Cała inwestycja miała kosztować 226,9 mln funtów. Pomnik odsłonięto 31 października 2018 roku.

</doc>
<doc id="4258345" url="https://pl.wikipedia.org/wiki?curid=4258345" title="Attack Attack!">
Attack Attack!

Attack Attack! – amerykański zespół muzyczny. Attack Attack! nagrał trzy albumy studyjne "Someday Came Suddenly" (2008), "Attack Attack!" (2010) i "This Means War" (2012).

</doc>
<doc id="4258347" url="https://pl.wikipedia.org/wiki?curid=4258347" title="Charles-Simon Catel">
Charles-Simon Catel

Charles-Simon Catel (ur. 10 czerwca 1773 w L’Aigle w Normandii, zm. 29 listopada 1830 w Paryżu) – francuski kompozytor i teoretyk muzyki.
Życiorys.
W latach 80. XVIII wieku studiował w École royale de chant w Paryżu, gdzie uczył się kompozycji u François-Josepha Gosseca oraz gry na fortepianie u Louisa Goberta. Od 1787 roku był kompozytorem i akompaniatorem w tej szkole, a w latach 1790–1802 także akompaniatorem paryskiej Opery. Podczas rewolucji francuskiej, od 1790 roku wraz z Gossekiem dyrygował orkiestrą Gwardii Narodowej i pisał na jej potrzeby różne utwory okolicznościowe (m.in. "Hymne à l’égalité" 1791 i "Ode patriotique" 1792). W 1795 roku objął posadę profesora harmonii w nowo utworzonym Konserwatorium Paryskim. W 1814 roku został mianowany inspektorem tej uczelni, jednak ze względów politycznych dwa lata później musiał zrezygnować ze stanowiska. W 1819 roku, po klęsce scenicznej swoich dwóch ostatnich oper, wycofał się z życia publicznego.
W 1825 roku został odznaczony krzyżem kawalerskim Orderu Legii Honorowej.
Twórczość.
Skomponował m.in. trzy symfonie koncertujące, marsze wojskowe, sześć kwintetów smyczkowych, sześć kwartetów na smyczki i instrumenty dęte, sześć sonat fortepianowych. Największą sławę zapewniły mu jednak opery, m.in. "Sémiramis" (1802), "L’auberge de Bagnères" (1807), "Les bayadères" (1810), "Wallace ou Le ménestrel écossais" (1817). Początkowe opery były utrzymane w tonie tragédie lyrique, późniejsze stanowią już zapowiedź powstania XIX-wiecznej grand opéra.
Był także autorem wydanej w 1802 roku w Paryżu rozprawy "Traité d’harmonie", przez długi czas ważnego podręcznika do harmonii, przetłumaczonego także na inne języki.

</doc>
<doc id="4258348" url="https://pl.wikipedia.org/wiki?curid=4258348" title="Dryocalamus">
Dryocalamus

Dryocalamus – rodzaj węży z rodziny połozowatych. 
Występowanie.
Indie i Azja Południowo-Wschodnia.
Gatunki.
Do rodzaju zaliczanych jest 7 gatunków :
Figueroa i współpracownicy (2016) stwierdzili, że gatunki zaliczane do rodzaju "Lycodon" nie tworzą kladu, który nie obejmowałby również przedstawicieli rodzaju "Dryocalamus"; na tej podstawie autorzy uznali rodzaj "Dryocalamus" za młodszy synonim rodzaju "Lycodon".

</doc>
<doc id="4258355" url="https://pl.wikipedia.org/wiki?curid=4258355" title="Acilisene">
Acilisene

Acilisene (łac. "Diocesis Acilisenus") – stolica historycznej diecezji w Cesarstwie rzymskim (prowincja Armenia III). Wzmiankowana pierwszy raz w V wieku. Współcześnie leży w Turcji i jest katolickim biskupstwem tytularnym (nieobsadzonym od 1972).

</doc>
<doc id="4258356" url="https://pl.wikipedia.org/wiki?curid=4258356" title="Someday Came Suddenly">
Someday Came Suddenly

Someday Came Suddenly – album studyjny amerykańskiego zespołu Attack Attack!, wydany 11 listopada 2008 roku przez Rise Records.
Lista utworów.
Źródło: AllMusic
Produkcja i wydanie.
"Someday Came Suddenly" był nagrywany w Foundation Recording Studios w Connersville. Album został wydany 11 listopada 2008 roku przez Rise Records, a jego długość wynosi 30 minut i 17 sekund.

</doc>
<doc id="4258359" url="https://pl.wikipedia.org/wiki?curid=4258359" title="Filostachys Bisseta">
Filostachys Bisseta

Filostachys Bisseta ("Phyllostachys bissetii" McClure) – gatunek bambusa z rodziny wiechlinowatych (traw). Naturalnie występuje w zachodnich Chinach. Uprawiany w Europie i Ameryce Północnej jako roślina ozdobna, polecany także do uprawy w warunkach klimatycznych Polski.
Morfologia.
Pędy początkowo ciemnozielone, jaśniejące wraz z upływem czasu, w początkowej fazie pokryte białym nalotem. Pochwy pędowe lekko paskowane, ale bez plam. Na naturalnych stanowiskach osiąga wysokość 6-7 m, przy średnicy pędów 2-2,5 cm.

</doc>
<doc id="4258369" url="https://pl.wikipedia.org/wiki?curid=4258369" title="Ross Connelly">
Ross Connelly

 
Ross Taylor Connelly (ur. 27 czerwca 1999) – brytyjski zapaśnik walczący w stylu wolnym. Zajął piąte miejsce na igrzyskach wspólnoty narodów w 2022 i dziesiąte w 2018. Brązowy medalista mistrzostw Wspólnoty Narodów w 2017 roku, gdzie reprezentował Szkocję.
Jego ojciec David Connelly, również był zapaśnikiem.

</doc>
<doc id="4258373" url="https://pl.wikipedia.org/wiki?curid=4258373" title="Acrassus">
Acrassus

Acrassus (łac. "Diocesis Acrassiotanus") – stolica historycznej diecezji w Cesarstwie rzymskim (prowincja Lidia). Wzmiankowana pierwszy raz w V wieku (biskup Mikołaj, obecny na soborze chalcedońskim w 451), zlikwidowana w wieku XII. Współcześnie leży w Turcji i jest katolickim biskupstwem tytularnym.

</doc>
<doc id="4258374" url="https://pl.wikipedia.org/wiki?curid=4258374" title="Martín Vizcarra">
Martín Vizcarra

Martín Alberto Vizcarra Cornejo (ur. 22 marca 1963 w Limie) – peruwiański polityk, wiceprezydent Peru w latach 2016–2018, prezydent Peru od 23 marca 2018 do 10 listopada 2020. 
Życiorys.
Z zawodu jest inżynierem budowlanym. Studiował na Państwowej Politechnice Peruwiańskiej. 
Był m.in. gubernatorem regionu Moquegua (2011–2014), ministrem transportu i komunikacji (2016–2017) oraz ambasadorem Peru w Kanadzie (2017–2018). 
Od 28 lipca 2016 do 23 marca 2018 sprawował urząd wiceprezydenta Peru przy prezydencie Pedro Pablo Kuczynskim. W związku z rezygnacją prezydenta Kuczynskiego z zajmowanego stanowiska, 23 marca 2018 Vizcarra został zaprzysiężony na stanowisku głowy państwa.
Pozostawał w sporze z większością parlamentarną, której przewodziła Keiko Fujimori, forsując śledztwa antykorupcyjne m.in. przeciwko Fujimori i trzem byłym prezydentom, a także reformy wymiaru sprawiedliwości. Wobec odmówienia mu wotum zaufania i przejmowania przez nią trybunału konstytucyjnego celem powstrzymania tych śledztw, jesienią 2019 r. rozpisał zgodnie z konstytucją nowe wybory. Wówczas opozycyjna większość przegłosowała zawieszenie prezydenta w obowiązkach, oskarżając go o nadużycie władzy, i zaprzysięgła jako nowego prezydenta swoją parlamentarną liderkę Mercedes Aráoz. W odpowiedzi pod parlamentem zaczęły się protesty zwolenników Vizcarry, a dowództwo sił zbrojnych oraz policji ogłosiły poparcie dla niego. 
Usunięty ze stanowiska prezydenta przez Kongres w wyniku impeachmentu w listopadzie 2020 r., a na pełniącego obowiązki wyznaczony został Manuel Merino, który po tygodniu został odwołany pod wpływem antyrządowych zamieszek.

</doc>
<doc id="4258375" url="https://pl.wikipedia.org/wiki?curid=4258375" title="Tlen (powieść)">
Tlen (powieść)

Tlen (tyt. oryg. ang. "Air") – powieść fantastycznonaukowa brytyjskiego pisarza Geoffa Rymana. Wydana w 2004 r. przez wydawnictwo St. Martin’s Griffin (), a w Polsce w 2017 roku przez wydawnictwo MAG w tłumaczeniu Krzysztofa Sokołowskiego ().
Powieść zdobyła w 2005 kilka nagród literackich w dziedzinie s-f: nagrodę im. Arthura C. Clarke’a, nagrodę BSFA oraz nagrodę im. Jamesa Tiptree Jr., była ponadto nominowana do Nebuli, nagrody im. Philipa K. Dicka i nagrody Campbella.
Powieść jest rozbudowaną wersją krótszej formy "Have Not Have", opublikowanej w The Magazine of Fantasy &amp; Science Fiction w kwietniu 2001 roku. Tytuł opowiadania zachował się w podtytule pierwszego wydania powieści: "Air: Or, Have Not Have", następne wydania nosiły tylko tytuł "Air".
Fabuła.
W 2020 roku na całym świecie odbywa się test „Tlenu”, globalnej sieci, zamiast komputerów i interfejsów korzystającej ze specjalnie sformatowanych fragmentów mózgu ludzkiego. Test się nie udaje, zdarzają się ofiary śmiertelne, więc zostaje przerwany. W Karzistanie, małym kraju gdzieś w środkowej Azji, w wyniku testu scalają się osobowości dwóch osób, głównej bohaterki, Mae Chung oraz zmarłej w trakcie testu wiekowej staruszki. „Tlen” ma być ponownie uruchomiony za rok, ale obie kobiety istnieją już teraz jako jedna osobowość. I w „Tlenie”, bezcieleśnie, i w ciele Mae. Głowna bohaterka, osoba inteligentna i sprytna, korzysta z nowych okoliczności, rozwija biznes, bogaci się, uczy się nowego porządku, jednocześnie przygotowuje wiejską społeczność na zmiany, które mają nadejść. W tle walczy ze swoim drugim „ja”, należącym do konserwatywnej staruszki.

</doc>
<doc id="4258377" url="https://pl.wikipedia.org/wiki?curid=4258377" title="Embarcación">
Embarcación

Embarcación – miasto w Argentynie, położone w północnej części prowincji Salta.
Opis.
Miejscowość została założona w 1915 roku. W mieście jest węzeł drogowy-RP53 i RN34, przebiega też linia kolejowa. 

</doc>
<doc id="4258378" url="https://pl.wikipedia.org/wiki?curid=4258378" title="Martín Vizcarra Cornejo">
Martín Vizcarra Cornejo



</doc>
<doc id="4258391" url="https://pl.wikipedia.org/wiki?curid=4258391" title="John Baptist Li Suguang">
John Baptist Li Suguang

John Baptist Li Suguang (; ur. w 1964) – chiński duchowny katolicki, arcybiskup metropolita Nanchang od 2011.
Życiorys.
Święcenia kapłańskie otrzymał w sierpniu 1992.
Wybrany biskupem koadiutorem biskupa Johna Wu Shizhen. Sakrę biskupią przyjął z mandatem papieskim 31 października 2010. W 2011 został arcybiskupem metropolitą Nanchang.

</doc>
<doc id="4258398" url="https://pl.wikipedia.org/wiki?curid=4258398" title="Joseph Tan Yanquan">
Joseph Tan Yanquan

Joseph Tan Yanquan (; ur. w 1962) – chiński duchowny katolicki, arcybiskup metropolita Nanning od 2007.
Życiorys.
Wybrany biskupem koadiutorem biskupa Josepha Meng Ziwen. Sakrę biskupią przyjął z mandatem papieskim 21 stycznia 2003. W 2007 został arcybiskupem metropolitą Nanning.

</doc>
<doc id="4258401" url="https://pl.wikipedia.org/wiki?curid=4258401" title="Henry Mills Fuller">
Henry Mills Fuller

Henry Mills Fuller (ur. 3 stycznia 1820 w Bethany, zm. 26 grudnia 1860 w Filadelfii) – amerykański polityk.
Biografia.
Urodził się 3 stycznia 1820 w Bethany. W 1839 roku ukończył studia na Uniwersytecie Princeton, a następnie podjął studia prawnicze, został przyjęty do palestry i otworzył prywatną praktykę w Wilkes-Barre. W latach 1848–1850 był członkiem legislatury stanowej Pensylwanii. W 1850 roku wygrał wybory do Izby Reprezentantów, z ramienia Partii Wigów. Dwa lata później nie uzyskał reelekcji, jednakże w 1854 ponownie uzyskał mandat kongresmana, tym razem z ramienia Partii Amerykańskiej. Po upłynięciu kadencji, nie ubiegał się o powtórny wybór i powrócił do praktykowania prawa. Zmarł 26 grudnia 1860 roku w Filadelfii.

</doc>
<doc id="4258403" url="https://pl.wikipedia.org/wiki?curid=4258403" title="Tommy Page">
Tommy Page

Tommy Page, właściwie Thomas Alden Page (ur. 24 maja 1970 w Glen Ridge w New Jersey, zm. 4 marca 2017 w East Stroudsburg w stanie Pensylwania) – amerykański piosenkarz i autor piosenek popowych. Jego największym przebojem był nagrany w kwietniu 1990 utwór „I'll Be Your Everything”, który dotarł do szczytu amerykańskiej listy singli, a współtwórcami tego nagrania byli Jordan Knight i Danny Wood z grupy New Kids on the Block; Page towarzyszył wtedy na ich trasie.
Urodził się jako syn Freda i Miriam Page. Dorastał w West Caldwell w New Jersey. W 1985 roku jako 15-latek ukończył James Caldwell High School. Podjął studia na New York University's Stern School of Business, zanim w wieku 18 lat zadebiutował tytułowym utworem do filmu "Shag" (1989) z Phoebe Cates i Bridget Fondą.
W 1988 ukazała się jego pierwszy album "Tommy Page". Wydał siedem płyt studyjnych. Następnie jako producent wykonawczy w Reprise Records (część koncernu Warner Bros) pomagał w rozwoju karier Alanis Morissette, Michaela Bublé, Josha Grobana czy Green Day. W latach 2011-2013 pracował jako wydawca magazynu Billboard.
Wspólnie ze swoim mężem Charliem wychowywał trójkę dzieci: Owena, Aldena i Ruby.
4 marca 2017 popełnił samobójstwo. Miał 46 lat.

</doc>
<doc id="4258405" url="https://pl.wikipedia.org/wiki?curid=4258405" title="Brit Award">
Brit Award



</doc>
<doc id="4258406" url="https://pl.wikipedia.org/wiki?curid=4258406" title="Paul Meng Qinglu">
Paul Meng Qinglu

Paul Meng Qinglu (; ur. 22 czerwca 1962) – chiński duchowny katolicki, arcybiskup metropolita Suiyuan od 2010.
Życiorys.
Święcenia kapłańskie otrzymał 16 lipca 1989.
Wybrany arcybiskupem metropolitą Suiyuan. Sakrę biskupią przyjął z mandatem papieskim 18 kwietnia 2010.

</doc>
<doc id="4258407" url="https://pl.wikipedia.org/wiki?curid=4258407" title="Otchłań w niebie">
Otchłań w niebie

Otchłań w niebie (tytuł oryg. "A Deepness in the Sky") – powieść science fiction z elementami space opery amerykańskiego pisarza Vernora Vingego. Prequel nagrodzonej nagrodą Hugo powieści "Ogień nad otchłanią".
Powieść zdobyła nagrody: Hugo, Campbella i Prometeusza w 2000 oraz Nagrodę im. Kurda Lasswitza w 2004. Była także nominowana do nagród: Nebula, Clarke’a i Locusa.
Fabuła.
Akcja rozgrywa się w odległej przyszłości, gdy współzawodniczą ze sobą dwie cywilizacje ludzkie: Queng Ho – kupcy handlujący między gwiazdami oraz okryci tajemnicą Emergenci. Obydwie cywilizacje spotykają się przy planecie krążącej wokół gwiazdy OnOff, gdzie rozwinęło się rozumne życie. Gwiazda ta świeci tylko przez 30 lat z 250, przez pozostały czas na powierzchni planety zapada absolutna zima. Na planecie, zwanej Arachne, toczą wojny istoty przypominające olbrzymie pająki. Gdy słońce gaśnie, zapadają w stan hibernacji, gdy słońce ożywa, budzą się i walczą dalej. Pewnego dnia pojawia się wśród nich szalony wizjoner, Sherkaner Underhill, który wymyśla, jak można i podczas okresu Ciemności pozostać aktywnym i zniszczyć swoich wrogów.

</doc>
<doc id="4258410" url="https://pl.wikipedia.org/wiki?curid=4258410" title="Jan Ostrowski (piłkarz)">
Jan Ostrowski (piłkarz)

Jan Ostrowski (ur. 14 kwietnia 1999 w Luksemburgu) – luksemburski piłkarz polskiego pochodzenia występujący na pozycji pomocnika w Miedzi Legnica.
Kariera klubowa.
Ostrowski treningi rozpoczął w luksemburskim zespole FC Mondercange. Następnie grał w drużynie Racing FC Union Luksemburg, a w 2013 roku przeszedł do juniorów niemieckiego 1. FSV Mainz 05. W styczniu 2017 został natomiast zawodnikiem zespołu U-19 Eintrachtu Frankfurt. W 2018 roku odszedł do rezerw szwajcarskiego Grasshopper Club Zürich, grających w IV lidze.
Przed sezonem 2019/20 podpisał kontrakt z Miedzią Legnica prowadzoną przez Dominika Nowaka.
Kariera reprezentacyjna.
W 2013 roku Ostrowski zadebiutował w reprezentacji Luksemburga U-15. W 2015 roku wystąpił dwukrotnie w reprezentacji Polski U-17, a w 2014 roku ponownie zaczął reprezentować Luksemburg na arenie międzynarodowej. W latach 2014–2015 grał w jego kadrze U-17, a w kolejnych latach także w drużynach U-19 oraz U-21.
W seniorskiej reprezentacji Luksemburga zadebiutował 4 kwietnia 2017 w wygranym 2:1 towarzyskim meczu z Albanią. Na boisko wszedł w 90. minucie spotkania, zmieniając Davida Turpela.
Życie prywatne.
Ojciec Ostrowskiego jest Polakiem, który przed przeprowadzką do Luksemburga mieszkał w Aleksandrowie Łódzkim. Jego matka jest natomiast Luksemburką. Ostrowski ma dwa lata starszą siostrę Mirę.

</doc>
<doc id="4258411" url="https://pl.wikipedia.org/wiki?curid=4258411" title="Filostachys drobnolistny">
Filostachys drobnolistny

Filostachys drobnolistny ("Phyllostachys parvifolia" C.D.Chu &amp; H.Y.Zou) – gatunek bambusa z rodziny wiechlinowatych (traw). Naturalnie występuje w prowincjach Anhui i Zhejiang w Chinach. Uprawiany w Europie od lat 90. XX wieku jako roślina ozdobna, polecany także do uprawy w warunkach klimatycznych Polski.
Morfologia.
Pędy początkowo ciemnozielone, jaśniejące wraz z upływem czasu, stosunkowo grube z białym pierścieniem pod węzłami. Gałązki krótkie, gęsto pokryte drobnymi liśćmi. Długość liści 4–6 cm, przy szerokości około 1 cm. Na naturalnych stanowiskach osiąga wysokość 8-12 m, przy średnicy pędów 5-8 cm.

</doc>
<doc id="4258413" url="https://pl.wikipedia.org/wiki?curid=4258413" title="Paul Meng Zhuyou">
Paul Meng Zhuyou

Paul Meng Zhuyou (; ur. 8 stycznia 1963) – chiński duchowny katolicki, arcybiskup metropolita Taiyuan od 2013.
Życiorys.
Święcenia kapłańskie otrzymał 29 czerwca 1991.
Wybrany biskupem koadiutorem biskupa Sylvestra Li Jiantang. Sakrę biskupią przyjął z mandatem papieskim 16 września 2010. 24 listopada 2013 został arcybiskupem metropolitą Taiyuan.

</doc>
<doc id="4258415" url="https://pl.wikipedia.org/wiki?curid=4258415" title="Rajd Olympus Rally 1988">
Rajd Olympus Rally 1988



</doc>
<doc id="4258417" url="https://pl.wikipedia.org/wiki?curid=4258417" title="Rajd Olympus Rally 1987">
Rajd Olympus Rally 1987



</doc>
<doc id="4258418" url="https://pl.wikipedia.org/wiki?curid=4258418" title="Joseph Zhang Yinlin">
Joseph Zhang Yinlin

Joseph Zhang Yinlin (; ur. 27 marca 1971) – chiński duchowny katolicki, biskup Jixian od 2016.
Życiorys.
Święcenia kapłańskie otrzymał 17 sierpnia 1996.
Wybrany biskupem koadiutorem biskupa Thomasa Zhang Huaixin. Sakrę biskupią przyjął z mandatem papieskim 4 sierpnia 2015. 8 maja 2016 został biskupem ordynariuszem Jixian.

</doc>
<doc id="4258419" url="https://pl.wikipedia.org/wiki?curid=4258419" title="Rajd Olympus Rally 1986">
Rajd Olympus Rally 1986



</doc>
<doc id="4258421" url="https://pl.wikipedia.org/wiki?curid=4258421" title="Krisztián Veréb">
Krisztián Veréb

Krisztián Veréb (ur. 27 lipca 1977 w Miszkolcu, zm. 24 października 2020) – węgierski kajakarz. Brązowy medalista olimpijski z Sydney.
Kariera sportowa.
Zawody w 2000 były jego jedynymi igrzyskami olimpijskimi. Był trzeci w kajakowych dwójkach na dystansie 1000 metrów, płynął z nim Krisztián Bártfai. Był czterokrotnym medalistą mistrzostw świata – zdobył srebro w kajakowej dwójce na dystansie 1000 metrów w 2001 i brąz w tej samej konkurencji w 1998 oraz 2002. W 2003 był drugi na dystansie 1000 metrów w kajakowej czwórce. Na mistrzostwach Europy sięgnął po trzy srebrne medale w K-2 (1000 metrów w 2000, 500 i 1000 metrów w 2001).
Po zakończeniu kariery mieszkał na Tajwanie i w Indonezji. W 2017 roku przeprowadził się na Dominikanę, gdzie zginął w wypadku motocyklowym w październiku 2020 roku.

</doc>
<doc id="4258426" url="https://pl.wikipedia.org/wiki?curid=4258426" title="Albert Battel">
Albert Battel

Albert Battel (ur. 21 stycznia 1891 w Klein-Pramsen, zm. 17 marca 1952 w Hattersheim am Main) – porucznik Wehrmachtu i prawnik. Podczas II wojny światowej aktywnie przeciwstawiał się planom likwidacji getta żydowskiego w Przemyślu. Odznaczony pośmiertnie medalem Sprawiedliwy wśród Narodów Świata w 1981 r.
Życie i kariera wojskowa.
Albert Battel urodził się w Klein-Pramsen (obecnie Prężynka) koło Prudnika na terenach pruskiej prowincji Śląsk. Po I wojnie światowej, w której brał udział jako żołnierz, studiował ekonomię i prawo na Uniwersytecie w Monachium i Uniwersytecie Wrocławskim.
Jako 51-letni oficer rezerwy, Albert Battel stacjonował w Przemyślu jako adiutant miejscowego dowódcy, majora Maxa Liedtke. Gdy 26 lipca 1942 SS planowało przeprowadzić akcję przesiedleńczą (likwidację) przemyskiego getta, Battel, w porozumieniu ze swym przełożonym, rozkazał zablokować most na rzece San, który był jedyną drogą prowadzącą do getta. Kiedy SS próbowało przekroczyć most, sierżant-major pełniący służbę na moście zagroził otwarciem ognia w przypadku, gdy się nie wycofają. Działania te zostały przeprowadzone za dnia ku zdumieniu mieszkańców miasta. Jeszcze tego samego popołudnia, oddział wojskowy pod dowództwem porucznika Battela wdarł się do otoczonego getta i przy użyciu ciężarówek wojskowych ewakuował około 100 Żydów pracujących dla Wehrmachtu i ich rodziny do baraków miejscowego dowództwa wojskowego. Żydzi zostali włączeni pod ochronę Wehrmachtu, co uniemożliwiało ich deportację do obozu zagłady w Bełżcu. Pozostali mieszkańcy przemyskiego getta, w tym przewodniczący Judenratu dr Ignatz Duldig zostali przesiedleni.
Po tym incydencie, władze SS wszczęły tajne śledztwo w sprawie zachowania Battela. Okazało się, że Battel, członek NSDAP od maja 1933 r., dał się poznać w przeszłości jako osoba nastawiona przyjaźnie do Żydów. Przed wojną, został oskarżony przez trybunał partyjny o udzielenie pożyczki żydowskiemu koledze. Później, w czasie służby w Przemyślu, został oficjalnie upomniany za zbyt serdeczny uścisk dłoni z przewodniczącym przemyskiego Judenratu dr. Ignatzem Duldigiem. Cała sprawa dotarła do najwyższych władz NSDAP, do Reichsführera-SS Heinricha Himmlera, który był zainteresowany wynikiem śledztwa i wysłał kopię dokumentacji obciążającej Battela do Martina Bormanna, szefa kancelarii NSDAP i prawej ręki Adolfa Hitlera. W swoim liście, Himmler obiecał, że zaraz po wojnie Battel zostanie usunięty z NSDAP i aresztowany.
Battel nie wiedział o toczącym się śledztwie. W 1944 r. został zwolniony ze służby wojskowej ze względu na chorobę serca. Powrócił do swojego rodzinnego miasta Wrocławia, aby niedługo później zostać powołanym do Volkssturm i dostać się do niewoli radzieckiej. Po uwolnieniu, zamieszkał w zachodnich Niemczech. Z uwagi na decyzję sądu denazyfikacyjnego nie mógł powrócić do wykonywania zawodu prawnika. Battel zmarł na zawał serca 17 marca 1952 w Hattersheim am Main, niedaleko Frankfurtu nad Menem.
Odznaczenie medalem Sprawiedliwy wśród Narodów Świata.
Postawa Battela przez długi czas pozostawała nieznana szerszemu gronu. Spopularyzowanie wiedzy o Battelu wynika w głównej mierze z wysiłków izraelskiego badacza i prawnika dr Zeev Goshena.
22 stycznia 1981 prawie 30 lat po śmierci Battela, instytut Jad Waszem przyznał mu medal Sprawiedliwy wśród Narodów Świata.

</doc>
<doc id="4258427" url="https://pl.wikipedia.org/wiki?curid=4258427" title="Krisztian Vereb">
Krisztian Vereb



</doc>
<doc id="4258429" url="https://pl.wikipedia.org/wiki?curid=4258429" title="Joseph Yang Yongqiang">
Joseph Yang Yongqiang

Joseph Yang Yongqiang (; ur. 11 kwietnia 1970) – chiński duchowny katolicki, biskup Zhoucun od 2013.
Życiorys.
Święcenia kapłańskie otrzymał w czerwcu 1995.
Wybrany biskupem koadiutorem biskupa Josepha Ma Xuesheng. Sakrę biskupią przyjął z mandatem papieskim 15 listopada 2010. 8 lutego 2013 został biskupem ordynariuszem Zhoucun.

</doc>
<doc id="4258430" url="https://pl.wikipedia.org/wiki?curid=4258430" title="Ogdens’ Nut Gone Flake">
Ogdens’ Nut Gone Flake

Ogdens’ Nut Gone Flake – album studyjny brytyjskiego zespołu Small Faces, wydany 24 maja 1968 roku przez Rise Records.
Lista utworów.
Źródło: norwegiancharts.com
Produkcja i wydanie.
"Ogdens’ Nut Gone Flake" był nagrywany w 1968 roku. Album został wydany 24 maja 1968 roku przez Immediate Records.

</doc>
<doc id="4258431" url="https://pl.wikipedia.org/wiki?curid=4258431" title="Ogdens' Nut Gone Flake">
Ogdens' Nut Gone Flake



</doc>
<doc id="4258435" url="https://pl.wikipedia.org/wiki?curid=4258435" title="John Lei Jiapei">
John Lei Jiapei

John Lei Jiapei (; ur. w czerwcu 1970) – chiński duchowny katolicki, biskup Ningyuan od 2016.
Życiorys.
Święcenia kapłańskie otrzymał w 1995.
W 2015 wybrany administratorem apostolskim diecezji. Sakrę biskupią przyjął z mandatem papieskim 2 grudnia 2016 i został biskupem ordynariuszem Ningyuan.

</doc>
<doc id="4258442" url="https://pl.wikipedia.org/wiki?curid=4258442" title="John Wang Renlei">
John Wang Renlei

John Wang Renlei (; ur. w kwietniu 1970) – chiński duchowny katolicki, biskup Xuzhou od 2011.
Życiorys.
Święcenia kapłańskie otrzymał w sierpniu 1996.
Wybrany biskupem koadiutorem biskupa Thomasa Qian Yurong. Sakrę biskupią przyjął bez mandatu papieskiego 30 listopada 2006. W 2011 został biskupem ordynariuszem Xuzhou. Na początku 2012 pojednał się ze Stolicą Apostolską, która uznała go za prawowitego ordynariusza.

</doc>
<doc id="4258443" url="https://pl.wikipedia.org/wiki?curid=4258443" title="Maria z Saksonii-Altenburga (1845–1930)">
Maria z Saksonii-Altenburga (1845–1930)

Marie Gasparine Amalie Antoinette Karoline Elisabeth Luise (ur. 28 czerwca 1845 w Monachium, zm. 5 lipca 1930 w Sondershausen) – księżniczka Saksonii-Altenburga, od abdykacji teścia księcia Gintera Fryderyka Karola II (17 lipca 1880) – księżna Schwarzburg-Sondershausen. Pochodziła z rodu Wettynów.
Urodziła się jako bratanica księcia Saksonii-Altenburg Józefa. Jej rodzicami byli młodszy brat monarchy książę Edward i jego żona księżna Amalia.
12 czerwca 1869 w Altenburgu poślubiła przyszłego księcia Schwarzburg-Sondershausen Karola Gintera. Para nie miała dzieci. Po śmierci Karola Gintera jego następcą został dalszy krewny (28 marca 1909) – książę Schwarzburg-Rudolstadt Ginter Wiktor, który po klęsce Cesarstwa w I wojnie światowej i wybuchu rewolucji listopadowej w 1918 podobnie jak inni niemieccy monarchowie został zmuszony do abdykacji.
Zmarła jako obywatelka Republikiej Weimarskiej i została pochowana w kościele św. Krzyża w Sondershausen.

</doc>
<doc id="4258449" url="https://pl.wikipedia.org/wiki?curid=4258449" title="Joseph Shen Bin">
Joseph Shen Bin

Joseph Shen Bin (; ur. w lutym 1970) – chiński duchowny katolicki, biskup Haimen od 2010.
Życiorys.
Święcenia kapłańskie otrzymał 1 października 1996.
W 2010 został wybrany biskupem ordynariuszem Haimen. Sakrę biskupią przyjął z mandatem papieskim 21 kwietnia 2010. 

</doc>
<doc id="4258450" url="https://pl.wikipedia.org/wiki?curid=4258450" title="PANDAS">
PANDAS



</doc>
<doc id="4258456" url="https://pl.wikipedia.org/wiki?curid=4258456" title="Paul Ma Cunguo">
Paul Ma Cunguo

Paul Ma Cunguo (; ur. 21 stycznia 1971) – chiński duchowny katolicki, biskup Shuoxian od 2007.
Życiorys.
Święcenia kapłańskie otrzymał 23 marca 1996.
Wybrany biskupem koadiutorem biskupa Bonaventury Luo Juan. Sakrę biskupią przyjął z mandatem papieskim 8 lutego 2004. 15 marca 2007, po śmierci poprzednika został biskupem ordynariuszem Shuoxian.

</doc>
<doc id="4258462" url="https://pl.wikipedia.org/wiki?curid=4258462" title="You Will Never Know">
You Will Never Know

You Will Never Know – singel francuskiej piosenkarki Imany wydany 9 maja 2011 przez Think Zik !. Singel dotarł do drugiego miejsca włoskiej listy przebojów.
Teledysk i wydanie.
Teledysk do utworu został wydany 15 kwietnia 2011, a 9 maja Think Zik ! wydało singel.

</doc>
<doc id="4258466" url="https://pl.wikipedia.org/wiki?curid=4258466" title="Joseph Li Jing">
Joseph Li Jing

Joseph Li Jing (; ur. 15 listopada 1968) – chiński duchowny katolicki, biskup Ningxia od 2009.
Życiorys.
Święcenia kapłańskie otrzymał 8 sierpnia 1996.
Wybrany biskupem koadiutorem biskupa Josepha Ma Zhongmu. Sakrę biskupią przyjął z mandatem papieskim 21 grudnia 2007. 20 grudnia 2009 został biskupem ordynariuszem Ningxia.

</doc>
<doc id="4258471" url="https://pl.wikipedia.org/wiki?curid=4258471" title="Joseph Wu Qinjing">
Joseph Wu Qinjing

Joseph Wu Qinjing (; ur. 11 listopada 1968) – chiński duchowny katolicki, biskup Zhouzhi od 2005.
Życiorys.
Święcenia kapłańskie otrzymał 11 lutego 1996.
W 2010 został wybrany biskupem ordynariuszem Zhouzhi. Sakrę biskupią przyjął z mandatem papieskim 19 października 2005. 

</doc>
<doc id="4258474" url="https://pl.wikipedia.org/wiki?curid=4258474" title="Mesocyclops">
Mesocyclops

Mesocyclops – rodzaj widłonogów z rodziny Cyclopidae. Nazwa naukowa tego rodzaju skorupiaków została opublikowana w 1914 roku przez norweskiego hydrobiologa Georga Ossiana Sarsa.
Biologia.
Podczas obserwacji i badań laboratoryjnych ustalono, że wiele gatunków mesocyclopsów żeruje na larwach komarów, w związku z tym są one stosowane jako nietoksyczna i naturalna metoda ich zwalczania. Mesocyclopsy są hodowane i wpuszczane do zbiorników wodnych, w których składają jaja samice komara egipskiego. Zaletą tej metody jest możliwość edukowania ludności w zakresie rozpoznawania widłonogów, ich łowienia oraz rozprzestrzeniania w nowych zbiornikach wodnych. Dzięki temu w łatwy, nieprofesjonalny sposób znacząco zmniejsza się populację groźnych dla człowieka owadów. Badania terenowe w Wietnamie wykazały, że stosowanie metody rozprzestrzeniania mesocyclopsów przez ludność doprowadziło do praktycznego wytępienia na tamtym terenie komara egipskiego, który roznosił wirus dengi. Ponieważ rodzaj "Mesocyclops" jest żywicielem pasożyta riszta zwanego robakiem medyńskim ("Dracunculus medinensis"), który powoduje drakunkulozę, metoda ta jest potencjalnie niebezpieczna w niewielkiej liczbie krajów, w których pasożyt ten nadal występuje.

</doc>
<doc id="4258476" url="https://pl.wikipedia.org/wiki?curid=4258476" title="Paul He Zeqing">
Paul He Zeqing

Paul He Zeqing (; ur. 17 marca 1968) – chiński duchowny katolicki, biskup Wanxian od 2008.
Życiorys.
Święcenia kapłańskie otrzymał 30 listopada 1993.
W 2005 wybrany biskupem pomocniczym diecezji. Sakrę biskupią przyjął z mandatem papieskim 18 października 2005. W grudniu 2008 został biskupem ordynariuszem Wanxian.

</doc>
<doc id="4258478" url="https://pl.wikipedia.org/wiki?curid=4258478" title="Joseph Sun Jigen">
Joseph Sun Jigen

Joseph Sun Jigen (; ur. 2 sierpnia 1967) – chiński duchowny katolicki, biskup koadiutor Yongnian w latach 2011–2021, biskup diecezjalny Yongnian od 2021.
Życiorys.
Święcenia kapłańskie otrzymał 3 maja 1995.
Został wybrany biskupem koadiutorem Yongnian. Sakrę biskupią przyjął z mandatem papieskim 21 czerwca 2011. 

</doc>
<doc id="4258480" url="https://pl.wikipedia.org/wiki?curid=4258480" title="Parafia Wszystkich Świętych w Kąkolewie">
Parafia Wszystkich Świętych w Kąkolewie

Parafia Wszystkich Świętych w Kąkolewie – parafia rzymskokatolicka, znajdująca się w archidiecezji poznańskiej, w dekanacie rydzyńskim. 

</doc>
<doc id="4258481" url="https://pl.wikipedia.org/wiki?curid=4258481" title="Parafia św. Marcina w Kaczkowie">
Parafia św. Marcina w Kaczkowie

Parafia św. Marcina w Kaczkowie – parafia rzymskokatolicka, znajdująca się w archidiecezji poznańskiej, w dekanacie rydzyńskim.

</doc>
<doc id="4258482" url="https://pl.wikipedia.org/wiki?curid=4258482" title="Voi che sapete">
Voi che sapete

Voi che sapete, w dłuższej wersji Voi che sapete che cosa è amor – aria z II aktu opery "Wesele Figara", z muzyką skomponowaną przez Wolfganga A. Mozarta oraz tekstem w języku włoskim autorstwa Lorenza Da Pontego. Przypisana jest ona do roli Cherubina (typ głosu: mezzosopran).
Cherubin jest młodym chłopcem (choć jest to rola kobieca), zakochanym we wszystkich mieszkankach pałacu hrabiego Almavivy (i tych stałych, i nawet tych przebywających w pałacu chwilowo, gościnnie), toteż nieustannie wplątuje się w miłosne intrygi. Almaviva dopiero co przyłapał go z córką ogrodnika Antonia, Barbariną, a już zdążył spotkać się z Zuzanną, chwaląc się napisaną przez siebie piosenką i został przyłapany praktycznie w ten sam sposób, co poprzednio. Kiedy zostaje mianowany przez hrabiego oficerem z rozkazem wyjazdu do Sewilli, Figaro, Zuzanna i hrabina Rozyna próbują temu zapobiec.
Początkowo jednak hrabina chce wysłuchać pieśni chłopca. Ten niby się wzbrania, jednak nie daje się zbytnio prosić i wreszcie zaczyna śpiewać, a na gitarze akompaniuje mu Zuzanna. Aria (piosenka) jest adresowana do kobiet, bo to one według Cherubina najlepiej znają naturę uczuć. Opowiada o tym, że można wpaść ze stanu w stan, od gorąca ognia do przejmującego zimna lodu nawet nie bardzo zdając sobie z tego sprawę i nie umiejąc temu zapobiec. Młody śpiewający autor wzbudza entuzjazm obu pań.
Światowa prapremiera dzieła odbyła się w Wiedniu 1 maja 1786. Jako Cherubin wystąpiła wówczas Dorotea Bussani.

</doc>
<doc id="4258484" url="https://pl.wikipedia.org/wiki?curid=4258484" title="Anthony Dang Mingyan">
Anthony Dang Mingyan

Anthony Dang Mingyan (; ur. 12 lipca 1967) – chiński duchowny katolicki, arcybiskup metropolita Xi’an od 2006.
Życiorys.
Święcenia kapłańskie otrzymał w 15 września 1991.
Wybrany biskupem pomocniczym biskupa Anthony’ego Li Du’an. Sakrę biskupią przyjął z mandatem papieskim 26 lipca 2005. W 2006 został arcybiskupem metropolitą Xi’an.

</doc>
<doc id="4258488" url="https://pl.wikipedia.org/wiki?curid=4258488" title="Gedko Powało">
Gedko Powało



</doc>
<doc id="4258491" url="https://pl.wikipedia.org/wiki?curid=4258491" title="Joseph Cai Bingrui">
Joseph Cai Bingrui

Joseph Cai Bingrui (; ur. 15 września 1966) – chiński duchowny katolicki, biskup Xiamen od 2010.
Życiorys.
Święcenia kapłańskie otrzymał 15 sierpnia 1992.
Został wybrany biskupem ordynariuszem Xiamen. Sakrę biskupią przyjął z mandatem papieskim 8 maja 2010. 

</doc>
<doc id="4258497" url="https://pl.wikipedia.org/wiki?curid=4258497" title="John Lü Peisen">
John Lü Peisen

John Lü Peisen (; ur. 7 sierpnia 1966) – chiński duchowny katolicki, biskup Yanzhou od 2011.
Życiorys.
Święcenia kapłańskie otrzymał 17 grudnia 1989.
Został wybrany biskupem ordynariuszem Yanzhou. Sakrę biskupią przyjął z mandatem papieskim 20 maja 2011. 

</doc>
<doc id="4258499" url="https://pl.wikipedia.org/wiki?curid=4258499" title="John Baptist Wang Xiaoxun">
John Baptist Wang Xiaoxun

John Baptist Wang Xiaoxun (; ur. 19 stycznia 1967) – chiński duchowny katolicki, biskup koadiutor Xing’anfu od 2016.
Życiorys.
Święcenia kapłańskie otrzymał w lipcu 1992.
Został wybrany biskupem koadiutorem Xing’anfu. Sakrę biskupią przyjął z mandatem papieskim 30 listopada 2016. 

</doc>
<doc id="4258506" url="https://pl.wikipedia.org/wiki?curid=4258506" title="John Peng Weizhao">
John Peng Weizhao

John Peng Weizhao (; ur. w 1966) – chiński duchowny katolicki, biskup Yujiang od 2014.
Życiorys.
Został wybrany biskupem ordynariuszem Yujiang. Sakrę biskupią przyjął z mandatem papieskim 10 kwietnia 2014. 

</doc>
<doc id="4258534" url="https://pl.wikipedia.org/wiki?curid=4258534" title="Voi che sapete che cosa è amor">
Voi che sapete che cosa è amor



</doc>
<doc id="4258540" url="https://pl.wikipedia.org/wiki?curid=4258540" title="Pablo Pérez (argentyński piłkarz)">
Pablo Pérez (argentyński piłkarz)

Pablo Javier Pérez (ur. 10 sierpnia 1985 w Rosario) – argentyński piłkarz występujący na pozycji środkowego lub prawego pomocnika, obecnie zawodnik Boca Juniors.
Kariera klubowa.
Pérez pochodzi z Rosario i jest wychowankiem tamtejszego klubu CA Newell’s Old Boys. Treningi w akademii juniorskiej rozpoczął jako piętnastolatek, zaś do pierwszego zespołu został włączony w wieku dwudziestu jeden lat przez trenera Nery'ego Pumpido. W argentyńskiej Primera División zadebiutował 2 grudnia 2006 w zremisowanym 2:2 spotkaniu z Godoy Cruz, zaś premierowe gole strzelił 26 maja 2007 w zremisowanej 4:4 konfrontacji z Estudiantes La Plata, trzykrotnie wpisując się na listę strzelców. Mimo obiecującego początku nie potrafił wywalczyć sobie pewnego miejsca w wyjściowym składzie – ponadto ekipa Newell's przeżywała w tamtym czasie jeden z trudniejszych okresów w dziejach klubu, walcząc głównie o utrzymanie w lidze. W lipcu 2009 udał się na roczne wypożyczenie do ekwadorskiego potentata – drużyny CS Emelec. W tamtejszej Serie A zadebiutował 16 sierpnia 2009 w wygranym 2:1 meczu z Olmedo, natomiast jedyną bramkę zdobył dokładnie miesiąc później w wygranej 4:0 konfrontacji z Espoli, mierzonym strzałem z połowy boiska. Ogółem w barwach Emelecu spędził osiem miesięcy (z czego trzy pod okiem trenera Jorge Sampaolego), a w marcu 2010 rozwiązał umowę i powrócił do ojczyzny z powodów rodzinnych.
W lipcu 2010 Pérez – również na zasadzie wypożyczenia – został zawodnikiem drugoligowego Uniónu Santa Fe. Jako filar drużyny prowadzonej przez szkoleniowca Franka Darío Kudelkę wywalczył z nią na koniec rozgrywek 2010/2011 awans do pierwszej ligi argentyńskiej. Bezpośrednio po tym powrócił do Newell's, gdzie tym razem został podstawowym graczem środka pola w taktyce trenera Gerardo Martino. Szybko zaskarbił sobie miano czołowego zawodnika rozgrywek – był motorem napędowym ataków drużyny, imponując dynamiką i ofensywnym stylem gry. Siłę ofensywną ekipy współtworzył z graczami takimi jak Ignacio Scocco czy Maxi Rodríguez. W jesiennym sezonie Inicial 2012 zdobył z Newell's wicemistrzostwo Argentyny, zaś pół roku później – podczas rozgrywek Final 2013 – wywalczył tytuł mistrza kraju. W czerwcu 2013 zajął natomiast drugie miejsce w "de facto" superpucharze Argentyny – Copa Campeonato (tytuł ten jest jednak uznawany przez argentyńską federację za wicemistrzostwo kraju). Za sprawą świetnych występów i przywiązania do barw klubowych Pérez był ulubieńcem kibiców Newell's – w swojej macierzystej ekipie spędził ogółem pięć i pół roku.
W styczniu 2014 Pérez za sumę 950 tysięcy euro przeszedł do hiszpańskiego Málaga CF, podpisując trzyipółletnią umowę. W Primera División zadebiutował 17 stycznia 2014 w zremisowanym 0:0 spotkaniu z Valencią, a jedyną bramkę strzelił 25 marca tego samego roku w przegranej 1:2 konfrontacji z Espanyolem. Po pół roku miała miejsce zmiana trenera – Bernda Schustera zastąpił Javi Gracia, który nie widział dla Argentyńczyka miejsca w składzie i ani razu nie powołał go do kadry meczowej. W konsekwencji całą jesień zawodnik występował wyłącznie w Atlético Malagueño – czwartoligowych rezerwach Málagi. W styczniu 2015 powrócił do ojczyzny, na zasadzie półtorarocznego wypożyczenia (za 200 tysięcy euro) dołączając do stołecznego CA Boca Juniors. Tam z miejsca wywalczył sobie niepodważalną pozycję w linii pomocy w taktyce trenera Rodolfo Arruabarreny (a później Guillermo Barrosa Schelotto).
Już we wrześniu 2015 Pérez został wykupiony przez Boca za sumę miliona euro. W sezonie 2015 zdobył tytuł mistrza Argentyny, a w tym samym roku wywalczył także puchar Argentyny – Copa Argentina. W 2016 zajął drugie miejsce w superpucharze kraju – Supercopa Argentina, a w sezonie 2016/2017 zdobył z Boca trzecie w swojej karierze mistrzostwo Argentyny. W 2018 roku ponownie zajął natomiast drugie miejsce w rozgrywkach superpucharu.
Kariera reprezentacyjna.
Pierwsze powołanie do seniorskiej reprezentacji Argentyny Pérez otrzymał od selekcjonera Jorge Sampaolego, w październiku 2017 na spotkanie z Ekwadorem (3:1) w ramach eliminacji do Mistrzostw Świata w Rosji. Nie pojawił się jednak wówczas na boisku i w kadrze zadebiutował dopiero 27 marca 2018 w przegranym 1:6 meczu towarzyskim z Hiszpanią.

</doc>
<doc id="4258541" url="https://pl.wikipedia.org/wiki?curid=4258541" title="Pablo Javier Pérez">
Pablo Javier Pérez



</doc>
<doc id="4258547" url="https://pl.wikipedia.org/wiki?curid=4258547" title="Melpomeni Cobani">
Melpomeni Cobani



</doc>
<doc id="4258578" url="https://pl.wikipedia.org/wiki?curid=4258578" title="Mokry Las (gmina Siemkowice)">
Mokry Las (gmina Siemkowice)

Mokry Las – część wsi Siemkowice w Polsce, położona w województwie łódzkim, w powiecie pajęczańskim, w gminie Siemkowice.
W pobliżu znajduje się leśny rezerwat przyrody „Mokry Las”.
W latach 1975–1998 Mokry Las administracyjnie należał do województwa sieradzkiego.

</doc>
<doc id="4258586" url="https://pl.wikipedia.org/wiki?curid=4258586" title="Pierre Robert Olivétan">
Pierre Robert Olivétan

Pierre Robert Olivétan, zwany także "Olivetanus" (ur. 1505 w Noyon, Pikardia, zm. 1538 we Włoszech) – protestancki teolog i tłumacz Biblii.
Życiorys.
Był synem proboszcza i wychował się w Noyon, w tym samym mieście co Jan Kalwin, który był jego kuzynem. W 1526 studiował prawo w Orleanie, ale w następnym roku musiał uciekać, ponieważ był podejrzewany o herezję. Od kwietnia 1528 zamieszkał w Strasburgu poświęcając się nauce języków starożytnych. W roku 1531 został wykładowcą w Genewie, ale został usunięty z powodu swoich poglądów religijnych w listopadzie, po czym przeniósł się do Neuchâtel, gdzie również pracował jako nauczyciel. Wraz z Wilhelmem Farelem 12 września 1532 uczestniczył w synodzie waldensów w Chanforan, gdzie otrzymał zadanie opracowania francuskiego tłumaczenia Biblii. Pracę tą ukończył w roku 1535. W maju 1536 został mianowany nauczycielem w gimnazjum genewskim. W marcu 1538 wyruszył w podróż do Włoch, gdzie służył m.in. na dworze Renaty Walezjuszki w Ferrarze, a wkrótce potem zmarł we Włoszech w nieznanych okolicznościach.
Tłumaczenie Biblii ("La Bible qui est toute la Saincte Escripture"), dokonane przez Olivétana opierało się na oryginalnych tekstach Starego Testamentu w języku hebrajskim i aramejskim. Jego Nowy Testament był rewizją tłumaczenia, które Jacques Lefèvre d’Étaples wykonał około 1523 roku z łacińskiej Wulgaty.

</doc>
<doc id="4258595" url="https://pl.wikipedia.org/wiki?curid=4258595" title="Mesocyclops annae">
Mesocyclops annae

Mesocyclops annae – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1930 roku przez niemieckiego zoologa Friedricha Kiefera. 

</doc>
<doc id="4258598" url="https://pl.wikipedia.org/wiki?curid=4258598" title="Mesocyclops asiaticus">
Mesocyclops asiaticus

Mesocyclops asiaticus – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1932 roku przez niemieckiego zoologa Friedricha Kiefera. 

</doc>
<doc id="4258599" url="https://pl.wikipedia.org/wiki?curid=4258599" title="Mesocyclops bodanicola">
Mesocyclops bodanicola

Mesocyclops bodanicola – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1955 roku przez niemieckiego zoologa Friedricha Kiefera. 

</doc>
<doc id="4258602" url="https://pl.wikipedia.org/wiki?curid=4258602" title="Uromyces ficariae">
Uromyces ficariae

Uromyces ficariae (Schumach.) Lév. – gatunek grzybów z rodziny rdzowatych ("Pucciniaceae"). Pasożyt ziarnopłonu wiosennego.
Systematyka i nazewnictwo.
Pozycja w klasyfikacji według Index Fungorum: "Uromyces, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Po raz pierwszy zdiagnozował go w 1803 r. Heinrich Christian Friedrich Schumacher nadając mu nazwę "Uredo ficariae". Obecną, uznaną przez Index Fungorum nazwę nadał mu Joseph-Henri Léveillé w 1860 r.
Synonimy:
Charakterystyka.
Rdza jednodomowa – cały jej cykl życiowy odbywa się na jednym żywicielu. Rdza mikrocykliczna, wytwarzająca tylko telia. Monofag, którego jedynym żywicielem jest ziarnopłon wiosenny ("Ficaria verna").
Od marca do czerwca na obydwu stronach liści, oraz na ogonkach liściowych powstają bladożółte plamy, a w ich obrębie skupiska brązowych telii. 
W Europie jest szeroko rozprzestrzeniony. Występuje także w Armenii, Azerbejdżanie, Gruzji, Iranie.

</doc>
<doc id="4258625" url="https://pl.wikipedia.org/wiki?curid=4258625" title="Triathlon na Igrzyskach Wspólnoty Narodów 2018">
Triathlon na Igrzyskach Wspólnoty Narodów 2018

Triathlon na Igrzyskach Wspólnoty Narodów 2018 – jedna z dyscyplin podczas Igrzysk Wspólnoty Narodów 2018 w Gold Coast. Zostanie rozegranych pięć konkurencji, z czego dwie będą dla osób niepełnosprawnych. Weźmie udział 77 zawodników w 24 państw.

</doc>
<doc id="4258633" url="https://pl.wikipedia.org/wiki?curid=4258633" title="Mathews Mor Theodosius">
Mathews Mor Theodosius

Mathews Mor Theodosius – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2006 biskup Kolam i od 2008 Kuwejtu (pełni obie funkcje jednocześnie)..

</doc>
<doc id="4258639" url="https://pl.wikipedia.org/wiki?curid=4258639" title="Patrus Mor Ostathios">
Patrus Mor Ostathios

Patrus Mor Ostathios (ur. 12 listopada 1963, zm. 20 sierpnia 2022) – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2010 biskup Singapuru i Bahrajnu.

</doc>
<doc id="4258640" url="https://pl.wikipedia.org/wiki?curid=4258640" title="Paulos Mor Irenios">
Paulos Mor Irenios

Paulos Mor Irenios – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2008 biskup Kalikatu, a od 2009 Australii (pełni obie funkcje jednocześnie)..

</doc>
<doc id="4258642" url="https://pl.wikipedia.org/wiki?curid=4258642" title="Chrysostomos Markose">
Chrysostomos Markose



</doc>
<doc id="4258644" url="https://pl.wikipedia.org/wiki?curid=4258644" title="Geevarghese Mor Athanasios">
Geevarghese Mor Athanasios

Geevarghese Mor Athanasios – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2008 biskup pomocniczy Simhasana..

</doc>
<doc id="4258646" url="https://pl.wikipedia.org/wiki?curid=4258646" title="Kuriakose Mor Dioskoros">
Kuriakose Mor Dioskoros

Kuriakose Mor Dioskoros – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2002 biskup pomocniczy Simhasana dla regionu Bangalore..

</doc>
<doc id="4258647" url="https://pl.wikipedia.org/wiki?curid=4258647" title="Doppelkopf">
Doppelkopf

Doppelkopf (dosł. z niem. "podwójna głowa"), skrótowo zwany Doko – gra karciana pochodząca z Niemiec, w której czterech graczy formuje dwie wzajemnie rywalizujące drużyny (pary albo solista przeciw trzem wspólnikom). Gra bazuje na zbieraniu lew przez przebijanie karty tym samym kolorem lub trumfem. Punkty przyznawane są za osiągnięcie pewnych progów zebranych z kart oczek, deklaracje oraz specjalne akcje. Interesującym aspektem gry Doppelkopf jest to, że żaden z graczy nie wie na początku, z kim jest w drużynie.
Historia.
Gra pochodzi z Niemiec i najprawdopodobniej wywodzi się od gry Schafkopf. Pierwsze wzmianki o grze pochodzą z drugiej połowy XIX wieku, choć zyskała ona popularność dopiero w XX wieku. Powstała w Niemczech w 1982 organizacja Deutscher Doppelkopf-Verband (DDV) zajmuje się ujednolicaniem reguł i organizacją turniejów.
Talia i przygotowanie do gry.
Talia do gry składa się z 48 (lub 40, w wariancie bez dziewiątek) kart, po osiem z każdej figury A, 10, K, D, J, 9 (figura każdego koloru występuje dwa razy). Pozyskując karty z dwóch standardowych talii kart, należy zadbać o to, by miały tę samą koszulkę (grafikę na rewersie). Czterech graczy najpierw wybiera losowo miejsca przy stole, następnie wybierany jest gracz jako pierwszy schodzący z karty np. przez losowe wyciągnięcie najwyższej karty. 
Zasady gry.
Poniżej spisane zasady są zgodne z wytycznymi DDV na dzień 01.04.2016 do gier turniejowych. Wariacje opisane są w rozdziale Wariacje.
Ogólne zasady.
Rozdawanie, zagrywanie kart oraz deklaracje odbywają się zgodnie z kierunkiem ruchu wskazówek zegara (od lewej do prawej). Jeden z graczy tasuje karty, a po przełożeniu stosu przez gracza po prawej rozdaje karty po trzy (nie po jednej) aż każdy z graczy otrzyma 12 kart. Grę rozpoczyna gracz po lewej od rozdającego. Pierwszą fazą gry jest wybór jej typu: normalna, różne rodzaje gry solo, ślub. W grze normalnej dwóch graczy posiadających ♣D formuje drużynę "Re", a pozostałych dwóch graczy tworzy drużynę "Kontra". Nie od razu wiadomo, kto jest z kim w drużynie, co stanowi interesujący aspekt rozgrywki. Drużyna "Re" próbuje ugrać 121 oczek z kart zebranych wspólnie z lew, "Kontra" wygrywa, gdy drużynie przeciwnej się to nie uda.
Starszeństwo (nie biorąc pod uwagę trumfów) i wartości kart są takie same jak w grze tysiąc. Najwyższa karta to as, warta 11 oczek, następna jest dziesiątka warta 10 oczek, potem król - 4 oczka, dama - 3, walet - 2, dziewiątka - 0. W sumie wszystkie karty warte są 240 oczek. Do wyrzuconej na stół karty gracze dokładają kartę w tym samym kolorze lub jeśli to niemożliwe, trumf lub kartę w innym kolorze. Lewę zabiera gracz o najwyższej karcie w zagrywanym kolorze lub, jeśli przebijano trumfami, o najwyższy trumfie. W przypadku wyłożenia przez dwóch graczy tej samej wygrywającej karty, lewę zabiera gracz, który wyłożył ją jako pierwszą. Gracz, który zabrał lewę, wykłada kolejną kartę. 
Po zakończeniu rozdania liczone są oczka z kart obu drużyn. Drużyna wygrywająca zdobywa specjalnie liczone punkty dodatnie, a przegrywająca tyle samo punktów ujemnych (patrz: Punktacja). Turniejowa rozgrywka składa się z 24 rozdań. W luźnych grach można ustalić tę liczbę na inną, ale podzielną przez 4. W każdym rozdaniu drużyny mogą być inne, a w końcowym rozrachunku gracz gra wyłącznie na swoje konto.
Wybór typu gry.
Po rozdaniu kart następuje faza wyboru gry. Każdy z graczy, począwszy od pierwszego, ogłasza:
W przypadku, gdy istnieją gracze zastrzegający, muszą oni następnie po kolei ogłaszać typ zastrzeżenia:
W przypadku większej liczby zastrzegających graczy pierwszeństwo do gry ma gracz z solo przymusowym, następnie ten z solo dobrowolnym, na końcu gracz ogłaszający ślub. Gdy dwóch graczy zastrzega to samo, pierwszeństwo ma zastrzegający jako pierwszy.
Gra normalna.
Rozgrywana jest wtedy, gdy wszyscy gracze są "zdrowi". Dzieje się tak zazwyczaj, gdy dwóch graczy ma po jednej damie trefl i żaden z graczy nie ma na tyle dobrych kart, by grać solo. Gracze z ♣D (damy trefl zwane są "staruszkami", niem. "die Alten") formują drużynę "Re" i muszą ugrać 121 punktów. Pozostali dwaj gracze tworzą drużynę "Kontra" i wygrają, gdy przegra "Re". Trumfami są wszystkie damy, walety i karo, oraz ♥10 (niem. "Dulle"). Szczegóły starszeństwa trumfów przedstawia tabela obok.
Solo.
Raz podczas gry, przy jednym z rozdań, gracz musi podjąć się grania gry solo. Mówimy wówczas o "solo przymusowym". Gracz grający solo przymusowe rozpoczyna grę (zagranie pierwszej karty), nawet jeśli nie siedzi na lewo od rozdającego. Jeśli gracze nie zdeklarują się grać solo przymusowego na czas, zostanie to im narzucone w ostatnich rozdaniach. Solo dobrowolnego może podjąć się gracz z wyjątkowo dobrymi kartami, nawet jeśli już ma solo przymusowe za sobą. Uwaga: w tym przypadku grę rozpoczyna gracz siedzący na lewo od rozdającego karty. W obu przypadkach gracz solista jest sam w drużynie "Re", a pozostała trójka graczy jest "Kontrą". Solista może wiele zyskać, ale też wiele stracić: jego punkty są bowiem mnożone przez 3, zarówno dodatnie w przypadku wygranej, jak i ujemne w przypadku przegranej.
Zaletą grania solo jest fakt, że gracz decyduje na samym początku gry (przed rzuceniem pierwszej karty), które karty będą trumfami w rozgrywce. Do wyboru jest siedem możliwości:
Ślub.
Gdy obie ♣D znajdą się w posiadaniu jednego gracza, może on ogłosić "ślub" (niem. "Hochzeit"). Wówczas tworzy on drużynę z graczem, który jako pierwszy weźmie lewę w przeciągu trzech pierwszych zagrań. Lewę tę nazywamy "rozstrzygającą". Obaj gracze tworzą wówczas drużynę "Re", a pozostali "Kontrę" i gra toczona jest na takich samych zasadach jak gra normalna. Jeśli wszystkie trzy pierwsze lewy zbierze gracz z damami trefl, to gra on "solo karo".
Oprócz "ślubu" gracz ze "staruszkami" może naturalnie ogłosić solo. Może również całkowicie zrezygnować z zastrzeżeń. Jeśli wszyscy zadeklarowali "zdrowie" (gra normalna), ale jeden z graczy ma dwie damy trefl, to gra on w istocie "ciche solo" (równoważne z "solo karo"), o czym nie wie reszta graczy, dopóki nie wyrzuci on dwóch ♣D.
Deklaracje.
Grę Doppelkopf mocno ubarwiają deklaracje, dzięki którym można zdobyć więcej punktów pod koniec rozgrywki. Deklaracje można składać w dowolnym momencie gry (nie trzeba czekać na swoją rundę), jednak pod warunkiem, że ma się na ręku pewną określoną, minimalną liczbę kart, oraz że zakończono fazę wyboru gry i zakończono wyłanianie drużyn w przypadku ślubu (lewa rozstrzygająca została wzięta). Istnieją dwie deklaracje (niem. "Ansage") ujawniające swoją przynależność do konkretnej drużyny (nawet jeśli ta przynależność już jest znana lub gra jest typu solo):
Wymagane 11 kart jest zmniejszone do 10 lub 9 w przypadku ślubu, w którym lewa rozstrzygająca była drugą lub trzecią lewą. Wymagana liczba kart jest też zmniejszona o 1, jeśli nasza deklaracja jest reakcją na deklarację drużyny przeciwnej (np. jeśli przeciwnik wypowie "Re" mając 11 kart, a my w danym momencie mamy już tylko 10 kart, to wypowiedzenie "Kontra" jest dozwolone). Uwaga: jeśli w grze padnie deklaracja "Kontra", ale nie padnie deklaracja "Re" to Kontra musi ugrać 121 oczek, żeby wygrać, a "Re" tylko 120. We wszystkich innych przypadkach "Re" musi ugrać 121 oczek.
Oprócz deklaracji przynależności do drużyn można składać deklarację ugrania większej liczby oczek (niem. "Absage"). Takie ogłoszenie utrudnia wygranie gry, ale jednocześnie sprawia, że do wygranej dostaniemy dodatkowe punkty. Ową deklarację gracz może złożyć jedynie, gdy jego drużyna złożyła w odpowiednim czasie deklarację "Re/Kontra". Możliwe są następujące deklaracje:
Również w przypadku tych deklaracji, wyłonienie drużyn dopiero po zebraniu 2 czy 3 lewy w przypadku ślubu, obniża wymaganą liczbę kart o 1 czy 2 (np. z 10 kart na ręku do 9 bądź 8). Deklaracje należy składać ujawniając samemu swoją przynależność do drużyny, mówiąc na przykład "Re, Mniej niż 90", nawet jeśli wcześniej zrobił to inny członek drużyny. Uwaga, nie można deklarować "Mniej niż 60" jeśli wcześniej nie deklarowaliśmy "Mniej niż 90". Wyjątkiem jest, gdy mamy nadal 10 kart na ręku, wówczas powiedzenie "Mniej niż 60" jest jednoznaczne z powiedzeniem "Mniej niż 90, Mniej niż 60" (wszystkie słabsze deklaracje są wliczone). 
Punktacja.
Po zakończonej rozgrywce, obie drużyny liczą oczka z kart ze wspólnie zebranych lew i wyłaniany jest zwycięzca. Drużyna zwycięska liczy punkty zgodnie z poniższymi regułami i dostaje je na plus, drużynie przegrywającej tę samą liczbę punktów odejmuje się.
W grze normalnej oprócz powyższych obliczeń należy pod uwagę wziąć punkty specjalne wynikające z osiągnięcia określonych celów. Zarówno drużyna zwycięska, jak i przegrana dokonuje obliczeń. 
Ostatecznie drużyna zwycięska zdobywa (Punkty Zwycięzcy podpkt a. do f.)+(Punkty Specjalne Zwycięzcy)-(Punkty Specjalne Przegranego) punktów. Natomiast drużyna przegrana otrzymuje -(Punkty Zwycięzcy podpkt a. do f.)-(Punkty Specjalne Zwycięzcy)+(Punkty Specjalne Przegranego) punktów. 
Punkty specjalne liczy się tylko dla gier normalnych. W grach solo rozliczać się należy tylko z podpunktów a,b,c,d,e,f. Ponadto, w grze solo gracz grający sam ma liczbę punktów (czy dodatnich, czy ujemnych) pomnożoną przez 3. Trzej gracze z przeciwnej drużyny otrzymują normalne stawki punktowe z przeciwnym znakiem.
Po zsumowaniu punktów wszystkich graczy zawsze musi wyjść 0.
W przypadku remisu, tj. gdy żadna z drużyn nie spełniła warunków zwycięstwa, obie drużyny naliczają sobie punkty z podpunktów b, f oraz punkty specjalne. "Kontra" dostaje (PunktyKontry-PunktyRe) punktów, a "Re" (PunktyRe-PunktyKontry) punktów.
Wariacje.
W grze Doppelkopf istnieje wiele dodatkowych reguł:

</doc>
<doc id="4258648" url="https://pl.wikipedia.org/wiki?curid=4258648" title="Beta Geminorum">
Beta Geminorum



</doc>
<doc id="4258649" url="https://pl.wikipedia.org/wiki?curid=4258649" title="Alfa Geminorum">
Alfa Geminorum



</doc>
<doc id="4258650" url="https://pl.wikipedia.org/wiki?curid=4258650" title="Alfa Leonis">
Alfa Leonis



</doc>
<doc id="4258652" url="https://pl.wikipedia.org/wiki?curid=4258652" title="Alfa Cygni">
Alfa Cygni



</doc>
<doc id="4258653" url="https://pl.wikipedia.org/wiki?curid=4258653" title="Isaac Mor Ostathious">
Isaac Mor Ostathious

Isaac Mor Ostathious – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2010 biskup Mylapore..

</doc>
<doc id="4258654" url="https://pl.wikipedia.org/wiki?curid=4258654" title="Alfa Piscis Austrini">
Alfa Piscis Austrini



</doc>
<doc id="4258655" url="https://pl.wikipedia.org/wiki?curid=4258655" title="Alfa Scorpii">
Alfa Scorpii



</doc>
<doc id="4258656" url="https://pl.wikipedia.org/wiki?curid=4258656" title="Alfa Virginis">
Alfa Virginis



</doc>
<doc id="4258657" url="https://pl.wikipedia.org/wiki?curid=4258657" title="Alfa Aurigae">
Alfa Aurigae



</doc>
<doc id="4258658" url="https://pl.wikipedia.org/wiki?curid=4258658" title="Alfa Orionis">
Alfa Orionis



</doc>
<doc id="4258659" url="https://pl.wikipedia.org/wiki?curid=4258659" title="Beta Orionis">
Beta Orionis



</doc>
<doc id="4258662" url="https://pl.wikipedia.org/wiki?curid=4258662" title="Alfa Eridani">
Alfa Eridani



</doc>
<doc id="4258664" url="https://pl.wikipedia.org/wiki?curid=4258664" title="Thomas Mor Alexandros">
Thomas Mor Alexandros

Thomas Mor Alexandros (Aleksander) – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2012 biskup pomocniczy Patriarchatu Indii..

</doc>
<doc id="4258665" url="https://pl.wikipedia.org/wiki?curid=4258665" title="Alfa Canis Minoris">
Alfa Canis Minoris



</doc>
<doc id="4258668" url="https://pl.wikipedia.org/wiki?curid=4258668" title="Alfa Lyrae">
Alfa Lyrae



</doc>
<doc id="4258669" url="https://pl.wikipedia.org/wiki?curid=4258669" title="Alfa Bootis">
Alfa Bootis



</doc>
<doc id="4258670" url="https://pl.wikipedia.org/wiki?curid=4258670" title="We Come 1">
We Come 1

We Come 1 – singel brytyjskiego zespołu Faithless, wydany w 2001 roku przez Cheeky Records.
Teledysk.
Do utworu powstał teledysk.

</doc>
<doc id="4258671" url="https://pl.wikipedia.org/wiki?curid=4258671" title="Alfa Carinae">
Alfa Carinae



</doc>
<doc id="4258672" url="https://pl.wikipedia.org/wiki?curid=4258672" title="Alfa Canis Majoris">
Alfa Canis Majoris



</doc>
<doc id="4258674" url="https://pl.wikipedia.org/wiki?curid=4258674" title="Adam Rosczewic">
Adam Rosczewic

Adam Rosczewic lub Adam Rosczewicz (ur. ok. 1600 w Słupcy, zm. 12 lutego 1666 w Krakowie) – prawnik, profesor, rektor i podkanclerzy Akademii Krakowskiej.
Życiorys.
Pochodził z rodziny mieszczańskiej, był synem Jana. Naukę rozpoczął w 1622 w Akademii Lubrańskiego w Poznaniu, następnie studiował od 1623 w Akademii Krakowskiej. Tytuł bakałarza uzyskał w 1625, a rok później w 1626 został magistrem nauk wyzwolonych. W 1630 został wysłany jako nauczyciel do nowo utworzonej kolonii akademickiej w Białej Podlaskiej. Do Krakowa powrócił w 1635, w 1645 przeniósł się na Wydział Prawa, który wybierał go pięciokrotnie jako swojego dziekana i na którym przedłożywszy tezę "Questio iuridica de solutione decimarum" promował się 11 grudnia 1657 na doktora praw. W latach 1637–1644 był notariuszem w konsystorzu krakowskim. Związany tym z krakowską kurią biskupią po 1642 zyskał szczególne zaufanie biskupa Piotra Gembickiego. W 1640 został proboszczem w Smardzowicach, przed 1648 został kanonikiem w kolegiacie św. Michała na Wawelu. 16 października 1655 został po raz pierwszy wybrany rektorem Akademii Krakowskiej, urząd rektora pełnił bez formalnej elekcji przez cały czas okupacji szwedzkiej. Sprzeciwił się wszelkim układom ze Szwedami, 10 czerwca 1656 na zgromadzeniu duchowieństwa stojąc na czele delegacji Uniwersytetu, odrzucił żądania złożenia przysięgi na wierność Karolowi X Gustawowi, zawiadomił o uchwale Uniwersytetu o gremialnym opuszczeniu miasta przez profesorów i o rozwiązaniu uczelni. Sam pozostał w mieście z Samuelem Formankowiczem i Wojciechem Łańcuckim w celu strzeżenia budynków uniwersyteckich. W 1659 otrzymał nominację na urząd podkanclerzego, a w 1660 ponowny wybór na rektora. W 1661 zainicjował szeroko zakrojoną kampanię propagandową przeciwko planom jezuitom, przede wszystkim na sejmie, celem niedopuszczenia do zatwierdzenia aktu erekcyjnego Akademii we Lwowie na mocy przywileju króla Jana Kazimierza. W 1663 piastował po raz piąty godność rektora. Zmarł nagle będąc w gościnie u wielkorządcy zamku krakowskiego Stanisława Skarszewskiego.

</doc>
<doc id="4258675" url="https://pl.wikipedia.org/wiki?curid=4258675" title="Alfa Tauri">
Alfa Tauri



</doc>
<doc id="4258676" url="https://pl.wikipedia.org/wiki?curid=4258676" title="Alfa Aquilae">
Alfa Aquilae



</doc>
<doc id="4258678" url="https://pl.wikipedia.org/wiki?curid=4258678" title="Chicken Line">
Chicken Line

 – dziewiętnasty singel japońskiego zespołu SKE48, wydany w Japonii 30 marca 2016 roku przez avex trax.
Singel został wydany w dziesięciu edycjach: czterech regularnych i czterech limitowanych (Type A, Type B, Type C, Type D), „teatralnej” (CD) oraz „PriPara”. Osiągnął 1 pozycję w rankingu Oricon i pozostał na liście przez 23 tygodnie. Singel zdobył status platynowej płyty.
Piosenka tytułowa jest piosenką przewodnią filmu anime "PriPara: Minna no akogare Let's Go PriPari".
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4258686" url="https://pl.wikipedia.org/wiki?curid=4258686" title="Mathews Mor Timotheos">
Mathews Mor Timotheos

Mathews Mor Timotheos – duchowny Malankarskiego Syryjskiego Kościoła Ortodoksyjnego, będącego częścią Syryjskiego Kościoła Ortodoksyjnego, od 2012 sekretarz patriarszy do spraw indyjskich (przy Patriarchacie Antiocheńskim)..

</doc>
<doc id="4258690" url="https://pl.wikipedia.org/wiki?curid=4258690" title="Powięź karku">
Powięź karku

Powięź karku ("fascia nuchae") – cienka blaszka łącznotkankowa, która znajdując się pod mięśniem czworobocznym i mięśniami równoległobocznymi okrywa mięsień płatowaty głowy i mięsień półkolcowy głowy.

</doc>
<doc id="4258691" url="https://pl.wikipedia.org/wiki?curid=4258691" title="Frankokracja">
Frankokracja

Frankokracja, latynokracja (dosłownie rządy Franków, rządy łacinników) – okres panowania łacinników na terenach Cesarstwa Bizantyjskiego. Za jego początek przyjmuje się zdobycie Konstantynopola przez siły IV wyprawy krzyżowej w 1204 roku. W wyniku tych wydarzeń upadła państwowość bizantyjska, a tereny rządzone przez cesarstwo zostały podzielone między uczestników wyprawy (Partitio terrarum imperii Romaniae) i możnych greckich.
Tło historyczne.
Polityka i dyplomacja.
Za rządów pierwszego z Komnenów, Aleksego I, cesarstwo otrząsnęło się po porażkach poniesionych w walkach z Seldżukami i utracie prawie całej Azji Mniejszej. Cesarzowi temu udało się odzyskać część utraconych na rzecz Turków terenów i zażegnać widmo całkowitego upadku państwa. Za rządów jego dwóch następców, Jana II i Manuela I, rządzący reżim nie został poważnie zachwiany. Zupełnie inaczej sytuacja miała się jednak w czasie panowania późniejszych władców. Problemy były na tyle poważne że współcześni, na przykład Choniates, upatrywali w niej kary boskiej za bezbożne postępki władców. Następcą Manuela został jego niepełnoletni syn Aleksy II I cesarstwo bizantyjskie zaczęło borykać się z problemami typowymi dla rządów nieletnich władców. Nie to jednak było najważniejszą przyczyną słabnięcia państwa. Wielu historyków, w tym Georg Ostrogorski, uważa, że rządy Komnenów doprowadziły do zdecentralizowania i feudalizacji, czyli podważało efektywność władzy centralnej, charakteryzującej Bizancjum w jego złotym okresie.
Nowsze badania wskazują jednak że przywileje i zwolnienia, nadawane przez Komnenów nie doprowadziły, same w sobie, do osłabienia władzy cesarskiej i struktur administracyjnych. Bizancjum nadal posiadało swój aparat urzędniczy, stałą armię i flotę oraz system fiskalny. Utrata Azji Mniejszej, w świetle najnowszych badań, nie doprowadziła wcale do załamania się systemu gospodarczego i militarnego. Produkcja rolna nie upadła, a obrót handlowy znacząco się zwiększył. Zauważają to także źródła z epoki. Gerald z Walii, XII wieczny kronikarz angielski, podaje że Sycylia i Bizancjum kwitły, dopóki nie najechali i nie zniszczyli ich łacinnicy. Problemem Bizancjum był zatem nie brak pieniędzy, a brak odpowiednich wojsk, które można by przeciwstawić głodnemu ziemi i bogactw, rycerstwu z Europy Zachodniej. Zdaniem Paula Magdaliano, powodzenie Bizancjum Komnenów zależało od głównie od trzech czynników – stosunków z łacinnikami, koncentracji bogactwa i władzy w Konstantynopolu oraz poparciu członków dynastii dla jej przedstawiciela zasiadającego aktualnie na tronie. Problemy na tych polach stanowiły poważne zagrożenie dla państwa.
Po śmierci Manuela I polityka Bizancjum względem Zachodu uległa zmianie – cesarze przestali czynnie angażować się w wymianę dyplomatyczną z Zachodem, wycofali się również z aktywnego udziału w krucjatach i to w momencie, w którym łacinnicy zaczęli intensyfikować swoje wysiłki w celu utrzymania Ziemi Świętej. Cesarze nie szukali sojuszników wśród państw łacińskich, przestali rozgrywać je przeciw sobie, co kiedyś czynili, nie chcąc dopuścić do pojawienia się potężnego rywala. W społeczeństwie zaś pojawiła się silna niechęć do łacinników, doszło nawet do kilku masakr w samym Konstantynopolu. Andronik I był nawet zdania że sojuszników należy szukać wśród muzułmanów. Izaak II Angelos sprzymierzył się z Saladynem i utrudniał łacinnikom przeprowadzenie III wyprawy krzyżowej. Zarówno Andronik, jak i Izaak konsekwentnie sprzymierzali się z Wenecjanami, którzy wówczas także odżegnywali się od zdecydowanego popierania ruchu krzyżowego i czekali na dalszy rozwój wypadków, gotowi na rozmowy z muzułmanami, gdyby to im udało się zwyciężyć. Przywileje nadawane Wenecjanom przez tych dwóch władców doprowadziły do wzrostu niechęci prawosławnych i greckojęzycznych mieszkańców imperium wobec przybyszów z północno-wschodnich Włoch.
Sojusz z Wenecją doprowadził również do wzrostu aktywności pirackiej na morzu Egejskim, piraci rekrutowali się głównie spośród Pizańczyków i Genueńczyków, którzy szczególnie ucierpieli podczas masakry w 1182. Inwazji Normanów Sycylijskich z 1185 również dałoby się uniknąć, gdyby tylko Andronik miał jakichś sojuszników na Zachodzie. Cesarstwo mogłoby również nie utracić Cypru na rzecz krzyżowców w 1191. Król angielski Ryszard Lwie Serce odbił wyspę z rąk Izaaka Komnena, który ogłosił się na niej cesarzem i wystąpił przeciwko swojemu imiennikowi panującemu w Konstantynopolu. Cypr był zbyt ważny dla krzyżowców, aby oddawać go pod kontrolę państwa sprzymierzonego z Saladynem.
Gdyby Komnenowie prowadzili rozsądniejszą politykę, nie doszłoby również do kompromitujących porażek w starciach z wojskami Fryderyka Barbarossy, który wobec nieprzyjacielskiej postawy Bizancjum zaczął najeżdżać należące do cesarza tereny w Macedonii i Tracji. Problemy z Barbarossą miały swoje dalsze konsekwencję, gdyż syn i następca Fryderyka, Henryk VI, odziedziczył po ojcu zapał do krucjat i postrzegał Bizancjum jako swojego nieprzyjaciela. Zgłaszał również pretensje do korony sycylijskiej, co mogłoby realnie zagrozić Bizancjum. Aleksy III musiał nakładać specjalny podatek na swoich poddanych, tzw. Alamanikon, aby zapłacić trybut Henrykowi. To wszystko dawało uczestnikom IV wyprawy preteksty do zaatakowania Bizancjum, jako państwa które nie wspiera prawdziwych chrześcijan w walce o Ziemię Świętą.
Terytorium i administracja.
Przed IV wyprawą krzyżową zdecydowana większość Grecji i Zachodniej Azji Mniejszej znajdowała się pod, przynajmniej nominalną, władzą cesarzy bizantyjskich. Tereny te były, od czasów reform Leona Izauryjskiego, podzielone na temy. Kontynentalna Grecja, od Istmu do rzeki Peneios na północy i Etoli na wschodzie, wchodziła w skład temu Hellady. Peloponez należał do temu o takiej samej nazwie. Obydwa te temy, na krótko przed IV krucjatą, były administrowane przez tego samego urzędnika. W skład kolejnego temu wchodziło miasto Nikopolis, Akarnania, Etolia i Epir. Wyspy na morzu Egejskim należały do osobnego temu, podczas gdy Kreta miała osobnego zarządcę. Jeśli chodzi o wyspy na morzu Jońskim, to cesarstwo utraciło kontrolę nad większością z nich. Pięć lat przed krucjatą, genueński pirat, Vetrano, zajął Korfu. Kefalonia, Zante i Itaka znajdowały się natomiast pod kontrolą sycylijskich Normanów, w imieniu których zarządzał nimi hrabia Mateusz z rodu Orsinich. W Tessali władza cesarska była mocno osłabiona. Beniamin z Tudeli, który przemierzał Grecję czterdzieści lat przed krucjatą, pisał o Wołochach, którzy de facto rządzili znaczną częścią tej prowincji. Miejscowe plemiona wołoskie były na tyle silne, że na krótko przed przybyciem łacinników, Manuel Kamytzes, cesarski generał, dzięki ich pomocy, ogłosił się władcą Tessali. Jego rewolta została wprawdzie stłumiona, ale cesarstwo nie odzyskało pełnej kontroli nad prowincją.
Skład etniczny.
Grecja w XII wieku była zamieszkiwana przez wiele różnych grup etnicznych i religijnych. Dominującą grupą byli oczywiście prawosławni Grecy. Poza wspomnianymi wcześniej Wołochami w Grecji mieszkali także Słowianie. Dzielili się oni na plemiona, które zamieszkiwały głównie pasma górskie Arkadii i Lakonii. Poza tym na Peloponezie zamieszkiwali Tzakonowie, lud o niejasnym pochodzeniu. W większych miastach istniały także wspólnoty żydowskie, szczególnie liczne w Tebach i Konstantynopolu. Grecję zamieszkiwali także przedstawiciele grup etnicznych z zachodniej Europy, głównie z włoskich miast kupieckich. Byli to przede wszystkim kupcy, rzemieślnicy i zaciężni żołnierze. Ludność grecka odnosiła się do nich często z niechęcią. Był to w głównej mierze efekt spięć między Cesarstwem Bizantyjskim a państwami łacińskimi oraz przywilejów handlowych, jakie posiadali zachodni kupcy.
Podatki.
W czasach na krótko przed IV wyprawą krzyżową Grecja miała trzy główne bolączki- ucisk fiskalny, piractwo i samowola lokalnych możnowładców. Cesarze wiecznie potrzebowali pieniędzy, dlatego nakładali coraz to nowe podatki i opłaty na swoich poddanych. W odczuciu prowincji pieniądze te były następnie marnotrawione na zbytki w Konstantynopolu, mieszkańcy Grecji uważali że są dojną krową dla stolicy, że pieniądze te są im zabierane i nie zwracają się w postaci lepszej ochrony czy inwestycji w infrastrukturę. Bardzo często przy zbieraniu podatków lekceważono i łamano przywileje jakie poszczególne wspólnoty i miasta otrzymały wcześniej od cesarzy. Sprzeciw budziło także opodatkowanie nie współmierne do posiadanego bogactwa. Bogate wspólnoty potrafiły przekupić odpowiednie osoby aby uzyskać zwolnienia i przywileje, podczas gdy te uboższe musiały płacić. Zarządcy często pobierali dodatkowe podatki, które zagarniali dla siebie. Obciążenia fiskalne były na tyle duże że dochodziło do wystąpień przeciwko władzy, jak na przykład w temie Nikopolis na krótko przed krucjatą. Ludność grecka często również nie opierała się różnym najeźdźcom, licząc na to że pod nowa władza nie będzie ściągała tak dużych podatków. Tak było na przykład na Korfu, gdzie mieszkańcy przywitali normańskich najeźdźców z otwartymi rękoma.
Piractwo.
Kolejnym poważnym problemem było piractwo, dotykało ono przede wszystkim wybrzeży i wysp morza egejskiego i jońskiego, piraci znacznie rzadziej zapuszczali się w głąb lądu. Kroniki donoszą, że wiele wysp było niemal całkowicie opuszczonych, podobnie jak znaczna część nadmorskich osad na stałym lądzie. Głównymi ośrodkami piractwa były Kefalonia, Itaka, Egina i Salamina. Próby zwalczania piractwa często kończyły się na nałożeniu nowych podatków, po czym zebrane pieniądze przepadały bez wieści. Piractwo dotykało także większych ośrodków miejskich, na przykład biskup ateński, Akominatos, stwierdził, że bliskość morza to największe przekleństwo jego diecezji.
Możnowładcy.
Poza podatkami i piratami, mieszkańcom prowincjonalnej Grecji mocno dawali się we znaki lokalni możnowładcy. Wyzyskiwali oni podległe im społeczności, często łamali prawo i nieustannie toczyli między sobą walki. Arystokracja ziemska podobna do tej z feudalnej Europy Zachodniej, na większą skalę, zaczęła pojawiać w czasach dynastii Komnenów. Władcy z tej dynastii zaczęli nadawać znaczne posiadłości ziemskie poszczególnym rodom, chcąc w ten sposób kupić sobie ich przychylność i służbę wojskową. Na początku XIII wieku znaczna część Grecji, mimo nominalnej zwierzchności cesarza, była w praktyce rządzona przez lokalnych arystokratów. Do najznaczniejszych rodów należeli Kantakuzeni i Branasowie, którzy dzielili między siebie znaczną połać Messeni. Leon Chamaretos skupiał w swoich rękach większość terenów w Lakonii, region Monemwazji dzieliły między siebie rodziny Mamonasów, Eudajmojanów i Sofianów. Leon Squros, władca Nauplii, kontrolował znaczną część Beocji i Attyki, podjął nawet próbę stworzenia własnego państwa. Agrafą rządzili Petralifasowie. Kreta również była podzielona między wielkie rody. Do tego dochodziły jeszcze posiadłości członków rodziny cesarskiej, którzy również poczynali sobie w nich jak niezależni władcy. Ludność grecka zwała tych możnowładców archontami, to jest rządzącymi, władcami.
Kościół.
Kościół grecki znajdował się pod jurysdykcją patriarchatu konstantynopolitańskiego i odgrywał bardzo znaczącą rolę w społeczeństwie. Na terenie Grecji znajdowało się 12 metropolii, z których najważniejszymi były Ateny i Korynt. Pozostałe dziesięć to Patras, Larrisa, Naupaktos, Neopatras, Teby, Korfu, Naxos, Lakedemonia, Argos i Gortyna na Krecie. Arcybiskupstwa znajdowała się poza tym na Leukas i Eginie oraz w Arcie. Każda metropolia miała pod sobą wiele biskupstw. Organizacja kościelna ukształtowała się jeszcze za rządów Leona Filozofa. W kościele greckim tego okresu nie brakowało uczonych duchownych. Wśród nich wyróżniał się Michał Akominatos, metropolita ateński i brat Nicetasa Choniatesa. Był on autorem wielu homilii, wierszy, listów i memoriałów. Jego dzieła to jedne z ważniejszych źródeł historycznych dotyczących Grecji z przełomu XII i XIII wieku. Oprócz niego tworzyli również Eutymios, metropolita Naupaktos, George Koupharas z Korfu, Pediadites i teolog oraz poeta George Bardanes.
Za rządów dynastii Komnenów wzrosła i tak już znaczna, liczba klasztorów, a co za tym idzie, także i mnichów. Zjawisko to wiązało się z działalnością Meletiosa z Kapadocji, który, według podań, miał uczynić wiele cudów, czym zyskał duży posłuch wśród ludzi i zaskarbił sobie przychylność cesarza Aleksego I. Źródła, w tym prace Akominatosa, podają jednak, że wielu mnichów nie mogło poszczycić się pobożnym i cnotliwym życiem. Brali oni często bardzo aktywny udział w życiu politycznym, niektóre zgromadzenia potrafiły nawet uciekać się do przemocy.
IV krucjata.
Chrześcijanie ze Wschodu i z Zachodu, mimo wyznawania jednej religii, często wchodzili ze sobą w różnego rodzaju konflikty. Miały one miejsce na długo przed słynną Wielką Schizmą z 1054. Co jakiś czas obydwie strony rościły sobie prawa do różnych prerogatyw. Wielu cesarzy bizantyjskich, jako władcy Rzymian i spadkobiercy pierwszego chrześcijańskiego imperium świata, uważało siebie za uniwersalnych władców wszystkich chrześcijan. Papiestwo, jako instytucja zapoczątkowana przez „księcia apostołów”, Świętego Piotra, od pewnego momentu zaczęło głosić ideologię, według której biskup Rzymu był głową całego kościoła. Do tego dochodziły ambicje patriarchów Konstantynopola czy cesarzy rzymskich. Przez wieki które upłynęły od upadku Cesarstwa Rzymskiego na zachodzie, różnice między chrześcijanami obydwu regionów zaczęły się pogłębiać. W ich wyniku doszło do ukształtowania się dwóch nurtów chrześcijaństwa, które mimo iż jeszcze przez długi czas formalnie pozostawały jednym kościołem, tak naprawdę były oddzielnymi wspólnotami.
Wyprawy krzyżowe były jednym z czynników, który znacząco ożywił i zwiększył częstotliwość kontaktów między spadkobiercami Rzymu ze Wschodu i Zachodu. Mimo iż cel był w tym przypadku, jak mogło się wydawać, wspólny to krucjaty doprowadziły tak naprawdę do tego iż obydwie strony uzmysłowiły sobie jak dużo je dzieli, a różnice między nimi jeszcze się pogłębiły. Grecy oczekiwali armii najemników, które pod dowództwem cesarstwa posłużą jego interesom. Przybycie łacinników jako niezależnej siły, dowodzonej przez zachodnich wodzów, sprawiło, że Grecy zaczęli bać się ambicji i głodu ziem Franków (tak bowiem na wschodzie nazywano wszystkich przybyszów z Zachodniej Europy). Cesarze obawiali się, że łacinnicy nie będą służyli interesom Bizancjum, a swoim i mogą wręcz stać się dla niego śmiertelnym zagrożeniem. Łacinnicy z kolei uważali nieufność Greków za objaw tchórzostwa, a ich niezdecydowane działania sprawiły, że zaczęli im także zarzucać zdradę chrześcijaństwa. Kultura Bizancjum wydawała im się dziwna i zniewieściała. Wielu baronów nie chciało mieć nic wspólnego ze swoimi greckimi współwyznawcami i uważało, że to łacinnicy są tymi, których Bóg powołał do walki z niewiernymi.
Narastające konflikty między katolicką Europą Zachodnią a ortodoksyjnym Cesarstwem Bizantyjskim znalazły swoje ujście właśnie w IV krucjacie, która, według wstępnych założeń miała uderzyć na muzułmański Egipt i w ten sposób pomóc łacinnikom w Ziemi Świętej. Tak się jednak nie stało i na skutek różnych rozgrywek osobistych i politycznych, które do dzisiaj nie są w pełni wyjaśnione, krzyżowcy zwrócili się przeciwko Bizancjum. Konstantynopol został dwukrotnie zdobyty i złupiony, a zwycięzcy podzielili między siebie ziemie Imperium, tworząc Cesarstwo Łacińskie i szereg innych władztw. Oprócz tego powstały także niezależne państwa greckie, które walczyły o odbudowę Bizancjum. Okres ten w historii Grecji jest znany jako frangokratia.
Początek.
Konstantynopol.
Jeszcze przed drugim zdobyciem Konstantynopola przez siły krzyżowców, łacinnicy zawarli umowę, która wstępnie regulowała kwestie podziału łupów i terytoriów oraz sposobów administrowania po podboju. Na mocy tej ugody Wenecjanie mieli pierwszeństwo w zajęciu łupów, do wysokości bogactw obiecanych im przez Aleksego IV. Pozostała część łupów miała być później podzielona między krzyżowców i Wenecjan. Nowego cesarza miała wybrać komisja złożona z dwunastu elektorów, z których sześciu miało być Wenecjanami. Nowo wybrany cesarz miał otrzymać ćwierć zdobytych terytoriów wraz z Blachernami i Boukoleonem (kompleksy pałacowe). Pozostałe trzy ćwierci ziem zdobytych na Bizancjum, miały zostać podzielone przez komisję złożoną z dwunastu Wenecjan i dwunastu krzyżowców. Umowa gwarantowała również Wenecjanom zachowanie wszystkich przywilejów handlowych w nowo powstałych władztwach, jakie wcześniej otrzymali od greckich cesarzy. W traktacie zawarto również zastrzeżenie, że jeśli cesarzem zostanie jeden z krzyżowców, to Wenecjanie rezerwują sobie prawo do wybrania nowego patriarchy Konstantynopola, a jego siedzibą i własnością ma być Hagia Sophia. Na mocy tej ugody kobiety nie były wyłączone z praw do dziedziczenia posiadłości feudalnych. Wenecjanie zastrzegli również, że komisja nie może nadać ziem żadnemu baronowi, który pochodzi z kraju, który jest nieprzyjazny Wenecji. Po tych ustaleniach krzyżowcy przystąpili do ataku na miasto basileusów.
9 kwietnia rozpoczęły się szturmy. 12 kwietnia udało im się wedrzeć do miasta przez północną część murów. Zagrożony Aleksy V zbiegł z miasta, które zostało wydane na pastwę zdobywców. Krzyżowcy łupili miasto przez trzy dni. W niedzielę 9 maja na cesarza wybrano Baldwina Flandryjskiego. Wybór ten wywołał zdziwienie, gdyż większość krzyżowców spodziewała się, że cesarzem zostanie Bonifacy z Montferratu, najznaczniejszy wódz łaciński. Jego kandydatura wzbudziła jednak zdecydowany opór ze strony Wenecjan, którzy obawiali się powiązań markiza Montferratu z Genueńczykami. 16 maja odbyła się koronacja Baldwina w Hagii Sophii. Oznaczało to że Cesarstwo Łacińskie stało się faktem.
Kościół a Cesarstwo Łacińskie.
Jedną z najbardziej palących spraw była dla Baldwina kwestia uregulowania swoich stosunków z papiestwem. Papież, inicjator IV krucjaty, był przeciwny atakowi na Konstantynopol. Średniowieczne państwa katolickie były jednak silne z kościołem związane i ich trwania i administrowanie było bardzo trudne bez pomocy organizacji kościelnej. Na dodatek Baldwin był świadomy szczupłości swoich sił i wiedział, że potrzebuje stałego dopływu rycerstwa z Zachodu, co bez poprawnych stosunków z papiestwem byłoby w zasadzie niemożliwe. Pierwszy list dotarł do papieża z opóźnieniem, gdyż emisariusz Baldwina dostał się do niewoli u genueńskich korsarzy. Drugi list również pozostał bez odpowiedzi. Cesarz łaciński zwrócił się wówczas do innych wodzów krucjaty z prośbą o nawiązanie kontaktu z papiestwem. Oprócz tego również doża Dandolo prosił o błogosławieństwo i tłumaczył, w jaki sposób krucjata została zmuszona do podjęcia działań przeciwko Konstantynopolowi.
Innocenty III zachowywał milczenie przez długi czas, gdyż nieoczekiwany finał krucjaty był sprzeczny z jego polityką wschodnią. Teraz jednak był zmuszony do reorientacji w tej kwestii. Szansa na realną unię dwóch kościołów była teraz na wyciągnięcie ręki, podobnie jak szansa na dalszą ekspansję katolicyzmu na wschód. W liście z listopada 1204 roku do cesarza Baldwina napisał, że uważa sukces krucjaty za dzieło boskie. Innocenty oznajmiał także, iż uważa, że dzieło krzyżowców powinno być kontynuowane i że Konstantynopol będzie świetnym przyczółkiem do walki z niewiernymi w Azji. Niepokój papieża budziły jednak olbrzymie wpływy weneckie w nowo powstałym cesarstwie, a zwłaszcza wpływ Republiki na kościół. Pierwszy łaciński patriarcha Konstantynopola, Morosini, został bowiem wybrany na swój urząd bez autoryzacji papieskiej, co stanowiło jawny cios w autorytet biskupa Rzymu. Innocenty wiedział jednak, że przedłużanie konfliktu z Wenecjanami do niczego nie doprowadzi i wprawdzie unieważnił wybór jako niekanoniczny, ale potem sam „powołał” na tron patriarszy Morosiniego. Wenecki patriarcha nie pozostał dłużny i ogłosił unię kościołów greckiego i rzymskiego. Ponadto papież nie zgodził się na uznanie umowy zawartej przez krzyżowców przed zdobyciem stolicy Bizancjum, co dawało argument tym, którzy uważali, że końcowe jego ustalenia były dla nich krzywdzące. Papież nie zrobił tego, ponieważ umawiające się strony podzieliły między siebie własność kościoła, którą papież uważał teraz za własność kościoła rzymskiego. Spór o posiadłości kościelne ciągnął się jeszcze przez jakiś czas, aż do zawarcia ugody w marcu 1206 roku, kiedy to postanowiono, że kościół otrzyma 1/15 Konstantynopola i podbitych ziem.
Spór o Tesaloniki.
Bonifacy z Montferratu, wpływowy włoski wielmoża i najpoważniejszy obok Baldwina kandydat do tronu, na mocy wstępnych postanowień miał otrzymać Peloponez, Kretę i Azję Mniejszą. Markiz Montferratu nie był jednak zainteresowany terenami po drugiej stronie Bosforu. Były one bowiem stale zagrożone przez Turków. Jego brat Renier, jako zięć cesarza Manuela I (jego żoną była Maria Komnen) i wódz bizantyjski, otrzymał tytuł cezara oraz, według źródeł łacińskich, Tesaloniki. Bonifacy zgłosił więc pretensje do posiadłości brata.
Baldwin I nie wyrażał jednak zgody na powstanie niezależnego państwa, na domiar złego rządzonego przez jego rywala, w bezpośredniej bliskości Konstantynopola. Zajął Saloniki i proklamował tam swoją władzę. Krzyżowcy podzielili się i o mało nie doszło między nimi do otwartej wojny. Po stronie Bonifacego stanęli tacy możni jak Ravano dalle Carceri, Otto de la Roche, Jakub z Avesnes czy Wilhelm I z Champlitte. Ich wojska zajęły Demotykę i obległy Adrianopol. Działania te wywołały niepokój wśród pozostałych baronów łacińskich i Wenecjan, którzy obawiali się zaprzepaszczenia swoich zdobyczy. Baronowie zebrali się na naradzie w Blachernie po czym wysłali Gotfryda Villehardouina aby przedstawił ich propozycję Bonifacemu. Proponowali oni aby spór pomiędzy markizem a cesarzem został rozsądzony przez trybunał złożony z Wenecjan i krzyżowców. Bonifacy przystał na to. Prawdopodobnie porozumiał się wcześniej z Wenecjanami, którzy w zamian za to iż zrzekł się na ich korzyść praw do Krety (którą rzekomo miał mu nadać Aleksy IV) i Peloponezu, zgodzili się stanąć po jego stronie. Zebrani baronowie i Wenecjanie wymogli na Baldwinie wycofanie się z Saloniki. Bonifacy miał otrzymać tytuł Króla Tesaloniki wraz z Salonikami, Larisą, Tesalią oraz posiadłościami w Grecji Środkowej i Attyce. W zamian musiał jednak złożyć hołd lenny Baldwinowi i wypełnić swoje zobowiązania wobec Republiki. Wenecjanie wypłacili mu również rekompensatę. Większość terenów przyznanych Bonifacemu na mocy tej ugody pozostawała poza zasięgiem jego władzy.
Traktat rozbiorowy.
Pod koniec lata lub na początku jesieni 1204 roku, powołana wcześniej komisja ostatecznie zakończyła pracę dzieląc tereny Bizancjum między Wenecjan i krzyżowców. Efekty jej prac znane są w historiografii jako Partitio terrarum imperii Romaniae. Potwierdziła ona wcześniejsze nadania dla Bonifacego, precyzując że do jego terenów w północnej Grecji będą należały zachodnia Tracja i wschodnia Macedonia, ograniczone rzekami Maricą i Wardarem. Cesarz łaciński dostawał ziemie leżące u wybrzeży morza Marmara (Wenecjanie jednak dostawali fragment tego wybrzeża leżący na południe od Heraklei). Jeśli chodzi o Europę to cesarz dostał tereny leżące na wschód od linii biegnącej między Tzurulum do Agatopolis. W Azji Mniejszej przypadły mu tereny leżące na północ od linii biegnącej między Adramyttion a wyspą Lesbos aż do ujścia rzeki Sangarius. Cesarz dostawał także kilka wysp morza Egejskiego, w tym: Samotrakę, Lesbos, Chios, Limnos, Samos i Kos. Jeśli chodzi o Konstantynopol to pod władzą cesarza pozostawało 5/8 miasta, pozostała część przypadła Wenecjanom, wraz z katedrą Hagia Sophia.
Wenecjanie, którzy mieli rozległą wiedzę na temat ziem cesarstwa, zabezpieczyli dla siebie najważniejsze porty i centra handlowe. Na Peloponezie Republika otrzymywała Lacedemonię, Kalawritę, Patras, Methone, ziemię rodów Branas i Kantakuzen oraz miasta należące do księżniczki Ireny, córki Aleksego III. W Epirze Wenecjanie otrzymali Nikopolis wraz z Artą; w Etoli ziemie leżące nad Acheloos. Z wysp na morzu Jońskim przypadły im Kefalinia, Korfu, Zante i Leukas. Na Eubei przypadły im miasta Oreoi i Karystos. W zatoce Sarońskiej Egina i Salamis. Dostali również Cyklady. Wenecjanie zabezpieczyli także swoje przywileje handlowe, wymagając na Baldwinie aby potwierdził wszystkie zwolnienia i nadania swoich bizantyjskich poprzedników. Wenecjanie zajęli jednak niewielką część z przyznanych im traktatem ziem. Zachęcali natomiast swoich obywateli do prywatnych inicjatyw i obejmowania pozostałych terenów w osobiste władanie jako wasale Republiki.
Pozostali krzyżowcy otrzymywali tereny leżące na Chersonezie Trackim, część Macedonii i Tracji oraz całą wschodnią część kontynentalnej Grecji. Znaczna część tych terenów znajdowała się poza kontrolą krzyżowców i Wenecjan. Utrzymały się tam bizantyjskie garnizony, greccy możnowładcy, Turcy lub piraci. Na przykład teoretycznie weneckie Korfu, w praktyce znajdowało się pod władzą genueńskich piratów, a Kefalonia i Zante należały do królestwa Sycylijskiego. Tereny podzielone na mocy traktatu, trzeba było jeszcze sobie wywalczyć.
Baldwin I.
I października 1204 roku Baldwin I pasował na rycerzy około 600 swoich ludzi, nadając im jednocześnie lenna tak aby mogli się utrzymać i mu służyć. Była to najbardziej paląca sprawa ponieważ po zdobyciu Konstantynopola wielu rycerzy biorących udział w krucjacie wróciło do Europy, wyruszyły do Palestyny, lub przyłączyło się do wodzów takich jak Bonifacy i szukało dla siebie ziem na własną rękę. Poskutkowało to znacznym zmniejszeniem potencjału militarnego państwa. W polityce wewnętrznej cesarz nie wprowadzał żadnych rewolucyjnych zmian i większość praw ustanowionych przez jego greckich poprzedników pozostała w mocy. Zmieniono lub zniesiono tylko nieliczne, całkowicie nie pasujące do łacińskiego sposobu rządzenia i administrowania. Po załagodzeniu stosunków z papiestwem, Baldwin przystąpił do organizowania kościoła w swoim nowym państwie. Poprosił papieża o wysłanie na Wschód po kilku przedstawicieli wszystkich ważniejszych zakonów, oraz o uczonych z europejskich uniwersytetów. Ta druga grupa jednak nie odpowiedziała na te apele zbyt entuzjastycznie.
Cesarz łaciński chciał zacząć stopniowo podporządkowywać sobie miasta leżące w Tracji i w Bitynii, przyznane mu na mocy traktatu rozbiorowego. Było to oczywiste posunięcie, gdyż większość z lenn, przyznanych jego rycerzom, była nimi tylko na papierze- nadal znajdowały się one we władaniu Greków. Rycerzy natomiast Baldwin potrzebował bardzo mocno, zwłaszcza po tym jak Bonifacy z Montferratu, wraz ze swoimi stronnikami, wyruszył aby zdobyć swoje królestwo. Na domiar złego, wielu Greków zbiegło ze stolicy do Azji Mniejszej, gdzie wkrótce miało powstać najsilniejsze z tak zwanych państw- spadkobierców Bizancjum, czyli Cesarstwo Nicejskie. Pod koniec 1204 albo na początku 1205 roku Baldwin uderzył na tereny kontrolowane przez Greków w Anatolii. Łacinnicy bez większych przeszkód zajmowali kolejne miasta i twierdze, zagrażając nawet Nicei. Miejscowi Grecy zostali jednak uratowani przez wydarzenia, do których w międzyczasie doszło w Tracji.
Ta część cesarstwa także stała się obiektem najazdu i łacinnicy podporządkowali sobie znaczą część regionu. Panowie łacińscy popełnili jednak kilka poważnych błędów. Zaczęło się od tego że odmówili greckim możnych potwierdzenia ich praw do posiadłości ziemskiej. Wywołało to wrzenie wśród lokalnej arystokracji. W tym samym czasie, w północnej części Tracji, operację wojskową prowadził Kałojan, car bułgarski. Chciał on wykorzystać zamieszanie wywołane IV krucjatą i zająć część północnej Grecji. Początkowo traktował łacinników jak potencjalnych sojuszników i próbował się z nimi porozumieć w sprawie podziału ziem. Krzyżowcy odrzucili jednak ofertę Kałojana, co postanowili wykorzystać greccy arystokraci. Zaproponowali oni carowi bułgarskiemu że w zamian za pomoc w wyparciu łacinników, uznają jego władzę nad Tracją. Urażony odmową Franków władca oczywiście przystał na tę ofertę i zaatakował w lutym 1205 roku. Z tego powodu Baldwin musiał wycofać swoje wojska z Azji Mniejszej i porzucić większość terytoriów które udało im się tam opanować.
Baldwin traktował zagrożenie wywołane grecką rewoltą i bułgarską interwencją bardzo poważnie, dlatego nie czekając na całość oddziałów z Anatolii, ruszył na Adrianopol. Mieszkańcom miasta udało się wyprzeć łaciński garnizon i oczekiwali teraz na Kałojana. Baldwin szybko obległ miasto, nie chcąc dopuścić do tego aby wpadło ono w ręce Bułgarów. Było już jednak za późno bo ich wojska znajdowały się w pobliżu i natychmiast przybyły z odsieczą. Doszło do bitwy w wyniku której krzyżowcy zostali rozbici, a cesarz łaciński dostał się do niewoli. Wywołało to olbrzymi kryzys w niedawno powstałym państwie, gdyż nikt nie znał losów Baldwina. Nie wiadomo było czy zginął czy jest po prostu jeńcem. Łacińscy panowie wybrali regentem brata dotychczasowego cesarza, Henryka. Przez wiele miesięcy w Konstantynopolu tliła się nadzieja że Baldwin żyje. Fakt że zmarł stał się jasny dopiero kilka miesięcy po bitwie. Historycy nie są zgodni co do dokładnych losów Baldwina, gdyż istnieje duża rozbieżność w źródłach. Możliwości są trzy- został on zabity krótko po bitwie, zmarł w wyniku odniesionych ran lub zmarł po torturach.
Tak czy inaczej sytuacja w jakiej władzę objął Henryk I nie była zbyt ciekawa dla Cesarstwa Łacińskiego. Frankowie utracili niemal wszystkie tereny w Tracji i musieli porzucić większość ziem które opanowali w Azji Mniejszej. Na domiar złego stworzyli sobie bardzo silnego rywala w postaci Kałojana. Ich sytuacji nie poprawiał również fakt że Teodor Laskarys zaczynał zyskiwać coraz większe poparcie wśród anatolijskich Greków i miał wkrótce zgłosić roszczenia do korony cesarskiej. Brakowało również sojuszników, gdyż najpotężniejszy z łacińskich panów w Grecji, Bonifacy nie był przyjacielem dynastii flandryjskiej. Zupełnie inaczej wiodło się jednak łacinnikom którzy wyruszyli z markizem Montferratu.
Bonifacy z Montferratu.
Po sprzedaniu Krety Wenecjanom i zawarciu ugody z cesarzem Baldwinem, Bonifacy we wrześniu 1204 roku zajął w końcu Saoloniki. Jedną z jego pierwszych decyzji było przekazanie duchowieństwu łacińskiemu kościołów Świętego Demetriusza i Świętej Mądrości. Nałożył również wysokie podatki na mieszkańców drugiego co do wielkości miasta w Grecji. Po uzbieraniu odpowiednich funduszy i zapasów i powierzeniu regencji swojej żonie, Małgorzacie, wyruszył na czele wojsk w głąb kontynentalnej Grecji, chcąc podbić wszystkie ziemie przyznane mu na mocy traktatu. Wśród jego sojuszników i żołnierzy nie brakowało Greków, w tym także tych pochodzących z możnych rodów. Z Konstantynopola, z Bonifacym, wyruszyli między innymi Manuel i Michał Angelosowie. Łacinnicy, którymi dowodził Bonifacy pochodzili z różnych krain, byli wśród nich Lombardowie, Flamandowie, Francuzi, Burgundowie, Prowansalczycy, Oksytańczycy i Niemcy. Wśród towarzyszy Bonifacego wyróżniali się tacy rycerze jak Wilhelm z Champlitte, Otto de la Roche, Jakub z Avesnes, Mikołaj z Saint Omer, Berthold z Katzenelnbogen, Guy Pallavicini, Tomasz d’Autremencourt oraz Ravano dalle Carceri. Wszyscy oni odegrali później pewną rolę w dziejach łacińskich państw w Grecji.
Jedyną, poważniejszą przeszkodą na drodze do podboju mógł być najpotężniejszy z greckich archontów, Leon Sguros. Korzystając z problemów rządu centralnego, jeszcze podczas oblężenia Konstantynopola przez krzyżowców, zaczął on rozszerzać swoją władzę. Mimo napomnień i sprzeciwów ze strony biskupa Ateńskiego, Michała Choniatesa, Sguros zaatakował Ateny. Metropolita zorganizował jednak na tyle skuteczną obronę, że napastnikom nie udało się zająć miasta i musieli się wycofać. Po tej porażce Sguros ruszył na Teby, które mimo posiadania potężnych murów i znacznie większego garnizonu, uznały jego władzę. Następnie wyruszył do Larisy, którą również sobie podporządkował. Tam spotkał się ze zdetronizowanym cesarzem Aleksym III, który oddał mu za żonę Eudoksję, swoją córkę.
Krótko po tych wydarzeniach, wojska łacińskie wkroczyły do Tesali i ruszyły w stronę Larisy. Sguros albo Lasgur, jak zwali go przybysze z Zachodu, porzucił miasto i wraz z armią rozbił obóz w przesmyku Termopile, uznając że będzie to miejsce najłatwiejsze do obrony. Bonifacy szybko zdobył Larisę, którą nadał rycerzowi o imieniu Guglielomo, znanemu odtąd jako de Larsa. Otrzymał on także Halmyros, ważne miasto handlowe z silnymi koloniami Pizańczyków i Wenecjan. Następną zdobycz Bonifacego, Velestino, otrzymał Berthold z Katzenelnbogen. Łacinnicy ruszyli następnie drogą prowadzącą przez Farsalę, Domokos i Lamię aż dotarli do Termopil. Sguros nie przyjął jednak bitwy i wycofał się do Akrokoryntu. Bonifacy był świadomy roli jaką przesmyk odgrywa dla obronności Attyki i Peloponezu, dlatego nadał te tereny Guyowi Pallavicino. Włoski rycerz wybudował tutaj potężną twierdzę, dając początek słynnemu Markizatowi Bodonitzy, który przetrwał aż do 1414 roku.
Po przeprawie przez Termopile Bonifacy zajął tereny leżące wokół starożytnej Amfissy i nadał te ziemie Tomaszowi d’ Autremencourt, dając w ten sposób początek senioratowi Salony, który istniał aż do 1410 roku. Ród Tomasz szybko zajął sąsiednie tereny, w tym ważny port w Galaxidi. Ich władztwo było na tyle silne że mogli sobie pozwolić na bicie własnej monety. Łacinnicy zajęli następnie Beocję wraz z Tebami, które poddały się bez walki. Ich kolejną zdobyczą była Attyka, wraz z Atenami. Metropolita ateński, faktyczny przywódca lokalnej ludności, Michał Choniates, uznał opór za bezcelowy i po prostu rozkazał otworzyć bramy. Miał on nadzieję na zawarcie jakiegoś porozumienia z krzyżowcami i kościołem rzymskim, ale szybko okazało się, że będzie to bardzo trudne. Zdobywcy nie okazywali żadnych względów podbitym Ateńczykom, a nawet ważnym miejscom kultu religijnego, takim jak katedra na Akropolu. W obawie o własne życie Choniates zbiegł z Aten. Teby wraz z Beocją, Ateny wraz z Attyką i historyczny region Megaris, zostały nadane Ottonowi de la Roche, zaufanemu sojusznikowi Bonifacego. Mniej więcej w tym samym czasie, oddziały Jakuba z Avesnes, który odłączył się od głównych sił krucjaty, podporządkowały sobie Eubeę.
Księstwo Morei.
Kolejnym celem krzyżowców był Peloponez, który stanowił zaplecze dla sił Sgurosa. Bonifacy zaatakował Nauplion, a Otton de la Roche i Jakub z Avesnes Korynt. O ile samo miasto udało się Jakubowi i Ottonowi zdobyć, to sama twierdza pozostała w rękach greckiego archonta. Nie zatrzymało to jednak łacińskich postępów, a atak przyszedł z zupełnie niespodziewanej strony. Gotfryd Villehardouin, bratanek słynnego kronikarza IV wyprawy krzyżowej, o tym samym imieniu i nazwisku również chciał wziąć udział w krucjacie. Nie ruszył on jednak z głównymi siłami, a na czele swoich oddziałów przeprawił się od razu do Syrii. Na wieść o poczynaniach krzyżowców, postanowił przyłączyć się do łacinników w Grecji. Zła pogoda uniemożliwiła mu jednak dotarcie do cesarskiej stolicy i zmusiła do postoju w Methoni w Messeni. W grudniu 1204 roku lokalny archont zaproponował mu sojusz, chciał skorzystać z łacińskiej pomocy w walkach ze swoimi rywalami.
Geoffrey szybko jednak zorientował się, że Grecy są mocno osłabieni i zaczął podporządkowywać sobie lokalnych możnych. Brakowało mu jednak wojsk i w tym celu udał się z wizytą do obozu Bonifacego, który w tym czasie oblegał Nauplion. Tam, król Tesaloniki, zaoferował Villehardouinowi ziemię i przywileje w zamian za złożenie hołdu. Geoffroy spotkał jednak Wilhelma z Champlite, członka rodziny której Villehardouinowie byli wasalami. Namówił on Wilehelma do wspólnej ekspedycji, opowiadając mu o bogactwach Peloponezu, który określił mianem Morei.
Wilhelm uległ namową, a i Bonifacy zgodził się na ekspedycję. Wojska Wilhelma i Gotfryda bardzo szybko podporządkowywały sobie kolejne greckie miasta. Patras zostało zdobyte przy pierwszym szturmie. Andravida, stolica Elis, skapitulowała bez walki. Poddała się też Mesarea i Arkadia, choć ta ostatnia przez jakiś czas stawiała opór. Krzyżowcy bez walki zajęli Modon, a twierdza w Koron poddała się po krótkim oblężeniu. Jedyna większa bitwa, zwana bitwąw Gaju Oliwnym, jaka wydarzyła się w czasie tej kampanii miała miejsce wiosną 1205 roku. Budzi ona jednak kontrowersje wśród historyków. Popularniejsza narracja mówi o tym że szybkie sukcesy Villehardouina i Wilhelma przeraziły Michała Angelosa, który w czasie wyprawy zbiegł z obozu Bonifacego do Epiru i ogłosił się tam władcą niezależnego państwa greckiego. Dlatego też jego wojska przeprawiły się przez cieśninę koryncką i zaatakowały łacinników w Messeni. Część historyków uważa jednak że nie była to bitwa między krzyżowcami, wojskami epirskimi a lokalnymi powstańcami, których przywódca również mógł nazywać się Michał. Argumentują oni tę wersje faktem że Epir był wówczas zagrożony przez sąsiadów, a władza Angelosa świeża i nieugruntowana. Niezależnie jednak od tego czy po stronie greckiej walczyli żołnierze z Epiru czy lokalni powstańcy, tak zwana Bitwa w Gaju Oliwnym zakończyła się porażką Greków. Ponadto łacinnicy spotkali się z oporem w Lakonii, Nikli, Veligosti i ze strony słowiańskich Melingów. Nie były to jednak skoordynowane działania, zdolne do wyparcia najeźdźców. Krótko po bitwie w Gaju Oliwnym, pod kontrolą Greków znajdowały się tylko Nauplion, Korynt, Lakonia. Nikli, Veligosti, Leonidio Tsakonów i Tajgetos należący do Melingów. Wilhelm z Champlite mógł zatem spokojnie tytułować się księciem Morei, Villehardouin otrzymał zaś Koron.
Wenecjanie.
Wenecjanie, na mocy traktatu rozbiorowego otrzymali bardzo rozległe tereny, zwłaszcza na Peloponiezie. Republika ociągała się jednak z ich zajmowaniem, a wiele z przyznanych ich ziem nie zajęli nigdy. Rządzące Wenecją rody doszły do wniosku że należy podporządkować sobie bezpośrednio tylko najważniejsze miasta, takie jak na przykład Modon i Koron, leżące na szlaku handlowym prowadzącym przez Kretę do Egiptu. W 1206 roku, flota wenecka, dowodzona przez Premariniego i jednego z synów doży Dandolo, zaatakowała Modon i Koron i odbiła je z rąk niezbyt licznych garnizonów łacińskich. Jeśli chodzi o rozliczne greckie wyspy to większość z nich, na mocy traktatu rozbiorowego, przypadła Wenecjanom. Władze Republiki postanowiły przekazać prawa do większości ziem osobom prywatnym. Nowi właściciele musieli tylko zobowiązać się do utrzymywania garnizonów i administracji oraz płacenia podatków. I tak na przykład, Marco Sanudo, bratanek doży Dandolo, zebrał grupę weneckich kupców i na własny koszt wyekwipikował osiem galeonów. Ta prywatna flota szybko zajęła siedemnaście wysp składających się na Cyklady. Z oporem Wenecjanie spotkali się tylko na Naxos i to zresztą nie ze strony Greków, a genueńskich piratów, którzy mieli tam swój fort. Sanudo podzielił wyspy między swoich kompanów, dając tym samym początek Księstwu Naksos. Podobnie sprawa miała się w przypadku Korfu, które opanowali, po walkach z genueńskim piratem Vetrano, możni weneccy. Hrabia Matusz Orsini, rządzący Kefalonią i Zante, złożył hołd Republice. Wenecjanom, w 1212, udało się ostatecznie opanować Kretę, zakupioną od Bonifacego z Montferratu. Tutaj także musieli najpierw stoczyć walkę z Genueńczykami.
Eubeia.
Inaczej sprawa miała się w przypadku Euboi. Wyspa ta została opanowana przez Jakuba z Avesnes w 1205 roku, ale szybko powrócił on na Peloponez, nie zostawiając tu silnych garnizonów. Jakub zmarł kilka miesięcy później nie pozostawiając po sobie żadnego męskiego następcy i zapisując Negroponte Templariuszom. Bonifacy jednak, podzielił wyspę na trzy władztwa, które oddał pochodzącym z Verony Ravano dalle Carceri, jego krewniakowi Gilberto i Pegoraro dei Pegorari. Euboia, na mocy traktatu rozbiorowego przypadała Wenecji, ale król Tessaloniki zignorował ten fakt. W ten sposób powstała tak zwana Triarchia Negroponte. Trójpodział nie utrzymał się jednak długo- Gilberto zmarł, Pegoraro wrócił do Włoch, a władcą zjednoczonej wyspy został Ravano.
Reakcja grecka.
Na południu i w środkowej Grecji, podbijana ludność była prawie całkowicie bierna. Wielu z nich przywitało nowe rządy z nadzieją, że oznaczają one koniec bezprawia możnych i wysokich podatków narzucanych przez Konstantynopol. Łacinnicy, w większości przypadków, spełniali te oczekiwania. Większość nowych panów odnosiła się dobrze do swoich nowych poddanych. Wilhelm z Champlite na przykład, respektował wszystkie przywileje nadane wcześniej przez cesarzy bizantyjskich, a między swoich rycerzy dzielił tylko ziemie należące bezpośrednio do cesarza bądź dynastii rządzącej. Książę Morei zaprosił nawet greckich dostojników do komisji która miała zająć się nowym podziałem dóbr ziemskich.
Nie wszyscy Grecy zgadzali się jednak na łacińskie panowanie. Oprócz Tracji, gdzie lokalni możni sprzymierzyli się z Kałojanem, znaleźli się również tacy którzy dążyli do stworzenia niezależnych władztw, a często, w dalszej perspektywie, do odbudowy cesarstwa. W Nicei cesarzem ogłosił się Teodor Laskarys, zięć Aleksego III. W Trapezuncie, jeszcze przed upadkiem Konstantynopola, do władzy doszli Aleksy i Dawid Komnen i przy pomocy gruzińskiej królowej Tamary zajęli znaczną część posiadłości bizantyjskich w północno-wschodniej Azji Mniejszej. Państwo to przez pewien czas kontrolowało także część Krymu i przetrwało aż do 1461 roku. W Europie, kuzyn cesarza Izaaka III, Michał Angelos, zbiegł z wojsk Bonifacego z Montferattu i zajął Epir, gdzie ogłosił się niezależnym władcą, dając początek tak zwanemu despotatowi Epiru, który odegrał znaczną rolę w późniejszej historii regionu.
Nicea.
Po upadku Konstantynopola pochodzący z możnego rodu Teodor Laskarys, zięć cesarza Aleksego III, zebrał wokół siebie grupkę możnych i żołnierzy i zbiegł do Bitynii. Kiedy stanął pod murami stolicy prowincji, Nicei, podał się za przedstawiciela swojego teścia i zażądał wpuszczenia do miasta i podporządkowania się jego rozkazom. Lokalne władze, pozostające w konflikcie z cesarzem Aleksym III i wiedzące już o klęsce w Konstantynopolu, odmówiły. Nicejczycy udzielili schronienia jedynie Annie Angelinie, córce cesarza. Teodor udał się wraz ze zbrojnymi w okolice góry Olimp, gdzie założył swoją kwaterę i rozpoczął werbowanie wojsk oraz skupiał wokół siebie ludzi wrogich nowemu, łacińskiemu panowaniu. Nastawienie lokalnych Greków do Teodora odmieniła dopiero kampania przeprowadzona przez łacinników. Miejscowi liczyli że uda im się jakoś dogadać z najeźdźcami, ale kiedy Frankowie zaczęli grabić ich bogactwa i rugować z ziem, zaczęły się walki. Laskarys i jego stronnicy stanęli na czele powstańców. Po wycofaniu się łacinników, zagrożonych w Europie przez Bułgarów, wiele miast, na czele z Niceą, uznało władzę Teodora.
Jego stronnictwo szybko zaczęło podporządkowywać sobie innych lokalnych władców, a także, co jakiś czas, atakować łacińskie posiadłości w Azji Mniejszej. Na wieść o postępach Nicei, wielu Greków z Europy migrowało na drugą stronę Bosforu. Po wydarzeniach z 1207 roku, kiedy to w ręce Laskarysa wpadły Kyzikos i Nikomedia, poczuł się on na tyle silny, że zaczął aspirować do korony cesarskiej. Do koronacji potrzebował patriarchy ekumenicznego, dlatego w 1208 roku, po długich przygotowaniach, w Nicei doszło do synodu. Zgromadzenie biskupów wybrało nowego patriarchę ekumenicznego, którym został Michał IV. W Wielkanoc nowy patriarcha koronował Teodora Laskarysa na cesarza Rzymian, co w myśl ideologii promowanej na dworze w Nicei oznaczało, że prawowite Cesarstwo Rzymskie nadal istnieje, a Henryk Flandryjski to uzurpator. Konkurenci Laskarysa twierdzili że zarówno wybór patriarchy, jak i koronacja nie były legalne i wskazywali na szereg niespełnionych warunków formalnych. Nicejczycy bronili się twierdząc że wyjątkowa sytuacja wymusza elastyczne podejście do prawa. Jako że większość greckich możnych nie chciała aby rządziły nimi łacińskie elity, wielu uznało Teodora za swojego prawowitego władcę. Tak zwane cesarstwo Nicejskie szybko stało się jednym z największych zagrożeń dla łacińskiej władzy w Grecji.
Epir.
Tak zwany Despotat Epiru (mimo iż nie jest to poprawna nazwa jest ona często stosowana w historiografii) był najsilniejszym władztwem greckim w europejskiej części Bizancjum po upadku Konstantynopola. Rdzeniem państwa był Epir, poza tym jego władcy kontrolowali również część Akarnanii i Etolii, czyli większą część zachodniej Grecji. Jego początki są związane z osobą Michała Komnena Dukasa, syna Jana Dukasa, a więc wuja cesarza Izaaka II. Jan Dukas był ważnym dostojnikiem i dowódcą wojskowym i młody Michał również zaczął robić karierę w wojsku i administracji. Po puczu i objęciu władzy przez Aleksego III, jako stronnik obalonego cesarza, popadł niełaskę. Prawdopodobnie wziął udział w spisku przeciwko uzurpatorowi, ale zakończył się on fiaskiem i Michał musiał ratować się ucieczką do sułtanatu Ikonium. Gdy jednak doszły go wieści o krucjacie, powrócił do Konstantynopola i w 1204 roku był w mieście, prawdopodobnie współpracując z łacinnikami. Jako sojusznik krzyżowców, wyruszył z Bonifacym na wyprawę mającą na celu utworzenie królestwa Tesaloniki.
W trakcie ekspedycji Michał odłączył się jednak od głównych sił i udał się do Arty, gdzie bizantyjski gubernator nie chciał poddać się krzyżowcom i pozostawał niezależnym od ich władzy. Nie do końca wiadomo co się wówczas stało. Część źródeł podaje że gubernator Epiru o imieniu Senachereim był powinowatym Michała i wezwał go do pomocy przeciwko powstańcom. Michał, po przybyciu na miejsce miał poślubić jego córkę. Krótko po ślubie Senachereim zmarł, a Michał objął władzę. Inna wersja mówi że gubernator został zabity przez powstańców, a Michał poślubił wdowę po nim i udało mu się przekonać do siebie lokalnych możnowładców, dzięki czemu został uznany za władcę. Niezależnie jednak od tego jak było naprawdę, wkrótce po śmierci Senachereima, władzę Michała uznawały tereny w zachodniej Grecji, rozciągające się od Durazzo (miasto należało jednak do Wenecjan) aż do zatoki Korynckiej. Udało mu się zatem stworzyć tutaj państwo zanim którykolwiek z krzyżowców spróbował podporządkować sobie te tereny.
Michał pozostawił istniejącą, bizantyjską administrację i pozwolił lokalnym możnym zatrzymać wszystkie swoje posiadłości. Udało mu się także stworzyć silną i liczną armię, dzięki czemu jego państwo szybko stało się jednym ze znaczniejszych na Bałkanach. Utrzymywał także bardzo dobre stosunki z plemionami wołoskimi i albańskimi, dzięki czemu mógł często liczyć na udział ich wojsk w swoich wyprawach. Niewiele zmieniło się w samym Epirze w stosunku do czasów bizantyjskich. Wydaje się wręcz że sytuacja uległa polepszeniu, gdyż podatki nie były teraz wysyłane do Konstantynopola, tylko były inwestowane na miejscu.
Krótko po tym jak Michał został władcą Epiru, Grecy ze Sparty i Arkadii zostali zaatakowani przez krzyżowców prowadzonych przez Villehardouina i Wilhelma z Champlite. Według starszej i bardziej popularnej teorii, wojska Epirskie przeprawiły się na Peloponez gdzie wzięły udział w walkach po stronie miejscowych Greków i poniosły klęskę w tak zwanej bitwie w Gaju Oliwnym. Nowsze badania wskazują jednak że jest to bardzo mało prawdopodobne, gdyż Michał na początku swojego panowania był zagrożony ze strony krzyżowców i Wenecjan, mógł również zmagać się z opozycją wewnętrzną. Być może faktycznie Michał interweniował na Peloponezie, ale raczej jest mało prawdopodobne aby do ekspedycji doszło już w 1205 roku, kiedy jego władza była jeszcze słaba. Wydaje się natomiast że wódz Greków walczących z łacinnikami również nazywał się Michał i został on po prostu błędnie utożsamiony z władcą Epiru. Jest to tym bardziej prawdopodobne że zagrożenie ze strony łacinników było na tyle poważne że Michał nawiązał kontakty z papiestwem, obiecując Innocentemu zawarcie unii kościołów. W 1209 roku zawarł także sojusz z cesarzem łacińskim. Jest jednak bardzo prawdopodobne że uznał Henryka za swojego suzerena. Przymierze zostało przypieczętowane ślubem córki Michała z bratem cesarza. Władca Epiru nie przywiązywał jednak zbyt dużej wagi do tego rodzaju zobowiązań i gdy tylko zmieniała się sytuacja, zmieniała się jego polityka.
W 1210 roku, w czasie gdy Henryk przebywał w Azji Mniejszej, prowadząc wyprawę przeciwko Nicei, Epiroci zaatakowali królestwo Tesaloniki. Państwo to było wówczas rządzone przez Małgorzatę, sojuszniczkę i lenniczkę cesarza łacińskiego. Henryk musiał przeprawić się przez Bosfor i wspomóc łacinników z Tesali. Odsiecz sprawiła, że Michał musiał się wycofać bez żadnych nabytków terytorialnych. Na wieść o agresji, papież ekskomunikował władcę Epiru, co jednak nie miało dla niego większych konsekwencji. Jedynym poważniejszym zagrożeniem była teraz Wenecja. 20 czerwca 1210 roku Michał zawarł traktat z Republiką, na mocy którego uznawał się za jej wasala i nadawał weneckim kupcom liczne przywileje handlowe. Epir dokonał wówczas tymczasowej reorientacji swojej polityki zagranicznej i na pewien czas sprzymierzył się z łacinnikami. W 1211 roku Strez, bułgarski arystokrata i władca na wpół niezależnego państwa w Macedonii, zaatakował Tesalonikę. Michał pomagał wówczas krzyżowcom w walkach, które zakończyły się pokonaniem Bułgarów. Epiroci zaatakowali również zachodnią Macedonię, gdzie dzięki pomocy rycerstwa zachodniego odnieśli zwycięstwo w okolicach Pelagonii. Strez został uratowany dzięki interwencji Boriła.
Po śmierci Henryka Flandryjskiego, Epir przystąpił do sukcesywnego podboju Tesaloniki. W 1212 roku wojska epirskie zajęły Larisę, dzięki czemu przecięły szlak komunikacyjny między państwami łacińskimi na południu i w środkowej i północnej Grecji. Dzięki pomniejszym wyprawom, udało mu się opanować większość środkowej Tesali. W 1213 roku Michał złamał umowę z Wenecją i zajął Durazzo. W 1214 roku odbił także Korfu z rąk Republiki. Krótko później jego wojska zajęły znaczną część południowej Macedonii i Albanii. Michał próbował także opanować Zetę, ale przeszkodził mu w tym zacięty opór ze strony Serbów. Pod koniec 1214 albo na początku 1215 roku Michał został zamordowany w niejasnych okolicznościach.
Władzę w Epirze odziedziczył jego przyrodni brat, Teodor. Kontynuował on ekspansję, zajmując coraz więcej ziem należących wcześniej do Bizancjum. Epir stał się na tyle silny, że jego władcy zaczęli myśleć o odbudowie cesarstwa i zaczęli zgłaszać pretensję do Konstantynopola. Teodor, zanim zjawił się w Epirze, przebywał w Azji Mniejszej, gdzie złożył hołd Laskarysowi. Rządzone przez niego państwo szybko jednak stało się konkurencją dla Nicei i weszło z nią w otwarty konflikt.
Henryk I.
Po tym jak Baldwin I dostał się do niewoli po bitwie pod Adrianopolem w 1205 roku, a wojska bułgarskie zajęły prawie całą Trację i ruszyły na Konstantynopol, baronowie Cesarstwa Łacińskiego wybrali Henryka Flandryjskiego na regenta. Na szczęście dla Henryka, główne siły bułgarskie, dowodzone przez samego Kałojana, ruszyły na Tesaloniki, po drodze dokonując rzezi w Seres, która sprawiła, że wielu trackich Greków zaczęło odwracać się od Bułgarów. Niedługi czas później Kałojan dokonał podobnej rzezi Greków w Filipopolis, którzy po wyparciu łacinników nie chcieli zgodzić się na poddanie miasta carowi. Kilka tygodniu później w Tyrnowie doszło do buntu przeciwko carowi i wojska bułgarskie musiały na pewien czas wycofać się z Tracji.
Rzezie Greków (którzy wówczas sami określali siebie jako Rzymian) przez które Kałojan zyskał sobie przydomek „Rzymianobójcy”, miały ogromy wpływ na dalsze losy Cesarstwa Łacińskiego. Sprawiły bowiem że traccy Grecy zaczęli widzieć w łacinnikach jedynych sojuszników zdolnych powstrzymać Bułgarów. Jesienią 1205 roku wiele miast i twierdz w Tracji dobrowolnie poddało się łacinnikom i otworzyło przed nimi swoje garnizony. Cesarstwo odzyskało znaczną część tego regionu, prawie całą wschodnią Trację, w zasadzie bez walki. Ponadto w armii Kałojana służyło wielu Greków, którzy zaczęli dezerterować. Tak stało się na przykład w czasie kampanii z 1206 roku, kiedy to Bułgarzy próbowali odbić utracone ziemie. Najazd ten zakończył się zdobyciem i rzezią Demotyki, ale nie przyniósł zmian terytorialnych.
W 1206 stało się też jasne że Baldwin I nie żyje, dlatego też Henryk został koronowany na nowego cesarza. Koronacja miała miejsce 20 sierpnia. W międzyczasie Henryk dalej walczył z Bułgarami, ale była to teraz wojna podjazdowa. Obydwie strony najeżdżały na swoje części Tracji, łupiąc i niszcząc osady. W wyniku tego konfliktu Tracja z bardzo bogatego regionu, swoistego „spichlerza Konstantynopola”, stała się regionem zniszczonym i wyludnionym. Jako że Kałojan poważnie zagrażał również Bonifacemu, dwaj najważniejsi liderzy łacinników odłożyli na bok dawne urazy i zawarli sojusz. W 1207 Henryk poślubił córkę markiza, Agnieszkę. Wcześniej jednak wybuchły walki z wojskami Laskarysa z Nicei. Zagrożony przez Bułgarów Henryk nie był w stanie walczyć na dwa fronty i musiał zawrzeć pokój z Nicejczykami i oddać im twierdze w Kyzikos i Nikomedii. Krótko po tym, we wrześniu 1207, w ręce podjazdu bułgarskiego wpadł Bonifacy. Żołnierze Kałojana zamordowali władcę Tesaloniki. Bułgarzy wprawdzie nie zdobyli Saloniki ani nie zajęli zbyt wiele ziem królestwa, jako że Kałojan został zamordowany miesiąc później i państwo bułgarskie zaczęło borykać się z dużymi problemami wewnętrznymi.
Nowy car, Borił, nie cieszył się tak dużym poparciem jak Kałojan i miał spore problemy z opozycją. Próbował jednak kontynuować ekspansję w Tracji, ale jego wojska zostały pobite przez Henryka w bitwie pod Filipopolis w 1208 roku. Następne starcia nie przyniosły rozstrzygnięcia, ale łacinnicy zaczęli powoli odbijać zachodnią Trację. Na domiar złego, Aleksy Sław, bułgarski możny, któremu udało się utworzyć w zasadzie niezależne państwo obejmujące tereny wokół Rodopów, zawarł sojusz z Henrykiem. Wziął ślub z jego naturalną córką i otrzymał tytuł despoty. Bułgaria został również zaatakowana przez Streza, krewnego Boriła, który również zgłaszał pretensje do korony carskiej. Udało mu się nakłonić Serbów do sojuszu i dzięki ich pomocy opanował część władztwa Boriła i rządził niezależnie. Pogrążona w chaosie Bułgaria w zasadzie przestała być zagrożeniem dla łacinników.
Nie był to jednak koniec problemów krzyżowców. Śmierć Bonifacego doprowadziła bowiem do bardzo poważnych zawirowań w niedawno powstałym państwie, uchodzącym dotąd za najsilniejsze w Grecji. Kłopoty Tesaloniki oznaczały kłopoty dla wszystkich krzyżowców.
Rewolta lombardzka.
Po tym jak ustało zagrożenie ze strony Bułgarów, doszło do ostrych podziałów wśród baronów królestwa Tesaloniki. Przeciwko rządzącej państwem w imieniu małoletniego Demetriusza Małgorzacie, wystąpił Oberto de Biandrate z popierającymi go baronami. Jako że praktycznie wszyscy z tego obozu pochodzili z północnych Włoch, wystąpienie to nazwano rewoltą lombardzką. Obóz na czele którego stał de Biandrate opowiadał się za całkowitą niezależnością Tesaloniki od Cesarstwa Łacińskiego i domagał się przyznania królestwu ziem od Durazzo aż po Macri, miasteczko leżące nieopodal Stagiry. Ponadto lombardzcy baronowie planowali zdetronizować nieletniego Demetriusza, a koronę oddać jego starszemu bratu, Wilhelmowi IV, markizowi Montferratu. Lombardowie uważali też, że księstwo Achai powinno być lennikiem ich królestwa. Z ważniejszych lenników Bonifacego, tylko pan Aten i Teb, Otto de la Roche oraz Berthold z Katzenelnbogen, nie wzięli udziału w rewolcie. Jako że Kadmea, tebańska twierdza, była obsadzona żołnierzami Alberta z Canossy, który był jednym z buntowników, de la Roche utracił kontrolę nad miastem. Ich bunt oznaczał zerwanie zależności lennej od Konstantynopola i w zasadzie zniszczenie jedności państw łacińskich w Grecji. Gdyby spiskowcom udało się zrealizować ich zamiary, Cesarstwo Łacińskie zostałoby odcięte od pozostałych państw co wobec naporu Nicei, której władca w 1208 roku ogłosił się cesarzem Rzymian, oznaczało jego zagładę.
Henryk Flandryjski okazał się jednak władcą silnym i energicznym. Za pomocą gier dyplomatycznych udało mu się doprowadzić do rozłamu w królestwie Tesaloniki. Namówił Małgorzatę Węgierską na złożenie mu hołdu lennego, obiecując chronić interesy Demetriusza jako króla. W 1209 wojska cesarza łacińskiego wkroczyły do Saloniki i Henryk doprowadził do koronacji nieletniego syna Bonifacego. Biandrate otwarcie wystąpił przeciwko cesarzowi co doprowadziło do jego aresztowania i osadzenia w zamku w Seres, gdzie znajdował się pod nadzorem Bertholda z Katzenelnbogen. Nie był to jednak koniec rebelii, gdyż Biandrate nadal miał wpływowych stronników. Chcąc doprowadzić do ugody Henryk ogłosił zwołanie parlamentu wszystkich łacińskich panów w Grecji, który miał odbyć się nieopodal Rawenniki. Zgromadzenie odbyło się w 1209 roku, a na miejscu stawiło się około sześćdziesięciu baronów. Buntownicy odmówili jednak wzięcia udziału w obradach i schronili się w Kadmei, twierdzy w Tebach. Wobec tego Henryk ruszył zbrojnie do Teb. Został tam przyjęty z honorami przez greckich mieszkańców miasta, którzy łącznie z najwyższym duchowieństwem uznali go za swojego władcę.
Po przybyciu Henryka do Teb, baronowie ufortyfikowani w Kadmei powiadomili go że nie mają zamiaru się poddawać. Kiedy jednak zobaczyli jak wojska cesarskie szykują się do oblężenia, budują maszyny i zamykają dostęp do twierdzy, poprosili o pokój. Henryk zaoferował im bardzo korzystne warunki- buntownicy mieli zatrzymać wszystkie swoje tytuły i wasali pod warunkiem że poddadzą Kadmeę. Rebelianci przystali na te warunki i całe Teby zostały podporządkowane władzy cesarskiej. Henryk przekazał miasto Ottonowi de la Roche. Skutkiem rewolty lombardzkiej było umocnienie władzy i autorytetu cesarza łacińskiego. O ile wcześniej jego zwierzchność nad panami z Europy Zachodniej w Grecji była dyskusyjna bowiem wiele władztw zostało założonych w wyniku prywatnej inicjatywy, o tyle teraz stawał się on niekwestionowanym suzerenem miażdżącej większości z nich. W czasie swojej podróży po Grecji Henryk spotkał się z wieloma przedstawicielami duchowieństwa łacińskiego i widząc konflikty między rycerstwem a klerem w 1210 zwołał kolejny zjazd w Rawennice. Na to spotkanie przybyli praktycznie wszyscy znaczniejsi możni, a także wielu arcybiskupów i biskupów. W toku negocjacji wypracowano konkordat, porozumienie między władzą świecką a kościołem. Doszło tam również do uporządkowania organizacji kościelnej. Wszystkie biskupstwa i klasztory na terenie północnej Grecji, od Salonik po Korynt, zostały podporządkowane patriarsze Konstantynopola. Kościoły uzyskały zabezpieczenie prawne dla posiadanych przez siebie ziem i bogactw. Duchowni, niezależnie od wyznania, zostali też obciążeni podatkiem od posiadanych ziem. Postanowiono również, że synowie popów greckich, jeśli sami nie zostaną księżmi, muszą służyć w wojsku (w przypadku gdy ich ojciec posiada jakieś ziemie). Konkordatu nie podpisał jednak książę Morei, gdzie organizacja kościelna była niezależna od Konstantynopola.
Rewolta lombardzka zakończyła się zwycięstwem Henryka i wzmocnieniem Cesarstwa łacińskiego, z drugiej jednak strony taki jej finał miał katastrofalne skutki dla królestwa Tesaloniki. Wielu rycerzy lombardzkich wobec porażki zaczęło porzucać Grecję i wracać w rodzinne strony. Migracja ta zmniejszyła siłę militarną królestwa co miało ogromne znaczenie wobec rosnącego zagrożenia ze strony greckich despotów z Epiru, którzy od 1210 roku zaczęli regularnie najazdy. Kolejnym ubocznym skutkiem rebelii był wzrost wpływów weneckich na Euboi, której władca, szukając wsparcia w walce z Konstantynopolem, uznał się lennikiem republiki. Po jego śmierci faktyczną władzę na wyspie sprawował wenecki namiestnik, a Euboia stała się tak naprawdę kolonią Republiki.
Dalsze rządy.
W 1210 roku Henryk wyruszył na kampanię przeciwko Nicejczykom i zaatakował ich posiadłości w Azji Mniejszej. Mimo początkowych sukcesów musiał się wycofać, a nawet oddać część twierdz Grekom. Był to efekt zdradzieckiego ataku Michała z Epiru na Teslaloniki. Dzięki interwencji cesarza udało się jednak ocalić zagrożone królestwo. Przez pewien czas Henryk przebywał w Salonikach. Musiał je jednak opuścić w 1211 roku, na wieść o spodziewanym ataku Nicejczyków na Konstantynopol. Despota epirski zastawił na niego pułapkę, ale Flandryjczykowi ostatecznie udało się jej uniknąć i zorganizować obronę stolicy. Udało mu się również nakłonić Turków z sułtanatu Ikonium do uderzenia na Niceę od wschodu, co zmusiło Laskarysa do porzucenia planów ataku na Konstantynopol. Henryk próbował zaatakować Niceę, licząc na to że Grecy nie poradzą sobie walcząc na dwa fronty, ale po zwycięskiej dla nich bitwie pod Antiochią nad Meandrem zagrożenie tureckie ustało i łacinnicy byli zmuszeni wycofać się.
W międzyczasie Borił uderzył na Tesaloniki, ale miejscowi baronowie, dzięki pomocy władcy Rodopów, odparli atak. W wyniku kolejnej klęski cara, w Bułgarii doszło do wybuchu rebelii. Była ona na tyle silna że Borił o mało nie stracił tronu. Zarówno łacinnicy, jak i Bułgarzy zdali sobie sprawę z konieczności zawarcia pokoju. Henryk musiał koncentrować swoje szczupłe siły na walkach z coraz mocniejszą Niceą, a Borił, zagrożony przez Aleksego, Michała z Epiru i wewnętrzną opozycję, zrozumiał, że nie jest w stanie walczyć na tylu frontach. W 1213 roku doszło zatem do zawarcia pokoju i sojuszu, którego przypieczętowaniem był ślub Henryka z córką Boriła (która tak naprawdę była córką Kałojana, którą Borił zaadoptował żeniąc się z jej matką). Borił ożenił się natomiast z siostrzenicą Henryka, odsyłając swoją dotychczasową żonę, wdowę po Kałojanie, do klasztoru. Do sojuszu dołączyli także Węgrzy, których król, Andrzej II ożenił się z inną siostrzenicą Henryka. Strez, jako wasal Boriła, również był częścią koalicji.
Sojusznicy w 1214 roku wspólnie zaatakowali Serbię. W kampanii brały udział dwie armie – pierwsza należała do Boriła i łacinników, a druga do Streza. Serbowie nie mieli wystarczających sił aby walczyć na dwa fronty, atakujący liczyli więc na szybkie i łatwe rozstrzygnięcie. Tak się jednak nie stało ponieważ w trakcie wyprawy Strez zmarł, a jego wojska rozpierzchły się. Bułgarzy i łacinnicy wycofali się wówczas z terenów serbskich. Śmierć Streza oznaczała koniec istnienia jego państewka w Macedonii. Jego dalsze losy nie są do końca znane – zostało ono albo podzielone między Michała z Epiru, a Boriła albo całkowicie zajęte przez wojska despoty.
W międzyczasie gdy Henryk walczył z Nicejczykami i układał się z Bułgarami, Michał sukcesywnie, kawałek po kawałku podbijał Tesaloniki. Królestwo traciło ziemie i rycerzy, którzy wobec beznadziejnej sytuacji często wracali w rodzinne strony. Henryk zdał sobie w końcu sprawę ze skali zagrożenia i w 1216 roku zorganizował wyprawę przeciwko Epirotom. Nie doszła ona jednak do skutku bowiem zaraz po wkroczeniu do Tesali Henryk zmarł, prawdopodobnie otruty. Jego śmierć oznaczała bardzo poważny kryzys dla państw łacińskich w Grecji.
Organizacja państw łacińskich.
Po podboju łacinnicy zaczęli organizować swoje nowo powstałe władztwa od strony prawnej. W miażdżącej większości przypadków oznaczało to usunięcie większości zastanego porządku i zaimplementowanie systemu feudalnego z Zachodniej Europy. System ten nie był całkowicie obcy Grekom. Za rządów Komnenów wiele rodów i osób prywatnych otrzymywało nadania ziemskie od cesarzy. Łacinnicy sięgnęli również po tak zwane Asyzy Jerozolimskie, czyli zbiór traktatów prawnych regulujących różnorakie kwestie, stworzony w królestwie Jerozolimskim. Podobnie, kilka lat wcześniej postąpił łaciński król Cypru, Amalryk de Lusignan. Niestety, zachowane źródła pozwalają na prześledzenie procesu wprowadzania prawa łacińskiego w zasadzie tylko w przypadku księstwa Achai.
Księstwo Achaii.
Wilhelm z Champlite w zasadzie tylko założył księstwo Achajskie. Krótko po podboju dowiedział się o śmierci Ludwika, jego starszego brata, w związku z czym powrócił do Francji aby objąć swoje burgundzkie dziedzictwo. Przed opuszczeniem Grecji zwołał jednak radę która miała zająć się zorganizowaniem porządku prawnego i dokonać nowego podziału zdobytych ziem. W jej skład weszli dwaj biskupi łacińscy, dwaj rycerze i czterech lub pięciu, lokalnych, greckich dostojników. Komisji przewodził Vilehardouin. Komisja dokonała podziału ziem, który następnie Wilhelm zatwierdził. Po mianowaniu swojego bratanka Hugh, bailifem, w 1209 roku książę powrócił na Zachód. Zmarł jednak w drodze, w czasie pobytu w Apulii, a jego bratanek umarł wkrótce potem. Vilehardouin sam ogłosił się bailifem i został faktycznym władcą księstwa.
Pierwszą decyzją Villehardouina było zwołanie parlamentu, czyli posiedzenia możnych, w Andrawidzie. Zapadła tam decyzja o stworzeniu komisji która dokonała spisu majątków i dóbr na terenie księstwa. Z Achajskiego odpowiednika Domesday Book wynika że księstwo zostało podzielone na dwanaście baronii. Rządzący nimi baronowie zasiadali, obok innych posiadaczy ziemskich (kleru i możnych greckich) w Wysokim Sądzie, który nie tylko rozstrzygał spory prawa feudalnego, ale pełnił także rolę doradczą. Wiemy również, że każdy baron wzniósł swoją twierdzę, prawdopodobnie z obawy przed podbitymi Grekami. Świadczy o tym choćby nazwa jednego z najważniejszych zamków- "Matagrifon", dosłownie „Zabij Greka” (łacinnicy często określali Greków mianem "Grifon"), co wskazuje że nowi władcy liczyli się z możliwością rebelii. Rody założycielskie nie przetrwały zbyt długo, wiemy, że już w 1278 roku zaledwie jeden ród przybył do Morei razem z Champlite i Gotfrydem.
Oprócz dwunastu świeckich, dziedzicznych baronii, funkcjonowało jeszcze siedem dużych kościelnych posiadłości ziemskich, przypisanych do urzędów arcybiskupich i niektórych biskupstw. Organizacja kościoła łacińskiego w księstwie Morei pokrywała się z siecią biskupstw greckich. Na czele kościoła stał arcybiskup Patras, noszący tytuł "primusa" Achai. Podlegało mu sześciu sufraganów w Modon, Koron, Olenie, Veligosti, Amyklai i Lakonii. Arcypiskup posiadał osiem lenn rycerskich, biskupi po cztery. Po cztery lenna przyznano także trzem zakonom rycerskim: Krzyżakom, Joannitom i Templariuszom. Biskupi mieli ponadto prawo do zasiadania w Wysokim Sądzie, pod warunkiem że rozpatrywana przezeń sprawa nie dotyczyła morderstwa. Biskup Oleny, rezydujący w Andravidzie, stolicy księstwa, często korzystał z tego prawa.
Po podziale ziemskim Villehardouin zabrał się za uregulowanie sprawy służby wojskowej. Wszyscy wasale byli zobowiązani do służenia pod bronią przez cztery miesiące w roku. Kolejne cztery miesiące w roku musieli służyć w garnizonach. Pozostałe cztery miesiące mogli spędzać w domu, tam jednak także musieli pozostawać w gotowości na każde wezwanie księcia. Po przekroczeniu sześćdziesiątego roku życia, rycerz był zwolniony ze służby, musiał go jednak zastąpić syn albo inny męski przedstawiciel rodziny. Ci spośród rycerzy którzy posiadali cztery lenna, musieli ponadto wystawić jeszcze jednego rycerza i dwunastu giermków. Ci którzy mieli więcej niż cztery lenna, za każde dodatkowe musieli wystawić dwóch konnych giermków albo jednego rycerza. Każdy rycerz i giermek musiał ponadto posiadać przynajmniej jednego służącego, którego musiał sam utrzymywać. Społeczeństwo łacińskie w Grecji było więc mocno zmilitaryzowane co częściowo tłumaczy łatwość z jaką w większości przypadków narzucali władzę podbitym Grekom.
Oprócz Wysokiego Sądu w księstwie Morei istniał także sąd mieszczański, w którym zasiadali przedstawiciele mieszczaństwa. Przewodził mu, nominowany przez księcia urzędnik z tytułem Wicehrabiego. Kronika Morei wspomina o kilkunastu posiedzeniach takiego sądu. Wydaje się, że każda z większych, wymienionych wcześniej dwunastu baronii również posiadała własny sąd, który rozstrzygał w sprawach lokalnych. Z czasem, w księstwie Morei pojawiły się typowe dla łacinników tytuły dworskie. I tak na dworze znajdował się dziedziczny marszałek, kanclerz (który zasiadał w Wysokim Sądzie podczas nieobecności księcia, mógł również z jego upoważnienia podpisywać traktaty i inne oficjalne dokumenty), szambelan, wielki konstabl, skarbnik oraz inspektor (sprawdzał zaopatrzenie i stan garnizonów).
Najwięcej o organizacji samego społeczeństwa w księstwie Achai mówi Księga Zwyczajów Cesarstwa Romanii, kodyfikacja asyz, dokonana najprawdopodobniej w pierwszej połowie XIV wieku. Na jej podstawie możemy stwierdzić, że społeczeństwo w księstwie Morei dzieliło się na sześć kategorii- książę, dwunastu baronów, znaczniejsi i pomniejsi wasale (wśród których znajdowali się także Grecy), wolni ludzie oraz ludność służebna. Po objęciu władzy, książę musiał przysięgać na ewangelie że będzie przestrzegał wszystkich praw i zwyczajów cesarstwa Romanii. Po zaprzysiężeniu dwunastu baronów i ważniejsi wasale składali mu bezpośrednio hołd. Książę dzierżył władzę zwierzchnią, ale nawet on nie mógł ukarać żadnego ze swych wasali bez zgody Wysokiego Sądu. Prawo do wznoszenia zamków na terenie księstwa było zarezerwowane dla księcia i dwunastu baronów. Żaden z wasali nie mógł opuszczać księstwa bez powiadomienia władcy, jeśli tego nie zrobił ryzykował utratę posiadłości. Książę nigdy nie odmawiał prawa do wyjazdu jeśli dotyczył on spraw dziedziczenia lub pielgrzymki, ale wówczas wasal musiał powrócić do Morei przed upływem dwóch lat i dwóch dni. Na księciu spoczywał również obowiązek pomocy wasalowi gdyby ten utracił swoje posiadłości. Książę nie mógł również nakładać nowych podatków na rycerstwo, wolnych ludzi ani ludność służebną należącą do któregoś z wasali. Opodatkowywany musiał wyrazić zgodę na zapłacenie nowego podatku. Poddani księcia mieli prawo oskarżyć go przed Wysokim Sądem, a ten (zdarzało się to w praktyce) rozpoczynał wówczas sprawę przeciwko władcy. Pokazuje to że książęta Achai nie byli autokratami, a raczej „primus inter pares”.
Poza księstwem Naksos w okresie panowania dynastii Crispo, w żadnym państwie łacińskim w Grecji nie obowiązywało dziedziczenie na zasadach prawa salickiego. Tymczasem wielu łacińskich książąt i ważniejszych baronów, umierało bez męskich potomków, a władza przechodziła w ręce ich córek. William Miller zauważa, że „rzadko kiedy w historii udział kobiet w rządzeniu był tak znaczący”. Fakt ten jest o tyle ciekawszy, że społeczeństwa łacińskie w Grecji były mocno zmilitaryzowane. Doprowadzało to jednak do wielu sporów dotyczących mariaży i dziedziczenia. W przypadku wygaśnięcia męskiej linii rodu, prawo chroniło księcia przed przejściem lenna w ręce któregoś z jego rywali bądź nieprzyjaciół. Ponadto żaden z lenników księcia nie mógł odsprzedać bądź oddać swoich ziem bez zgody suzerena. W razie śmierci dotychczasowego pana, dziedzic miał dwa lata i dwa dni aby pojawić się i objąć należne mu władztwo. Wszyscy wolni ludzie w księstwie Achai mogli czynić zapisy testamentowe, ale żaden z rycerzy nie mógł przekazać swoich ziem kościołowi, zakonom ani ludziom, których książę uważała za swych nieprzyjaciół.
Niektórzy Grecy również należeli do wyższych warstw społecznych, ale była to bardzo nieliczna grupka. Źródła wspominają o greckich feudałach, wiemy na przykład że archontowie Elis i Arkadii zawarli z Wilhelmem z Champlite specjalny układ na mocy którego zachowali wszystkie swoje przywileje i ziemie wraz ze służbą. Bardzo podobne ugody zawarli mieszkańcy Koroni, Kalmaty, Arkadii, Niklii i Lakonii. Miażdżąca większość Greków należała jednak do najniższej grupy społecznej, czyli była ludnością służebną. Ich prawa i swobody były bardzo mocno ograniczone. Nie mogli oni na przykład zawierać małżeństw bez zgody pana. Jeśli zmarli nie pozostawiając żadnego syna- cały ich majątek przepadał na rzecz władcy, a córki czy wdowa zostawały z niczym. Pan miał ponadto prawo do dysponowania majątkiem swoich poddanych za życia z tym jednak zastrzeżeniem że musiał im pozostawić tyle aby mogli przeżyć. Panowie mogli też „wymieniać” się poddanymi. Zeznania ludności służebnej nie mogły służyć za dowód w sądzie przeciwko rycerstwu. Uzyskanie pełnej wolności osobistej było możliwe tylko dwiema drogami- albo przez specjalny akt wystawiony przez księcia albo przez małżeństwo z wolnym mężczyzną (opcja ta była więc możliwa tylko dla niewolnych kobiet). Źródła wskazują jednak że panowie łacińscy nie byli zbyt surowi dla swoich greckich poddanych, nie naruszali ich własności i przyznali im też kilka praw jak na przykład prawo do wypasu zwierząt czy używania pańskich lasów.
Kościół.
Zwierzchnikiem wszystkich kościołów na łacińskim Wschodzie miał być patriarcha Konstantynopola, który był Wenecjaninem i w związku z tym na stanowiska arcybiskupie powoływał innych Wenecjan. Duchowni łacińscy w księstwie Achai byli zaś w przeważającej mierze Francuzami i sami chcieli obsadzać wyższe stanowiska. Doprowadziło to do poważnego sporu, który zakończył dopiero papież Honoriusz III, przyznając kościołowi achajskiemu niezależność od Konstantynopola. Wówczas jednak pojawiły się problemy innego typu. Wielu duchownych nie przejmowało się zbytnio swoją pracą i prowadziło bardzo świecki styl życia. Wielu było też takich którzy pojawili się w swojej diecezji tylko po nominację, a później wracali do Francji, pobierając tylko pensję z Grecji. Nie brakowało również takich duchownych którzy wydawali majątek kościoła na prywatne potrzeby. Poza tym dochodziło do częstych sporów ze świeckimi baronami. Arcybiskup Patras chciał na przykład wybudować swój własny zamek za co Aleman, miejscowy baron, aresztował go, jego sekretarza pozbawił nosa, a kościół świętego Teodora obrał na swoją siedzibę i zamienił w twierdzę. Villehardouin nie był w tym względzie lepszy od swoich baronów – nie płacił dziesięciny, mimo że zobowiązał się do tego, składając przysięgę przed bitwą w Gaju Oliwnym. Ponadto nie zezwalał na istnienie sądów dla duchownych i kler był sądzony przed świeckimi trybunałami. Nie wspierał również kościoła łacińskiego w próbach pozyskania wiernych wśród Greków.
Księstwo Aten.
Sytuacji panującej w księstwie Achai nie można jednak przenosić na wszystkie państwa łacińskie. Na przykład w księstwie Aten Otton de la Roche nie był „pierwszym wśród równych”. Władza centralna była bardzo mocna, prawdopodobnie wynikało to z faktu że towarzyszący mu Burgundczycy pochodzili z bardzo niskich warstw społeczeństwa i w związku z tym łatwiej godzili się na większe uprawnienia władcy. Znaczniejsze lenna przypadły przedstawicielom rodziny de la Roche, pozostali łacinnicy dostali niewielkie i mało dochodowe ziemie. W księstwie Aten szybko zniszczono również lokalnych archontów, prawdopodobnie poprzez konfiskatę ich dobytku i ziem. Posiadłości samego księcia w stosunku do posiadłości jego wasali były bardzo rozległe. Na jego księstwo składały się Attyka, Beocja, Megaris, Nauplia, Argos i wschodnia Lokryda. Państwo sąsiadowało z markizatem Bodonitzy na północy i senioratem Salony na zachodzie. Posiadało również bardzo dobrze rozwiniętą linię brzegową i co najmniej cztery, pełnomorskie porty. Nigdy jednak nie rozwinęło własnej floty z prawdziwego zdarzenia. Nie do końca wiadomo gdzie rezydował sam książę, ale prawdopodobnie jego stolicą były Teby. Ateny były zarządzane przez specjalnego gubernatora, a Akropol był silnie obsadzoną twierdzą. W obydwu miastach znajdowały się stolice arcybiskupie. Kościół ateński był zorganizowany na wzór kościoła francuskiego. Biskup ateński był również zwierzchnikiem jedenastu innych biskupów i posiadał znaczne posiadłości ziemskie, a papież Innocenty III nadał mu daleko idące przywileje. Rozwojowi kościoła łacińskiego w księstwie patronował sam de la Roche, zwrócił się na przykład do papieża o wyznaczenie jednego duchownego dla każdej osady w której mieszka przynajmniej dwunastu łacinników. Nie znaczy to jednak że stawiał on na pierwszym miejscu dobro kościoła. Nie płacił dziesięciny i nie zmuszał swoich poddanych do jej uiszczania. Nie uznawał nominacji papiestwa na stanowiska kościelne jeśli były one sprzeczne z jego zdaniem. Nie zezwalał swoim poddanym na oddawanie ziem kościołowi. Ponadto potrafił zająć znaczną część kościelnego majątku i przeznaczyć ją na swoje wydatki. Otton cenił sobie zakony rycerskie i sprowadził do swojego księstwa Joannitów i Templariuszy. Nie traktował jednak źle kościoła greckiego i odnosił się do niego neutralnie.
Gotfryd I Villehardouin.
Po uporządkowaniu spraw wewnętrznych Villehardouin zaczął przyłączać do swojego państwa tereny pozostające pod kontrolą Greków. Jako pierwsze zaatakowano Veligosti i Nikli, rozdzielone już pomiędzy baronów, ale jeszcze nie opanowane. Pierwsze miasto zostało bardzo szybko zdobyte, ale drugie stawiało zacięty opór. Miasto ostatecznie udało się zdobyć dzięki zaangażowaniu greckich możnych, poddanych Villehardouina, którzy namówili swoich rodaków do kapitulacji. Aby odstraszyć Tzakonów, łacinnicy wysłali przeciwko nim kilka ekspedycji. Wojska Villehardouina dotarły aż do Monemwazji. Ta twierdza – razem z Koryntem, Argos i Nauplią – była sporym problemem dla księstwa Achai. Miały one bowiem duże znaczenie strategiczne, a ciągle pozostawały poza kontrolą łacinników. Villehardouin wiedział, że dla Greków o wiele ważniejsze od politycznej niezależności jest możliwość kultywowania własnej wersji chrześcijaństwa i zachowanie dotychczasowych praw i zwyczajów. Aby nakłonić miejscowych możnych do współpracy, Geoffrey oficjalnie potwierdził wszystkie przywileje i jako że nie był religijnym fanatykiem, tolerował działalność kościoła greckiego i nie mieszał się w jego sprawy dopóki ten nie wtrącał się do polityki. Geoffrey wziął również udział w zjeździe w Ravenice, na którym uznał się za wasala cesarza łacińskiego i otrzymał tytuł seneszala Cesarstwa Łacińskiego.
Następnym palącym problemem była kwestia stosunków z Wenecją. Sporo terenów zajętych przez Villehardouina na Peloponezie została przyznana Wenecji w myśl traktatu rozbiorowego. Wenecjanie obsadzili tylko Modon i Koroni, ale mogli w każdej chwili zacząć zgłaszać pretensje do pozostałych terenów. Książę Achai spotkał się z weneckim gubernatorem Peloponezu na wyspie Sapienza. Zawarli tam porozumienie, na mocy którego Villehardouin zrzekał się roszczeń do Modonu i Koroni. Miejscowe biskupstwa miały jednak podlegać arcybiskupowi achajskiemu. Ponadto księstwo zobowiązywało się do udzielania gościny wszystkim obywatelom weneckim oraz zezwalało na powstanie faktorii kupieckich wraz z kościołem, magazynem i własnym sądem. Wenecjanie zaś przyznali Villehardouinowi i jego potomkom status obywateli Republiki oraz uznawali go za pana całej Morei. Sojusz z Wenecją opłacił się Geoffreyowi bardzo szybko. Robert z Champlitte, kuzyn Wilhelma, który ruszył na wschód aby objąć po nim władzę w Achai, został przez Wenecjan przetrzymany tak, by minął czas (jeden rok i jeden dzień) przewidziany na zgłoszenie roszczeń po zmarłym krewniaku. Villehardouin mógł w końcu ogłosić się księciem.
W 1210 łacinnikom z księstwa Achai, dzięki wsparciu greckich archontów i Ottona de la Roche, udało się w końcu zdobyć Akrokorynt. Nauplion skapitulowała krótko potem, choć Grecy wynegocjowali tam korzystne dla siebie warunki i udało im się utrzymać część ziem jako wasale Villehardouina. W 1212 roku padło Argos. Książęta Achai pan Aten i Teb podzielili między siebie skarby jakie zdobyli w Koryncie i Argos, także majątki kościelne co wywołało oburzenie w Rzymie. Za pomoc zbrojną, de la Roche otrzymał Argos i Nauplion jako lenna. Jedyną liczącą się twierdzą pozostająca w rękach Greków była Monemwazja. Po zakończeniu podbojów Villehardouin mógł wcielić w życie plan podziału ziem między wasali i dokończyć organizowanie Kościoła.
Kryzys.
W 1216 roku łacińskie posiadłości na północy Grecji znalazły się w poważnych tarapatach. Po śmierci Henryka, którego autorytet i umiejętności przywódcze spajały łacinników, brakowało organizacji i zdolnego wodza. Henryk nie pozostawił po sobie bowiem męskiego potomka. Wielu historyków uważa, że „przetrwanie Cesarstwa Łacińskiego jeszcze przez ponad dwie generacje jest jednym z największych fenomenów w historii łacinników w Grecji”.
Nowym cesarzem ogłoszono Piotra II de Courtenay, bardzo bogatego i wpływowego możnego francuskiego. Piotr był jednym z najznaczniejszych francuskich możnowładców, gdyż rządził hrabstwami Auxerre, Tonnerre, Namur i Nevers. Opuszczając Francję, Piotr pozostawił swoje ziemie we władaniu synów, Filipa i Roberta. Na czele armii liczącej około 6 tysięcy żołnierzy, ruszył do Rzymu. Tam został koronowany przez papieża Honoriusza i potwierdził wszystkie przywileje i nadania poczynione przez jego poprzedników.
Po koronacji, w 1217 roku, Piotr ruszył ze swoimi wojskami do Brindisi, skąd statki zabrały ich na drugi brzeg Adriatyku, w okolice Durazzo. Tam Piotr uległ namową Wenecjan i obległ miasto należące do despoty Epirskiego. Oblężenie zakończyło się najprawdopodobniej niepowodzeniem i wojska łacińskie ruszyły w drogę do Tesaloniki. Piotr wpadł jednak w zasadzkę i został pojmany przez Epirotów, a jego armia rozpierzchła się. Do Konstantynopola dotarła za to żona Piotra, cesarzowa Jolanta, która była wówczas w ciąży. Krótko po przybyciu do miasta basileusów, narodził się trzeci syn Piotra, Baldwin. Jolanta zmarła w 1219 roku, a nowym regentem ogłoszono Roberta z Courtenay, starszego brata Baldwina. Sytuacja łacinników w środkowej i północnej Grecji była wówczas bardzo skomplikowana, z zachodu napierał Epir, a ze wschodu Nicea.
Ekspansja Epiru.
Pierwszy epirski najazd na Tesalonikę miał miejsce w 1210 roku, ale został odparty dzięki interwencji cesarza Henryka. Jednak już w 1212 roku wojskom epirockim udało się zająć znaczne tereny w okolicach Larisy, co doprowadziło do znacznych utrudnień w komunikacji Salonik z łacinnikami z południa. Po śmierci Michał I w 1215 roku tron objął jego brat Teodor Angelos. Wspierany przez Albańczyków i Serbów zaatakował w 1216 roku Bułgarów, którym odebrał między innymi Ochrydę i Prilep, a północne granice jego państwa sięgnęły Monastiru.
Teodor Angelos i jego brat Konstantyn znakomicie wykorzystywali chaos w północnych państwach łacinników, spowodowany brakiem silnego władcy. W 1218 roku ponownie najechali Tesalonikę i zajęli ważne twierdze w Neopatras i Zeitounion. Teodorowi udało się także zdobyć bardzo ważną twierdzę w Platamonie, która umożliwiała kontrolę nad pobliską zatoką. W 1219 Epiroci opanowali Prosek, ważną twierdzę leżącą nad rzeką Wardar. W 1221 roku Teodor odniósł jeszcze większy sukces- udało mu się zdobyć Seres co w zasadzie odcinało Tesalonikę od Cesarstwa Łacińskiego. Wkrótce potem padły Berrhoea, Kastoria i Serwia. Sukcesy Teodora sprawiły, że wielu możnych greckich zaczęło go postrzegać jako tego, który odbuduje Cesarstwo i przywróci ortodoksyjny patriarchat. Jego państwo było teraz największą siłą na Bałkanach i do jego obozu przeszło wielu Greków. Teodor był bardzo sprytnym władcą, doskonale wiedział kogo i kiedy należy atakować, a z kim szukać sojuszu. Nigdy na przykład nie zaatakował księstwa Achai, mimo iż jego państwo graniczyło z ziemiami rządzonymi przez ród Villehardouin. Wiedział bowiem że o ile Tesalonika i Cesarsto Łacińskie są pogrążone w kryzysie, to łacinnicy na południu są o wiele mocniejsi i mogli by być poważnym zagrożeniem.
W 1223 roku Teodor obległ Saloniki. Przed przybyciem wojsk epirskich miasto opuściła królowa- matka Małgorzata Węgierska i młody król Demetriusz. Obroną dowodził zatem markiz Bodonitzy, Guy Pallavicini. Małgorzata udała się na Węgry, a Demetriusz do Włoch, gdzie próbował zabiegać o pomoc dla swojego ginącego państwa. Papież Honoriusz kilkukrotnie apelował do Teodora o odstąpienie od oblężenia, ale gdy to nie pomogło, ogłosił krucjatę w obronie miasta. Nikt jednak nie zgłosił się do wzięcia udziału w wyprawie. Honoriusz zwrócił się zatem z prośbą do Wilhelma IV, markiza Montferratu, aby pomógł młodszemu bratu, Demetriuszowi. Przed wyruszeniem na Wschód, Piotr z Courtenay nadał Wilhelmowi w zasadzie wszystkie możliwe tytuły w królestwie Tesaloniki, z wyjątkiem korony królewskiej. Dla markiza Montferratu była to więc znakomita okazja do przejęcia faktycznej władzy nad królestwem które założył jego ojciec. Bracia zebrali swoje siły w Brindisi, skąd mieli ruszyć do Grecji. Demetriusz został zmarginalizowany, gdyż to jego brat dysponował realną siłą i nawet papież tytułował go władcą Tesaloniki. Honoriusz III zwrócił się ponadto z prośbą do duchowieństwa we Włoszech i południowej Francji o wystosowanie apelu do wiernych o wzięcie udziału w wyprawie. Wyruszenie wojsk z Brindisi opóźniło się jednak, gdyż Wilhelm ciężko zachorował.
Tymczasem Teodor zintensyfikował swoje działania zmierzające do zdobycia Saloniki. Mimo papieskich apelów, ani książę Morei ani Otton de la Roche, pan Aten i Teb, nie ruszyli z odsieczą. Prawdopodobnie nie było do spowodowane złą wolą tych łacińskich władców, a raczej faktem że Teodor opanował znaczą część środkowej Grecji i w zasadzie odciął miasto. Pod koniec 1224 roku, prawdopodobnie w grudniu, po dwunastu miesiącach oblężenia, łacińska załoga Saloniki poddała się. Teodor wkroczył do zdobytego miasta i odbył triumf. Wydarzenie to oznaczało faktyczny koniec królestwa Tesaloniki.
Ekspansja Nicei.
Równolegle z postępami Teodora, zwycięstwa nad łacinnikami odnosili również Nicejczycy. Po śmierci Teodora Laskarysa w 1222 roku, władzę objął jego szwagier, Jan III Watatzes. Przeciwko niemu wystąpili jego starsi bracia, Aleksy i Izaak, którzy zawarli sojusz z cesarzem łacińskim, Robertem. W 1224 roku doszło do rozstrzygającej bitwy pod Pojmanenonem w której Jan odniósł druzgocące zwycięstwo. Nicejczycy od razu przeszli do kontrofensywy i najechali pozostałości łacińskich posiadłości w Azji Mniejszej. Po zwycięskiej kampanii Watatzes narzucił Robertowi pokój na mocy którego łacinnicy zrzekali się wszystkich posiadłości po wschodniej stronie cieśniny Bosfor, poza niewielkim fragmentem wybrzeża i okolicami Nikomedii. Pokój ten nie przeszkodził jednak Nicejczykom objąć w posiadanie Adrianopola, którego mieszkańcy zbuntowali się przeciwko Frankom. W międzyczasie flota nicejska odbiła Lesbos, Chios, Samos, Ikarię i Kos, a po długotrwałych walkach w latach 1232–1233, udało się jej także częściowo opanować Rodos. Wojska nicejskie znajdowały się już w pobliżu Konstantynopola i wydawało się, że miasto wpadnie w ręce Watatzesa. Nieoczekiwanie jednak ocaliła je interwencja Teodora Angelosa.
Cesarstwo Tesaloniki.
Po odniesieniu zwycięstwa nad łacinnikami, Teodor zaczął otwarcie zgłaszać roszczenia do korony cesarskiej. Arcybiskup Saloniki, Konstantym Mesopotamites, uznawał patriarchę z Nicei za ekumenicznego, a co za tym idzie uważał władcę nicejskiego za cesarza Rzymskiego. Gdy więc Teodor zwrócił się do niego z prośba o koronację cesarską, Konstantyn odmówił. Nie zatrzymało to jednak ambitnego władcy Epiru, którego stronnik, Demetriusz Chomatianus piastował urząd arcybiskupa Ochrydy. Chomatianius koronował Teodora na cesarza Rzymian w Tesalonice w 1227 lub 1228 roku. Koronacja ta dała początek tak zwanemu Cesarstwu Tesaloniki, choć dla Teodora i jego podwładnych było to odrestaurowane cesarstwo Rzymskie. Koronacja ta doprowadziła też do powstania ostrych podziałów między Grekami sprzeciwiającymi się władzy łacińskiej i rozłamu w obrębie kościoła greckiego. Dla Nicejczyków i ich stronników akt ten był uzurpacją, ale część duchowieństwa i społeczeństwa greckiego na zachodzie uznała Teodora za swojego władcę. Oznaczało to nie tylko odrzucenie roszczeń cesarza nicejskiego, ale także praw biskupa Nicei do nazywania się patriarchą ekumenicznym. Nicea i Epir znalazły się w stanie otwartej wojny.
Wojska nicejskie operowały wówczas w pobliżu Konstantynopola i zbliżały się do samego miasta. Równolegle jednak na Konstantynopol maszerowała armia Teodora, zajmując po drodze twierdze łacińskie we wschodniej Macedonii i Tracji. Padły Christupolis, Ksanti, Mosynopolis, Makri i Demotyka. Wojska nicejskie, widząc przewagę liczebną Epirotów, poddały Adrianopol i wycofały się całkowicie z Tracji. Teodor dotarł do Konstantynopola i udało mu się nawet zająć jego przedmieścia. Musiał jednak wycofać się spod murów, gdyż doszły do niego wieści że w Tesali wylądowała armia prowadzona przez Wilhelma, markiza Montferratu, który chciał odzyskać królestwo ojca. Ekspedycja ta zakończyła się co prawda fiaskiem, gdyż Wilhelm zmarł na samym jej początku, a jego wojska w większości powróciły do Europy, jednak samo ich pojawienie się w Grecji prawdopodobnie uratowało Cesarstwo Łacińskie. Nie zmieniało to jednak faktu że Teodor był teraz najpotężniejszym władcą na terenie kontynentalnej Grecji. Cesarstwo łacińskie mogło jeszcze istnieć tylko, dlatego że pretensje do Konstantynopola zgłaszał też car Jan II Asen i Jan Watatzes. Gdyby ktoś z trójki Nicea, Bułgaria lub Tesalonika zaatakował miasto, pozostali natychmiast wystąpili by przeciwko niemu, zmuszając do walki na kilku frontach.
Cesarstwo Łacińskie.
Cesarz Robert miał duże problemy nie tylko z Grekami, ale zmagał się także z opozycją wewnętrzną. Zagrożony przez Teodora, zwrócił się z prośbą o sojusz do Watatzesa. Cesarz nicejski przystał na to przymierze, chciał jednak w zamian wszystkich łacińskich ziem w Azji Mniejszej. Frankowie wycofali się więc z resztek swoich posiadłości po drugiej stronie Bosforu. W międzyczasie doszło jednak do ostrych tarć z baronami cesarstwa. Łacińscy możni zarzucali Robertowi nieudolność i nawet wtargnęli do pałacu cesarskiego. Rebelianci domagali się reorganizacji państwa i zdecydowanych działań, mających zapobiec jego upadkowi. Zagrożony Robert opuścił wówczas miasto i schronił się w Rzymie, prosząc o interwencję papieża Grzegorza IX. Papież przychylił się do jego prośby i Robert mógł powrócić do swojej stolicy. W drodze powrotnej zatrzymał się jednak w księstwie Morei, gdzie zmarł. Regentem został jeden z ważniejszych baronów, Narjot z Toucy. W 1228 roku, udało mu się zawrzeć roczny pokój z Teodorem Angelosem. Szukając ratunku dla upadającego państwa, Narjot w 1229 roku zawarł sojusz z Janem z Brienne, królem Jerozolimy i doświadczonym krzyżowcem. Córka Jana poślubiała Baldwina II, dziedzica Cesarstwa Łacińskiego, a on sam zostawał współwładcą swojego zięcia. Papież zobowiązał się do zapewnienia ludzi i środków koniecznych dla przetrwania państwa. Jan z Brienne, przebywający w południowej Francji, zaczął rekrutować ludzi na wyprawę która miała ocalić Konstantynopol dla łacinników.
Upadek cesarstwa Tesaloniki.
W czasie kiedy Narjot negocjował sojusz z Janem z Brienne, Jan II Asen zaoferował łacinnikom przymierze i pomoc pod warunkiem że jego córka Helena poślubi Baldwina II, a baronowie uznają go regentem. W zamian car bułgarski obiecywał, że odzyska dla cesarstwa ziemie w Macedonii i Tracji. Oferta ta została jednak odrzucona, mimo że część baronów skłaniała się ku Asenowi. Aby jednak nie urazić potężnego sąsiada, łacinnicy cały czas przedłużali negocjacje i mamili Bułgarów, nawet po tym jak w 1229 roku ostatecznie zawarto porozumienie z Janem z Brienne. Teodor dowiedział się o negocjacjach łacińsko- bułgarskich i uznał, że nie może zaatakować Konstantynopola, nie uporawszy się wcześniej z zagrożeniem bułgarskim. Jego państwo posiadało bowiem bardzo rozległą granicę z Bułgarią i w razie ataku na Cesarstwo Łacińskie, Asen mógł z łatwością uderzyć na tyły Teodora.
W 1230 roku Teodor zebrał więc swoje wojska i z Adrianopola wyruszył w stronę Filipopolis, kierując się prawdopodobnie na Tyrnowo. Gdy Asen dowiedział się o ataku, natychmiast zebrał własne wojska i ruszył naprzeciw Grekom. Do spotkania obydwu armii doszło w kwietniu tego samego roku, nieopodal wsi Kłokotnica. Według legendy Bułgarzy nieśli na włóczni podarty traktat pokojowy, który wcześniej Teodor zawarł z Janem. Wojska greckie zostały okrążone i niemal doszczętnie zniszczone. Jedynie niewielkiemu oddziałowi, prowadzonemu przez Manuela, brata Teodora, udało się zbiec. Reszta wojska została albo zabita albo dostała się do niewoli. Do niewoli dostali się także niemal wszyscy najwyżsi dostojnicy cesarstwa, na czele z samym cesarzem. Jan II Asen nakazał oślepić Teodora, co w greckiej tradycji oznaczało wykluczenie z życia politycznego. Bitwa ta oznaczała w zasadzie koniec cesarstwa Tesaloniki.
Wojska bułgarskie natychmiast zaatakowały posiadłości Angelosów w Tracji i Macedonii, podbijając je całkowicie w bardzo krótkim czasie. Następnie Asen wkroczył do Tesali i zajął znaczną jej część. Manuel, który po uwięzieniu Teodora, objął władzę w Salonikach, został zmuszony uznać cara bułgarskiego za swojego suzerena. Asen podporządkował sobie także znaczną część Albanii. Prędkość z jaką państwo stworzone przez Teodora uległo rozpadowi wskazuje że jego poszczególne części nie były ze sobą dobrze zintegrowane. Jan prawdopodobnie nadal nie wiedział o ustaleniach z 1229 roku i cały czas liczył, że uda mu się bezkrwawo opanować Konstantynopol, dlatego też pozostawił Cesarstwo łacińskie w spokoju, zadowalając się obietnicami że po zakończeniu negocjacji zostanie regentem nieletniego Baldwina II.
Wojna z Niceą.
W 1231 roku Jan z Brienne w końcu wylądował na czele swych sił w Konstantynopolu, gdzie został koronowany na cesarza i uznany regentem Baldwina II. Państwo, w którym obejmował rządy znajdowało się jednak w opłakanym stanie. Zagrożenie ze strony Teodora wprawdzie ustało, ale łacinnicy kontrolowali w zasadzie tylko miasto i jego obrzeża. Nadal byli zagrożeni przez Nicejczyków, którzy teraz, nie mając greckiego konkurenta, chcieli w końcu odbić Konstantynopol. W 1231 roku Watatzes zawarł sojusz z Genueńczykami którzy obiecywali mu pomoc swojej floty w oblężeniu w zamian za przywileje handlowe. Szybko okazało się też, że Jan nie dostanie obiecanych funduszy, a i Wenecjanie, którzy obiecywali pomoc, nie kwapią się aby faktycznie wywiązać się z tej obietnicy. Według relacji papieskiego posła z 1234 roku, cesarstwo nie miało ani wojsk ani funduszy, a zachodni kupcy pakowali swój dobytek na statki i sposobili się do opuszczenia Wschodu. Na domiar złego dwaj najwięksi wrogowie Cesarstwa Łacińskiego, Nicejczycy i Bułgarzy zawarli sojusz w 1234 roku.
Kilka miesięcy później Watatzes odbił Galipolli z rąk Wenecjan i podporządkował sobie tereny w Tracji aż po rzekę Maricę. Bułgarzy tymczasem zaatakowali Cesarstwo Łacińskie od północy i mimo że siły Jana z Brienne odniosły kilka zwycięstw to nie zatrzymało to najeźdźców. Prawdziwym wybawicielem Cesarstwa okazał się książę Achai, Gotfryd II Villehardouin. W 1236 roku wylądował w Konstantynopolu z silną armią i flotą. Udało mu się zadać znaczne straty Grekom i zmusił ich do wycofania się. Nicejczykom nie udało się zatem odbić samego miasta i zagrożenie z ich strony zostało na razie zażegnane.
Angelosowie po Kłokotnicy.
Bitwa pod Kłokotnicą oznaczała koniec Cesarstwa Tesaloniki i doprowadziła do załamania się greckiej potęgi zbudowanej przez dynastię Angelosów. Mimo to jej przedstawicielom udało się pozostać przy władzy i ocalić część terenów przez podbojem bułgarskim. Manuel, który zbiegł ze swoimi oddziałami z rzezi zgotowanej wojskom Teodora przez Bułgarów, powrócił do Saloniki i ogłosił się władcą. Udało mu się także opanować znaczną część południowej i wschodniej Tesali, podczas gdy reszta znalazła się pod panowaniem bułgarskim. Manuelowi udało się zatrzymać Bułgarów, choć musiał uznać się za wasala Jana II Asena i poślubić jego córkę, Marię. Jego państwo stale jednak było zagrożone i dlatego też Manuel próbował układać się z papiestwem, obiecując podporządkowanie kościoła greckiego na swoich ziemiach Rzymowi. Prawdopodobnie najbardziej obawiał się Gotfryda II i Michała II, syna despoty Michała, któremu udało się objąć władzę w Epirze i próbował on odbudować potęgę państwa swojego ojca. W tym samym czasie Manuel negocjował również z Watatzesem, obiecując podporządkować się Nicei i uznać patriarchę Germanusa II za ekumenicznego.
Jednak już trzy lata później, zagrożony przez Fryderyka II, Manuel znowu próbował nawiązać kontakty z papiestwem, obiecując unię kościołów. Fryderyk chciał zająć Korfu, strategicznie ważną wyspę należącą do władcy Tesaloniki. Ostatecznie jednak negocjacje zakończyły się fiaskiem bowiem w międzyczasie doszło do zerwania unii kościelnej Rzymu z Bułgarią- papież nie miał już wpływu na Jana II Asena, suzerena Tesaloniki. Oprócz Manuela po władzę nad terenami wchodzącymi w skład państwa Teodora sięgnęli także inni przedstawiciele rodu Angelosów. Konstantynowi udało się opanować Etolię i Akarnanię, a Michał II zajął Epir. Za jego trwających blisko 40 lat Epir ponownie stał się liczącym się państwem na Bałkanach. Władza zwierzchnia Manuela nad jego krewniakami była w zasadzie teoretyczna. Żona Michała II, Teodora, uchodziła za świętą już za życia i odgrywała znaczącą rolę w dyplomacji. W 1236 roku Michał opanował Korfu i pozyskał sobie mieszkańców wyspy licznymi przywilejami. Udało mu się także nawiązać bardzo dobre stosunki z Raguzą, dzięki czemu Epir zyskał duży udział w handlu. Po śmierci Manuela, który rządził później częścią Tesali, zaanektował jego ziemie.
Teodor tymczasem przebywał w niewoli bułgarskiej i jako że został oślepiony nie mógł nawet liczyć na powrót do władzy i osobiste rządy. Po kilku latach udało mu się jednak odzyskać wolność. Był to efekt tego że Jan II Asen zakochał się w jego córce Irenie i poślubił ją w 1237 roku. Teodor natychmiast powrócił do Tesaloniki, gdzie miał jeszcze wielu zwolenników. Dzięki ich pomocy udało mu się odsunąć od władzy Manuela, który zbiegł do Azji Mniejszej. Jako ślepiec nie mógł rządzić państwem, ale udało mu się osadzić na tronie swojego syna, Jana, który również ogłoszony został cesarzem. Car bułgarski, znajdujący się pod silnym wpływem swojej nowej żony, nie ingerował w przebieg wydarzeń.
Wygnany Manuel zatrzymał się na dworze Watatzesa, gdzie został dobrze przyjęty, a cesarz nicejski uznał jego pretensje do Tesaloniki. Manuel otrzymał pieniądze i wojska, które miały pozwolić mu na odzyskanie utraconej władzy. Musiał przy tym złożyć hołd Watatzesowi i uznać go za swojego cesarza. W 1239 roku jego wojska wylądowały na terenie kontynentalnej Grecji w okolicach zatoki Volos. Wysłani wcześniej posłańcy zmobilizowali także jego stronników. Manuel zajął Farsalę, Platamonę i Larisę. Mimo obiecującego początku, na prośbę swoich braci, zgodził się na zawieszenie broni i negocjacje. Po spotkaniu z Teodorem i Konstantynem, Manuel zerwał przysięgę daną Watatzesowi i porozumiał się co do podziału ziem z braćmi. Ponadto wszyscy trzej Angelosowie zawarli przymierze z łacińskimi triarchami Negroponte i księciem Achai, Gotfrydem II. Sojusz ten był skierowany przeciwko Nicejczykom, którzy wyrośli teraz na największą, obok Bułgarii, siłę na terenach dawnego Bizancjum. Ich znaczenie i siły cały czas rosły. W 1241 roku zmarł Jan II Asen, a państwo bułgarskie znalazło się w bardzo ciężkim kryzysie. Wydawało się, że nic nie powstrzyma Nicei przed podbojem kontynentalnej Grecji. W tym samym czasie jednak we wschodniej Europie i zachodniej Azji pojawili się Mongołowie.
Postępy Nicei.
Początkowo wydawało się, że pojawienie się Mongołów przysłuży się dążeniom Watatzesa. I tak też się stało. W 1241 roku armia mongolska prowadzona przez Batu najechała na Polskę i Węgry, pokonując wojska miejscowych władców. Marsz na zachód został jednak zatrzymany, gdyż zmarł wielki chan, Ugedej i Batu liczył na objęcie po nim władzy, wobec czego powrócił do Mongolii, zabierając ze sobą główne siły. Pomniejsze oddziały mongolskie najechały Bałkany, łupiąc pomniejsze miejscowości na terenie Bułgarii, Bośni i Serbii. Chcąc wykorzystać chaos, Jan Watatzes wyruszył w 1242 roku do Europy i zaczął podporządkowywać sobie ziemie w Macedonii. Jego ostatecznym celem były Saloniki, ale po dotarciu w okolice tego miasta doszły do niego wieści o najeździe mongolskim na Azję Mniejszą. Wieści te sprawiły, że armia nicejska wycofała się. Jedynym osiągnięciem tej wyprawy przeciw Tesalonice był fakt że Jan Dukas zrzekł się tytułu cesarskiego. Watatzes wycofał się ze swoimi wojskami do Nimfeo i zawarł sojusz obronny z Turkami. Ostatecznie najazd mongolski okazał się korzystny dla Nicei, gdyż Mongołowie nie dotarli na tereny rządzone przez Watatzesa, zadali jednak duże straty jego lokalnym rywalom- Turkom z Ikonium i Trapezuntowi. Tesalonika, rządzona teraz przez despotę, nie cesarza, nie była już poważnym zagrożeniem. Gdy w 1244 roku zmarł Jan Dukas, Teodor prosił Jana Watatzesa o zatwierdzenie wyboru swojego młodszego syna, Demetriusza na nowego władcę. Pokazuje to że Angelosowie z Tesali uznawali władcę Nicei za swojego zwierzchnika.
W 1246 roku Watatzes na czele bardzo szczupłych sił przeprawił się do Europy, z zamiarem odwiedzenia swoich posiadłości w kontynentalnej Grecji. Jego sytuacja była teraz bardzo dobra. Od wschodu chronił go sojusz z Turkami. Na Zachodzie zaś miał potężnego sojusznika w postaci cesarza Fryderyka II, którego córkę, Konstancję, poślubił w 1244 roku. W czasie swojego pobytu w Tracji dowiedział się o śmierci cara bułgarskiego, Kolomana. W państwie bułgarskim panował kryzys związany z sukcesją zatem Nicejczycy w zasadzie nie posiadali godnego siebie rywala na terenach Bizancjum. Jan postanowił wykorzystać sytuację i zaatakował Seres, który szybko zdobył. Po tym sukcesie, bez większych trudności podbił większość miast w górnej części doliny Maricy. Następnie ruszył w górę rzeki Strymon i zajął tereny aż po miasto Kiustendił. Później opanował tereny współczesnej Macedonii, zajmując Skopje, Sztip, Prilep, Wełes i Pelagonię. W mniej niż trzy miesiące niemal cała południowo-zachodnia część caratu bułgarskiego dostała się w ręce Jana III.
W połowie listopada 1246 roku Watatzes obozował z armią w okolicach Melnika, planując powrót do Azji Mniejszej na czas zimy. Do jego obozu przybyło jednak poselstwo z Tesaloniki. Znaczna część tamtejszych możnych miała dość nieudolnych rządów despoty Demetriusza i zawiązała spisek który miał na celu jego obalenia. Posłowie poprosili Nicejczyków o interwencję, obiecując w zamian uznać władzę Watatzesa. Wojska nicejskie, mimo że nie były liczne, ruszyły na Saloniki. Miasto posiadało potężne fortyfikacje i było dobrze obsadzone, ale dzięki współpracy ze spiskowcami, Jan III zajął je. Irena, wdowa po Janie II Asenie, ubłagała cesarza nicejskiego aby nie oślepiał jej brata. Wyprawa z 1246 roku zakończyła się więc ogromnym sukcesem. Jan III nie tylko zdobył znaczne tereny w Tracji, Tesali, Macedonii i Bułgarii, ale także podporządkował sobie Saloniki, miasto znacznie większe i ludniejsze niż Nicea.
Próby ratunku Cesarstwa.
Po zwycięstwie nad koalicją bułgarsko-nicejską w 1236 roku, łacinnicy podpisali dwuletni rozejm ze swoimi rywalami. Sukces ten nie oznaczał jednak, że sytuacja Cesarstwa Łacińskiego uległa poprawie. Tak naprawdę jego dalsze istnienie było zależne od pomocy z Europy i wsparcia księstwa Morei. To przecież dzięki odsieczy prowadzonej przez Gotfryda II łacinnikom udało się ocalić Konstantynopol. W 1240 roku papież Grzegorz IX, udzielił dyspensy Gotfrydowi II, zwalniając go ze ślubu zobowiązującego księcia Morei do wzięcia udziału w wyprawie do Ziemi Świętej, pod warunkiem że będzie pomagał Cesarstwu Łacińskiemu. W 1237 roku zmarł sędziwy Jan z Brienne, a jego następcą został młody Baldwin II z Courtenay. Na razie nie musiał on mierzyć się z Niceą, gdyż Jan III zajęty był walkami z Angelosami i nie był jeszcze pewny co do kondycji Bułgarii. W 1241 roku zawarto kolejny, dwuletni rozejm. W 1244 roku Jan zaproponował Baldwinowi kolejne zawieszenie broni, tym razem roczne.
W międzyczasie papież Grzegorz IX podejmował różnego rodzaju kroki aby ocalić upadające państwo. W 1238 roku zarządził, że wszyscy łacińscy duchowni na terenie Grecji mają zapłacić specjalny podatek, na który składały się: jedna trzecia wartości wszystkich dóbr ruchomych i trzecia część rocznych dochodów. Papież apelował również do hrabiego Mateusza, który rządził Kefalonią i Zante. Przypominał mu, że obrona Konstantynopola to także jego obowiązek, bo wraz z ewentualnym upadkiem miasta Grecy na pewno będą próbowali odbić także jego wyspy. Rok później papież ponownie nałożył specjalny podatek na duchowieństwo łacińskie. Wszystkie te zabiegi nie zmieniały jednak niekorzystnej sytuacji.
Zachód był zajęty swoimi sprawami i poza paroma ośrodkami, nigdy nie poświęcał szczególnej uwagi łacinnikom w Grecji. Na przykład śmierć cesarza Henryka Flandryjskiego nie wywołała takiego poruszenia w łacińskiej Europie jak w Grecji. Papiestwo, po tym jak stało się jasne, że realna unia kościołów to mrzonka, a Cesarstwo Łacińskie nie jest w stanie zmusić Greków do uległości, również straciło zapał. Ponadto papieże mieli też inne problemy, takie jak na przykład spór z Hohenstaufami i rywalizacja o prymat na Zachodzie. Cesarz Baldwin II pokładał szczególną nadzieję we Francji i królu Ludwiku IX, znanego z zainteresowania sprawami Wschodu. Ludwik roił jednak o krucjacie która wyzwoli Ziemię Świętą i mimo że okazywał sympatię łacinnikom w Grecji to jego celem była Jerozolima, a nie Konstantynopol. Zachód nie kwapił się zatem żeby w sposób zdecydowany zainterweniować w obronie zagrożonego cesarstwa. Łacińscy baronowie w Konstantynopolu byli słabi i nieliczni. Grecy nie poczuwali się do odpowiedzialności za kadłubowe państewko i nie uważali go za swoje. Nie znaczy to wprawdzie, że współpracowali z Niceą, ale byli po prostu bierni.
Łacinnicy na południu.
W 1229 roku zmarł Gotfryd Villehardouin, a władzę objął jego syn i imiennik. Najbardziej palącym problemem nowego władcy był konflikt z duchowieństwem łacińskim. Sprawę udało się rozwiązać dzięki mediacji papieża Honoriusza III. W wyniku negocjacji podpisano konkordat, który jasno określał wzajemne obowiązki kościoła i władzy świeckiej. Przy okazji ustalono również oficjalny status kościoła greckiego. Księstwo Morei było silnym i bogatym państwem o czym świadczą choćby sumy jakie przeznaczył Geoffrey II na pomoc zagrożonemu cesarzowi łacińskiemu. Gdy w 1235 roku Konstantynopol został najechany przez połączone siły bułgarsko- nicejskie to właśnie siły księstwa Morei odegrały kluczową rolę w uratowaniu oblężonego miasta. W zamian za odsiecz, cesarz łaciński oddał Gotfrydowi zwierzchność nad księstwem Archipelagu, Euboią (która tak naprawdę była rządzona przez Wenecjan, ale w teorii podlegała Konstantynopolowi) i markizatem Bodonitzy. Księstwo Morei stało się najsilniejszym państwem łacińskim w Grecji i to do Geoffreya o pomoc zwracali się cesarze łacińscy gdy ich stolica była zagrożona. Zwierzchność Villehardouina uznawał także Mateusz, hrabia Kefalonii i Zante, oraz, przez pewien czas, Michał II z Epiru.
Otton de la Roche, książę Aten, powrócił w 1225 roku do rodzimej Burgundii, powierzając władzę w Grecji swojemu bratankowi, Guyowi. Jego siedzibą były Teby, które w owym czasie prężnie się rozwijały. Cały czas działał tu przemysł jedwabniczy, a handlem zajmowali się głównie Genueńczycy i Żydzi, którzy licznie zamieszkiwali to miasto. Na rządach Guya korzystali również Grecy, których władca ten traktował życzliwie, a kościół grecki nie spotykał się z żadnymi prześladowaniami ze strony władz. Guy nie brał udziału w wyprawach przeciwko Grekom i Bułgarom, konsekwentnie odmawiał papieskim prośbom. Jego największym zmartwieniem była rosnąca presja ze strony despoty Epirskiego, a teraz cesarza, Teodora Angelosa, która skończyła się jednak wraz z Kłokotnicą.
W 1246 roku zmarł Geoffrey II Villehardouin, a księciem Achai został jego brat Wilhelm. W czasie swoich ponad trzydziestoletnich rządów
władca ten odegrał bardzo istotną rolę w historii Grecji, mając znaczący wpływ na niemal wszystkie ważniejsze wydarzenia. Był on pierwszym przedstawicielem swojej dynastii urodzonym w Grecji i władającym płynnie greką. Przez kronikarzy chwalony był za rycerskość i odwagę. Jego pierwszym posunięciem jako księcia była próba podporządkowania sobie Monemwazji, która nadal pozostawała w rękach greckich; co więcej, drogą morską utrzymywała nieustającą łączność z Cesarstwem Nicejskim. Wilhelm zapewnił sobie kontyngenty od wszystkich swoich wasali, w tym od księcia Aten, triarchów Negroponte i władców Cyklad. W przeciwieństwie do swoich poprzedników wiedział, że Gibraltaru Grecji nie da się zdobyć bez pomocy floty. W tym celu zawarł porozumienie z Wenecją, która użyczyła mu swoich okrętów. Mimo to oblężenie trwało aż trzy lata i nie zakończyło się zwycięstwem żadnej ze stron, a obopólną ugodą- Grecy rządzący Monemwazją w zamian za uznanie władzy Wilhelma, mogli zachować wszystkie swoje prawa, dobytek i przywileje, a na dodatek nie byli zobowiązani do służby wojskowej poza morzem, gdzie jednak musieli otrzymywać zapłatę.
Wilhelmowi udało się również podporządkować sobie niepokornych Tzakonów, którzy od czasów łacińskiego podboju pozostawali w zasadzie niezależni i cały czas swoimi łupieżczymi rajdami dawali się we znaki nowym władcom Peloponezu. Ostatnim, niezależnym elementem w księstwie Morei byli Słowianie z Taygetos i górale z Mainy. Aby ich sobie podporządkować, Wilhelm stworzył cały system fortyfikacji okalający zamieszkałe przez nich tereny. Słowiańscy górale, odcięci od świata zewnętrznego uznali władzę księcia Morei i obiecali służbę w jego armii w zamian za zwolnienie ze wszystkich innych obowiązków feudalnych. Mimo ustaleń, górale nadal co jakiś czas urządzali łupieżcze wyprawy na okoliczne tereny. Miejscowy łaciński biskup otrzymał nawet od papieża zgodę na przebywanie we Włoszech z obawy przed najazdami.
Za rządów Wilhelma księstwo Morei przeżywało swój rozkwit i stało się sławne w całym łacińskim świecie jako ośrodek kultury rycerskiej. Odbywało się w nim wiele turniejów, a jego szlachetnie urodzeni mieszkańcy słynęli z umiejętności bojowych i rycerskiego obycia. Według źródeł książę Achai dysponował około tysiącem rycerzy. Oprócz wasali, na dworze Wilhelma znajdowało się wielu rycerzy francuskich, którzy zwabieni romantyczną legendą państwa krzyżowców przybywali na wschód, mając nadzieję na zdobycie sławy i zasłużenie się w walkach o wiarę. Rozkwitał również handel, a Andravida była często odwiedzana przez kupców z Florencji i Sieny. Wilhelm zaczął bić własną monetę, dając tym samym wyraz swojej zamożności i niezależności.
Śmierć Watatzesa.
Przed powrotem do Azji Mniejszej w 1247 roku Watatzes mianował namiestników swoich nowych, europejskich posiadłości. Znaleźli się wśród nich Andronik Paleolog i jego syn Michał, późniejszy cesarz, który otrzymał Seres i Melnik. Obecnie jedynym zagrożeniem dla nicejskiej hegemonii w północnej i środkowej Grecji był Epir Michała II. W 1251 roku, Teodor Angelos, żyjący od momentu odzyskania wolności w Wodenie, namówił swojego krewniaka na otwarte wystąpienie przeciwko Watatzesowi. Odpowiedź Nicei była bardzo szybka i kampania z 1252 roku sprawiła, że Epir utracił znaczną część posiadłości w Zachodniej Macedonii i Albanii. Michał II, oprócz uznania zwierzchnictwa Jana III musiał również wydać starego Teodora, który został przewieziony do Azji Mniejszej, gdzie spędził resztę życia w więzieniu.
Wydarzenia we Włoszech sprawiły, że papiestwo nie mogło poświęcać tyle środków i uwagi Cesarstwu Łacińskiemu. Watatzes wiedział, jak bardzo kościołowi rzymskiemu zależy na unii kościołów i uznaniu zwierzchności Rzymu. Dlatego też, aby bardziej osłabić łacinników w Grecji, był gotowy na negocjacje w tej sprawie. Prawdopodobnie przez bardzo długi czas nosił się z zamiarem rozpoczęcia rozmów, lecz dopóki żył Fryderyk II, jego stronnik i rywal papiestwa, nie mógł tego zrobić, aby nie zaszkodzić swojemu przymierzu z Hohenstaufami. W czasie pontyfikatu papieża Innocentego IV doszło do pierwszych rozmów i wymiany poselstw oraz listów. Patriarcha nicejski Manuel II zgłosił gotowość do zawarcia pełnej unii kościelnej, ale zastrzegał, że będzie to możliwe dopiero po rozwiązaniu kwestii spornych. Ostatecznie Grecy zaproponowali, że jeśli łacinnicy wycofają się z Konstantynopola i oddadzą miasto w ręce Jana III, a tron patriarszy Manuelowi II, oni ze swojej strony uznają zwierzchność papiestwa jako najważniejszego biskupa chrześcijaństwa. Ponadto kler grecki będzie mógł odwoływać się do papieża w razie konfliktów wewnątrz kościoła greckiego lub problemów ze strony świeckich rządów. Papieskie orzeczenia będą wiążące i papież będzie mógł kształtować greckie prawo kanoniczne. Papież będzie także mógł przewodzić wszystkim synodom. Jedyne, czego domagali się Grecy, to prawo do własnej interpretacji pochodzenia Ducha Świętego. Jan Watatzes był w zasadzie gotów poświęcić niezależność greckiego kościoła w zamian za Konstantynopol.
Innocenty IV był gotowy przystać na te warunki, ale zmarł w 1254 roku. Jego następca, Aleksander IV, zaraz po wybraniu wyraził troskę o dalszy los Cesarstwa Łacińskiego i rozesłał listy do wielu władców z zachodniej Europy, apelując w nich o pomoc dla łacinników w Grecji. Głębsza analiza jego polityki względem Wschodu pokazuje jednak, że papież ten nie był specjalnie zainteresowany sprawami greckimi. Jest bardzo prawdopodobne, że Aleksander próbował porozumieć się z Grekami, ale problem polegał na tym, iż nie bardzo miał on z kim negocjować. W lutym 1254 roku Jan III zmarł, a jego syn i następca, Teodor II Laskarys, nie popierał ugodowej polityki ojca względem Rzymu. Uważał on, że do unii może dojść tylko przy uznaniu równych praw obydwu kościołów.
Teodor II Laskarys.
Śmierć Jana III i koronacja Teodora II, który cierpiał na epilepsję w bardzo ostrej postaci, wydała się znakomitą okazją do ekspansji dla Michała II z Epiru i Michała Asena, który władał Bułgarią. W krótkim czasie Bułgarom udało się zając znaczną część europejskich posiadłości Laskarysa. Wieści o tym wywołały zamieszanie w Nicei. Teodor, znany z erudycji i wykształcenia, okazał się być także zdolnym wodzem. Mimo sprzecznych opinii doradców, zdecydował się na szybką kampanię. Regentem mianował Jerzego Muzalona, a sam wyruszył na czele wojsk do Adrianopola. Udało mu się zaskoczyć bułgarską amię i została ona rozbita w zasadzie bez walki. Cała wyprawa przebiegała pomyślnie i Grecy odbijali kolejne miasta i twierdze z rąk Bułgarów. Zimą 1255 roku Teodor powrócił do Azji Mniejszej i odbył triumf. Wiosną 1256 roku zebrał bardzo silną armię i ponownie przeprawił się przez Hellespont. Na samym początku kampanii udało mu się pokonać Kumanów, sojuszników Asena, którzy regularnie najeżdżali i łupili nicejskie posiadłości. Bułgarzy unikali otwartej bitwy, cały czas cofając się. Ostatecznie doszło do rokowań i zawarcia porozumienia na mocy którego obydwie strony wracały do granic sprzed konfliktu.
Klęską Bułgarii sprawiła, że Michał II, który w porozumieniu z Serbami i Albańczykami planował atak na Niceę, zawiesił swoje plany. Wiedząc, że Teodor II przebywa z bardzo silną armią w Tracji, wysłał swoją żonę z synem, Niceforem w celu zawarcia sojuszu. Przypieczętowaniem przymierza miał być ślub Nicefora z Marią, córką Laskarysa. Cesarz nicejski przedstawił swoje warunki i zażądał od Teodory, żony Michała, pisemnej zgody na przekazanie Durazzo i Serwii. Teodora, chcąc nie chcąc, musiała na to przystać. Michał II również nie miał dużego pola manewru, jako że jego żona i syn byli teraz de faco zakładnikami Teodora.
W czasie pobytu w Salonikach, do Teodora doszły wieści o tym że Michał Paleolog, pełniący wówczas urząd namiestnika Bitynii, zbiegł do Turków. Cesarz, przy atakach złości, często groził Michałowi, że go oślepi. Paleolog został ciepło przyjęty przez Sułtana Ikonium, który powierzył mu rolę dowódcy chrześcijańskich oddziałów, wspierających sułtanat w walce z mongolskimi najeźdźcami. Kolejny najazd mongolski na Azję Mniejszą sprawił, że Teodor wycofał się z większością sił z Europy, powierzając administrowanie tą częścią swojego państwa Jerzemu Akropolicie. Mimo formalnego zawarcia sojuszu, Michał II cały czas spiskował przeciwko Teodorowi. W czasie pobytu w Prilepie, Akropolita dowiedział się, że wojska Konstantyna Chabarona, jednego z generałów nicejskich, zostały oblężone przez Epirotów. Jednocześnie doszło do rebelii plemion albańskich, a Stefan Urosz stanął po stronie Michała II. Cesarz był jednak zbyt zajęty sprawami na Wschodzie, gdzie armia turecka została rozbita przez Mongołów, a sułtan Kaj Chusrau II, zbiegł na tereny zajmowane przez Greków i prosił o tymczasowy azyl. Razem z tureckimi uciekinierami do Nicei powrócił Michał, który uzyskał cesarskie przebaczenie.
Krótko po powrocie Paleolog został mianowany wodzem wojsk, które Teodor wysłał na odsiecz swoim poddanym w Europie. Armia ta nie była jednak zbyt liczna, a jej wartość bojowa była bardzo niska. W międzyczasie sytuacja wojsk nicejskich w Grecji kontynentalnej uległa znacznemu pogorszeniu. Główne oddziały zostały odcięte w twierdzy Prilep, a Serbowie łupili okolice. Michał Paleolog przyłączył się ze swoimi oddziałami do wojsk Michała Laskarysa, wuja cesarza. Rozbili oni obóz w Wodenie, gdzie zostali zaatakowani przez przeważające siły prowadzone przez Teodora, syna Michała II z Epiru. Brawurowe kontrnatarcie prowadzone przez Paleologa doprowadziło do rozbicia epirskiej armii. Armia nicejska ruszyła pod Prilep, na ratunek oblężonemu garnizonowi. Gdy byli już bardzo blisko miasta zdali sobie jednak sprawę z olbrzymiej dysproporcji sił i wycofali się, pozostawiając oblężonego Akropolitę.
Michałowi II udało się w końcu opanować to miasto, dzięki stronnikom, których miał wśród mieszkańców. Jerzy został pojmany i przewieziony do Arty. Po upadku Prilepu wielu wodzów nicejskich skapitulowało przed Michałem i przeszło na jego stronę. Epirowi udało się opanować znaczną część zachodniej Macedonii. Obawiając się lojalności Michała Paleologa, Teodor II nakazał go aresztować i odesłać do Azji Mniejszej. Przy okazji próbował nakłonił patriarchę Arseniusza do ekskomunikowania władcy Epiru, ale interwencja Nicefora Blemmydesa sprawiła, że ostatecznie do tego nie doszło. Niedługi czas po tym Teodor II zmarł. Miało to miejsce w sierpniu 1258 roku. Jego syn i następca, Jerzy IV, miał zaledwie osiem lat. Regentem miał zostać Jerzy Muzalon, ale znajdował się on w ostrym konflikcie z nicejską arystokracją, która czuła się zagrożona przez reformy Teodora II i jego dworu. Dziewięć dni po śmierci cesarza odbyła się ostateczna ceremonia pogrzebowa. Muzalon został zamordowany w trakcie jej trwania, razem ze swoimi braćmi i wieloma stronnikami. Michał Paleolog wykorzystał tę sytuację i dzięki sporej popularności na dworze został w końcu uznany za współrządcę Jana IV.
Wojna o sukcesję eubejską.
W 1255 roku zmarła żona Wilhelma, która była jednym z triarchów Negroponte. Wilhelm uznał, że jako mąż dziedziczy tytuł po swojej żonie i zgłosił swoje roszczenia. Książę Morei był de iure suzerenem wyspy. Jednak jego plany zostania jednym z triarchów i osobistego przejęcia posiadłości zmarłej żony nie podobały się ani pozostałym triarchom ani Wenecji która de facto kontrolowała wyspę. Gugielmo de Verona, mąż siostrzenicy Wilhelma, razem z drugim triarchą, Narzotto dalle Carceri zawiązali sojusz i na spornej baronii obsadzili Grapellę, siostrzeńca Gugielmo. Poparła ich Wenecja, która ogłosiła, że w razie konfliktu weźmie stronę triarchów.
Książę Achai zajął północną baronię, należącą do zmarłej żony i wykorzystał ją jako swoją bazę wypadową. Jego siły były na tyle znaczne, że zbuntowani triarchowie nie podjęli walki. Wilhelm postawił ich przed sądem feudalnym, jako swoich wasali. Zostali oni aresztowani i uwięzieni. Ich rodziny i stronnicy zwrócili się wówczas do Wenecji z prośbą o interwencję. Wenecki baliw poprosił Republikę o interwencję, ale w międzyczasie wojska księstwa Achai zajęły już Chalkis. Weneckie oddziały przysłane na wyspę odbiły miasto, ale jeszcze dwukrotnie zmieniło ono właściciela, zanim ostatecznie opanowali je Wenecjanie. W międzyczasie konflikt zdążył rozprzestrzenić się na niemal całą łacińską Grecję. Inni władcy łacińscy obawiali się rosnącej siły księstwa Morei i nie bali się, że jeśli Wilhelmowi uda się pokonać Wenecjan, stanie się dominującą siłą w regionie i narzuci swoją władzę również im. Po stronie buntowników opowiedzieli się zatem Wilhelm de la Roche, baron Veligosti i Damali (nominalny wasal księstwa Achai); Guy I de la Roche, książę Aten (który jako baron Naupli i Argos również był wasalem Wilhelma Villehardouina); Tomasz II ze Stromoncourt, senior Salony; Ubertino Pallavicini, markiz Bodonitzy; Geoffroy de Bruyeres, baron Karytainy.
Zaniepokojony konfliktem papież Aleksander IV, który obawiał się, że wojna doprowadzi do wzmocnienia Greków, zaapelował do Wilhelma II o uwolnienie więzionych baronów, co też książę Achai uczynił. Mimo że większość panów łacińskich wystąpiła przeciwko niemu, nie był on osamotniony. Po jego stronie opowiedzieli się bowiem Genueńczycy którzy dostrzegli w konflikcie szansę na osłabienie pozycji Wenecjan w handlu na Morzu Śródziemnym. Genueńska flota regularnie wspierała lądowe siły księstwa Achai, znacznie zwiększając ich mobilność i skuteczność. Wilhelm II prowadził działania wojenne w sposób zdecydowany, nie dawał swoim przeciwnikom chwili wytchnienia i atakował zarówno Wenecjan, jak i ich sojuszników. W 1258 roku najechał księstwo Aten z zamiarem całkowitego podporządkowania sobie Guya de la Roche. Wojska achajskie spotkały się z siłami koalicji w okolicach przełęczy nieopodal góry Karydi. Walki zakończyły się druzgocącą porażką Ateńczyków, a ich książę został zmuszony do ucieczki i pozostawienia znacznej części swoich sił.
Guy zbiegł do Teb, a Wilhelm na czele wojsk podążył jego śladem, chcąc ostatecznie pokonać rywali. Arcybiskup Teb wystosował jednak apel do księcia Aten o wstrzymanie działań wojennych i wezwanie to bardzo chętnie podchwycili rycerze Wilhelma. Greccy łacinnicy byli bowiem często ze sobą skoligaceni, a zatem w tej wojnie zmuszeni byli do walki przeciwko swoim krewnym i powinowatym. Guy zaproponował pokój i obiecał stawić się przed sądem baronów achajskich. Wilhelmowi, wobec sprzeciwu wielu rycerzy z jego armii, nie pozostawało nic innego jak przystać na te warunki. Sąd nad Guyem odbył się w Nikli, gdzie jednak baronowie mający wydać wyrok orzekli, że nie, jako że nie są wasalami księcia Aten nie mogą go sądzić. Zaproponowali żeby wyrok wydał Ludwik IX, król Francji, mający bardzo duże poważanie wśród greckich łacinników. Wilhelm nie miał innego wyjścia jak tylko przyjąć orzeczenie sądu. Guy udał się zatem w długą i kosztowną podróż do Francji gdzie stanął przed obliczem Ludwika i został osądzony przez parlament w Paryżu. Zebrani tam możni orzekli, że konieczność przebycia drogi dzielącej Grecję i Paryż jest wystarczającą karą za występki Guya. Przy okazji król Ludwik potwierdził tytuł książęcy władcy Aten i Teb. Sąd baronów achajskich obszedł się również bardzo łagodnie z Geoffroyem de Bruyeres. Rycerz ten był bezpośrednim wasalem księcia Achai i jako buntownik musiał liczyć się z bardzo ciężkimi karami. Zebrani baronowie zmusili jednak Wilhelma do pozostawienia de Bruyeresa jako barona Karytainy.
Po rozbiciu koalicji łacińskich władców, mimo braku nabytków terytorialnych, Wilhelm odniósł kolejny sukces. Udało mu się bowiem pokonać Wenecjan i zająć Orei. Doża wenecki upoważnił nawet baliwa w Negroponte do zawarcia pokoju z księciem Morei. Tymczasem jednak sytuacja uległa bardzo gwałtownej zmianie, a triumfujący Wilhelm znalazł się w bardzo ciężkim położeniu.
Pelagonia.
Po śmierci Teodora II Laskarysa, panowanie nicejskie w zachodniej części Grecji załamało się. Michał II z Epiru opanował większość ziem cesarstwa na zachód od Wardaru i szykował się do ataku na Saloniki. Jego plany zostały jednak pokrzyżowane przez Manfreda Sycylijskiego. W 1257 roku, rzeczony Manfred, książę Tarentu, dziedzic królestwa Sycylii, zaatakował i zajął większą część albańskiego i epirskiego wybrzeża, wraz z wyspami należącymi do despotatu na Adriatyku. Michał, wiedząc, że nie jest w stanie skutecznie przeciwstawić się wojskom Manfreda zaoferował mu sojusz i rękę swojej córki, Heleny. Władca Sycylii zgodził się na to, gdyż dawało mu to prawa do zajętych przez niego ziem. W 1258 roku wysłał duża flotę i silną armię, dowodzoną przez Filipa Chinarda, który został mianowany wcześniej gubernatorem greckich posiadłości Manfreda. Zadaniem Filipa było wsparcie Epiru w walce z Nicejczykami.
Po zawarciu sojuszu z Manfredem, Michał II pozyskał kolejnego potężnego sojusznika- Wilhelma, księcia Achai. Oddał mu rękę swojej drugiej córki, Anny. Wiano Anny obejmowało 60 000 hyperpyronów oraz posiadłości ziemskie w południowej Tesali. W grudniu 1258 roku Michał II spotkał się z Wilhelmem i ustalili, że po wspólnej kampanii przeciwko Cesarstwu Nicei Epir otrzyma region znany jako Wielka Wołoszczyzna, a księstwo Morei pozostałe tereny wchodzące niegdyś w skład królestwa Tesaloniki. Wracając z Achai, Michał poinformował Manfreda o ustaleniach i poprosił o pomoc wojskową. Wilhelm natomiast zwołał pod broń wszystkich swoich wasali, ogłaszając, że mają być gotowi na wyprawę na wiosnę.
Sytuację próbowali wykorzystać łacinnicy z Konstantynopola, którzy w zamian za działania na rzecz Nicei próbowali uzyskać od Michała VIII terytoria leżące wokół stolicy. Cesarz nicejski nie tylko nie odstąpił swoich ziem, ale zagroził wojną jeśli Baldwin II nie zapłaci znacznego trybutu. Znając siłę koalicji, Paloeolog próbował układać się z jej członkami. Wysłał poselstwo do Michała II, Manfreda i Wilhelma z Villehardouin. Michał II odmówił zwolnienia przetrzymywanych jeńców i oznajmił, że nie ma zamiaru paktować. Manfred i Wilhelm również odmówili negocjacji. Michał VIII poprosił wówczas o interwencję papieża Aleksandra IV, ale i to poselstwo nie przyniosło oczekiwanych rezultatów. Wojna była zatem nieunikniona.
Cesarz nicejski wzmocnił swoje wojska w Europie, wysyłając nowe oddziały dowodzone przez swojego brata, teraz noszącego tytuł sebastokratora, Jana Paleologa. Towarzyszyli mu Aleksy Strategopulos i Jan Raoul Petralifas. Ich głównym zadaniem była obrona Saloniki. Próbowali posuwać się w głąb terytoriów zajętych przez Epir, ale ich postępy zostały zatrzymane przez Jana Dukasa, nieślubnego syna Michała II, który miał pod swoją komendą liczne oddziały wołoskie. Michał VIII zdał sobie sprawę, że potrzebuje znacznie liczniejszych wojsk i zaczął szukać najemników wśród Turków, Kumanów, Bułgarów, Serbów, a nawet w Rzeszy. Udało mu się zaciągnąć znaczne oddziały z Bałkanów, Węgier, Azji Mniejszej i Niemiec. W międzyczasie, wiosną 1259 roku, Jan Paleolog odniósł znaczący sukces, zaskakując armię epirska w okolicach Kastorii. Armii Michała II udało się wprawdzie uciec i nie została całkowicie rozbita, ale poniosła duże straty i musiała wycofać się do starego Epiru. Jan następnie zajął znaczne tereny okupowane przez Epirotów, w tym Ochrydę, Deabolis, Prespę i Pelagonię. W praktyce cała zachodnia Macedonia znalazła się w rekach Nicejczyków. Inne źródła podają, że Jan zajął również znaczną część starego Epiru i Albanii w tym Berat i Kaninë. Michał II musiał wycofać się w okolicy Avlony, gdzie oczekiwał na wojska swoich sojuszników.
Zarówno Manfred, jak i Wilhelm odpowiedzieli na wezwania swojego epirskiego sojusznika. Władca Sycylii wysłał armię w skład której wchodziło czterystu ciężkozbrojnych jeźdźców. Gregoras twierdzi, że Manfred objął osobiste dowództwo, ale wydaje się to raczej mało prawdopodobne. Pewne jest natomiast, że książę Morei osobiście przewodził swoim wojskom, a na wyprawę zmobilizował niemal wszystkie swoje siły. Wojska achajskie wkroczyły na tereny despotatu w okolicy Nafpaktos i ruszyły do Arty. Tam doszło do spotkania sojuszników i połączone siły koalicji antynicejskiej ruszyły przez Kaninë do południowej Tesali, unikając przedwczesnego spotkania z armią Jana Paleologa. W międzyczasie siły łacinników z Aten i Teb, senioratu Salony, Triarchii Negroponte i księstwa Archipelagu minęły Grawię i Sideroportes i również znalazły się w południowej Tesali w okolicach Neopatras, gdzie rządził Jan Dukas, nieślubny syn despoty Epiru. Do połączenia się z głównymi siłami koalicji doszło w okolicach równiny Trachinian.
Po zebraniu całej armii doszło do narady wojennej przywódców, na której zadecydowano, że koalicja nie będzie tracić czasu na zdobywanie silnie ufortyfikowanych fortec, a zamiast tego należy dążyć do walnej bitwy z Nicejczykami i jak najszybszego rozbicia ich głównych wojsk. Sprzymierzone siły ruszyły na Serwię, gdzie udao im się dowiedzieć, że sebastokrator Jan przebywa ze swoją armią w okolicach Ochrydy i Pelagonii. Mając nadzieję na szybkie rozstrzygnięcie konfliktu, wojska koalicji ruszyły w tym kierunku. Ciężko jest dokładnie oszacować liczebność obydwu armii. Nie wiadomo na ile dokładne są źródła, a poza tym liczba żołnierzy ulegała ciągłym zmianom z powodu dezercji, śmierci z powodu chorób i ran odniesionych w wyniku potyczek. Na korzyść Nicejczyków przemawiał na pewno fakt, że armia przeciwnika była bardzo niejednorodna i nie miała jednolitego dowództwa. Oddział przysłany przez Manfreda miał swojego wodza. Wilhelm przywiódł ze sobą oddziały z różnych państw łacińskich, nierzadko ze sobą skłóconych i każdy z nich również miał osobnego dowódcę. Armia epirska składała się w dużej mierze z najemników i kontyngentów przysłanych przez Albańczyków, Serbów i Bułgarów. Jan Dukas stał na czele oddziałów wołoskich. Brak powszechnie uznanego przywódcy był potencjalnie bardzo niebezpieczny.
Walki.
Obydwie strony bardzo dokładnie szykowały się do bitwy. Do spotkania doszło w dolinie Pelagonii. Jan Paleolog obawiając się frontalnego starcia z ciężkozbrojną konnicą łacińską ustawił swoje główne siły na wzniesieniach i uderzył na przeciwnika oddziałami kumańskimi i tureckimi, złożonymi z lekkozbrojnych, konnych łuczników. Zasypywali oni wroga strzałami i wycofywali się gdy ten próbował doprowadzić do bezpośredniego starcia. Do pierwszych walk doszło w okolicach miejsca znanego jako Borilla Longos. Konni nicejscy łucznicy bezustannie nękali wypadami wojska wroga, zarówno w dzień, jak i w nocy. Straty spowodowane ich atakami sprawiły, że Michał II postanowił wycofać swoje oddziały i próbował przebić się w stronę Prilepu. Jego armia została jednak zatrzymana, a on sam zbiegł pod osłona nocy. Gdy wieści o jego ucieczce rozeszły się w obozie, zdemoralizowani Epiroci zaczęli dezerterować na masową skalę, potęgując chaos i obniżając morale sojuszników. Wielu wodzów epirskich przeszło ze swoimi oddziałami do o obozu nicejskiego i przysięgło wierność Michałowi VIII. Tak samo uczynił bastard Jan Dukas. Ten przebieg wydarzeń pochodzi z relacji Akropolity.
Inaczej mówi jednak relacja Jerzego Pachymeresa. Według niego doszło do sporu między baronami księcia Achai, Wilhelma a Janem Dukasem. Miał on zostać ciężko znieważony przez fakt, że wielu z nich zaczęło zalecać się do jego żony. Jan zaczął im grozić przez co doszło do eskalacji sporu. Poproszony o interwencję Wilhelm wypomniał Janowi jego pochodzenie z nieprawego łoża. W wyniku tego konfliktu Jan Dukas nawiązał sekretne kontakty z wodzem nicejskim i w zamian za gwarancje bezpieczeństwa dla ojca i brata, zaoferował przyłączenie się do ataku na koalicję. Po otrzymaniu gwarancji Jan Dukas przekonał Michała II do wycofania się i zaatakował od tyłu wojska łacińskie. Zdradzeni Frankowie znaleźli się w potrzasku i wielu z nich zginęło w walkach, a wielu innych dostało się do niewoli, na czele z księciem Wilhelmem i wieloma baronami księstwa Achai. Jeńcy zostali następnie wysłani na dwór cesarza nicejskiego. Niezależnie od tego, która z wersji jest prawdziwa, wiadomo że Wilhelm, gdy zorientował się w sytuacji, próbował wycofać swoje siły. Akropolita podaje że książę zbiegł do Kastori, gdzie jednak został odnaleziony i pojmany. Do niewoli dostało się także wielu żołnierzy Manfreda i innych panów łacińskich. Oni również zostali wysłani do Nicei. Wieści o druzgocącym zwycięstwie wojsk Michała VIII szybko obiegły Europę i Zachodnią Azję.
Zaraz po bitwie wojska nicejskie pomaszerowały przez Tesalię, zajmując napotkane miasta i twierdze. Jan Paleolog rozbił swój obóz w Neopatras. W międzyczasie Aleksy Strategopulos i Jan Rauol, przekroczyli góry Pindos, oblegli Kaninë i zajęli Artę, stolicę despotatu, gdzie uwolnili przy okazji Jerzego Akropolitę. Relacje między Grekami z Nicei, a tymi z Epiru nie były jednak zbyt dobre, mało kto witał wojska Michała VIII jako wybawicieli. Akropolita przyznaje, że dochodziło do rabunków i gwałtów. Tymczasem Jan Paleolog przekroczył Liwadię i zajął Teby, stolicę państwa należącego do rodu de la Roche. Po wycofaniu się głównych sił greckich z Neopatras, Jan Dukas, zbiegł od swoich nowych sojuszników i schronił się na Kefalonii, gdzie przebywał jego ojciec.
Skutki.
Bitwa pod Pelagonią miała duże znaczenie w dalszych dziejach łacinników w Grecji. Wszyscy wrogowie Michała VIII zostali pokonani i wielu z nich dostało się do niewoli. Losy Cesarstwa Łacińskiego były już przesądzone, a Konstantynopol został zajęty przez Stategopulosa dwa lata później. Bitwa złamała potęgę księstwa Achai, które teraz musiało przejść do defensywy. Paradoksalnie nie doszło jednak do zniszczenia państwa epirskiego, mimo że krótko po zwycięstwie wojska nicejskie zajęły znaczną część ziem należących do Michała II, a on sam musiał uciekać na Kefalonię.
Walki w Epirze.
Angelosom udało się utrzymać strategicznie ważną fortecę, Wonitzę, leżącą na południowym wybrzeżu zatoki Arty, której użyto później do odbicia Epiru. Grabieże i złe traktowanie miejscowych Greków sprawiły, że pozostali oni oddani swoim starym władcą i już rok po Pelagonii, Angelosowie na powrót rządzili w Epirze. Zimą 1259 roku, Nicefor, syn Michała II, udał się do Włoch aby spotkać się z papieżem Aleksandrem IV i Manfredem Sycylijskim. Manfred zgodził się na wysłanie kolejnych oddziałów swoim sojusznikom. Jego wojska, dowodzone przez Nicefora, wylądowały w Grecji w 1260 roku i młodemu despocie udało się pokonać armię nicejską w bitwie pod Tricoryphus, nieopodal Salony. Nicejczycy ponieśli ciężkie straty, a Aleksy Strategopulos dostał się do niewoli. Nicefor zmusił Nicejczyków do wycofania się ze świeżo zajętych terytoriów należących wcześniej do Epiru. Michał VIII ponownie wysłał swojego brata, Jana Paleologa, aby uniemożliwić Niceforowi zajęcie Macedonii.
W 1262 roku wojska dowodzone przez Strategopoulosa, zwolnionego wcześniej z niewoli, ponownie zaatakowały Epir, ale i tym razem zostały pokonane przez Nicefora, a Aleksy po raz kolejny dostał się do niewoli. W 1265 roku na czele wyprawy przeciwko Epirotom stanął Jan Paleolog i zadał wojskom Michała II tak duże straty, że despota był zmuszony prosić o pokój. Jego starania poparło wielu możnych i duchownych w tym patriarcha Konstantynopola, którzy uważali że dalsze walki między Grekami niczemu nie służą w obliczu tego, że południowa Grecja nadal znajduje się pod panowaniem łacinników. Ostatecznie zawarto pokój i został on przypieczętowany ślubem Nicefora Angelosa z siostrzenicą Michała VIII.
Upadek Cesarstwa Łacińskiego.
Bitwa pod Pelagonią oznaczała wzmocnienie pozycji Cesarstwa Nicejskiego w Europie i sprawiła, że wszyscy jego wrogowie w Grecji mieli bardzo poważne problemy. Nie mogli zatem interweniować na rzecz łacinników w Konstantynopolu w razie ewentualnych walk. Już latem 1260 roku Michał VIII podjął próbę zdobycia miasta, ale jako że liczył na pomoc zdrajcy, niejakiego Anseau, jego armia nie była należycie przygotowana do oblężenia. Gdy stało się jasne, że rzeczony Anseau nie ma zamiaru pomagać, cesarz zawarł roczny pokój z łacinnikami i wycofał się z powrotem do Azji Mniejszej. W czasie podróży do Nimfeo, cesarz zatrzymał się w Pegae, gdzie zawarł sojusz z Genueńczykami. W zamian za pomoc genueńskiej floty w planowanym oblężeniu Konstantynopola, Michał nadawał Włochom rozliczne przywileje handlowe i podatkowe. Konsekwencją tego traktatu był wzrost wpływów genueńskich we wschodniej części basenu morza Śródziemnego i na morzu Czarnym.
Tymczasem Wenecjanie, jako jedyna siła nienaruszona przez klęskę pod Pelagonią, podjęli próbę ocalenia zagrożonego cesarstwa. Wenecki baliw Negroponte, Tommaso Giustinian, otrzymał od doży wszelkie niezbędne pełnomocnictwa do rozpoczęcia negocjacji ze wszystkimi panami łacińskimi w Grecji. Wenecjanie proponowali aby wszyscy łacinnicy wspólnie złożyli się na tysięczny garnizon, stale utrzymywany w Konstantynopolu. Tymczasem Michał VIII intensyfikował swoje wysiłki zmierzające do zdobycia dawnej stolicy basileusów. W 1260 roku wysłał Jerzego Akropolitę do Bułgarii, chcąc zapewnić sobie neutralność cara Konstantego Ticha. Car miał powody do wrogości wobec Michała, jako że jego żoną była Irena Laskarys, siostra marginalizowanego Jana IV. Niewiele wiadomo o przebiegu całego poselstwa i jego skutkach, ale chyba nie było ono specjalnie udane bo latem 1261 roku Nicejczycy musieli wysłać wojska do ochrony swojej granicy z Bułgarią.
Na czele tych nielicznych oddziałów stał Aleksy Stategopulos. Jego wojska, na drodze do granicy bułgarskiej, miały przemaszerować w pobliżu Konstantynopola. Miał być to swoisty gest dominacji Nicei nad Cesarstwem Łacińskim. Grecy na pewno nie planowali zdobywać miasta. Wojska Aleksego nie były odpowiednio wyposażone i mało liczne. Poza tym między obydwoma państwami wciąż obowiązywał zawarty rok temu rozejm. Oddziały Aleksego wylądowały w Galipolli po czym ruszyły w kierunku stolicy łacinników. Obozy rozbito w pobliżu przedmieść miasta basileusów. Aleksy miał już ruszać dalej, ale do jego namiotów przyprowadzono miejscowych Greków, którzy poinformowali go, że miasto jest teraz praktycznie pozbawione wojsk, gdyż garnizon łaciński wyruszył wraz z Wenecjanami na wyprawę przeciwko wyspie Dafnusion (współczesne Kefken). Korzystając z pomocy niejakiego Kutrykzakesa, przywódcy miejscowych stronników Nicei, Aleksemu udało mu się przekonać swoich oficerów do planów zdobycia miasta. Kutrykzakes obiecał pomoc swoich ludzi, którzy przebywali także w mieście.
Pod osłoną nocy Grecy przedostali się w okolice murów, ale obawiając się zdrady ukrywali swoją obecność aż do pojawienia się umówionego ze spiskowcami znaku, którym była głośna aklamacja na cześć panujących cesarzy, Michała VIII i Jana IV. Potem żołnierze Aleksego dostali się do miasta. Według Pachymeresa zrobili to za pomocą drabin, a według Akropolity za pomocą wąskiego wyłomu w murach. Zaskoczeni strażnicy łacińscy w zasadzie się nie bronili i kolejne dzielnice zaczęły wpadać w ręce Nicejczyków. Rozochoceni sukcesem żołnierze zaczęli łupić miasto, ale zostali szybko przywołani do porządku przez swoich dowódców. Według Pachymeresa Aleksy źle oszacował liczebność łacińskiego garnizonu i zaskoczony jego przewagą liczebną nakazał odwrót, ale ludzie Kutrykzakesa walczyli z takim oddaniem, że udało im się przeważyć szalę zwycięstwa na korzyść Greków. Na wieść o pojawieniu się wojsk nicejskich cesarz Baldwin II zbiegł do portu i odpłynął z miasta. Flota wenecka z oddziałami łacińskimi powracała z nieudanej wyprawy do stolicy aby wspomóc jej obrońców, ale z powodu pożarów w portowych dzielnicach nie doszło do desantu. Po zabraniu jak największej liczby łacińskich uciekinierów, Wenecjanie odpłynęli. Grecy po 57 latach odzyskali Konstantynopol.
Zdobycie miasta oznaczało definitywny koniec Cesarstwa Łacińskiego. Wieści o sukcesie Strategopulosa doszły do cesarza Michała VIII gdy ten przebywał w okolicach Pergamonu. Z początku cesarz nie chciał w nie uwierzyć, ale wkrótce przybył poseł Aleksego, który oficjalnie je potwierdził. Nie zwlekając ruszył wówczas do Konstantynopola, zatrzymując się jedynie w Achyraus, gdzie otrzymał insygnia cesarskie, porzucone przez Baldwina II. Wkraczając do miasta Michał zdecydował się, że nie odbędzie triumfu, a zamiast tego odbędą się nabożeństwa dziękczynne. Msze, procesje i modły trwały cztery dni. Odbyła się również uroczysta koronacja Michała i jego syna, Andronika II.
Sytuacja w Bizancjum.
W historiografii przyjmuje się, że Cesarstwo Bizantyjskie odrodziło się wraz ze zdobyciem Konstantynopola przez Greków. Dla nich samych jednak Cesarstwo nigdy nie upadło, po prostu na czas łacińskiej okupacji nad Bosforem, cesarz i patriarcha przenieśli się do Nicei. Tym niemniej odzyskanie Konstantynopola było wielkim świętem i symbolem odrodzenia się potęgi Rzymian (jak nazywali siebie Grecy). Po zdobyciu miasta nie doszło do masakr i łupiestwa ani względem łacinników, którym nie udało się zbiec w czasie ataku, ani względem miejscowych Greków, którzy współpracowali z reżimem Baldwina II i jego poprzedników. Wprost przeciwnie, wielu z nich zostało zaproszonych do współpracy przez nowego władcę, który potrzebował ludzi znających języki Zachodniej Europy.
Atmosfera święta szybko jednak się rozwiała i okazało się, że odzyskane z rąk łacinników miasto znajduje się w katastrofalnym stanie. Wyludnione były całe dzielnice, wiele z nich strawiły pożary. Źródła donoszą, że jeszcze jakiś czas po odbiciu Konstantynopola, ludzie, korzystając z niezasiedlonych terenów, zaczęli tam uprawiać rolę i wypasać zwierzęta. Łacińscy cesarze, cierpiący na wieczny brak gotówki, rozbierali budowle, zdejmowali zdobienia i dachy, rabowali posągi i obrazy aby następnie je sprzedać. Mury i inne fortyfikacje znajdowały się w katastrofalnym stanie. Populacja miasta była nieliczna w stosunku do okresu rządów greckich basileusów. Michał VIII rozpoczął proces zwracania majątków w obrębie miasta i rozpoczął zasiedlanie opuszczonych dzielnic mieszkańcami innych części swojego państwa. I tak na przykład jedna z dzielnic została zasiedlona Tzakonami, którzy stanowili później znaczną część obsady marynarki wojennej Bizancjum. Inna przypadła Genueńczykom, nowym strategicznym sojusznikom Cesarstwa. Michał VIII cały czas obawiał się ataku z zachodu i dlatego jego pierwszym celem była odbudowa umocnień miasta i odbudowanie floty bizantyjskiej, bez której skuteczna obrona była niemożliwa.
Wszystkie te przedsięwzięcia były bardzo kosztowne i doprowadziły do szybkiego wyczerpania się zasobów zgromadzonych przez Laskarysów. Cesarze nicejscy prowadzili bardzo ostrożną i rozważna politykę finansową, wiedząc że dysponują ograniczonymi środkami, poza tym większość podatków była reinwestowana tam gdzie je pobierano. Odbicie Konstantynopola sprawiło, że na nowo odżył stary problem: stolicę trzeba było utrzymać i czyniono to, zabierając pieniądze z prowincji. Aby zapobiec brakom, Michał VIII uciekł się do obniżenia zawartości złota w bizantyjskim hyperpyronie. Doprowadziło to oczywiście do spadku jego wartości i miało fatalne konsekwencje dla bizantyjskiej gospodarki w XIV wieku. Jego kolejnym krokiem, który miał na celu poprawić sytuację ekonomiczną, było ściągnięcie włoskich kupców, bez których handel bizantyjski w zasadzie nie funkcjonował. Cesarz zdawał sobie sprawę, że wiąże się to z ogromnym ryzykiem, ale w zasadzie nie miał innego wyjścia. Doszło nawet do tego, że Wenecjanie ponownie otrzymali prawo do własnej dzielnicy. Chcąc zapobiec zbyt dużym wpływom łacińskich kupców na sprawy polityczne, podpisywał z każdą kupiecką republiką osobna umowę, która ściśle regulowała prawa i przywileje. Próbował także rozgrywać je przeciwko sobie.
Sytuacja Bizancjum po odzyskaniu Konstantynopola była, wbrew pozorom, bardzo trudna. Fakt ten wynikał z tego, że odbicie miasta wiązało się nie tylko z korzyściami, ale miało i swoje złe strony. Przykładem są wspomniane już obciążenia podatkowe prowincji, z których dochody nie były teraz reinwestowane na miejscu, ale szły na utrzymanie stolicy. Kolejnym problemem było nieustanne zagrożenie ze strony łacinników, którzy cały czas planowali odzyskanie miasta. Michał VIII poświęcał tyle uwagi utrzymaniu Konstantynopola, że zaniedbywał sprawy prowincji wschodnich, które były poważnie zagrożone przez Turków. Te dwa czynniki i to że Michał dążył do zdetronizowania Jana IV, sprawiły, że w Nicei powstała silna opozycja, odwołująca się do tradycji dynastii Laskarysów, niechętna poczynaniom nowego rządu. Ambicje dynastyczne „nowego Konstantyna” (jak nazywał siebie Michał VIII) doprowadziły do oślepienia Jana IV w grudniu 1261. W greckiej tradycji osoba oślepiona nie mogła sprawować władzy, fakt ten był zatem równoznaczny z detronizacją. Wywołało to wiele problemów wewnętrznych i zewnętrznych. Wrzeniu w Nicei towarzyszyła ekskomunika Michała VIII przez patriarchę ekumenicznego, Arseniusza. Siostry Jana były żonate z władcami sąsiednich państw i ich władcy, rywalizujący z Bizancjum, zyskiwali teraz świetny pretekst do ewentualnej wojny. Maria Laskarys była żoną Nicefora, syna despoty Michała II z Epiru, a Irena była żoną cara bułgarskiego, Konstantyna Ticha.
W Nicei pojawił się człowiek utrzymujący, że jest cudownie ocalałym Janem Laskarysem i zyskał na tyle duże poparcie, że doszło do otwartej rebelii, którą musiały tłumić wojska. Arseniusz odmówił zdjęcia ekskomuniki i zakazał cesarzowi wstępu do swojego kościoła. Michał VIII, nie radząc sobie z Kościołem greckim, zaczął odwoływać się do papiestwa, ale nie mógł doprowadzić do usunięcia niewygodnego patriarchy. Arseniusz nie miał zbyt wielu zwolenników w Konstantynopolu, ale znalazł ich w Azji Mniejszej, gdzie wielu biskupów i mnichów było przeciwna polityce Paleologów. Doprowadziło to do tak zwanej schizmy arseniańskiej i podziałów w obrębie społeczeństwa i kościoła greckiego. Niepokoje wewnętrzne sprawiły, że Cesarstwo stało się obiektem najazdów. Azję Mniejszą zaatakowali Turcy, a kontynentalna Grecję Bułgarzy. Wojska Konstantyna Ticha zostały wprawdzie pokonane w 1263 roku i musiał się on zrzec na rzec Bizancjum kilku ważnych twierdz nad morzem Czarnym, ale Turcy czynili stałe postępy na Wschodzie. W 1262 roku Bizancjum zostało także najechane przez Angelosów z Tesali i Epiru. Po początkowych sukcesach armia sebastokratora Jana Paleologa pokonała Epirotów i zawarto pokój, który utrzymywał się przez dłuższy czas. Bizancjum nie udało się jednak podporządkować sobie Epiru, na co Michał VIII liczył.
Reakcja łacińska.
Zachód.
Baldwin II, po udanej ucieczce z miasta, wylądował na Negroponte, gdzie został dobrze przyjęty przez miejscowych triarchów. Po upadku Konstantynopola, jedyne co mu pozostało to cesarski tytuł i kilka drogocennych relikwii. Z Negroponte ruszył do Aten i Teb, gdzie został ugoszczony przez Guya de la Roche. Liczni panowie łacińscy przysięgali pomóc mu w odzyskaniu utraconego tronu i ofiarowali pieniądze na planowaną wyprawę. Później Baldwin opuścił Grecję i udał się do Francji, gdzie bezskutecznie próbował zgromadzić sojuszników. Zdetronizowany cesarz najbardziej liczył na pomoc papiestwa, ale Konstantynopol dostał się w ręce Greków w czasie gdy urząd papieski pozostawał nieobsadzony. Nowy papież, Urban IV, został wybrany 29 sierpnia 1261 roku. Zaraz po jego wyborze do Rzymu przybyło poselstwo z Konstantynopola, oferując wznowienie rozmów na temat unii kościelnej. Zostali oni jednak chłodno przyjęci i Michał VIII zrozumiał, że musi zabezpieczyć swoje panowanie innymi drogami. Urban IV nie marnował czasu i po spotkaniu z Baldwinem napisał do króla Ludwika IX z prośbą o zorganizowanie wyprawy przeciwko „greckim schizmatykom”. Zakony we Francji zaczęły zbierać pieniądze na ten cel, a papież zadecydował, że wszystkie opłaty z Francji na rzecz Rzymu z trzech lat zostaną przeznaczone na sfinansowanie ekspedycji. Ekskomunikował również Genueńczyków, sojuszników Michała VIII. Papiescy wysłannicy ruszyli do Anglii i Kastylii, zbierać fundusze na wyprawę. Do krucjaty nawoływali również papiescy posłowie w Aragonie i w Polsce.
Szybko okazało się jednak, że europejskie rycerstwo nie jest zbytnio zainteresowane wyprawą, a zebrane fundusze okazały się bardzo szczupłe. Nie chcieli płacić nawet dostojnicy kościelni, którym papież nakazał oddać część swoich dochodów na krucjatę. Niechętne do dzielenia się majątkiem okazało się nawet łacińskie duchowieństwo w Grecji. Z drugiej strony, bardzo zainteresowani ewentualną wyprawą byli Wenecjanie, zagrożeni utratą zysków z handlu po tym jak odrodzone Bizancjum nawiązało współpracę z Genuą. Wenecja obiecywała fundusze i zapewniała flotę. Pomoc zaoferował również Manfred Sycylijski, który obiecał, że jego wojska wezmą udział w wyprawie na Konstantynopol pod warunkiem uznania jago praw do władzy na południu Italii przez papieża. Propozycja ta była jednak nie do przyjęcia dla papiestwa, które było skonfliktowane z Hohenstaufami. Ewentualny sojusz Manfreda z Baldwinem II i Wenecjanami sprawił nawet, że Urban IV zaczął poważnie zastanawiać się nad propozycją unii kościelnej ze strony Michała VIII. Łacinnicy na Zachodzie byli więc podzieleni i uwikłani w wewnętrzne konflikty.
Grecja.
Bitwa pod Pelagonią miała bardzo daleko idące skutki dla księstwa Achai. Książę Wilhelm dostał się do niewoli i został wysłany do Lampsakos gdzie stanął przed obliczem cesarza. Ten zaproponował mu uwolnienie w zamian za zrzeczenie się księstwa Achai, obiecywał także pieniądze na zakup rozległych posiadłości w Zachodniej Europie. Wilhelm II odmówił, tłumacząc, że nie jest władcą absolutnym i nie może zrzec się ziem w imieniu swoich wasali. Razem z towarzyszącymi mu rycerzami został wtrącony do więzienia. Tron achajski był pusty, a księstwo cały czas znajdowało się w stanie konfliktu z Wenecją. Ci spośród baronów którzy nie zginęli w bitwie pod Pelagonią i nie dostali się do niewoli, zwrócili się z prośbą do księcia Aten o zostanie regentem w czasie nieobecności Wilhelma. Guy de la Roche nadal przebywał we Francji i był świeżo po procesie przed parlamentem paryskim. Pozałatwiał wszystkie niecierpiące zwłoki sprawy i powrócił na Peloponez.
Jego pierwszą decyzją jako regenta było uwolnienie więzionych jeńców z wojny o sukcesję eubejską. Zaczął również bić własną monetę jako książę Aten i zarządca Achai. Jego rządy zadowalały baronów Morei i sytuacja wewnętrzna obydwu państw zaczęła się poprawiać, ale w 1261 roku łacinnicy otrzymali kolejny, bardzo mocny cios. Konstantynopol został zdobyty przez wojska Cesarstwa Nicejskiego, co oznaczało kres istnienia Cesarstwa Łacińskiego. Ostatni łaciński władca Konstantynopola, Baldwin II, został zmuszony do ucieczki. Przebywał on jeszcze jakiś czas na wschodzie, próbując nakłonić pozostałych łacinników do działań przeciwko odrodzonemu Bizancjum. Po bezowocnych staraniach, Baldwin powrócił do Europy.
Nowy Konstantyn, jak oficjalna propaganda nazywała Michała VIII, po odzyskaniu ziem cesarstwa w Tracji, Macedonii i Tessali, chciał również odbić południową część Grecji. Po trzech latach więżenia Wilhelma, udało mu się w końcu nakłonić władcę Achai do zrzeczenia się trzech strategicznie ważnych twierdz w Morei: Monemwazji, Mainy i Mistry. Ponadto Wilhelm uznawał Michała VIII swoim suzerenem i składał mu hołd. Sąd baronów Achai zgodził się na te warunki mimo sprzeciwów Guya de la Roche i w zamian za ich spełnienie Villehardouin został uwolniony i powrócił do Morei. Po odzyskaniu władzy książęcej natychmiast zawarł pokój z Wenecją i triarchami, na jego mocy pozostawał zwierzchnikiem wyspy, ale nie przejmował na własność baronii Orei. Wojna o sukcesję eubejską dobiegła końca, a jej wszystkie strony ostatecznie doszły do porozumienia. Taki obrót spraw był koniecznością dla łacinników – teraz ich głównym powodem do obaw była rosnąca siła odrodzonego Cesarstwa Bizantyjskiego, które dążyło do odzyskania bezpośredniej władzy nad wszystkimi utraconymi terenami. Trzy twierdze w Morei, które w myśl ugody odstąpił Wilhelm, zostały obsadzone bardzo silnymi załogami. Cesarz obiecywał wszystkim Grekom zamieszkującym Peloponez pomoc i jego propaganda buntowała ich przeciwko łacinnikom. Jedność księstwa została zatem zniszczona, a Bizancjum bardzo szybko podjęło próbę opanowania Morei.
Walki w księstwie Achai.
Krótko po powrocie Wilhelma z niewoli i przekazaniu części terytorium księstwa Bizantyjczykom, doszło do walk między łacinnikami a Grekami. Bezpośrednią przyczyną była prowokacja ze strony Villehardouina, który objeżdżał całe swoje państwo na czele silnego oddziału, odwiedzając wszystkie ważniejsze ośrodki podległe jego władzy. Jego regiment odwiedził także okolicę Mistry, co Grecy uznali za znakomity pretekst do rozszerzenia swojej władzy na Peloponezie. Bizantyjski namiestnik zawarł sojusz z Melingami i zaczął atakować łacińskie posiadłości. Wraz z wybuchem walk, Wilhelm otrzymał wsparcie finansowe od papieża Urbana IV, który zwolnił go również od obietnic danych Michałowi VIII. W odpowiedzi cesarz bizantyjski wysłał na Peloponez silną armię, dowodzoną przez jego brata, Konstantyna. Bizantyjska flota zaczęła również nękać wyspy rządzone przez łacinników na morzu Egejskim, których Wilhelm był suzerenem. Po stronie Greków stanęli Genueńczycy i ich flota wspierała wojska greckie w atakach. Wilhelmowi pomagali łacinnicy z Negroponte i księstwa Achai.
W czasie gdy Frankowie zbierali swoje siły, Grekom udało się zająć Lacedemonię, a Konstantyn pisał do brata iż „zajął trzecią część Peloponezu”. Konstantyn otrzymał znaczne posiłki i ruszył na stolice księstwa, Andrawidę. Po drodze udało mu się opanować Weligosti i Karitainę. W okolicach Prinitsy wojska greckie natknęły się na oddziały łacińskie i doszło wówczas do bitwy, która zakończyła się druzgocącą klęską Bizantyjczyków, a sam Konstantyn musiał ratować się ucieczką do Mistry. W 1263 roku podjął jeszcze jedną próbę opanowania stolicy księstwa i na czele wojsk, w skład których wchodziły także siły Melingów i Tzakonów, ponownie zaatakował księstwo Morei. Po początkowych sukcesach musiał jednak ponownie się wycofać. Doszło wówczas do sporu między Konstantynem, a jego tureckimi najemnikami, którym zalegał z żołdem. Turcy nawiązali kontakty z niejakim Ancelinem de Toucy, łacińskim możnowładcą, który po upadku Konstantynopola przeniósł się do Morei. Znał on język turecki i dzięki jego pośrednictwu, Turcy przeszli na stronę łacinników.
Wzmocnione wojska Wilhelma pomaszerowały na południe w stronę Makryplagi. Doszło tam do spotkania z wojskami greckimi i do bitwy, która zakończyła się zwycięstwem łacinników, mimo początkowych trudności i masakrą Bizantyjczyków. Konstantynowi udało się zbiec, ale do niewoli dostali się praktycznie wszyscy dowódcy greccy. W ciągu kilku tygodni które upłynęły od bitwy Grecy utracili wszystkie swoje dotychczasowe zdobycze. W ich posiadaniu zostały tylko twierdze nadane im przez Wilhelma w zamian za uwolnienie. Klęska pod Makrypylagi oznaczała załamanie się ofensywy bizantyjskiej i pogrzebała plany szybkiego odbicia Peloponezu z rąk Franków. Wielu tureckich najemników zostało osiedlonych w Morei i przyjęło chrześcijaństwo. Chcąc zapewnić sobie spokój na tym froncie, Michał VIII zaoferował, że jego syn Andronik, poślubi Izabelę, córkę Wilhelma. Propozycja ta została jednak odrzucona przez łacińskich baronów, którzy upatrywali swojej szansy na przetrwanie w osobie Karola Andegaweńskiego.
Andegawenowie a Bizancjum.
Papiestwo, najważniejszy sojusznik łacinników w Grecji, nie było w stanie skutecznie przeciwstawić się rosnącej przewadze Greków na Wschodzie. Kiedy Michał VIII zdobywał Konstantynopol, Stolica Apostolska była zajęta rywalizacją z Manfredem Sycylijskim i nie mogło szerzej angażować się w sprawy wschodnie. Nowy papież, Klemens IV, apelował o zaprzestanie walk i negocjował z Michałem VIII unię kościelną. W 1266 doszło jednak do przełomu w sprawie Sycylii. Wojska Manfreda zostały pokonane w bitwie pod Benewentem przez siły papieskiego sojusznika, Karola Andegaweńskiego. Karolowi udało się opanować południe Italii i był on teraz żywo zainteresowany ekspansją na Wschód, zgłaszał pretensje do ziem Manfreda w Zachodniej Grecji. Poza tym Andegaweńczyk był bratem Ludwika IX, który był uważany za zwierzchnika greckich Franków. Łacińscy panowie szybko zaczęli apelować do niego o pomoc w walce z Cesarstwem Bizantyjskim. Karol zaczął szykować się do wyprawy przeciwko Grekom. Michał VIII podjął wytężone dyplomatyczne starania, mające uchronić jego państwo przed tym atakiem. Słał posłów do wielu państw europejskich, poza tym uznał papieża za „duchowego ojca i pierwszego wśród biskupów”. Klemens pozostawał jednak zdystansowany i apelował aby za tymi deklaracjami poszły także czyny, chciał aby Michał VIII wspomógł wyprawę Ludwika IX przeciwko Egiptowi, czego cesarz bizantyjski nie chciał robić, wiedząc, że jego państwo jest zagrożone.
24 maja 1267 w Viterbo, na dworze papieskim, doszło do spotkania między Klemensem IV, Karolem Andegaweńskim, zdetronizowanym Baldwinem II i Wilhelmem z Villehardouin. Zagrożony książę Morei uznał Karola za swojego suzerena i dziedzica. Po śmierci Wilhelma księstwo miało przypaść dynastii Andegawenów, nawet gdyby książę miał męskiego potomka (jego ewentualny syn miał jedynie otrzymać część ziem jako lennik). Załogi andegaweńskie miały obsadzić wszystkie ważniejsze twierdze w państwie. W zamian Karol zobowiązywał się chronić swojego nowego wasala i odzyskać dla niego utracone ziemie na Peloponezie. 27 maja tego samego roku, również w Viterbo, Karol zawarł również umowę z Baldwinem II. Na jej mocy władca Sycylii zobowiązywał się pomóc zdetronizowanemu cesarzowi odzyskać tron w ciągu siedmiu lat, a w zamian Baldwin przekazywał mu wszystkie prawa zwierzchnie do ziem w Grecji oraz wszystkie terytoria Cesarstwa łacińskiego poza Konstantynopolem i wyspami Chios, Samos, Kos i miastem Mitylena. W razie wygaśnięcia dynastii z Courtenay, Andegawenowie mieli również odziedziczyć tytuł cesarski. Na mocy tych ugód Karol i jego dziedzice, stawali się "de iure" zwierzchnikiem łacińskich panów w Grecji. Po umocnieniu swojej władzy i pokonaniu Konradyna, pretendenta do tronu sycylijskiego, Karol zaczął energiczne przygotowania mające na celu realizacje swojej polityki wschodniej.
Na przeszkodzie stał mu jednak Ludwik IX, planujący krucjatę i jej poświęcający wszystkie środki. Michał VIII słał doń posłów prosząc o unię kościelna. Król francuski odmawiał podejmowania jakichkolwiek decyzji, twierdząc, że nie może uzurpować sobie praw Stolicy Apostolskiej i odsyłał Greków do Rzymu. Tron papieski pozostawał jednak nieobsadzony, a kardynałowie i inni dostojnicy podzieleni byli na frakcje i nie mogli dojść do ugody co do wyboru papieża i określenia polityki kościoła. Ostatecznie uzgodniono, że dojdzie do synodu, na którym pojawić mieli się wszyscy ważniejsi dostojnicy świeccy i duchowni, zarówno greccy, jak i łacińscy. Na tym synodzie miano ustalić szczegółowe warunki które Grecy będą musieli spełnić aby zakończyć schizmę. Jednym z nich było na pewno przyjęcie katolickiego wyznania wiary i uznanie papiestwa za najwyższą instytucję w kościele. W 1270 roku doszło do krucjaty przeciwko „niewiernym”, ale zakończyła się ona fiaskiem. Po zawarciu pokoju, Karol Andegaweński uznał, że nic nie stoi mu już na przeszkodzie aby przedsięwziąć wyprawę na Wschód. W listopadzie tego samego roku jego flota została jednak zniszczona przez sztorm u wybrzeży Sycylii i do ekspedycji nie doszło.
Królestwo Albanii.
Spory w kurii zakończyły się wybraniem Grzegorza X na papieża w 1271. Był on orędownikiem krucjat i z tego tytułu Karol Andegaweński liczył na jego wsparcie. Kościół miał jednak wiele innych zmartwień. Olbrzymie problemy finansowe, nierozstrzygnięta kwestia korony cesarskiej na zachodzie i upadające królestwo Jerozolimskie, bezsilne wobec Mameluków. Poza tym doszło do zmian w postrzeganiu krucjat przez rycerstwo europejskie. Ogłaszanie wypraw krzyżowych przeciwko politycznym wrogom papiestwa (Manfred czy Piotr III), znacznie obniżyło prestiż całego przedsięwzięcia. Zwolennicy krucjat nadal istnieli i ich wielkie plany podboju Wschodu i jego chrystianizacji były szeroko rozpowszechnione, ale nie szła za tym chęć wzięcia faktycznego udziału. Nie zniechęcało to jednak Karola Andegaweńskiego, który oprócz przygotowań wojskowych, szukał sojuszników przeciwko Grekom na Bałkanach. Filip Chinnard nadal kontrolował bałkańskie posiadłości Manfreda. Zagrożony przez Epir, którego władca chciał wykorzystać upadek Hohenstaufa i odzyskać okupowane przez niego tereny, ogłosił się poddanym Karola.
Andegawenowie wzmocnili tamtejsze garnizony, co skutecznie zniechęciło Epirotów. Karolowi udało się przekonać do siebie Albańczyków, którzy ogłosili go swoim królem w 1272 roku. Ziemie albańskie stały się bazą wypadową dla ekspedycji Andegawenów i były nieodłączną częścią ich domeny, rządzoną przez mianowanego przez króla namiestnika. Pierwszym namiestnikiem został Gazo Chinnard, syn Filipa. Po zawarciu umów z plemionami albańskimi wojska andegaweńskie w nowo powstałym królestwie zostały wzmocnione posiłkami z Europy. Próby odwrócenia sojuszy i porozumienia się z Albańczykami, podjęte przez Michała VIII, zakończyły się fiaskiem. Stwarzało to bardzo niebezpieczną dla Bizancjum sytuacje, Karol mając taką bazę wypadową, wsparcie papiestwa i rycerstwa zachodniego oraz sojuszników wśród Serbów, Albańczyków i Bułgarów, miał duże szanse w przypadku podjęcia wyprawy przeciwko Konstantynopolowi. Była to jedna z głównych przyczyn, dla których Michał niemal rozpaczliwie szukał porozumienia z papiestwem w gestii którego leżało ogłoszenie ewentualnej krucjaty.
Sobór lyoński.
W sytuacji olbrzymich problemów wewnętrznych, otoczone przez wrogów, Cesarstwo Bizantyjskie nie było w stanie efektywnie bronić się przed, zdaniem jego władców, największym zagrożeniem, czyli łacinnikami z Zachodu. Dlatego też Michał VIII prowadził bardzo aktywną politykę zagraniczną względem Zachodniej Europy i rozpaczliwie szukał porozumienia z papiestwem, które stanowiłoby najlepsze zabezpieczenie przed ewentualną krucjatą. Jego sytuacja była na tyle rozpaczliwa, że o ile wcześniej Grecy wychodzili z propozycją unii to chcieli zwołania soboru, który rozstrzygnąłby kwestie sporne. Teraz, Michał VIII był gotowy przyjąć wszystkie warunki jakie zaproponuje papież. O kształcie i zasadach zawarcia unii decydowało zatem papiestwo z pozycji siły, wiedząc, że cesarz zgodzi się na najbardziej nawet upokarzające warunki.
W tym celu do Włoch wysłano wiele poselstw, których przedstawiciele obiecywali przyjąć niemal wszystkie warunki, których zażąda papież, tylko aby ten ogłosił unię kościołów. Nie było to jednak takie proste, gdyż tron Świętego Piotra pozostawał nieobsadzony od 1268 do 1271 roku. W 1269 roku Michał wysłał więc swoich ambasadorów do Ludwika IX, który był uważany za protektora greckich łacinników. W listach do króla Francji zwracał się z prośbą o zwołanie soboru, który miałby zakończyć schizmę i na nowo zjednoczyć kościoły. Ludwik skierował te prośby do kardynałów rzymskich, którzy odpowiedzieli mu, że odpowiednie kroki zostaną poczynione w tej sprawie i ostrzegali go przed manipulacjami ze strony Greków. Karol Andegaweński i wielu kardynałów nie śpieszyło się wcale z wyborem nowego papieża, gdyż brak centralnej władzy w kościele sprzyjał ich dążeniom i interesom. Ostatecznie jednak w 1271 roku konklawe wybrało Grzegorza X. Został on konsekrowany w 1272 roku i krótko po tym wydarzeniu ogłosił on plan zwołania czternastego, soboru powszechnego. Datę wyznaczono na 1 maja 1274 roku, a zgromadzenie miało odbyć się w Lyonie.
O soborze zostali powiadomieni wszyscy wyżsi rangą duchowni oraz wielu świeckich możnowładców, w tym Michał VIII. W liście papieża do cesarza bizantyjskiego znajdowało się zaproszenie do wzięcia udziału w soborze, którego jednym z celów miało być zakończenie schizmy. W tym samym czasie na dwór papieski przybył grecki franciszkanin, Jan Parastron, który pełnił rolę posła bizantyjskiego. Był on orędownikiem unii i współpracownikiem Michała VIII. Zapewnił papieża o gotowości Bizancjum do zawarcia unii. Parastronowi na podróż powrotną przydzielono Wawrzyńca z Ascoli i kilku franciszkanów, którzy mieli pełnić role nuncjuszy w Bizancjum. Grzegorz przybył do Lyonu w listopadzie 1273 roku i natychmiast wysłał posłów do Karola Andegaweńskiego, domagając się od niego zapewnienia swobodnego przejścia bizantyjskim posłom do na sobór. Parę dni później wysłał listy do Wawrzyńca z Ascoli, który przebywał w Bizancjum, z instrukcjami aby ten zwrócił się do Michała VIII z prośbą o natychmiastowe wysłanie posłów na sobór. Grzegorz wymagał od Michała VIII aby ten bezwarunkowo podpisał się pod katolickim wyznaniem wiary, uznał biskupa Rzymu za głowę kościoła i dostosował nauczanie kościoła greckiego do poglądów głoszonych przez Rzym.
7 maja 1274 roku rozpoczęto obrady soboru w Lyonie, od uroczystej mszy. Zgromadzenie to było wielkim wydarzeniem i zebrało wielu biskupów i kardynałów. Wszyscy ważniejsi dostojnicy świeccy wysłali swoich posłów. Sobór miał bowiem obradować nad wieloma problemami nękającymi kościół i Europę Zachodnią, nie tylko nad ewentualną unią z Grekami. Pierwsze obrady poświęcone były zorganizowaniu krucjaty do Ziemi Świętej, która znajdowała się już wówczas całkowicie w rękach muzułmanów. Druga sesja poświęcona była sprawie korony cesarskiej, ostatecznie otrzymał ją Rudolf Habsburg. 24 czerwca do Lyonu przybyło greckie poselstwo złożone z byłego patriarchy Germana III, metropolity nicejskiego Teofanesa i wielkiego logotety, Jerzego Akropolity.
Zostali oni zaprowadzeni przed oblicze papieża, gdzie oznajmili, że przybyli aby ślubować posłuszeństwo Stolicy Apostolskiej, przyjąć katolickie wyznanie wiary i uznać prymat papiestwa w kościele. Przywieźli ze sobą list z chryzobullą, w którym Michał VIII wyznaje katolickie credo. Większość dyskusji i negocjacji w sprawie zawarcia unii odbyło się w kuluarach. 29 czerwca papież odprawił mszę w języku greckim i łacińskim. Kazanie poświęcone było konieczności zawarcia unii kościelnej. Nicejskie wyznanie wiary zostało odśpiewane po grecku trzykrotnie wraz z kontrowersyjnym "filioque". 6 lipca 1274 roku rozpoczęto czwartą sesje obrad. Papież rozpoczął od przemowy w której wyraził radość z obecności Greków. Odczytano też przetłumaczony na łacinę list od Michała VIII zawierający katolickie wyznanie wiary. Następnie posłowie greccy wygłosili przemowy. Jerzy Akropolita powiedział:
Po zakończonych przemowach odśpiewano pochwalne hymny. Sobór zatwierdził zawarcie unii między kościołem rzymskim a greckim. Stroną narzucającą warunki było papiestwo i cesarz bizantyjski musiał uznać katolickie wyznanie wiary i uznać papieża za głowę kościoła. Wszystkie spory teologicznie miały zostać rozstrzygnięte na korzyść kościoła łacińskiego.
Bizancjum po soborze w Lyonie.
Zawarcie unii lyońskiej oznaczało, że Michał VIII jest teraz katolickim władcą, na takiej samej zasadzie jak królowie francuscy czy angielscy. Poza tym oznaczała również, że jest on prawowitym władcą Konstantynopola i wschodniego cesarstwa. Ten punkt widzenia był jednak, oczywiście, absolutnie nie do przyjęcia dla Karola Andegaweńskiego i jego łacińskich sojuszników. Ogłaszanie krucjaty przeciwko Bizancjum byłoby teraz wojną przeciwko katolickiemu monarsze, a co więcej, w dobie zagrożenia posiadłości chrześcijańskich na Wschodzie- działaniem na szkodę całego chrześcijaństwa. Wiedząc, że jego państwo jest zabezpieczone przed krucjatą, Michał zaatakował w 1274 roku albańskie posiadłości Karola. Armia stacjonująca w Macedonii obległa Berat i Durazzo, najważniejsze twierdze Andegawenów w kontynentalnej Grecji. Mający problemy we Włoszech, Karol nie był w stanie wysłać znaczących posiłków na Wschód i jego wojska były tam w ciągłej defensywie.
Walki w Grecji.
Problemem dla Bizancjum byli jednak spadkobiercy Michała II. Despota Epiru zmarł w 1267 roku, a jego ziemie zostały podzielone pomiędzy jego synów. Nicefor otrzymał Epir, a Janowi przypadły posiadłości Angelosów w Tesali, skupione wokół Neopatras. Bracia, wrogo nastawieni do Bizancjum, które naturalnie próbowało ich sobie podporządkować jako władców greckich, pozostawali w dobrych stosunkach ze wszystkimi jego wrogami. Nicefor został w orbitę wpływów cesarstwa, poprzez ślub z Anną, siostrzenicą Michała VIII, co powstrzymywało go przed podejmowaniem decyzji otwarcie wrogich Bizancjum. Cesarz próbował tej samej taktyki z Janem i nadał mu tytuł sebastokratora, oddając mu przy tym jedną ze swoich krewnych za żonę. Jan nie miał jednak zamiaru zmieniać swojej polityki zagranicznej.
W 1274 roku Michał wysłał posłów do Angelosów, nawołując do zaakceptowania unii lyońskiej. Nie mieli oni jednak zamiaru tego robić i dostrzegli w tym znakomitą okazję dla siebie. Wiedząc o istnieniu licznej opozycji w Bizancjum, zaczęli kreować się na obrońców ortodoksji. Jan bardzo chętnie przyjmował wszystkich dysydentów na swoim dworze i aktywnie działał na ich rzecz. Korzystając z tego, że przebywało u niego wielu duchownych, zwołał nawet synod, który ekskomunikował Michała VIII jako heretyka i schizmatyka. Prześladował również zwolenników unii. Wiedząc, że ze strony Zachodu nic mu nie grozi, Michał VIII postanowił zająć się wrogimi sąsiadami. W 1274 roku wysłał bardzo silną armię i flotę. Wojska lądowe miały podbić ziemie rządzone przez Jana Dukasa, a flota miała zaatakować łacińskie państewka na wyspach morza Egejskiego. Na czele floty stanął Aleksy Filantropenos, a armią dowodził doświadczony Jan Paleolog. Obległ on Neopatras i wydawało się, że Jan Dukas jest bez szans, ale wojska bizantyjskie zostały zaskoczone przed odsiecz z księstwa Aten i musiały się wycofać. Flota grecka została zaatakowana przez łacinników z Negroponte, ale odniosła zdecydowane zwycięstwo, a w bitwie zginęło wielu ważnych łacińskich możnowładców. Filantropenosowi nie udało się jednak opanować wyspy, bronionej przez oddziały weneckie.
Neopatras pozostało więc w rękach Jana Dukasa, ale sukces floty zachęcił Michała VIII do podjęcia działań wymierzonych w łacińskie władztwa na wyspach morza Egejskiego. Najważniejsza z nich była Eubea, która pozwalała Wenecjanom kontrolować żeglugę i zabezpieczała łacińskie posiadłości w środkowej i południowej Grecji. Bizancjum znalazło sojusznika w osobie niejakiego Licario, łacinnika z Negroponte, który znajdował się w konflikcie z triarchami. Licario złożył Michałowi hołd lenny w zachodnim stylu, a w zamian otrzymał środki na prowadzenie walk. Licario opanował Karystos, na południu wyspy, które uczynił swoją bazą. W toku kilku kampanii lądowych i morskich udało mu się opanować niemal całą wyspę (poza Chalkis). Zajął także Skopelos, Skiros, Skiatos i Amorgos. W następnych kampaniach opanował także Kithirę i Andikitirę oraz Kieę, Astipaleę i Santoryn. Po trzech latach walk podporządkował sobie również Limnos. Jego flota nękała łacinników w kontynentalnej Grecji. Zdobycze Licario nie były trwałe i Bizancjum utraciło większość z nich po jego śmierci, ale sukcesy jakie odnosił znacznie zwiększyły prestiż Michała VIII w oczach łacinników.
Licario nie był odosobnionym przypadkiem, a cesarz chętnie przyjmował łacinników na swoją służbę. Dwóch Genueńczyków, Benedykt i Manuel Zaccaria otrzymało od Michała Fokaję, leżącą na północ od Smyrny. Wydobywali tam ałun, niezbędny do barwienia tkanin, dzięki któremu dorobili się fortuny. Posiadali prywatną flotę i armię, których używali do obrony ziem bizantyjskich przed Turkami i łacinnikami. Cesarz używał ich jako swoich ambasadorów w kontaktach z Zachodem, dzięki czemu byli znani w całej Europie. Wielu innych łacinników szło za ich przykładem i w zamian za nadania ziemskie wstępowało na służbę Bizancjum. Za rządów Michała VIII znaczna część morza Egejskiego na powrót znalazła się pod kontrolą Greków, ale nie udało im się do końca wyprzeć łacinników, którzy nadal kontrolowali niektóre wyspy. Negroponte na powrót wpadło w ręce Wenecjan po śmierci Licario. Cyklady i Sporady pozostawały pod kontrolą rodziny Sanudo.
Unia kościelna.
Unia kościelna była strategicznie ważna dla Michała VIII. Stanowiła gwarancję, że Zachód nie zorganizuje krucjaty wymierzonej w jego państwo, co przy wszystkich problemach wewnętrznych i konfliktach z bezpośrednimi sąsiadami Cesarstwa, stanowiło śmiertelne zagrożenie. Wielu Greków nie podzielało jednak poglądów swojego władcy i sprzeciwiało się polityce kościelnej jaką przyjął. Religia odgrywała bardzo znaczącą rolę w społeczeństwie bizantyjskim i była bardzo mocno związana z polityką. Patriarcha Józef był przeciwnikiem unii i został zdjęty ze stanowiska, a jego następcą został Jan XI Bekkos, unionista. Cesarz planował wykorzystać unię nie tylko do zapewnienia sobie spokoju ze strony zachodu. Kontaktował się z Grzegorzem X w sprawie zorganizowania krucjaty przeciwko Turkom w Azji Mniejszej, którzy cały czas naciskali na wschodnie prowincje cesarstwa. Grzegorz, autor i entuzjasta unii, zmarł jednak w 1276 roku, a jego następcy byli bardziej sceptyczni co do szczerości intencji Bizantyjczyków. Domagali się konkretnych czynów i cały czas mnożyli żądania dotyczące dostosowania nauczania kościoła greckiego, liturgii i podporządkowania hierarchii kościelnej Rzymowi. Papież Innocenty V zdawał się ufać Michałowi. Jego następca, Jan XXI, otrzymał informację, że synod w Konstantynopolu, który odbył się w 1276 roku, ratyfikował unię i obłożył ekskomuniką wszystkich jej przeciwników. W kwietniu następnego roku Andronik II i Michał VIII publicznie ogłosili że papież jest teraz głową kościoła greckiego, a rzymskie credo jedynie prawdziwym. Dokumenty potwierdzające unię zostały opieczętowane, podpisane przez cesarza i wysłane do Rzymu.
Wydawałoby się, że unia ma się dobrze i została faktycznie przyjęta w Bizancjum. Papieże jednak szybko zorientowali się, że rzeczywistość wygląda inaczej. Zdetronizowany patriarcha Józef stał się bohaterem dla przeciwników unii i dlatego nazywano ich „Józefitami”. Józefici bardzo szybko porozumieli się z Arsenitami, którzy również sprzeciwiali się unii. Opozycja była silna i wpływowa i zdecydowanie występowała przeciwko cesarzowi, nazywając go zdrajcą i heretykiem. Do tego obozu należało wielu mnichów, wyższych duchownych i arystokratów. Cesarz szukał porozumienia i próbował tłumaczyć się względami politycznymi, ale zdecydowana większość przeciwników unii nie przyjmowała tych argumentów i wzywała do obrony ortodoksji. Wobec zdecydowanego oporu względem unii cesarz rozpoczął zakrojone na szeroką skalę prześladowania i ogłosił opozycjonistów zdrajcami. Wielu z nich zostało aresztowanych bądź zmuszonych do opuszczenia Bizancjum. Ich majątki zostały skonfiskowane. Stosowano tortury i kary takie jak oślepienie. Polowanie zataczało coraz szersze kręgi, wielu zostało uwięziony na podstawie bardzo wątpliwych przesłanek. Wśród przeciwników unii nie brakowało najbliższych krewnych cesarza, wielu z nich było uwikłanych w spiski przeciwko niemu. Na przykład Eulogia, siostra Michała, ogłosiła, że prędzej pozwoli żeby Bizancjum przestało istnieć niż wyrzeknie się ortodoksji. Krótko potem zbiegła do Bułgarii, skąd wzywała do walki przeciwko cesarzowi. Wielu innych członków arystokracji, bogatych mieszczan, mnichów i duchownych również opuszczało Bizancjum, szukając schronienia w innych państwach greckich (Trebizond, Neopatras, Epir), których władcy szybko wykorzystali sytuacje i zaczęli mienić się obrońcami ortodoksji.
Szczególnie aktywny był Jan Dukas, który nie tylko pozostawał w dobrych stosunkach z łacinnikami z Aten i Morei, ale szukał również sojuszu z Karolem Andegaweńskim. Nicefor z Epiru podążył za przykładem brata i do 1279 roku złożył hołd lenny Karolowi, oddając mu przy okazji część swoich ziem, strategicznie ważnych w przypadku przeprawy wojsk z Włoch do Grecji. Karol utracił wcześniej Berat, ale zyskał teraz nowe bazy i robił wszystko, aby były one właściwie obsadzone i gotowe na przyjęcie głównych sił. Wobec postępów Andegawenów i ich rosnącej siły na Bałkanach, Michał VIII musiał utrzymać unię kościelną za wszelką cenę. W 1277 roku papieżem został Mikołaj III. Nie był on stronnikiem Andegawenów i w sposób otwarty zabronił Karolowi ataku na Bizancjum. Z drugiej jednak strony domagał się od Greków bardziej przekonujących dowodów na ich nawrócenie i uznanie władzy Rzymu. Zażądał aby patriarcha i wszyscy członkowie greckiego kleru podpisali się pod wyznaniem wiary i przysięgli wierność papiestwu. Nie było mowy o żadnych dyskusjach teologicznych, o próbie porozumienia i dojścia do kompromisu. Papież zażądał także aby w Konstantynopolu rezydował jego stały legat, do którego grecki kler miałby się zwracać z każdą ważniejszą sprawą. Papież chciał po prostu dosłownie podporządkować sobie cały grecki kościół.
Michał VIII zdawał sobie sprawę, że pretensje papieskie są nie do przyjęcia nawet dla umiarkowanego greckiego kleru, ale z drugiej strony nie miał innego wyjścia jak tylko się im podporządkować. Ze swojej strony cały czas informował papieża o postępach i prosił o więcej czasu, wskazując na silną opozycję. W 1278 roku, specjalny wysłannik papiestwa spotkał się z Michałem VIII. Cesarz narzekał na opór ze strony innych władców greckich (których uważał za swoich wasali) i na pomoc jakiej udzielali im łacinnicy. Tłumaczył też, że unia ma wielu wysoko postawionych przeciwników, jej wrogowie znajdują się nawet wśród rodziny cesarskiej. Próbował nakłonić Mikołaja III aby ten zakazał władcom łacińskim udzielania pomocy wrogom Bizancjum, które było teraz przecież wierne kościołowi rzymskiemu. W 1279 roku do Konstantynopola przybyła następna delegacja z Rzymu. Sytuacja w stolicy uległa znacznemu pogorszeniu, patriarcha Jan Bekkos musiał opuścić miasto i schronić się w klasztorze. Michał VIII nie zmieniał jednak swojej polityki. Aby pokazać papieżowi swoje zaangażowanie, kazał oprowadzić posłów bo specjalnym więzieniu, w którym przetrzymywano tylko przeciwników unii. Znajdowało się w nim wielu krewnych cesarza.
Papież nadal domagał się jednak tego aby każdy członek greckiego kleru ślubował mu posłuszeństwo i podpisał się pod rzymskim wyznaniem wiary. W 1279 roku w Konstantynopolu odbył się kolejny synod, na którym Michał próbował zmusić wierne sobie duchowieństwo do uległości względem papiestwa. Miażdżąca większość z nich odmówiła. Był to tym dotkliwszy cios, że kler zebrany na synodzie składał się właściwie wyłącznie ze zwolenników Michała. Mówi się, że wówczas cesarz, chcąc zadośćuczynić papieskim żądaniom, mianował wielu swoich ludzi biskupami, choć oczywiście nie posiadali oni żadnych biskupstw. Później podpisali się oni pod stosownym dokumentem, który został następnie wysłany do Rzymu. Papież nie był jednak zadowolony z postępów, a Karol Andegaweński cały czas przemieszczał swoje oddziały do Albanii, fortyfikował twierdze i szukał sojuszników.
Łacinnicy w Grecji.
Zawarcie unii lyońskiej stawiało greckich łacinników w niezręcznej sytuacji. Ich śmiertelny wróg, Michał VIII, dążący do odzyskania wszystkich ziem wchodzących w skład Bizancjum przed IV krucjatą, stawał się, w pewnym sensie, jednym z nich- katolickim władcą. Działanie na jego szkodę, wobec postępów muzułmanów na Wschodzie, oznaczało zatem działanie na szkodę sprawy chrześcijaństwa i tak też przedstawiała to propaganda bizantyjska. Nie powstrzymywało to jednak łacinników przed otwartą wrogością. Większość z nich, zdając sobie sprawę z dysproporcji sił, szukała sojusznika w osobie Karola Andegaweńskiego, który cały czas planował wyprawę mająca na celu zdobycie Konstantynopola i odbudowę Cesarstwa łacińskiego. Michał również nie próżnował, wiedząc że póki co jest zabezpieczony przez łacińską krucjatą, nie miał zamiaru okazywać względów swym „współwyznawcom”. Księstwa Morei i Aten były jednak póki co względnie bezpieczne. Bizantyjczycy dokonywali co prawda rajdów łupieżczych, ale nie próbowali na większą skalę odbijać zajmowanych przez nie ziem.
Spory feudalne.
Reszta panowania Wilhelma z Villehardouin upłynęła na uporządkowywaniu spraw wewnętrznych. Wielu jego baronów było zainteresowanych tylko swoimi interesami i nie ustawało w wysuwaniu roszczeń, mimo rosnącego zagrożenia bizantyjskiego. Tak było na przykład z niejakim Pestelem, krewnym Izabelli de la Roche, wdowy po Gotfrydzie de Bruyeres. Jego władztwo miało przypaść księciu Morei, ale Pestel uzyskał korzystny dla siebie werdykt Karola Andegaweńskiego, który był teraz suzerenem Wilhelma. Książę zlekceważył wprawdzie ten wyrok, ale w 1277 roku Izabela wyszła ponownie za mąż, poślubiając Hugh, hrabiego Lecce i Brienne, należącego do rodu pretendującego do tytułu królów Jerozolimy. Hugh był oddanym stronnikiem Andegawenów i domagał się teraz praw do Karytainy dla swojej żony, która była jedyną dziedziczką Gotfryda z Bruyeres. Karol poparł te żądania i chcąc nie chcąc, Wilhelm musiał oddać znaczną część baronii Izabelli. Kolejną problematyczną sprawą była baronia Akowy. Która doprowadziła do poważnego sporu między Wilhelmem a Rodem St Omer, bardzo wpływowym w Księstwie Achai. Ostatecznie sprawa została rozstrzygnięta polubownie, ale w jej wyniku książę stracił sporo czasu. Krótko po zakończeniu sporu Wilhelm zmarł.
Kryzys.
Wilhelm nie pozostawił po sobie męskiego potomka, a na mocy układów z Viterbo, księstwo Achai miało przypaść Andegawenom i tak też się stało. Według wstępnych ustaleń Peloponez miał otrzymać Filip Sycylijski, syn Karola I, jako mąż Izabeli z Villehardouin. Filip zmarł jednak jeszcze przed śmiercią Wilhelma. Jedynymi dziedziczkami były wówczas czternastoletnia Izabela i Małgorzata, mająca zaledwie dwa lata. Ich matka, Anna Epirska, przez Franków nazywana Agnieszką, wyszła za mąż za Mikołaja II St Omer, pana połowy Teb. Karol I nie miał jednak zamiaru oddawać księstwa w ręce Agnieszki i mianował swoich baliwów, którzy mieli tu rządzić w jego imieniu. Rządy namiestników Andegawenów były jednak niezbyt udane i księstwo zaczęło słabnąć, a jego znaczenie cały czas malało.
Baliwowie pochodzili z Europy Zachodniej, nie znali lokalnych uwarunkowań, często wchodzili w konflikt z miejscowymi zwyczajami, które dla achajskich łacinników były święte i nienaruszalne. Ponadto wielu z nich traktowało tę posadę tylko jako etap w karierze bądź możliwość szybkiego wzbogacenia się. Z tego tytułu często przekładali oni swój interes nad interes księstwa, którym zarządzali. Poważnym problemem było także wymieranie łacińskich rodów i odpływ łacinników na Zachód. Nowi baronowie nie troszczyli się specjalnie o powierzone sobie ziemie i dążyli do jak najszybszego wzbogacenia się. Kolejnym problemem były postępy czynione przez Greków z Mistry, którzy krok po kroku dążyli do odzyskania Peloponezu. Nie do końca wiadomo co stało się z łacinnikami żyjącymi na zajętych przez Bizancjum terenach. Przykład Jana z Nivelet, barona Geraki, który złożył hołd cesarzowi i został przyjęty doń na służbę, sugeruje, że ci którzy nie opuścili swoich ziem po bizantyjskiej rekonkwiście, zostali pozostawieni w spokoju, jeśli tylko uznali nową władzę. Z czasem zasymilowali się z Grekami o czym świadczą na przykład nazwiska spotykane do dzisiaj w tej części Grecji.
Podobnie sprawy miały się w łacińskich władztwach w środkowej Grecji. Łacińska Salona i Bodonitza przetrwały grecki napór, ale zostały zepchnięte do defensywy, a inicjatywa znajdowała się po greckiej stronie. Łacińscy panowie w Tesali musieli uznać zwierzchność bizantyjską bądź przystać na służbę u Jana Dukasa z Neopatras, który dzięki zmyślnej polityce był niezależnym władcą i udało mu się obronić swoje państwo przed przyłączeniem do Bizancjum. Łacińskie panowanie na tych terenach, mimo że krótkie, miało na nie duży wpływ. Wraz z łacinnikami pojawił się feudalizm, który pozostał tutaj po odbiciu Konstantynopola i Tesali przez Greków. Cesarz często nadawał zdobyte ziemie greckim rodom na zasadach feudalnych, a nie jako pronoja. Do dużego znaczenia doszły takie rody jak Melissenosowie czy Gabrielopulosowie. Trend ten utrzymał się aż do podboju tych terenów przez Turków.
Inaczej miała się sytuacja Księstwa Aten, które choć małe, było bardzo bogate. Ze strony Bizancjum nie musiało obawiać się niczego więcej niż łupieżczych rajdów od strony morza, które, choć czasami dotkliwe, nie zagrażały integralności terytorialnej państwa. O dobrej kondycji finansowej Aten świadczy choćby fakt że Jan de la Roche był w stanie pokryć koszty utrzymania wojsk andegaweńskich w Morei. Duże zmiany zaszły także na wyspach morza Jońskiego. Leukas pozostało pod rządami Epiru, ale Korfu wpadło w ręce Andegawenów. Kefalonia, Zante i Itaka znajdowały się we władzy rodu Orsinich, który był jednak lennikiem Andegawenów. Po odrodzeniu się Bizancjum, Wenecja zachowała Modon, Koron i zwierzchność nad Eubeą, która była teraz strategicznie najważniejsza dla Republiki. Poważnym problemem, nękającym cała Grecję, było wówczas piractwo. Trudnili się nim wszyscy- etniczni Grecy, łacinnicy, a nawet Turcy, którzy po zdobyciu zachodnich wybrzeży Azji Mniejszej, zaczęli coraz pewniej czuć się na wodach morza Egejskiego. Piraci napadali nie tylko statki i wyspy, ale dokonywali również najazdów łupieżczych na stałym lądzie. Jednym z najsławniejszych piratów tego okresu był Jan de lo Cavo. Miejscowi władcy, nie mogąc pozwolić sobie na utrzymanie stałej floty, często zatrudniali pirackich kapitanów, wysyłając ich do walki przeciwko swoim przeciwnikom.
Morea Andegawenów.
Po śmierci Wilhelma, Karol Andegaweński mianował baliwem swojego zaufanego współpracownika, Galerana z Ivry. Miał on otrzymać Korynt, Chlemoutsi, Pontikokastro i Kalamatę. Baronowie Achai i ważniejsi władcy łacińscy w Grecy zostali uprzedzeni o jego przybyciu i powiadomieni, że powinni złożyć mu hołd, jako przedstawicielowi króla. Galeran wylądował w mieście Glarentza, gdzie zebrani baronowie achajscy odmówili złożenia mu hołdu, powołując się na swoje zwyczaje, które wymagały aby władca osobiście pojawił się przed swoimi poddanymi i przysiągł na Biblię, że będzie przestrzegał wszystkich ich praw i przywilejów. Ostatecznie nie doszło do złożenia hołdu, zamiast tego obydwie strony złożyły przysięgi, obiecując respektować zawarte wcześniej ustalenia. Administracja Galerana nie była zbyt popularna. Jedną z jego pierwszych decyzji było usunięcie niemal wszystkich miejscowych urzędników i zastąpienie ich swoimi współpracownikami. Na jego korzyść nie przemawiały również porażki jakie poniósł walcząc z Grekami. W 1280 roku poselstwo baronów achajskich stanęło przed obliczem Karola w Neapolu, domagając się zmiany baliwa. Nowym namiestnikiem Andegawenów został Filip z Lagonesse. Szybko jednak okazało się, że Filip również wszedł w konflikt z miejscowymi w związku z czym i on został odwołany.
Karol postanowił teraz mianować swoich namiestników spośród lokalnych łacinników. Baliwem został Guy de la Tremouille, potomek rodu, który podbijał księstwo Achai. Jednak i ten wybór nie okazał się trafiony, gdyż rodzina Guya, mimo cenionego pochodzenia, była niezamożna. Możni nie liczyli się specjalnie z jego zdaniem i odmawiali wykonywania niektórych poleceń. Doszło do sytuacji w której służbę wojskową musieli pełnić tureccy i bułgarscy najemnicy. W 1285 roku, po śmierci Karola Andegaweńskiego, regent królestwa Neapolu mianował baliwem Wilhelma, księcia Aten. Był on wówczas najważniejszym panem łacińskim w Grecji. Jako baron Naupli i Argosu, wchodzących w skład Morei, był żywo zainteresowany dobrobytem księstwa. Zbudował nawet zamek Dimatra w okolicach Skorty aby lepiej chronić łacińskie tereny przed najazdami Greków i ich sojuszników. Jego rządy były popularne wśród baronów Achai, a księstwo weszło w bardzo krótki okres rozwoju. Zmarł on jednak po dwóch latach w 1287 roku. Księstwo Aten odziedziczył po nim jego syn, Guy II, ale baliwem Achai został Mikołaj II z St Omer, znany jako „pan połowy Teb”. Mikołaj był mężem Anny, wdowy po Wilhelmie II z Villehardouin i z racji tego miał również posiadłości leżące na Peloponezie.
Mikołaj poświęcił część swojego majątku na wzmacnianie obronności księstwa, budując forty i twierdzę Avarino, zabezpieczającą zatokę nad którą leżało miasto Navarino. Odniósł również kilka sukcesów w walkach z Grekami, udało mu się na przykład obronić zamek Bucelet, który został podstępem zajęty przez Gotfryda z Bruyeres (krewnego bardziej znanego możnego o tym samym mianie), który to chciał go wydać Bizantyjczykom. W 1289 roku król Karol II, został w końcu uwolniony przez Aragończyków. Jedną z jego pierwszych decyzji było mianowanie nowego baliwa Guya de Charpigny’ego, potomka ostatniego wielkiego rodu z czasów podboju Peloponezu przez łacinników. Ciągłe zmiany namiestników nie podobały się jednak baronom achajskim- w ciągu jedenastu lat przez księstwo przewinęło się sześciu baliwów. Poselstwo baronów zaapelowało do Karola II o wyznaczenie księcia, który rządziłby państwem jako lennik Andegawenów. W królestwie Neapolu cały czas przebywała Izabela z Villehardouin, jedyna dziedziczka Wilhelma II. Karol II przystał na prośby baronów i wydał Izabelę za Florensa z Hainaut, potomka rodu cesarzy łacińskich z Courtenay. Obydwoje zostali odesłani do Grecji, gdzie mieli objąć władzę i odebrać hołd od baronów achajskich.
Andegawenowie w Grecji.
Wraz z pojawieniem się Królestwa Albanii i zawarciem umów w Viterbo, Andegawenowie stali się jednymi z najważniejszych aktorów na greckiej scenie. Wygaśnięcie rodu z Villehardouin sprawiło, że uzyskali dodatkowe przyczółki na Peloponezie. Ich zwierzchnictwo uznawali ponadto pomniejsi panowie łacińscy, księstwo Aten, a także Despotat Epiru. Również Wenecja szukała porozumienia z Francuzami, widząc w ich działaniach szansę na odzyskanie monopolistycznej pozycji w handlu z Grecją. Można zatem śmiało stwierdzić, że Andegawenowie jednoczyli wszystkie antybizantyjskie siły w Grecji. Przez długi czas Karol nie był w stanie przeprowadzić planowanego ataku na Bizancjum ze względu na politykę brata, Filipa Świętego, potem na przeszkodzie stały mu zakazy papieskie, spowodowane unią lyońską. W 1280 roku zmarł jednak papież Mikołaj, gorący zwolennik unii, który choć podejrzliwy w stosunku do Bizancjum, nadal liczył, że porozumienie lyońskie zostanie w pełni wprowadzone w życie.
Karol na wieść o śmierci papieża nie zwlekał i w kwietniu 1280 roku spotkał się z przedstawicielami doży weneckiego i tytularnym cesarzem łacińskim, Filipem z Courtenay. Jednocześnie poświęcił ogromne środki na wypromowanie przychylnego mu kandydata na papieża. W lutym 1281 roku, nowym papieżem został Marcin IV. Był on Francuzem i stronnikiem Karola. Za jego pontyfikatu (choć nigdy nie rezydował w Rzymie, który zbuntował się przeciwko wyborowi konklawe), wiele wyższych godności kościelnych trafiło w ręce francuskie i dał on zielone światło dla planów Andegawenów. W czerwcu 1281, w Orvieto, Wenecjanie zawarli porozumienie z Karolem i Filipem z Courtenay, dotyczące wyprawy. Postanowiono, że Wenecjanie zapewnią okręty, a Karol i Filip co najmniej osiem tysięcy ciężkozbrojnej jazdy, a poza tym liczne oddziały lekkiej jazdy i piechoty i że wyprawa odbędzie się najpóźniej w 1283 roku.
Jeszcze wcześniej, Karol kontynuował umacnianie swoich baz w Albanii, stale zagrożonych przez Michała VIII, który czuł się bezpiecznie ze względu na unię, zapewniającą mu papieskie wsparcie. W 1279 roku namiestnikiem posiadłości Andegaweńskich w Albanii został niejaki Hugh de Sully i wylądował on tam z bardzo silną i liczną armią. Nowy namiestnik, zgodnie z rozkazami królewskimi, rozpoczął intensywne przygotowania do planowanej, głównej wyprawy. W 1280 roku Karol rozkazał mu odbić utracony w 1274 roku Berat. W tym celu wysłał do Albanii kolejne oddziały, pieniądze i zaopatrzenie. Według Sanudo były to znaczne siły bo aż osiem tysięcy żołnierzy. Sully ruszył zatem na Berat i opanował tereny leżące wokół twierdzy. Karol nakazał wszystkim swoim dowódcom w Albanii, przyłączyć się wraz ze swoimi oddziałami do wojsk Sully’ego.
Wieści o działaniach armii Sully’ego wywołały popłoch w Konstantynopolu. Plotki o tym, że to dopiero początek i na Bizancjum ruszyły już główne siły Wenecjan i Andegawenów, roznosiły się bardzo szybko. Michał VIII zdawał sobie sprawę, że Berat to klucz do Macedonii, z której do jego stolicy jest już bardzo blisko, dlatego bez zwłoki wysłał bardzo silną armię, dowodzoną przez dwóch najbardziej doświadczonych ludzi jakich miał: Michała Tarchaniotesa i Jana Synadenosa. Stanęli oni na czele wszystkich sił jakie Bizancjum było w stanie przeciwstawić łacinnikom, ewentualna klęska oznaczałaby najprawdopodobniej koniec Cesarstwa. Dlatego też obydwaj wodzowie byli nadzwyczaj ostrożni. Sully dowiedział się o zbliżających się oddziałach bizantyjskich na początku kwietnia 1281 roku. Zwiadowcy donieśli mu, że część wojsk greckich znajduje się już w pobliżu samego Beratu i udało im się nawet dostarczyć zaopatrzenie oblężonej twierdzy. Zebrał wówczas niewielki oddział, na czele którego ruszył na spotkanie forpoczty armii greckiej. Wpadł jednak w zasadzkę i został pojmany przez tureckich najemników na służbie cesarza.
Wieści o tym, że Sully dostał się do niewoli, rozeszły się bardzo szybko i doprowadziły do wybuchu paniki wśród wojsk andegaweńskich. Poszczególne oddziały zaczęły na własną rękę opuszczać okolice Beratu, próbując dostać się do bezpiecznych twierdz w Albanii. Grecy wykorzystali zamieszanie i atakowali rozproszone oddziały, zabijając wielu żołnierzy i biorąc wielu do niewoli. W ręce Synadenosa i Tarchaniotesa wpadł cały obóz wojsk Sully’ego, razem z pieniędzmi i maszynami oblężniczymi. Sully, wraz z innymi pojmanymi dowódcami, został odesłany do Konstantynopola, gdzie miał spędzić wiele lat jako więzień cesarza. Michał VIII odbył triumf, a zwycięstwo pod Beratem zostało uwiecznione jako malowidło na pałacu Blacherny. Michał mógł sobie pogratulować mądrej polityki zagranicznej- unia lyońska kupiła mu dość czasu aby odpowiednio zabezpieczyć się przed atakiem Andegawenów, a gdy ten nadszedł, dzięki odpowiednim przygotowaniom udało się go zatrzymać.
Nieszpory sycylijskie.
Klęska pod Beratem, choć dotkliwa, nie zniechęciła jednak Karola. Ekspedycja Sully’ego nie była sama w sobie krucjatą wymierzoną w Konstantynopol, miała tylko przygotować grunt pod planowaną wielką wyprawę. Wenecja nadal deklarowała chęć pomocy, a i na tronie papieskim zasiadał sojusznik Andegawenów. W listopadzie 1281 roku papież Marcin VI ekskomunikował Michała VIII. Jeśli Michał chciał obronić swoje cesarstwo, potrzebował sojusznika na Zachodzie. Idealnym kandydatem był Piotr III, król Aragonu. Był on mężem Konstancji, córki Manfreda i z racji tego rościł sobie prawa do panowania nad Sycylią. Nie wiadomo czy doszło do oficjalnego zawarcia sojuszu, a współpraca bizantyjsko- aragońska, wymierzona w Andegawenów, obrosła tyloma legendami że ciężko oddzielić to co naprawdę się wydarzyło od tego co pisarze historyczni myśleli, że się wydarzyło. Na przykład Jan z Procidy, który miał odbywać sekretne poselstwa między Rzymem, Sycylią a Konstantynopolem, był kanclerzem Piotra III i jest mało prawdopodobne aby mógł pogodzić pracę tajnego posła z administrowaniem kancelarią królewską.
Nic nie wiadomo o zawarciu pisanego porozumienia, precyzującego wzajemne zobowiązania obydwu stron, chociaż Ptolemeusz z Lukki, XIV-wieczny kronikarz, twierdzi że widział taki traktat na własne oczy. O ożywionej wymianie dyplomatycznej i wspólnocie interesów między Bizancjum a Aragonem, świadczy chociażby list Piotra III do Pizańczyków ze stycznia 1282 roku, w którym pisze o Michale VIII jako o swoim przyjacielu i sojuszniku. Celem współpracy był najprawdopodobniej wspólny atak na Sycylię, „miękkie podbrzusze” państwa Andegawenów. Sam cesarz Michał utrzymuje że był „użytecznym narzędziem w rękach Boga, dzięki któremu Sycylijczycy mogli zrzucić jarzmo Andegawenów i odzyskać wolność”.
W poniedziałek wielkanocny 30 marca 1282 roku, tłum wiernych w kościele Ducha Świętego w Palermo zmasakrował francuski oddział obstawiający uroczystość nieszporów. Według podań zaczęło się od tego, że jeden z Sycylijczyków ugodził mieczem francuskiego wojownika, który molestował jego żonę. Doszło do starcia między Sycylijczykami a Francuzami w wyniku którego żołnierze Andegawenów zostali zmasakrowani. Zamieszki rozniosły się na całe miasto i w krótkim czasie francuski garnizon Palermo przestał istnieć. Wieści o wydarzeniach szybko dotarły do innych miast i osad Sycylii i tam również doszło do buntu mieszkańców, który w efekcie zakończył się wygnaniem wojsk francuskich z wyspy. Wydarzenia te noszą nazwę „Nieszporów sycylijskich. W czasie zamieszek doszło także do zniszczenia floty zebranej w Messynie, która miała posłużyć do inwazji na Bizancjum. Sycylijczycy zwrócili się do Piotra III z prośbą o objęcie panowania nad wyspą. 30 sierpnia wojska aragońskie wylądowały w Trapani i wkrótce cała Sycylia znalazła się pod panowaniem władców Aragonu.
Śmierć Michała VIII.
Nieszpory sycylijskie przekreśliły politykę Wschodnią Karola. Zarówno on, jak i jego sojusznicy zostali teraz uwikłani w bardzo długi i kosztowny konflikt z ekskomunikowanym Piotrem III. Oznaczało to, że Bizancjum nie musiało się teraz obawiać bezpośredniej interwencji z Zachodu. Michał VIII zmarł pod koniec 1282 roku, pozostawiając tron swojemu synowi, Andronikowi II. Jego odbudowa Bizancjum była jednak niekompletna, a i polityka którą obrał okazała się w dłuższym czasie katastrofalna. Dla pierwszego z Paleologów największe zagrożenie stanowił łaciński Zachód, a priorytetem było odzyskanie europejskich posiadłości Cesarstwa. Doprowadziło to do zaniedbania bezpieczeństwa Azji Mniejszej, stanowiącej źródło znacznych dochodów i rekrutów. Przeniesienie stolicy do Konstantynopola odnowiło stare problemy – prowincje zostały zmarginalizowane, a dochody z nich służyły utrzymaniu stolicy i nie były reinwestowane na miejscu. Skupienie wszystkich sił na Zachodzie znacznie ułatwiło zadanie Turkom, którzy bez większych przeszkód posuwali się dalej na Zachód, zajmując greckie ziemie w Anatolii. Lokalni Grecy nie identyfikowali się zbytnio z odrodzonym Bizancjum. Ich ziemie przeżyły rozkwit w czasach Laskarysów i to członków tej rodziny uważali oni za prawowitych władców. Polityka religijna Michała pogłębiła jeszcze uczucie niechęci do rządu centralnego. Wielu z nich pozostawało zatem obojętnych względem postępów tureckich, a nawet przyłączało się do Turków.
Nowym cesarzem został dotychczasowym współrządca i syn Michała, Andronik. Głównym celem jego polityki było ponowne zjednoczenie społeczeństwa podzielonego na skutek polityki ojca. W związku z tym Andronik był zmuszony szukać oszczędności, bowiem oprócz kwestii religijnych, najbardziej uciążliwe dla mieszkańców cesarstwa były ogromne podatki. W tym celu, cesarz zaczął wycofywać się z aktywnego uczestnictwa w polityce zagranicznej, które polegało na subsydiowaniu sojuszników. Oznaczało to również przekazanie prawie całego handlu zagranicznego w ręce łacinników oraz mniejsze wydatki na wojsko, które było teraz niemal wyłącznie złożone z cudzoziemskich najemników. Andronik musiał poczynić te kroki jeśli chciał utrzymać się na tronie- nazwisko Paleologów było bowiem powszechnie znienawidzone. Jedną z pierwszych kwestii którą musiał rozwiązać była zmiana polityki religijnej. Złożył zatem z tronu patriarszego Jana Bekkosa i odrzucił unię lyońską. Zgodził się na żądania duchowieństwa i arystokracji, którzy domagali się aby jego ojciec nie otrzymał chrześcijańskiego pochówku. Pozwolił antyunionistom na zwołanie synodu, który potępił i skazał zwolenników unii. Nie oznaczało to jednak pełnego zjednoczenia, bowiem teraz stronnictwem dominującym w kościele stali się Józefici, co oczywiście nie podobało się Arsenitom, którzy nadal mieli wielu zwolenników, nawet wśród rodziny cesarskiej. Konflikt między nimi a resztą kościoła trwał zatem cały czas, mimo wysiłków Androdnika, którymi różnymi ustępstwami starał się nakłonić obydwie strony do porozumienia. Chcąc pozyskać sympatię ludu, zwłaszcza mieszkańców Azji Mniejszej, w 1290 roku Andronik spotkał się z ostatnim żyjącym przedstawicielem dynastii Laskarysów, Janem IV. Jan od momentu oślepienia i uwięzienia, przebywał w twierdzy Dakibyze, nad morzem Marmara. W czasie spotkania, Paleolog obiecał Janowi wszelkie możliwe wygody, poprosił o wybaczenie win ojca i o uznanie swojej władzy cesarskiej. Spotkanie te miało pewne znaczenie propagandowe i niejako legitymizowało władzę Paleologów.
Grecja pod koniec XIII wieku.
Na początku panowania Andronika II doszło do zmian w kontynentalnej Grecji. Osłabieni długotrwałą wojną Andegawenowie nie stanowili już śmiertelnego niebezpieczeństwa dla cesarstwa w związku z czym Andronik próbował podporządkować sobie resztę ziem w Grecji. Nie było to jednak łatwe zadanie, zwłaszcza że Bizancjum było stale zmuszone do walki na dwa fronty. Do znacznych zmian doszło w księstwie Achai. Władzę, z nadania Karola II, objęli tam bowiem Izabela z Villehardouin i Florens. Dotarli oni do Glarentzy w drugiej połowie 1289 roku. Zostali przywitani przez baronów i wyższe duchowieństwo achajskie po czym złożyli przysięgę zobowiązującą ich do przestrzegania zwyczajów i praw miejscowych oraz odebrali hołd od nowych poddanych. Florens, po wymianie starej administracji na swoich własnych ludzi, widząc opłakany stan państwa, w którym objął rządy, łupionego zarówno przez Greków, jak i administrację Andegawenów, uważał, że najważniejsze dla Morei jest teraz pokój. Za pośrednictwem Greków z Mistry, nawiązał kontakty z cesarzem Andronikiem II, który z kolei wysłał swoich posłów w celu zawarcia rozejmu. Do spotkania doszło w Andrawidzie, a w toku negocjacji zawarto porozumienie na siedem lat. Okres ten pozwolił Florensowi odbudować dobrą kondycję gospodarczą jego nowego księstwa. Jego rządy były uważane za sprawiedliwe i zostały dobrze przyjęte zarówno przez łacinników, jak i Greków, którzy nie spotykali się z dyskryminacją.
Andronik zawarł także pokój z Wenecjanami na dziesięć lat, na mocy którego obiecywał, że nie zaatakuje weneckich posiadłości na Krecie i Peloponezie. Cesarz zobowiązał się również pozostawić w spokoju weneckich władców wysp morza Egejskiego. W zamian Wenecjanie zobowiązywali się do nie zawierania umów z wrogami cesarstwa i zaprzestania działalności pirackiej. Dzięki zawarciu małżeństwa z Jolantą z Montferratu, Andronik wygasił roszczenia rodu Bonifacego do królestwa Tessaloniki. Jego następnym celem było podporządkowanie sobie władztwa Angelosów w Tessali z centrum w Neopatras. Mając w pamięci problemy jakie Angelosowie sprawili jego ojcu, Andronik był bardzo ostrożny. Wysłał silną armię i flotę, dowodzoną przez Michała Tarchaniotesa i Aleksego Raoula oraz nawiązał kontakty z Anną, żoną Nicefora I, despoty Epiru, która była bardzo wpływową osobą we władztwie męża. Annie udało się podstępem uwięzić, Michała, najstarszego syna Jana I. Został on, jako zakładnik, odesłany do Konstantynopola. Sukcesu Anny nie udało się jednak do końca wykorzystać i Jan ostatecznie nie tylko obronił swoje władztwo, ale najechał nawet w odwecie Epir.
Angelosowie i Andegawenowie.
Anna liczyła na nagrodę, którą miał być ślub między jej córką, Tamarą a Michałem, najstarszym synem Andronika. Na mocy ugody przedślubnej, Michał miał odziedziczyć Epir, z wyłączeniem z sukcesji Tomasza, syna Nicefora i Anny. Do ślubu jednak nie doszło, gdyż sprzeciwił mu się ze względów kanonicznych, patriarcha Konstantynopola. Negocjacje z Angelosami ostatecznie zakończyły się wojną. Po stronie Epiru opowiedział się Jan z Tesali i sprzymierzone wojska zaatakowały oddziały cesarskie nieopodal Lamii. Zostały jednak pokonane, a po tym jak Jan zbiegł z pola bitwy, doszło do rzezi. Liczna armia cesarska wkroczyła teraz do Epiru i obległa Janinę, drugie co do ważności miasto despotatu. Zagrożony Nicefor zwrócił się z prośbą o pomoc do Florensa, księcia Achai i w 1292 roku zawarto porozumienie. Na jego mocy Moreoci udzielali pomocy zbrojnej pod warunkiem zapłaty i otrzymania Tomasza, syna Nicefora, jako zakładnika. Na tej samej zasadzie Nicefor zapewnił sobie wsparcie również Ryszarda, hrabiego Kefalenii, który oprócz pieniędzy, otrzymał również córkę despoty, Marię, jako zakładniczkę. Sprzymierzone oddziały zebrały się w okolicach Arty i ruszyły na oblegana Janinę. Nie doszło jednak do bitwy, gdyż wojska cesarskie, na wieść o zbliżającym się wrogu, wycofały się. W tym samym czasie, w okolicach Arty, pojawiła się flota sprzymierzonych z Andronikiem Genueńczyków. Wojska sojuszników ruszyły więc z powrotem w kierunku stolicy despotatu. Gdy Genueńczycy zorientowali się, że cesarz wycofał swoje siły lądowe z Epiru, sami również wycofali się i ich flota powróciła do Konstantynopola. Łacinnicy powrócili do domów, a Tomasz został zwolniony i z powrotem znalazł się w Arcie. Robert z Kefalenii nie dotrzymał jednak warunków sojuszu i nie zwolnił Marii, zamiast tego wydając ją za swojego syna, Jana. Jako że despotat nie posiadał floty, Nicefor nie był w stanie przeciwstawić się posunięciom swojego niedawnego sojusznika.
Sukcesy Nicefora na nowo obudziły nadzieje Andegawenów. Despota epirski nawiązał kontakty z Karolem II i wydał swoją córkę, Tamarę za Filipa z Tarentu, syna andegaweńskiego monarchy. Karol II nakłonił również Katarzynę z Courtenay, tytułową cesarzową Konstantynopola, do ratyfikowania układu z Viterbo. W 1294 Karol, jako suzeren Epiru, Tessali, Albanii, Achai, Aten i Kefalenii, nadał prawa do zwierzchności nad wszystkimi swoimi dependencjami na Wschodzie, Filipowi. Nicefor, poza córką, obiecywał Filipowi, że jeśli jego syn umrze bezpotomnie, to książę andegaweński odziedziczy despotat. Nadał również zięciowi twierdze w Lepanto, Wonitsie, Angelokastro i Agrinio. Na mocy tych układów i sojuszy Filip z Tarentu stawał się teraz panem prawie wszystkich ziem wschodnich podlegających Andegawenom. Rodziło to poważne zagrożenie dla Bizancjum, które ponownie mogło stać się celem andegaweńskiego ataku. Po raz kolejny wybawieniem dla cesarstwa okazał się konflikt Andegawenów z Aragonem. W 1299 doszło do bitwy pod Falconarią, w wyniku której Filip dostał się do niewoli aragońskiej, co naturalnie uniemożliwiło mu ekspansję na Wschodzie.
Florens.
Zwierzchność Andegawenów nad Moreą wplątała księstwo w konflikt z Aragonem. Udział w tym konflikcie polegał przede wszystkim na braniu udziału przez rycerstwo achajskie w kampaniach prowadzonych przez swojego suzerena. W 1292 roku księstwo zostało jednak bezpośrednio najechane przez Aragończyków. Florens, który niedawno powrócił z Epiru, znajdował się wtedy we Włoszech. Na czele floty aragońskiej stał Roger de Lluria, słynny już wówczas admirał Piotra III. Jego wyprawa na wschód miała na celu ukaranie Andronika II za nie wypłacenie obiecanych subsydiów na rzecz Aragonu. Była ona jednak w zasadzie typową wyprawa łupieską. Jej ofiarami padły wyspy i wybrzeża morza Egejskiego i Jońskiego. Początkowa Lluria nie planował atakować łacinników, ale gdy jego wojska zostały zaatakowane przez rycerstwo Achai, rozpoczął również najazdy na ich ziemie. Ich wyprawy przyniosły duże szkody, a wielu możnych achajskich dostało się do niewoli i ich rodziny musiały płacić wysokie okupy.
Krótko po wycofaniu się Aragończyków, w 1293 roku, słowiańskie plemiona z Tajgetu zajęły Kalamatę, rodową posiadłość Villeharduin’ów. Florens zwrócił się do nich z prośbą o zwrot zamku, ale wodzowie Słowian, zdecydowanie odmówili. Podejrzewając, że działali oni na polecenie Greków, Florens wysłał posłów do Mistry, którzy spotkali się z gubernatorem bizantyjskiej prowincji na Peloponezie i zażądali od niego wycofania Słowian z Kalamaty. Gubernator twierdził jednak że atak ten nie był inspirowany przez Greków w związku z czym nie jest on w stanie zmusić Słowian do oddania zamku łacinnikom. Florens interweniował na dworze cesarskim, gdzie wstawił się za nim poseł Karola II, Pierre de Surie. Andronik II potwierdził jednak wersję swojego namiestnika i odrzekł, że nie jest w stanie zmusić Słowian do wycofania się. Posłowie Florensa nawiązali wówczas kontakt z człowiekiem o nazwisku Sgouromailly, który był cesarskim łącznikiem między Konstantynopolem a grecką Moreą. Uknuli razem intrygę w myśl której Sgouromailly udał się do wodzów słowiańskich z rzekomym rozkazem Andronika II, nakazującym im wydanie mu Kalamaty, jako przedstawicielowi cesarza. Słowianie wydali zamek, który krótko potem, Sgouromailly przekazał łacinnikom. Pod koniec swojego panowania, Florens, utracił w wyniku spisku, strategicznie ważny zamek Świętego Jerzego, leżący nieopodal Skorty. Próbował go odbić, ale kilkumiesięczne oblężenie zakończyło się niepowodzeniem i twierdza pozostała w rękach Greków.
Filip Sabaudzki.
Po śmierci Florensa w 1297 Izabela pozostawała jedyną władczynią księstwa. Państwo znajdowało się w stanie walk z Grekami, więc pierwszym posunięciem Izabeli, jako jedynej władczyni, było zawarcie pokoju i zbudowanie nowej twierdzy, w pobliżu Kalamaty, mającej chronić okolicę przed zakusami Greków z Mistry. Kwestia władzy była wciąż sprawą otwartą, jako że Izabela nie miała męskiego potomka. Przez krótki czas toczyły się negocjacje z Bizancjum, które zaproponowało jej wyjście za Jana Paleologa, syna cesarza. Rozmowy zostały jednak zerwane. Izabela w międzyczasie wydała swoją córkę, Matylde, za Guya de la Roche, młodocianego księcia Aten.
W 1300 roku Izabela mianowała Mikołaja III, pana połowy Teb, na swojego baliwa i udała się do Włoch. Oficjalnym celem wizyty było spotkanie z papieżem Bonifacym VIII, nieoficjalnym zaś spotkanie z Filipem Sabaudzkim. Dzieliło ich około dwadzieścia lat różnicy, ale Izabela pragnęła mieć syna któremu mogłaby pozostawić księstwo, a Filip szukał apanażu i okazji do zdobycia sławy. Wbrew postanowieniom z 1289 Izabela była zdecydowana poślubić Filipa bez zezwolenia swojego suzerena, Karola II. W 1301 roku Filip pojawił się w Achai, otrzymał Korynt wraz z przyległościami, a w zamian złożył obietnicę odzyskania ziem należących niegdyś do księstwa. Ślub odbył się w Rzymie, w obecności papieża i wielu ważnych dostojników. Sporządzona umowa przewidywała, że w razie narodzin potomka, zostanie on spadkobiercą księstwa. Monarcha Andegaweński początkowo sprzeciwiał się małżeństwu i chciał nawet odebrać księstwo Izabeli, ale sprzyjający jej papież, zmusił Karola II do uznania ślubu.
Rządy Filipa nie były jednak ani udane ani długotrwałe. W 1304 roku opuścił on księstwo i udał się do północnej Italii. Początkowo Andegawenowie liczyli na porozumienie z Sabaudczykiem, ale wobec impasu, w 1306, Karol II zwolnił swoich poddanych z Achai z przysięgi lennej którą złożyli Filipowi. W 1307 ostatecznie udało się zawrzeć porozumienie na mocy którego, Sabaudczyk, w zamian za ustępstwa w północnych Włoszech, dobrowolnie zrzekał się pretensji do księstwa Achai. Nowym księciem Achai został Filip I, syn Karola II, który swoim baliwem mianował Guya II, księcia Aten. De facto dwa największe władztwa łacińskie na terenie kontynentalnej Grecji były więc zjednoczone osobą władcy.
Guy II de la Roche.
Po śmierci Wilhelma I de la Roche, tytuł książęcy odziedziczył jego syn, Guy. W momencie śmierci ojca był on jednak nieletni, dlatego faktyczną władzę sprawowała matka, Helena Angelina. W 1291 poślubiła ona barona Karytainy, Huguesa de Brienne, jednego z najważniejszych możnowładców Morei. Podobnie jak Izabela, książęta Aten uznawali się za wasali Andegawenów, ale konsekwentnie od 1289 odmawiali złożenia hołdu Florensowi z Hainaut, który otrzymał od Karola II zwierzchność także nad Atenami. W 1294, po osobistej interwencji andegaweńskiego monarchy, Ateńczycy uznali zwierzchność Florensa. W 1299 pełnoletni już Guy II ożenił się z Matyldą. Po śmierci Konstantyna Angelosa, sprawującego władzę nad częścią Tessali, jego następcą został Jan II. Jako że był on niepełnoletni, nie mógł osobiście sprawować rządów. Zagrożeni przez Bizancjum tesalscy możni zwrócili się z prośbą o interwencję do Guya II, krewniaka Angelosów.
Bibliografia.
n* Geanakoplos Deno J., "Emperor Michael Palaeologus and the West", Cambridge 1959.
n* Chapman Conrad, "Michel Paléologue: restaurateur de l’Empire byzantin (1261–1282)", Paryż 1926.
n* Nicol Donald M., "The Last Centuries of Byzantium, 1261–1453", Cambridge 1993.
n* Thallóczy Lajos, "Acta et diplomata res Albaniae mediae aetatis illustrantia", Wiedeń 1913.
n* "Acta Urbani IV, Clementis IV, Gregorii X (1261–1276)", edycja Tăutu Aloysius L., Watykan 1953.
n* Runciman Steven, "The Sicilian Vespers: A History of the Mediterranean World in the Later Thirteenth Century", Cambridge 1958.
n* du Fresne Charles, "Histoire de l’Empire de Constantinople sous les empereurs français", edycja Buchon J. A. C., tomy 1- 2, Paryż 1826.
n* Longnon Jean, "Le traité de Viterbe entre Charles Ier d’Anjou et Guillaume de Villehardouin prince de Morée (24 mai 1267)", w: "Studi in onore di Riccardo Filangieri", tom I, Neapol, 1959, s. 307–314.
n* Léonard Émile G., "Les Angevins de Naples", Paryż 1954.
n* Guiraud Jean, "Les registres d’Urbain IV (1261–1264)", Paryż 1901.
n* Guiraud Jean, "Les registres de Grégoire X (1272–1276)", Paryż, 1898–1960.
n* Manfroni Camillo, "Le Relazioni fra Genova, l’Impero Bizantino e i Turchi", w: "Atti della Societa Ligure di Storia Patria", numer 28, Genua 1898.
n* Matteo Spinelli da Giovinazzo, "I Durnali", w: "Rerum Italicarum scriptores", edycja Muratori Ludovico Antonio, tom VII, Mediolan 1725.
n* Jerzy Pachymeres, w: "Corpus Scriptorum Historiae Byzantinae", edycja Bekker, tom 1 i 2, Bonn 1835.
n* Nicol Donald M., "The Despotate of Epiros", Oxford 1957.
n* M. Dendias, "Le roi Manfred de Sicile et la bataille de Pelagonie", w: "Mélanges Charles Diehl: Etudes sur l’Histoire et sur l’Art de Byzance", Paryż 1930.
n* Nicefor Gregoras, w: "Corpus Scriptorum Historiae Byzantinae", edycja Bekker, tom 3, Bonn 1855.
n* Autor nieznany, "Libro de los fechos et conquistas del principado de la Morea" [Kronika Morei – wersja aragońska], edycja Alfred Morel-Fatio, 1885.
n* Autor nieznany, "Το Χρονικόν του Μορέως" [Kronika Morei- wersja grecka], edycja P. Kolonaros, Ateny 1940.
n* Autor nieznany, "Το Χρονικόν του Μορέως" [Kronika Morei- wersja grecka], edycja John Schmitt, Methuen &amp; Co, Londyn 1904.
n* Capasso Bartolomeo, "Historia diplomatica Regni Siciliae ab anno 1250 ad annum 1266.", Neapol 1874.
n* Cezary Baroniusz, "Annales ecclesiastici a Christo nato ad annum 1198", kontynuacja Oderyka Raynaldiego, edycja Theiner Augustinus, tomy XXI i XII, Bar-le-Duc 1870.
n* Hofmann Georg, "Patriarch von Nikaia Manuel II. an Papst Innozenz IV", w: "Orientalia christiana periodica", nr. 19, 1953.
n* "Documents relating to Medieval History of Athens", edycja Lambros Spyridon, tom I, Ateny 1906.
n* Saulger Robert, "Histoire nouvelle des anciens ducs et autres souverains de l’Archipel: avec la description des principales isles", Paryż 1698.
n* Dölger Franz, "Regesten der Kaiserkunden des oströmischen Reiches von 565–1453", tomy 1–5, Monachium, 1958–1965.
n* "Annali Genovesi di Caffaro e de’suoi continuatori da MXCIX al MCCXCIII", edycja Belgrano Luigi Tommaso, 5 tomów, Rzym i Genua, 1890–1929.
n* Jerzy Akropolita, "Georgii Akropolitae Opera", edycja i tłumaczenie A. Heisenberg, część I, Lipsk 1903.
n* Loenertz Raimon Joseph, "Mémoire d’Ogier, protonotaire, pour Marco et Marchetto nonces de Michel VIII Paléologue auprès du pape Nicholas III. 1278, printemps-été", w: "Orientalia christiana periodica", numer 31, 1965, s. 374–408.
n* Stiernon Lucien, "Les origines du despotat d’Épire", w: "Actes du XIII congres international d’Etudes byzantines", tom II, Belgrad 1964.
n* Ducellier Alain, "La façade maritime de l’Albanie au Moyen Age. Durazzo et Valona du ΧIe au XVe siècle", Saloniki 1982.
n* Gotfryd z Villehardouin, "La conquête de Constantinople", edycja Edmond Faral, 1882.
n* Fotheringham John Knight, "Marco Sanudo, conqueror of the Archipelago", Oxford 1915.
n* Gerland Ernst, "Geschichte des lateinischen Kaiserreiches von Konstantinopel", Hamburg 1905.
n* Miller William, "Trebizond: The Last Greek Empire", Londyn 1926.
n* Setton Kenneth Meyer, "The Papacy and the Levant, 1204–1571: Volume I. The Thirteenth and Fourteenth Centuries", Pennsylvania: The American Philosophical Society, 1976.
n* Gunther z Pairis, "Historia Constantinopolitana", edycja Comte Riant, Genewa 1887.

</doc>
<doc id="4258692" url="https://pl.wikipedia.org/wiki?curid=4258692" title="Pływanie na Igrzyskach Wspólnoty Narodów 2018">
Pływanie na Igrzyskach Wspólnoty Narodów 2018

Zawody w pływaniu na Igrzyskach Wspólnoty Narodów 2018 odbyły się w dniach 5–10 kwietnia 2018 w Gold Coast Aquatics Centre w Gold Coast. Rozegranych zostało 50 konkurencji, a w 12 z nich wystartowali sportowcy niepełnosprawni.
Medaliści.
Mężczyźni.
Legenda: GR – rekord igrzysk
Kobiety.
Legenda: GR – rekord igrzysk

</doc>
<doc id="4258698" url="https://pl.wikipedia.org/wiki?curid=4258698" title="Natan Howannisjan">
Natan Howannisjan

Natan Howannisjan – duchowny Apostolskiego Kościoła Ormiańskiego, od 2014 biskup kurialny Eczmiadzyna służący jako dyrektor departamentu spraw zewnętrznych i protokołu Świętej Stolicy Eczmiadzyńskiej. Od 2006 arcybiskup.

</doc>
<doc id="4258700" url="https://pl.wikipedia.org/wiki?curid=4258700" title="Słowacja na Zimowych Igrzyskach Paraolimpijskich 2018">
Słowacja na Zimowych Igrzyskach Paraolimpijskich 2018

Słowacja na Zimowych Igrzyskach Paraolimpijskich 2018 – występ kadry sportowców reprezentujących Słowację na igrzyskach paraolimpijskich w Pjongczangu w 2018 roku.
Udział wzięło 11 zawodników. Pięciu z nich występowało w curlingu na wózkach, w którym ostatecznie zajęli 9. miejsce. Pozostali rywalizowali w narciarstwie alepejskim. Chorążym reprezentacji była niewidoma alpejka Henrieta Farkašová wraz z przewodniczką Natálią Šubrtovą. W klasyfikacji medalowej Słowacja zajęła 7. miejsce.
Najlepszym zawodnikiem całych igrzysk została Henrieta Farkašová, która zdobyła cztery złote i jeden srebrny medal. Wygrała zjazd, supergigant, superkombinację, slalom gigant, a na zakończenie rywalizacji zajęła drugie miejsce w slalomie. Nieco gorzej spisał się Jakub Krako, który zdobył jeden złoty trzy srebrne medale. Dorobek medalowy uzupełnił dwoma medalami Miroslav Haraus, zajmując pierwsze miejsce w superkombinacji i trzecie w supergigancie.

</doc>
<doc id="4258704" url="https://pl.wikipedia.org/wiki?curid=4258704" title="On the Move">
On the Move

On the Move – debiutancki singel holenderskiego DJ–a Barthezza, wydany w 2001 roku przez Universal Music Group.
Teledysk.
Do utworu powstał teledysk.

</doc>
<doc id="4258715" url="https://pl.wikipedia.org/wiki?curid=4258715" title="10 in 01">
10 in 01

10 in 01 – singel niemieckiego zespołu Members of Mayday, wydany w 2001 roku przez Low Spirit Recordings.
Teledysk.
Do utworu powstał teledysk.

</doc>
<doc id="4258722" url="https://pl.wikipedia.org/wiki?curid=4258722" title="Waża Margwelaszwili">
Waża Margwelaszwili

Waża Margwelaszwili (; ur. 3 października 1993) – gruziński judoka, dwukrotnie brązowy medalista mistrzostw świata, trzykrotny mistrz Europy, brązowy medalista igrzysk europejskich. Brał udział w Letnich Igrzyskach Olimpijskich 2016.

</doc>
<doc id="4258728" url="https://pl.wikipedia.org/wiki?curid=4258728" title="Marc Trudeau">
Marc Trudeau

Marc Vincent Trudeau (ur. 20 maja 1957 w Hollywood) – amerykański duchowny katolicki, biskup pomocniczy Los Angeles od 2018.
Życiorys.
Święcenia kapłańskie otrzymał 6 sierpnia 1991 i został inkardynowany do archidiecezji Los Angeles. Pracował przede wszystkim jako duszpasterz parafialny. W 2013 został wicerektorem seminarium w Camarillo, a rok później objął funkcję jego rektora.
5 kwietnia 2018 papież Franciszek mianował go biskupem pomocniczym Los Angeles ze stolicą tytularną "Tinis in Proconsulari". Sakry udzielił mu 7 czerwca 2018 arcybiskup José Horacio Gómez.

</doc>
<doc id="4258729" url="https://pl.wikipedia.org/wiki?curid=4258729" title="De Westereen (stacja kolejowa)">
De Westereen (stacja kolejowa)

De Westereen (ned: "Station De Westereen") – stacja kolejowa w Zwaagwesteinde, w prowincji Fryzja, w Holandii. Stacja znajduje się na linii Harlingen – Nieuwe Schans.

</doc>
<doc id="4258730" url="https://pl.wikipedia.org/wiki?curid=4258730" title="Philippa Pearce">
Philippa Pearce

Philippa Pearce (ur. 23 stycznia 1920 w Great Shelford k. Cambridge, zm. 21 grudnia 2006 w Londynie) – angielska pisarka dla dzieci.
Najbardziej znanym jej dziełem "Północ w tajemniczym ogrodzie" (1958, wyd. pol 1999), nagrodzona Carnegie Medal - mistyczna opowieść o przyjaźni i dorastaniu, w której 10-letni Tom zaprzyjaźnia się z Hatty, dziewczynką z przeszłości, którą spotyka w magicznym ogrodzie, który pojawia się wyłącznie w nocy, gdy stary zegar wybija nieistniejącą godzinę 13. Historia ta w 1999 doczekała się filmowej adaptacji, a później także adaptacji scenicznej. Inne książki Pearce to częściowo autobiograficzna "Minnow on the Say" (1955), "The Children of the House" (1968), "The Battle of Bubble and Squeak" (1978), za którą otrzymała Whitbread Book Awards, i "The Little Gentleman" (2004). Poza tym napisała wiele krótkich historii i recenzji książek. W 1997 została odznaczona Orderem Imperium Brytyjskiego.

</doc>
<doc id="4258731" url="https://pl.wikipedia.org/wiki?curid=4258731" title="Gare de Hoelschloch">
Gare de Hoelschloch

Gare de Hoelschloch – przystanek kolejowy w miejscowości Surbourg, w departamencie Dolny Ren, w regionie Grand Est, we Francji. Jest zarządzany przez SNCF i obsługiwany przez pociągi TER Grand Est.
Położenie.
Znajduje się na linii Vendenheim – Wissembourg, na km 36,632 między stacjami Walbourg i Soultz-sous-Forêts, na wysokości 159 m n.p.m. 
Historia.
Stacja została otwarta 23 października 1855 przez Compagnie des chemins de fer de l'Est wraz z odcinkiem linii między Haguenau i Wissembourg.

</doc>
<doc id="4258732" url="https://pl.wikipedia.org/wiki?curid=4258732" title="Patrimonium">
Patrimonium

Patrimonium – projekt digitalizacji i udostępniania polskiego dziedzictwa narodowego ze zbiorów Biblioteki Narodowej oraz Biblioteki Jagiellońskiej.
Idea.
Projekt powstał z inicjatywy Biblioteki Narodowej, która od wielu lat prowadzi działania związane z digitalizacją oraz udostępnianiem swoich zasobów w postaci elektronicznej. Realizacja przedsięwzięcia pozwoli na znaczny pod względem ilościowym i jakościowym postęp w zdalnym dostępie przez Internet do zasobów piśmiennictwa polskiego.
„Patrimonium” to projekt łączący unikatowe w skali kraju kolekcje narodowej książnicy i najstarszej uniwersyteckiej biblioteki w Polsce. Wyjątkowa wartość historyczna tych zbiorów i ich ważne miejsce w kulturze sprawiły, że stanowią one trzon Narodowego Zasobu Bibliotecznego i – zgodnie z Rozporządzeniem Ministra Kultury i Dziedzictwa Narodowego z 4 lipca 2012 r. – podlegają szczególnej ochronie konserwatorskiej. Proces digitalizacji najcenniejszych obiektów ze zbiorów obu instytucji pozwoli na sukcesywne wycofywanie z użytkowania bezcennych oryginałów na rzecz kopii cyfrowych. Udostępnienie zdigitalizowanych zasobów nastąpi za pośrednictwem biblioteki cyfrowej Polona, której interfejs graficzny zostanie dodatkowo rozbudowany. Równolegle obiekty z Biblioteki Jagiellońskiej publikowane są także w Jagiellońskiej Bibliotece Cyfrowej (JBC).
Edycje.
Patrimonium – digitalizacja i udostępnienie polskiego dziedzictwa narodowego ze zbiorów Biblioteki Narodowej oraz Biblioteki Jagiellońskiej.
Projekt digitalizacyjny zrealizowany został w latach 2017–2020. Jego głównym celem było zapewnienia szerokiego i bezpłatnego dostępu do najcenniejszych i najstarszych zabytków piśmiennictwa polskiego dwóch największych bibliotek w Polsce (Biblioteki Narodowej oraz Biblioteki Jagiellońskiej). Projekt zrealizowany został dzięki dofinansowaniu ze środków Europejskiego Funduszu Rozwoju Regionalnego w ramach działania 2.3.2 „Cyfrowe udostępnianie zasobów kultury” Programu Operacyjnego Polska Cyfrowa 2014–2020 oraz Ministra Kultury i Dziedzictwa Narodowego.Całkowita wartość projektu wyniosła 99 636 239 zł.
W ramach projektu zdigitalizowanych i udostępnionych zostało ponad milion obiektów: 652 tysięcy z zasobów Biblioteki Narodowej oraz 348 tysięcy ze zbiorów Biblioteki Jagiellońskiej. Wśród zbiorów znalazły się: rękopisy, mapy, nuty, rysunki i grafiki, a także książki z XIX i XX w. Największą grupę zdigitalizowanych obiektów stanowiły czasopisma oraz druki ulotne z XVIII–XX w., bardzo często zachowane tylko w jednym egzemplarzu. Listy obiektów planowanych do digitalizacji w projekcie „Patrimonium” udostępniane są na stronie projektu. Wszystkie obiekty wybrane do projektu należą do domeny publicznej, co pozwala na ich nieograniczone wykorzystanie w celach naukowych, edukacyjnych, artystycznych, a także komercyjnych.
Patrimonium – zabytki piśmiennictwa.
Kontynuacja projektu, określana jako „Patrimonium – zabytki piśmiennictwa”, przewidywana jest na lata 2020–2022. W ramach tej edycji zostanie zdigitalizowanych i udostępnionych w bibliotece Polona ponad 140 tysięcy obiektów cyfrowych ze zbiorów specjalnych Biblioteki Narodowej i Biblioteki Jagiellońskiej (w tym najważniejsze zabytki Narodowego Zasobu Bibliotecznego). Wartość projektu wynosi 33 604 886,59 zł, z czego 84,63% stanowi dofinansowanie z Europejskiego Funduszu Rozwoju Regionalnego w ramach II Osi priorytetowej Programu Operacyjnego Polska Cyfrowa – działanie „Cyfrowa dostępność i użyteczność sektora publicznego”, poddziałanie 2.3.2 „Cyfrowe udostępnienie zasobów kultury”, zaś pozostała część dofinansowana jest ze środków Ministra Kultury i Dziedzictwa Narodowego.

</doc>
<doc id="4258735" url="https://pl.wikipedia.org/wiki?curid=4258735" title="Kocmań (stacja kolejowa)">
Kocmań (stacja kolejowa)

Kocmań (, "Kicmań") – stacja kolejowa w miejscowości Kocmań, w obwodzie czerniowieckim, na Ukrainie. Jest częścią administracji iwanofrankiwskiej Kolei Lwowskiej.

</doc>
<doc id="4258739" url="https://pl.wikipedia.org/wiki?curid=4258739" title="Selim Palmgren">
Selim Palmgren

Selim Palmgren (ur. 16 lutego 1878 w Björneborgu (obecnie Pori), zm. 13 grudnia 1951 w Helsinkach) – fiński kompozytor, pianista i krytyk muzyczny.
W 1895 studiował w helsińskim konserwatorium, a 1899-1951 w Niemczech wraz z Ferruccio Busonim. W 1909 został dyrygentem w Turku, gdzie w 1910 napisał w języku szwedzkim operę "Daniel Hjort" (w 1929 wystawioną po fińsku). Jako pianista wiele podróżował, akompaniując swojej żonie, śpiewaczce Maikki Pakarinen. W latach 1923-1926 nauczał w Eastman School of Music w Rochester, później został krytykiem muzycznym, a 1939-1951 nauczał kompozycji w Akademii Sibeliusa w Helsinkach. Najbardziej znany jest ze swoich miniatur fortepianowych "Majowa noc" inspirowanych pieśniami ludowymi. Pozostawił także 5 koncertów fortepianowych (skomponowanych pod wpływem twórczości Ferenca Liszta), a także chóry męskie i pieśni.

</doc>
<doc id="4258743" url="https://pl.wikipedia.org/wiki?curid=4258743" title="Peter Li Huiyuan">
Peter Li Huiyuan

Peter Li Huiyuan (; ur. 10 listopada 1965) – chiński duchowny katolicki, biskup Fengxiang od 2017.
Życiorys.
Święcenia kapłańskie otrzymał 17 sierpnia 1996.
Wybrany biskupem koadiutorem biskupa Luke Li Jingfenga. Sakrę biskupią przyjął z mandatem papieskim w maju 2014. 17 listopada 2017, po śmierci poprzednika został biskupem ordynariuszem Fengxiang.

</doc>
<doc id="4258745" url="https://pl.wikipedia.org/wiki?curid=4258745" title="Forchheim (b Karlsruhe)">
Forchheim (b Karlsruhe)

Forchheim (b Karlsruhe) (niem: "Bahnhof Forchheim (b Karlsruhe)") – przystanek kolejowy w Rheinstetten, w kraju związkowym Badenia-Wirtembergia, w Niemczech. Według DB Station&amp;Service ma kategorię 6. Znajduje się na linii Mannheim – Rastatt w dzielnicy Silberstreifen. Obsługiwana jest przez dwie linie Stadtbahn Karlsruhe.

</doc>
<doc id="4258748" url="https://pl.wikipedia.org/wiki?curid=4258748" title="Direct Action (przedsiębiorstwo)">
Direct Action (przedsiębiorstwo)

Direct Action – powstała w 2014 roku spółka cywilna produkująca specjalistyczny ekwipunek o profilu militarnym, ze szczególnym nastawieniem na zastosowanie w jednostkach specjalnych wojska i policji.
Od początku istnienia marki do jej powstania i rozwoju zaangażowani byli ludzie związani z jednostkami specjalnymi, w tym doświadczeni operatorzy takich jednostek, jak m.in. JW GROM, jak i Brandon Webb, instruktor Navy Seals i autor książek o tematyce wojskowej. Marka Direct Action aktywnie uczestniczy w targach branżowych, nie tylko w Polsce, ale i poza jej granicami, m.in. na największych targach outdoorowych IWA w Norymberdze, Milipol w Paryżu, specjalistycznych targach Enforce Tac w Norymberdze czy Shot Show w Las Vegas.
Od 2017 roku z wyposażenia produkowanego przez firmę Direct Action oficjalnie korzysta JW GROM.
Produkty.
Produkty marki Direct Action kompatybilne z systemem MOLLE/PALS charakteryzują się wycinanymi laserowo otworami (w zastępstwie za doszywane specjalne taśmy, będące pierwowzorem systemu MOLLE/PALS). Produkty wykonywane są z wykorzystaniem materiału o nazwie Cordura, opracowanego przez firmę DuPont. Direct Action oferuje swoje wyroby w wielu kolorach i kamuflażach w tym:
Plate Carriers (Nośniki Płyt).
Jednym z ważniejszych produktów marki Direct Action są tzw. plate carriers, w tym używany przez JW GROM model SPITFIRE, którego nazwa nawiązuje do samolotów używanych przez polskich pilotów biorących udział w tzw. bitwie o Anglię podczas II wojny światowej. Ponadto: HELLCAT, CORSAIR oraz moduły doczepiane do plate carrierów za pośrednictwem systemu MOLLE/PALS (np. ładownice).
Chest Rig (Modułowe Panele Piersiowe).
Modułowe panele piersiowe, tj. kamizelki taktyczne z możliwością doczepiania do nich dodatkowych modułów (np. ładownic), a wśród nich modele: THUNDERBOLT, HURRICANE, TEMPEST, TIGER MOTH, TYPHOON.
Pasy taktyczne.
Pasy wykorzystywane do przenoszenia sprzętu taktycznego, w tym broni. Są to modele: MUSTANG, WARHAWK, MOSQUITO.
Ładownice.
Wykorzystujące system MOLLE/PALS modułowe kieszenie na magazynki, granaty (odłamkowe, dymne, błyskowo-hukowe).
Modułowe kieszenie na dodatkowy osprzęt.
Wykorzystujące system MOLLE/PALS modułowe kieszenie do przenoszenia osprzętu takiego jak radio, kajdanki, pałka teleskopowa, apteczki, worki zrzutowe na puste magazynki, worki hydracyjne.
Zawieszenie do broni i kabury.
Kabury z kydexu na broń krótką oraz zawieszenie do broni długiej
Plecaki i torby.
Plecaki taktyczne, zarówno przystosowane do skoków spadochronowych (HALIFAX), jak i plecak niskoprofilowy (DRAGONFLY). Ponadto plecaki codziennego użytku, tj. DRAGON EGG, DUST i GHOST oraz torby codziennego użytku MESSENGER BAG.
Inne.
Odzież i akcesoria zaprojektowane do ogólnego (nie tylko taktycznego) użytku, w tym butelki z Tritanu,patche, koszulki, czapki i kominiarki).
Marka w kulturze.
Plecaki marki Direct Action zostały wykorzystane jako rekwizyty w serialu telewizji NBC pt. "The Brave".

</doc>
<doc id="4258752" url="https://pl.wikipedia.org/wiki?curid=4258752" title="Hiiu (przystanek kolejowy)">
Hiiu (przystanek kolejowy)

Hiiu (est.: "Hiiu raudteepeatus") – przystanek kolejowy w Tallinnie, w prowincji Harjumaa, w Estonii, w dzielnicy Hiiu. Znajduje się na szerokotorowej linii Tallinn – Keila 9 km od dworca kolejowego w Tallinnie. Obsługiwany jest przez pociągi elektryczne Eesti Liinirongid.

</doc>
<doc id="4258753" url="https://pl.wikipedia.org/wiki?curid=4258753" title="Gaston Paris">
Gaston Paris

Gaston Paris (ur. 9 sierpnia 1839 w Avenay, zm. 6 marca 1903 w Cannes) – francuski filolog.
Życiorys.
Studiował na uniwersytetach w Niemczech, m.in. w Bonn pod kierunkiem Friedricha Dieza, i w École des Chartes w Paryżu. W 1866 został profesorem francuskiej literatury średniowiecznej w Collège de France, zastępując tam swojego ojca. Swoimi pracami przyczynił się do rozwoju badań filologicznych, szczególnie nad średniowieczną literaturą francuską, m.in. poezją i legendami. Od 1876 był członkiem Académie des Inscriptions, a od 1896 Akademii Francuskiej. Był zwolennikiem tzw. tradycjonalistycznej teorii powstania poezji chansons de geste, których genezę wiązał z istnieniem ustnej tradycji poetyckiej sięgającej czasów karolińskich. Znany był z olbrzymiej erudycji i wzorowej dokładności w badaniach, podejmował także wysiłki, by przedstawić wyniki badań w formie nadającej się dla szerokiej grupy odbiorców.

</doc>
<doc id="4258756" url="https://pl.wikipedia.org/wiki?curid=4258756" title="Joseph Chen Gong’ao">
Joseph Chen Gong’ao

Joseph Chen Gong’ao (; ur. 21 września 1964) – chiński duchowny katolicki, biskup Shunqing od 2012.
Życiorys.
Święcenia kapłańskie otrzymał 26 sierpnia 1990.
Został wybrany biskupem ordynariuszem Shunqing. Sakrę biskupią przyjął z mandatem papieskim 19 kwietnia 2012. 

</doc>
<doc id="4258764" url="https://pl.wikipedia.org/wiki?curid=4258764" title="Paul Liang Jiansen">
Paul Liang Jiansen

Paul Liang Jiansen (; ur. 6 maja 1964) – chiński duchowny katolicki, biskup Jiangmen od 2011.
Życiorys.
Święcenia kapłańskie otrzymał 8 grudnia 1991.
Został wybrany biskupem ordynariuszem Jiangmen. Sakrę biskupią przyjął z mandatem papieskim 30 marca 2011. 

</doc>
<doc id="4258766" url="https://pl.wikipedia.org/wiki?curid=4258766" title="John Baptist Yang Xiaoting">
John Baptist Yang Xiaoting

John Baptist Yang Xiaoting (; ur. 9 kwietnia 1964) – chiński duchowny katolicki, biskup Yan’an od 2011.
Życiorys.
Święcenia kapłańskie otrzymał 28 sierpnia 1991.
Wybrany biskupem koadiutorem biskupa Francisa Tong Hui. Sakrę biskupią przyjął z mandatem papieskim 15 lipca 2010. 25 marca 2011, po śmierci poprzednika został biskupem ordynariuszem Yan’an.

</doc>
<doc id="4258767" url="https://pl.wikipedia.org/wiki?curid=4258767" title="Letojanni (stacja kolejowa)">
Letojanni (stacja kolejowa)

Letojanni (wł. "Stazione di Letojanni") – stacja kolejowa w Letojanni, w prowincji Mesyna, w regionie Sycylia, we Włoszech. Stacja znajduje się na linii Mesyna – Syrakuzy.
Według klasyfikacji RFI ma kategorię "brązową".

</doc>
<doc id="4258775" url="https://pl.wikipedia.org/wiki?curid=4258775" title="Ede Király">
Ede Király

Ede Király (ur. 22 lutego 1926 w Budapeszcie, zm. 10 sierpnia 2009 w Peterborough) – węgierski łyżwiarz figurowy startujący w jeździe indywidualnej i konkurencji par sportowych, wicemistrz olimpijski, pięciokrotny medalista mistrzostw świata, czterokrotny medalista mistrzostw Europy, jedenastokrotny mistrz Węgier; trener łyżwiarstwa figurowego.
Życiorys.
Kariera sportowa.
Na arenie krajowej i międzynarodowej występował w jeździe indywidualnej i w rywalizacji par sportowych. Jego partnerką w zawodach par była Andrea Kékesy.
W styczniu 1948 roku para Kékesy-Király zdobyła złoty medal na mistrzostwach Europy w Pradze. W jeździe indywidualnej Király był czwarty. W lutym tego samego roku para zdobyła srebrny medal olimpijski w konkursie par sportowych na igrzyskach w Sankt Moritz. Był to pierwszy w historii srebrny medal olimpijski zdobyty dla Węgier w zimowych edycjach imprezy. W konkurencji solistów Király zajął piąte miejsce.
Kilka dni po igrzyskach w Sankt Moritz para Kékesy-Király zdobyła srebrny medal na mistrzostwach świata w Davos. Király został również brązowym medalistą w jeździe indywidualnej.
W styczniu 1949 roku Kékesy i Király zostali mistrzami Europy w konkurencji par sportowych na mistrzostwach w Mediolanie. W jeździe indywidualnej Király zdobył wicemistrzostwo kontynentu, przegrywając z Edim Radą. Para zdobyła również złoty medal również na rozegranych w lutym mistrzostwach świata w Paryżu. Kékesy i Király stali się w ten sposób drugą w historii węgierską parą sportową z tytułem mistrzów świata, wcześniej w konkurencji tej czterokrotnie (1931, 1933, 1934, 1935) triumfowali Emília Rotter i László Szollás. Indywidualnie Király został wicemistrzem świata, ulegając jedynie Richardowi Buttonowi.
Po zakończeniu kariery sportowej przez Kékesy w 1949 roku Király jeszcze przez rok startował w jeździe indywidualnej. W styczniu 1950 roku zdobył złoty medal na mistrzostwach Europy w Oslo, a w marcu tego roku srebrny medal na mistrzostwach świata w Londynie. W walce o tytuł mistrza globu ponownie przegrał z Richardem Buttonem. 
Para Kékesy-Király czterokrotnie zwyciężyła w mistrzostwach Węgier, zdobywając tytuły w latach 1944, 1947, 1948 i 1949. Sam Király został ponadto siedmiokrotnie mistrzem kraju w jeździe indywidualnej w latach 1941, 1944, 1946, 1947, 1948, 1949 i 1950. 
Życie prywatne.
Dzieciństwo spędził w Budapeszcie. Mieszkał w pobliżu parku miejskiego Városliget, na rogu ulic Dózsa György i Elemér.
W 1944 roku ukończył Szent István Gimnázium w Budapeszcie. W 1950 roku ukończył studia na Uniwersytecie Techniczno-Ekonomicznym w Budapeszcie, uzyskując tytuł inżyniera. Po mistrzostwach świata w 1950 roku Király pozostał w Londynie, nie powrócił do ojczyzny – komunistycznych Węgier. Przeprowadził się do Kanady, gdzie spędził resztę życia. Pracował jako trener łyżwiarstwa figurowego w klubie łyżwiarskim w Oshawie, w którym trenował m.in. Donalda Jacksona, późniejszego brązowego medalistę olimpijskiego i trzykrotnego medalistę mistrzostw świata. Był też członkiem Association of Professional Engineers of Ontario.

</doc>
<doc id="4258776" url="https://pl.wikipedia.org/wiki?curid=4258776" title="Ede Kiraly">
Ede Kiraly



</doc>
<doc id="4258778" url="https://pl.wikipedia.org/wiki?curid=4258778" title="Peter Luo Xuegang">
Peter Luo Xuegang

Peter Luo Xuegang (; ur. 20 lutego 1964) – chiński duchowny katolicki, biskup Suifu od 2012.
Życiorys.
Święcenia kapłańskie otrzymał 30 listopada 1991.
Wybrany biskupem koadiutorem biskupa Johna Chen Shizhong. Sakrę biskupią przyjął z mandatem papieskim 30 listopada 2011. 16 grudnia 2012, po śmierci poprzednika został biskupem ordynariuszem Suifu.

</doc>
<doc id="4258786" url="https://pl.wikipedia.org/wiki?curid=4258786" title="Joseph Han Zhihai">
Joseph Han Zhihai

Joseph Han Zhihai (; ur. 2 lutego 1966) – chiński duchowny katolicki, arcybiskup metropolita Lanzhou od 2003.
Życiorys.
Święcenia kapłańskie otrzymał w 1994.
Wybrany arcybiskupem metropolitą Lanzhou. Sakrę biskupią przyjął z mandatem papieskim 5 stycznia 2003.

</doc>
<doc id="4258790" url="https://pl.wikipedia.org/wiki?curid=4258790" title="Gerda (firma)">
Gerda (firma)



</doc>
<doc id="4258791" url="https://pl.wikipedia.org/wiki?curid=4258791" title="Joseph Li Liangui">
Joseph Li Liangui

Joseph Li Liangui (; ur. w 1964) – chiński duchowny katolicki, biskup Xianxian od 2000.
Życiorys.
Święcenia kapłańskie otrzymał w 1991.
Został wybrany biskupem ordynariuszem Xianxian. Sakrę biskupią przyjął z mandatem papieskim 20 marca 2000. 

</doc>
<doc id="4258798" url="https://pl.wikipedia.org/wiki?curid=4258798" title="Russkaja (zespół muzyczny)">
Russkaja (zespół muzyczny)

Russkaja (napis stylizowany: ЯUSSKAJA) – austriacki zespół muzyczny z Wiednia.
Brzmienie grupy, określane przez nich samych jako „Russian Turbo Polka Metal” jest połączeniem polki, ska i tradycyjnej muzyki rosyjskiej. Grupa została założona w 2005 roku przez byłego wokalistę zespołu Stahlhammer – Georgija Makazarię. Zespół podpisał umowę z niezależną austriacką wytwórnią Chat Chapeau w 2006 roku, a następnie z Napalm Records.

</doc>
<doc id="4258800" url="https://pl.wikipedia.org/wiki?curid=4258800" title="Joseph Tang Yuange">
Joseph Tang Yuange

Joseph Tang Yuange (; ur. 17 listopada 1963) – chiński duchowny katolicki, biskup Chengdu od 2016.
Życiorys.
Święcenia kapłańskie otrzymał w 1991.
Został wybrany biskupem ordynariuszem Chengdu. Sakrę biskupią przyjął z mandatem papieskim 30 listopada 2016. 

</doc>
<doc id="4258803" url="https://pl.wikipedia.org/wiki?curid=4258803" title="Kleofas (Strongylis)">
Kleofas (Strongylis)

Kleofas, imię świeckie Panagiotis Strongylis (ur. 20 sierpnia 1960 w Atenach) – grecki duchowny prawosławny, od 2014 metropolita Szwecji i całej Skandynawii Patriarchatu Konstantynopolitańskiego.
Życiorys.
Święcenia prezbiteratu przyjął w 1992 r. W 2014 r. otrzymał chirotonię biskupią. Od tego czasu jest metropolitą Szwecji i całej Skandynawii.

</doc>
<doc id="4258805" url="https://pl.wikipedia.org/wiki?curid=4258805" title="Abakir">
Abakir

Abakir – duchowny Koptyjskiego Kościoła Ortodoksyjnego, od 2004 biskup Skandynawii. Sakrę otrzymał w 2004 roku.

</doc>
<doc id="4258806" url="https://pl.wikipedia.org/wiki?curid=4258806" title="Joseph Xing Wenshi">
Joseph Xing Wenshi

Joseph Xing Wenshi (; ur. 17 kwietnia 1963) – chiński duchowny katolicki, biskup pomocniczy Szanghaju od 2005.
Życiorys.
Święcenia kapłańskie otrzymał 2 czerwca 1990.
Został wybrany biskupem pomocniczym Szanghaju. Sakrę biskupią przyjął z mandatem papieskim 28 czerwca 2005. 

</doc>
<doc id="4258807" url="https://pl.wikipedia.org/wiki?curid=4258807" title="Port w Poti">
Port w Poti

Port w Poti (gruz. ფოთის საზღვაო ნავსადგური) – port morski na Morzu Czarnym znajdujący się w mieście Poti w Megrelii-Górnej Swanetii w Gruzji. Położony jest w ujściu rzeki Rioni. Port stanowi ważny węzeł w TRACECA – korytarzu transportowym, łączącym Europę z Azją przez Kaukaz.
Historia.
Poti funkcjonowało jako miasto portowe od starożytności. Stanowiło istotny punkt w handlu pomiędzy miastami greckimi, a Persją, Indiami, Chinami i Północnym Kaukazem. Tędy też transportowano towary trafiające później na Jedwabny Szlak.
18 listopada 1858 roku Poti zyskało status miasta portowego. Budowa nowoczesnego portu rozpoczęła się w 1863 i zakończyła w 1889 roku. W międzyczasie, w latach 1867–72, powstała też linia kolejowa do Tbilisi. W latach 1872–85 transportowano nią ropę naftową z Baku. W 1899 rozpoczęła się rozbudowa portu.
W 2008 roku 100% udziałów portu zostało sprzedane do RAKIA – funduszu należącego do emiratu Ras al-Chajma. W 2011 roku 80% udziałów zostało zakupionych przez APM Terminals, należące do A.P. Møller-Mærsk.
W 2014 roku wybudowano nowy terminal kontenerowy. Do końca 2018 roku planowane jest zakończenie budowy dwóch nowych głębokowodnych nabrzeży, mogących obsługiwać statki do 9000 TEU i mające roczną przepustowość miliona TEU.
W 2014 roku port obsłużył 385 000 TEU na 480 000 TEU w całej Gruzji (80%).
Infrastruktura.
W porcie w Poti znajduje się 15 nabrzeży o łącznej długości 2900 m. Najkrótsze z nich ma 97 m długości (terminal ro-ro), najdłuższy 440 m (nawozy i ogólne nabrzeże towarowe). Głębokość przy nabrzeżach waha się od 8 do 12,5 m. Głębokość kanału podejścia do portu wynosi od 9,4 do 10 m.
W porcie znajduje się niewielki suchy dok z ograniczoną możliwością naprawy statków.

</doc>
<doc id="4258810" url="https://pl.wikipedia.org/wiki?curid=4258810" title="Kamienica Fritscha w Krakowie">
Kamienica Fritscha w Krakowie

Kamienica Fritscha (znana także jako Kamienica Strzemboszowska) – zabytkowa kamienica, zlokalizowana na rogu Małego Rynku i Mikołajskiej na krakowskim Starym Mieście.
Historia kamienicy.
Kamienica została wzniesiona w stylu gotyckim na początku XIV wieku przez kupca Hermana Fritscha. Z tego czasu zachowały się portale we wnętrzach oraz kamienna podmurówka. W XV wieku była własnością Mikołaja Wernera, głównego budowniczego korpusu kościoła Mariackiego. W I połowie XVIII wieku została połączona z sąsiadującą od południa Kamienicą Langowską i przebudowana w stylu barokowym. Z tego okresu pochodzi umieszczona w narożnej niszy figura rycerza w stroju rzymskim oraz malowidła ścienne we wnętrzach. Kamienica została odrestaurowana w 1851, 1938 i 1955 roku.
10 stycznia 1966 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4258811" url="https://pl.wikipedia.org/wiki?curid=4258811" title="Peter Feng Xinmao">
Peter Feng Xinmao

Peter Feng Xinmao (; ur. 21 stycznia 1963) – chiński duchowny katolicki, biskup Jingxian od 2008.
Życiorys.
Święcenia kapłańskie otrzymał 3 grudnia 1998.
Wybrany biskupem koadiutorem biskupa Matthiasa Chen Xilu. Sakrę biskupią przyjął z mandatem papieskim 6 stycznia 2004. 16 stycznia 2008, po śmierci poprzednika został biskupem ordynariuszem Jingxian.

</doc>
<doc id="4258821" url="https://pl.wikipedia.org/wiki?curid=4258821" title="Kamienica Strzemboszowska w Krakowie">
Kamienica Strzemboszowska w Krakowie



</doc>
<doc id="4258823" url="https://pl.wikipedia.org/wiki?curid=4258823" title="Peter Shao Zhumin">
Peter Shao Zhumin

Peter Shao Zhumin (; ur. w 1963) – chiński duchowny katolicki, biskup Yongjia od 2016.
Życiorys.
Święcenia kapłańskie otrzymał w 1989.
Wybrany biskupem koadiutorem biskupa Vincenta Zhu Weifang. Sakrę biskupią przyjął z mandatem papieskim w grudniu 2007. 7 września 2016, po śmierci poprzednika został biskupem ordynariuszem Yongjia.

</doc>
<doc id="4258834" url="https://pl.wikipedia.org/wiki?curid=4258834" title="Lasza Gudżedżiani">
Lasza Gudżedżiani

Lasza Gudżedżiani (gruz. ლაშა გუჯეჯიანი; ur. 12 sierpnia 1985) – gruziński judoka. 
Walczył w wadze powyżej 100 kilogramów. Brał udział w igrzyskach olimpijskich w 2004 i 2008. Ma w dorobku dwa brązowe medale mistrzostw świata, wywalczone w 2005 i 2007. Na mistrzostwach Europy wywalczył srebro w 2007. W 2004 był mistrzem świata juniorów, w tej kategorii wiekowej zdobył również złoto (2003) i srebro (2004) kontynentalnego czempionatu. W mistrzostwach Europy do lat 23 zdobył złoto w 2005 i srebro w 2003.

</doc>
<doc id="4258838" url="https://pl.wikipedia.org/wiki?curid=4258838" title="Pikio.pl">
Pikio.pl

Pikio.pl – polski serwis internetowy, w którym publikowane są informacje z kraju i ze świata. Dostępne na stronach portalu aktualności dotyczą wydarzeń bieżących, polityki, gospodarki, stylu życia i społeczeństwa.
Redaktorem naczelnym Pikio.pl od 2018 roku jest Bogdan Makowski, siedziba redakcji mieści się przy ul. Zięby 41 na warszawskim Ursynowie.
Właścicielem portalu Pikio.pl jest polska spółka Iberion sp. z o.o.
Działalność.
W statystykach branżowej firmy Storyclash GmbH, Pikio.pl regularnie plasuje się w czołowej dziesiątce rankingu portali z największą liczbą interakcji (są to m.in. reakcje, komentarze, udostępnienia) wśród użytkowników mediów społecznościowych, takich jak Facebook i Twitter.
Badania CBOS z 2017 roku wymieniają Pikio.pl jako jedno z głównych mediów, z których użytkownicy Internetu czerpią informacje.
W dniu 1 kwietnia 2021 r. portal połączył się z serwisem Goniec.pl, przyjmując nazwę tego drugiego.

</doc>
<doc id="4258840" url="https://pl.wikipedia.org/wiki?curid=4258840" title="Lasza Gujejiani">
Lasza Gujejiani



</doc>
<doc id="4258846" url="https://pl.wikipedia.org/wiki?curid=4258846" title="Trzeci rząd Fatosa Nano">
Trzeci rząd Fatosa Nano

Trzeci rząd Fatosa Nano – rząd Albanii od 25 lipca 1997 do 2 października 1998.

</doc>
<doc id="4258848" url="https://pl.wikipedia.org/wiki?curid=4258848" title="Ośrodek dla uchodźców w Bicske">
Ośrodek dla uchodźców w Bicske

Ośrodek dla uchodźców w Bicske – największy na Węgrzech w okresie swojego funkcjonowania otwarty ośrodek dla uchodźców zlokalizowany w Bicske. Zlikwidowany w 2016.
Przed kryzysem migracyjnym na Węgrzech funkcjonowało pięć ośrodków dla uchodźców, każdy o innym charakterze: ośrodek recepcyjny (pierwszego kontaktu) w Bekescsabie, ośrodek pobytowy w Debreczynie, ośrodek przedintegracyjny w Bicske, ośrodek dla dzieci pozbawionych opieki w Bicske (prowadzony przez organizację pozarządową "Hungarian Interchurch Aid") i ośrodek dla młodszych osób dorosłych. Pierwsze trzy ośrodki były prowadzone przez administrację państwową. Były to placówki wcześniej wykorzystywane przez firmę budowlaną (Bekescsaba), wojsko (Debreczyn) i dawny hotel pracowniczy (Bicske). Łącznie we wszystkich placówkach zakwaterowanych było wówczas do 600 osób, z czego ponad 400 w ośrodku w Debreczynie.
Ośrodek zlokalizowany był na obrzeżach miasta Bicske, około 45 km od Budapesztu (mniej więcej 30 minut jazdy pociągiem). Schronisko dla uchodźców znajdowało się w tym samym miejscu, co Centrum Przedintegracyjne dla osób ze statusem uchodźców. Obiekt został zbudowany w latach 70. XX wieku dla pracowników budowlanych realizujących pobliską autostradę M1. Całość otoczona była pojedynczym ogrodzeniem z drutu. Mieszkańcy nie potrzebowali pozwolenia na opuszczanie ośrodka, jednakże małoletni bez opieki zobowiązani byli do spania w schronisku w nocy, aby zapewnić nad nimi odpowiedni nadzór i bezpieczeństwo. Ośrodek składał się z dwóch długich budynków: jeden mieścił osoby dopiero procedujące wnioski, a drugi tych, którzy zostali uznani za uchodźców i przyznano im już status. Sypialnie były wspólne dla 2-4 młodych osób dorosłych tej samej płci, natomiast łazienki i małe kuchnie były wspólne dla 5-8 osób. W każdym budynku znajdował się także salon, duży pokój do ćwiczeń z zapleczem do gry w bilard, tenisa stołowego i piłkarzyki, a także biuro dla personelu. Na miejscu istniała też hala sportowa i inne sale, np. konferencyjne i lekcyjne.
Relacje między mieszkańcami ośrodka a lokalną społecznością były bardzo ograniczone. W ośrodku nie dochodziło do integracji, o czym wspominał w 2008 Michael Lindenbauer, wiceszef UNHCR na Węgrzech. W opinii UNHCR, w żadnym z ośrodków cudzoziemcy nie mieli praktycznie żadnego kontaktu z lokalną społecznością.
We wrześniu 2015 z ośrodka uciekła grupa 64 imigrantów. Władze Węgier podjęły decyzję o zamknięciu obozu w końcu roku 2016. Mogło w nim wówczas jednocześnie przebywać pięćset osób, które ubiegały się o azyl (kryzys migracyjny). W pierwszej połowie 2016 w obozie przebywało 360 osób, ale liczba ta stopniowo malała, na co wpływ miało wejście w życie nowych zasad ochrony granic państwowych zainicjowanych przez Viktora Orbána.
Mimo spędzenia sześciu miesięcy w ośrodku w Bicske wielu uchodźców opuszczało obiekt bez wystarczającej znajomości języka węgierskiego, a także umiejętności i wiedzy na temat warunków lokalnych oraz możliwościach zatrudnienia na węgierskim rynku pracy.

</doc>
<doc id="4258864" url="https://pl.wikipedia.org/wiki?curid=4258864" title="Inese Zandere">
Inese Zandere

Inese Zandere (ur. 15 września 1958 w Doblenie) – łotewska pisarka i poetka, publicystka, ceniona autorka książek dla dzieci i młodzieży. Uhonorowana najwyższym z obecnie nadawanych łotewskich odznaczeń państwowych Orderem Trzech Gwiazd.
Życiorys.
Inese Zandere ukończyła filozofię na Uniwersytecie Łotewskim. Współpracowała z gazetami "„Diena”", "„Pionieris”", a także z magazynem "„Rīgas Laiks”", w którym pełniła również funkcję redaktora naczelnego.
Zadebiutowała w 1974 roku publikując w magazynie "„Padomju Jaunatne”" wiersz "Es vēl biju maziņa, maziņa..." Od 1988 roku jest członkiem Związku Pisarzy Łotewskich, od 1989 roku członkiem łotewskiego PEN Clubu, od 1996 roku członkiem
rady powierniczej Łotewskiej Fundacji Kultury. W latach 1997-2006 była również członkiem zarządu i rady stypendialnej Łotewskiej Fundacji Kultury. 
Inese Zandere jest autorką ponad 30 książek dla dzieci i młodzieży. Wiele z nich przetłumaczono na angielski, niemiecki, szwedzki i estoński. Na polski tłumaczono jedynie wiersze Inese Zandere. Jej prace zainspirowały do stworzenia kilku filmów animowanych, sztuk teatralnych i programów dla dzieci. 
Inese Zandere została autorką przesłania na Międzynarodowy Dzień Książki dla Dzieci w 2018, ustanowiony w 1967 r. przez Międzynarodową Izbę ds. Książek dla Młodych (IBBY) w celu promowania pięknej literatury i grafiki dla młodego czytelnika. W 2018 roku gospodarzem była Łotwa, a list do dzieci z całego świata pod hasłem ,W książce małe jest wielkie” napisała Inese Zandere. Został on przetłumaczony przez Katarzynę Ryrych. Za swój wkład w literaturę otrzymała w 2008 roku najwyższą łotewską nagrodę państwową Order Trzech Gwiazd.

</doc>
<doc id="4258865" url="https://pl.wikipedia.org/wiki?curid=4258865" title="Linia kolejowa Jerxheim – Nienhagen">
Linia kolejowa Jerxheim – Nienhagen

Linia kolejowa Jerxheim – Nienhagen – dawna jednotorowa, lokalna i niezelektryfikowana linia kolejowa biegnąca przez teren krajów związkowych Saksonia-Anhalt i Dolna Saksonia, w Niemczech. Łączyła Jerxheim z miejscowością Nienhagen.

</doc>
<doc id="4258869" url="https://pl.wikipedia.org/wiki?curid=4258869" title="Kamienica Langerowska w Krakowie">
Kamienica Langerowska w Krakowie

Kamienica Langerowska – zabytkowa kamienica, zlokalizowana we wschodniej pierzei Małego Rynku na krakowskim Starym Mieście. 
Historia.
Kamienica została wzniesiona na przełomie XIV i XV wieku. W XVIII wieku została połączona wnętrzami z sąsiednią kamienicą nr 3, jednak oba budynki zachowały odrębność administracyjną oraz odmienne elewacje. Od lat 70. XIX wieku do początków XX wieku mieściły one sklep kolonialny Barberowskich. W 1937 zlokalizowano w ich parterach miodosytnię "Pasieka", założoną przez Feliksa Nawrockiego. Sale lokalu zostały ozdobione olejnymi polichromiami o tematyce historycznej autorstwa Erwina Czerwenki i Zygmunta Wierciaka, które zachowały się do dziś w jednym z pomieszczeń na zapleczu. W II połowie lat 30. XX wieku na dachu kamienicy zamontowano jeden z pierwszych w Krakowie neonów. Reklamował on firmę Maurycego Pleszowskiego handlującą meblami i antykami.
3 maja 1968 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4258870" url="https://pl.wikipedia.org/wiki?curid=4258870" title="Joseph Xu Honggen">
Joseph Xu Honggen

Joseph Xu Honggen (; ur. w kwietniu 1962) – chiński duchowny katolicki, biskup Suzhou od 2005.
Życiorys.
Święcenia kapłańskie otrzymał w 1990.
Został wybrany biskupem ordynariuszem Chengdu. Sakrę biskupią przyjął z mandatem papieskim 20 kwietnia 2006. 

</doc>
<doc id="4258876" url="https://pl.wikipedia.org/wiki?curid=4258876" title="John Wang Ruowang">
John Wang Ruowang

John Wang Ruowang (; ur. w 1962) – chiński duchowny katolicki, biskup Tianshui od 2011.
Życiorys.
Został wybrany biskupem ordynariuszem Tianshui. Sakrę biskupią przyjął z mandatem papieskim 19 sierpnia 2011. 

</doc>
<doc id="4258880" url="https://pl.wikipedia.org/wiki?curid=4258880" title="Southfields">
Southfields

Southfields – osada w Anglii, w hrabstwie Essex, w dystrykcie (unitary authority) Thurrock. Leży 5 km od miasta Tilbury. W 2016 miejscowość liczyła 1089 mieszkańców.

</doc>
<doc id="4258888" url="https://pl.wikipedia.org/wiki?curid=4258888" title="Linford">
Linford

Linford – wieś w Anglii, w hrabstwie Essex, w dystrykcie (unitary authority) Thurrock. Leży 4,5 km od miasta Tilbury. W 2016 miejscowość liczyła 847 mieszkańców.

</doc>
<doc id="4258891" url="https://pl.wikipedia.org/wiki?curid=4258891" title="Horndon-on-the-Hill">
Horndon-on-the-Hill



</doc>
<doc id="4258893" url="https://pl.wikipedia.org/wiki?curid=4258893" title="Lea-by-Backford">
Lea-by-Backford



</doc>
<doc id="4258895" url="https://pl.wikipedia.org/wiki?curid=4258895" title="Linia kolejowa Poti – Tbilisi">
Linia kolejowa Poti – Tbilisi

Linia kolejowa Poti – Tbilisi – najstarsza linia kolejowa w Gruzji oraz pierwsza na Zakaukaziu. Powstała z inicjatywy Niko Nikoładzego, w związku z budową portu w Poti. Prace rozpoczęto w 1865. W 1871 otwarty został odcinek w Poti do Zestaponi (wówczas Kvirila). 10 października 1892 roku z Poti wyjechał pierwszy pociąg pasażerski do Tbilisi. Dzień ten uważany jest za początek gruzińskich kolei.
Obecnie pociągi pokonują trasę z Tbilisi do Poti w około 5 godzin.

</doc>
<doc id="4258899" url="https://pl.wikipedia.org/wiki?curid=4258899" title="White House">
White House

Zobacz też:

</doc>
<doc id="4258914" url="https://pl.wikipedia.org/wiki?curid=4258914" title="Cumminsiella mirabilissima">
Cumminsiella mirabilissima

Cumminsiella mirabilissima (Peck) Nannf. – gatunek grzybów z rodziny rdzowatych ("Pucciniaceae"). Pasożyt niektórych gatunków roślin z rodzaju berberys i mahonia. W Polsce występuje tylko na mahonii pospolitej, wywołując u niej chorobę zwaną rdzą mahonii. 
Systematyka i nazewnictwo.
Pozycja w klasyfikacji według Index Fungorum: "Uromyces, Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Po raz pierwszy zdiagnozował go w 1881 r. Charles Horton Peck nadając mu nazwę "Puccinia mirabilissima". Obecną, uznaną przez Index Fungorum nazwę nadał mu John Axel Nannfeldt w 1947 r.
Synonimy:
Morfologia i cykl życiowy.
Rdza jednodomowa – cały jej cykl życiowy odbywa się bez zmiany żywiciela. Rdza pełnocyklowa, wytwarzająca wszystkie typowe dla rdzowców rodzaje zarodników.
Spermogonia (pyknidia) żółte na obydwu stronach porażonych liści w zwartych, kolistych grupkach. Pojedyncze ma średnicę 25–28 × 25–27 μm. spermacja hialinowe, elipsoidalne do jajowatych, o rozmiarach 5–7 × 3–4 μm. Ecja żółtopomarańczowe na dolnej stronie liści, kubkowate, w zwartych grupach o kolistym kształcie. Ecjospory kuliste do elipsoidalnych, o rozmiarach 15–24 × 13–21 μm. Mają hialinową ścianę o grubości 1,0–1,5 μm i 3–5 por rostkowych o średnicy 3–5 μm. Pokryte są brodawkami o wysokości 0,5 μm. Uredinia na obydwu stronach liści, ale głównie na dolnej, rozproszone, jasnobrązowe, grudkowate. Urediniospory odwrotnie jajowate, gruszkowate lub maczugowate, o rozmiarach 20–40 (–45) × 16–28 μm. Mają bladożółtą ścianę o grubości 0,7–2,0 μm na bokach i do 3 μm na wierzchołku. Pokryte są brodawkami o wysokości 0,5 do 1,0 μm i mają 3–4 równikowe pory rostkowe z bladymi, płytkimi kapturkami. Telia ciemnobrązowe, powstające z urediniów. Teliospory 2–komórkowe, szeroko elipsoidalne, o zaokrąglonych końcach, rozmiarach 22–42(–44) × 18–30 μm, wyraźnie zwężone na przegrodzie. Zewnętrzna warstwa ich ściany komórkowej jest pomarańczowo-brązowa, o grubości 1,0–2,0 μm, wewnętrzna jaśniejsza, o grubości 0,5–1,0 μm, ale wokół porów ma grubość do 3,0 μm. Powierzchnia teliospor pokryta brodawkami o wysokości 0,3–0,7 μm i średnicy 0,5–1,0 μm. W każdej komórce teliospory 2 pory rostkowe. Trzonek hialinowy, trwały, o długości do 150 μm. 
Występowanie.
"Cumminsiella mirabilissima" pochodzi z Ameryki Północnej. Do Europy została zawleczona wraz z sadzonkami roślin we wczesnych latach dwudziestych XX wieku. Obecnie w Europie jest szeroko rozprzestrzeniona. W Polsce występuje pospolicie, tylko na mahonii pospolitej ("Mahonia aquifolium").
Jej żywicielami są: "Mahonia repens", "Berberis aquifolium" (synonim: "Mahonia aquifolium"), "Mahonia japonica"

</doc>
<doc id="4258924" url="https://pl.wikipedia.org/wiki?curid=4258924" title="Alfa Canum Venaticorum">
Alfa Canum Venaticorum



</doc>
<doc id="4258929" url="https://pl.wikipedia.org/wiki?curid=4258929" title="Parafia Narodzenia Najświętszej Maryi Panny w Świętych">
Parafia Narodzenia Najświętszej Maryi Panny w Świętych



</doc>
<doc id="4258939" url="https://pl.wikipedia.org/wiki?curid=4258939" title="Rothesay (Bute)">
Rothesay (Bute)



</doc>
<doc id="4258942" url="https://pl.wikipedia.org/wiki?curid=4258942" title="Isle of Bute">
Isle of Bute



</doc>
<doc id="4258949" url="https://pl.wikipedia.org/wiki?curid=4258949" title="Cumminsiella">
Cumminsiella

Cumminsiella Arthur (rdzawina) – rodzaj grzybów z rodziny rdzowatych ("Pucciniaceae"). Opisano 8 gatunków występujących w Ameryce Północnej i Południowej. W Europie i w Polsce występuje jeden gatunek – "Cumminsiella mirabilissima".
Charakterystyka.
Grzyby mikroskopijne, pasożytujące na roślinach z rodziny berberysowatych ("Berberidaceae"). Wywołują u nich choroby zwane rdzami. Wszystkie są pasożytami jednodomowymi, to znaczy, że ich pełny cykl życiowy odbywa się bez zmiany żywiciela.
Wszystkie owocniki (spermogonia, ecja, uredinia i telia) powstają pod skórką porażonej rośliny. Ecja okryte perydium, ecjospory brodawkowane. Urediniospory brodawkowane lub kolczaste. Teliospory dwukomórkowe, na trwałych trzonkach, często z dwuwarstwową ścianą i dwoma porami rostkowymi w każdej komórce.
Systematyka i nazewnictwo.
Pozycja w klasyfikacji według Index Fungorum: "Pucciniaceae, Pucciniales, Incertae sedis, Pucciniomycetes, Pucciniomycotina, Basidiomycota, Fungi".
Nazwa polska według IX tomu Grzyby Polski.
Gatunki.
Nazwy naukowe na podstawie "Index Fungorum".

</doc>
<doc id="4258951" url="https://pl.wikipedia.org/wiki?curid=4258951" title="Rdzawina">
Rdzawina



</doc>
<doc id="4258952" url="https://pl.wikipedia.org/wiki?curid=4258952" title="Cumminsiella sanguinea">
Cumminsiella sanguinea



</doc>
<doc id="4258956" url="https://pl.wikipedia.org/wiki?curid=4258956" title="Trzmiel parkowy">
Trzmiel parkowy

Trzmiel parkowy, trzmiel drzewny ("Bombus hypnorum") – gatunek owada z rodziny pszczołowatych. Zaliczany do pszczół właściwych, plemienia trzmielowate (Bombini).
Wygląd.
Samica (królowa) długości 15–23 mm, robotnice 10–15 mm, samce 11–16 mm. Ciało czarno owłosione z żółtobrązowym lub czekoladowobrązowym grzbietem tułowia, czasem z domieszką czarnych włosków, na ostatnim segmencie odwłoka włoski koloru białego.
Występowanie.
Gatunek palearktyczny i orientalny, występuje także na skraju Arktyki. W Polsce pospolity, w górach występuje do wysokości 1200 m. W ostatnim stuleciu wykazywany w 62% kraju, w latach 1981–2000 wykazywany w zaledwie ok. 50% powierzchni Polski. Trzmiel parkowy preferuje środowiska antropogeniczne. Zagrożenie dla tego gatunku wynika ze zmniejszenia różnorodności roślinności pokarmowej na terenach wiejskich w wyniku intensyfikacji rolnictwa.
Trzmiel parkowy często żyje w pobliżu ludzkich osiedli, buduje swoje gniazdo ponad ziemią i często w tym celu wykorzystuje budki dla ptaków (z braku drzew dziuplastych).
Pokarm.
Pyłek i nektar roślin kwiatowych, często odwiedzają maliny i jeżyny.
Uwagi.
Trzmiel parkowy (drzewny) buduje gniazda napowierzchniowe. Rodzina liczy zazwyczaj ok. 150 osobników, czasami nawet do 400. Postacie dorosłe spotykane od marca do sierpnia.
Trzmiel parkowy zakłada gniazda w marcu (zakładane przez królowe, które przezimowały). Królowa składa jaja, najpierw sama dba o pokarm dla rozwijających się larw. Gdy pojawią się robotnice (samice), to one przejmują ciężar zdobywania pokarmu dla całej kolonii. Z niezapłodnionych jaj wylęgają się samce. Czasem robotnice próbują składać jaja (są niezapłodnione i z nich także wylęgają się samce). Na początku lipca kończy się cykl życiowy gniazda. W sprzyjających okolicznościach może pojawić się drugie pokolenie – pod koniec lata.
Królowie trzmieli parkowych mogą być poliandryczne, to znaczy nasienie może pochodzić od kilku samców. W rezultacie robotnice (siostry) mogą mieć różnych ojców. Wielokrotne krycie nie jest powszechne u trzmieli. U trzmiela parkowego poliandryczność najpewniej związana jest z krótkimi czasem kopulacji i niewielką ilością plemników dostarczanych w czasie kopulacji. Na dodatek samica "Bombus hypnorum" może parzyć się dwa, trzy razy w ciągu swojego życia (nawet do sześciu razy), co nie jest typowe dla trzmieli innych gatunków.
Pasożytem gniazdowym trzmiela parkowego (drzewnego) jest "Bombus norvegicus" – trzmielec górski.
Ochrona.
Trzmiel parkowy, jak i pozostałe trzmiele w Polsce podlega częściowej ochronie gatunkowej.

</doc>
<doc id="4258958" url="https://pl.wikipedia.org/wiki?curid=4258958" title="Terminator (franczyza)">
Terminator (franczyza)

Terminator – amerykańska franczyza filmowa z gatunku science-fiction stworzona przez Jamesa Camerona. Została zapoczątkowana filmem "Terminator" w 1984 roku opowiadającym historię pewnej młodej kobiety w latach 80. XX wieku, która zostaje zaatakowana przez cybernetycznego zabójcę (Terminatora) przybywającego z przyszłości. Wkrótce dowiaduje się ona, że została wyznaczona do eksterminacji, jako że w przyszłości urodzi syna, który w XXI wieku ma poprowadzić ludzkość do zwycięstwa w trwającej wówczas wojnie z maszynami. Cała seria obejmuje w sumie sześć filmów pełnometrażowych, jeden krótkometrażowy, serial, a także serię gier, komiksów i książek. W rolę tytułową w większości filmów cyklu wcielił się Arnold Schwarzenegger. Do 2010 roku całkowity dochód z franczyzy wyniósł 3 miliardy dolarów.
Pierwsze dwa filmy z serii – "Terminator" (1984) i "" (1991) – zostały nakręcone przez Jamesa Camerona i osiągnęły sukces zarówno komercyjny, jak i artystyczny zarabiając w sumie ponad 600 milionów dolarów i czyniąc "Terminatora" jedną z najbardziej rozpoznawalnych serii filmowych na świecie.
Kolejne części cyklu takie jak: ' (2003), ' (2009) czy " (2015) zostały nakręcone bez udziału Jamesa Camerona i zarobiły 1,2 miliarda dolarów; spotkały się one jednak z mieszanymi opiniami ze strony krytyków.
W późniejszym czasie Cameron, który w 2017 odzyskał prawa do marki, powrócił do pracy nad stworzoną przez siebie serią i wyprodukował nowy film cyklu – " (2019) wraz z Timem Millerem pełniącym funkcję reżysera. Produkcja choć zebrała w przeważającej części pozytywne recenzje ze strony krytyków, nie odniosła oczekiwanego sukcesu komercyjnego, zarabiając 261 milionów dolarów.
Tematyka filmów.
Seria filmów skupia się na wojnie ludzi z maszynami sterowanymi przez zbuntowaną, stworzoną przez ludzi sztuczną inteligencję o nazwie Skynet. Na osadzonej w niedalekiej przyszłości wojnie jedyną nadzieją ludzkości na zwycięstwo jest charyzmatyczny przywódca ruchu oporu – John Connor.
W każdej części (z wyjątkiem filmu "") widz może zaobserwować podróż w czasie, gdzie z przyszłości do czasów sprzed wojny przybywa cyborg mający na celu zapobiec narodzinom Connora poprzez zabójstwo jego matki, zanim ta go urodziła (pierwsza część) bądź samego Connora (druga i trzecia część), tym sposobem zapewniając Skynetowi zwycięstwo w wojnie trwającej kilkadziesiąt lat później. Do czasów sprzed wojny przybywa także człowiek – jeden z żołnierzy Connora (pierwsza część) bądź drugi Terminator (druga i trzecia część) z misją zniszczenia wysłanego przez Skynet Terminatora. Bohaterowie serii poprzez podróże w czasie wielokrotnie zmieniają bieg wydarzeń, jednak mimo wszystko, jak mówi przesłanie filmu: „"Przyszłość nigdy nie jest przesądzona"”.
Filmy.
"Terminator" (1984).
Pomysł na film objawił się jego twórcy – Jamesowi Cameronowi – w trakcie nocnego koszmaru, kiedy to przyśnił mu się metalowy szkielet robota wyłaniający się z płomieni ognia. Filmowiec napisał scenariusz z pomocą Gale Anne Hurd, a także Williama Wishera Juniora, po czym zajął się realizacją filmu. Cameron sprzedał prawa do "Terminatora" Gale Anne Hurd za symbolicznego dolara, dzięki czemu mógł wyreżyserować swój film.
Akcja filmu rozgrywa się w 1984 roku w Los Angeles. W ówczesnej rzeczywistości ukazanej na filmie pojawia się przybywający z przyszłości cyborg zwany „Terminatorem” mający na celu zabicie matki Johna Connora – przyszłego jeszcze wówczas nienarodzonego przywódcy ruchu oporu, który w XXI wieku ma poprowadzić ludzkość do zwycięstwa w wojnie z maszynami. Z przyszłości przybywa również jeden z żołnierzy ruchu oporu – Kyle Reese w celu uratowania matki Connora przed Terminatorem. W roli tytułowej wystąpił Arnold Schwarzenegger; w pozostałych rolach zagrali m.in. Linda Hamilton (Sarah Connor) oraz Michael Biehn (Kyle Reese). Światowa premiera filmu odbyła się 26 października 1984 roku (USA), zaś polska 1 marca 1987.
Film okazał się być sukcesem i spotkał się z powszechnym uznaniem zarabiając na całym świecie 78 milionów dolarów. Otrzymał 3 Saturny (spośród siedmiu nominacji) – w kategoriach: „najlepszy scenariusz”, „najlepsza charakteryzacja” oraz „najlepszy film science-fiction roku”. Serwis Rotten Tomatoes przyznał filmowi wynik 100% i napisał, że „Ze względu na swoje imponujące sceny akcji, trzymającą w napięciu reżyserię oraz nieustępliwie szybkie tempo wiadome jest dlaczego "Terminator" nadal ma spory wpływ na kino akcji i filmy science-fiction.”. W 2008 roku "Terminator" został wpisany przez „National Film Preservation Board” do Narodowego Rejestru Filmowego Stanów Zjednoczonych, co oznacza szczególną ochronę filmu i przechowywanie go w Bibliotece Kongresu jako film „znaczący kulturowo, historycznie lub estetycznie”.
"Terminator 2: Dzień sądu" (1991).
Produkcja drugiej części filmu została opóźniona o kilka lat z powodu ówczesnych ograniczeń technologicznych, które uniemożliwiły Jamesowi Cameronowi wykreowanie postaci cyborga T-1000 wykonanego z płynnego metalu, a także ze względu na spory o własność intelektualną pomiędzy wytwórniami Hemdale Film Corporation oraz Carolco Pictures posiadającymi prawa do serii. Sukces pierwszej części "Terminatora" pozwolił Jamesowi Cameronowi na nakręcenie kontynuacji za znacznie większy budżet. Całkowity koszt realizacji drugiej części filmu wyniósł około 100 milionów dolarów, czyli o kilkanaście razy więcej niż w przypadku pierwszej części, czyniąc "Terminatora 2" filmem o największym budżecie w całej historii kina aż do tego momentu. Reżyser napisał scenariusz do filmu wspólnie z Williamem Wisherem Juniorem, z którym współpracował już przy pisaniu scenariusza do pierwszej części serii.
Film jest bezpośrednią kontynuacją filmu "Terminator" z 1984 roku. Akcja filmu rozgrywa się 11 lat później od poprzedniej części, kiedy to John Connor, przyszły przywódca ruchu oporu, mieszka z rodziną zastępczą, a jego matka Sarah Connor zostaje umiejscowiona w zakładzie psychiatrycznym za próbę zniszczenia fabryki komputerów, która ma być odpowiedzialna za stworzenie Skynetu – sztucznej inteligencji, która w przyszłości wypowie wojnę ludzkości. Do 1995 roku z przyszłości przybywa cyborg z płynnego metalu usiłujący zabić 10-letniego Connora. Do tego samego roku trafia również starszy model Terminatora zaprogramowany tak, aby chronić młodego Johna. Connor wspólnie z T-800 pomaga wydostać się ze szpitala swojej matce, po czym we troje starają się powstrzymać tytułowy Dzień Sądu i zapobiec wojnie z maszynami. W roli tytułowej ponownie wystąpił Arnold Schwarzenegger, tym razem jako postać pozytywna. W pozostałych rolach wystąpili m.in.: Linda Hamilton (Sarah Connor), Edward Furlong (John Connor) i Robert Patrick (T-1000). Światowa premiera filmu odbyła się 3 lipca 1991 roku, z kolei polska 5 maja 1992.
Produkcja zarobiła na całym świecie blisko 517 milionów dolarów, będąc do dziś najbardziej dochodowym filmem z całej serii. Stała się też jednym z kamieni milowych w historii stosowania efektów specjalnych. Film spotkał się z pozytywną krytyką ze strony recenzentów, którzy chwalili głównie grę aktorską, sceny akcji oraz stronę wizualną filmu. Obraz otrzymał 4 Oscary – za najlepsze efekty specjalne, najlepszy dźwięk, najlepszy montaż dźwięku oraz najlepszą charakteryzację. Był również nominowany do tej nagrody w kategoriach: „najlepsze zdjęcia” i „najlepszy montaż”. Serwis Rotten Tomatoes przyznał filmowi wynik 93%, pisząc: „T2 zawiera ekscytujące sceny akcji oraz zadziwiające efekty specjalne, lecz tym co podnosi ową serię na wyższy poziom jest głębia postaci, zarówno tych ludzkich, jak i cybernetycznych”.
"T2 3D: Battle across Time" (1996).
"T2 3D" to film krótkometrażowy wyprodukowany na potrzeby parków rozrywki Universal Studios. Jest to pierwszy krótkometrażowy film z serii "Terminator" i zarazem pierwszy zrealizowany w technologii 3D. Film również został wyreżyserowany przez Jamesa Camerona. Stanowi on mini-sequel filmu "". W filmie ponownie wystąpili: Arnold Schwarzenegger, Edward Furlong, Linda Hamilton i Robert Patrick. Światowa premiera produkcji odbyła się 27 kwietnia 1996 roku na Florydzie.
"Terminator 3: Bunt maszyn" (2003).
Początkowo James Cameron planował napisać scenariusz i zająć się reżyserią trzeciej części serii, jednakże w drugiej połowie lat dziewięćdziesiątych zrezygnował z tego pomysłu, gdyż – jak później przyznał – uznał, że cała historia, którą chciał przekazać została już opowiedziana w dwóch nakręconych przez niego filmach. Sytuacja ta sprawiła, że trzeci pełnometrażowy film z cyklu był pierwszym filmem serii zrealizowanym bez udziału Camerona. Produkcją trzeciej części zajęli się Andrew Vajna i Mario Kassar, którzy w 1998 uzyskali pełne prawa do kręcenia kontynuacji. Zatrudnili oni Tediego Sarafiana do napisania scenariusza i Jonathana Mostowa do reżyserii filmu. Scenariusz został później napisany na nowo (wykorzystując materiał Sarafiana) przez Johna Brancato i Michaela Ferrisa. Do filmu zaangażowano Arnolda Schwarzeneggera i Edwarda Furlonga aby ponownie zagrali swoje role – odpowiednio Terminatora T-800 i Johna Connora, jednakże drugi z wymienionych aktorów ostatecznie nie dołączył do obsady z powodu jego ówczesnych problemów związanych z zażywaniem narkotyków. W filmie do swojej roli miała powrócić także Linda Hamilton, aczkolwiek odmówiła ona udziału w filmie na skutek jej niezadowolenia ze scenariusza, a także braku zaangażowania w kręcenie filmu ze strony Jamesa Camerona.
Fabuła wyprodukowanego przez Vajnę i Kassara filmu opowiada historię dorosłego już Johna Connora, który po powstrzymaniu Dnia Sądu i śmierci matki wiedzie anonimowe życie – pozbawiony adresu zamieszkania, numeru telefonu i karty kredytowej – tak, aby Skynet w żaden sposób nie mógł go namierzyć. Mimo wszystko z przyszłości przybywa cyborg pod postacią kobiety z misją zlikwidowania Connora. Z przyszłości po raz kolejny zostaje przysłana jednostka T-800 w celu chronienia Connora. Okazuje się bowiem, iż powstrzymany przed dziesięciu laty Dzień Sądu, nie powstrzymał nadchodzącej wojny z maszynami tylko ją opóźnił. W filmie wystąpili m.in.: Arnold Schwarzenegger, Nick Stahl (John Connor), Claire Danes (Kate Brewster) i Kristanna Loken (T-X). Światowa premiera filmu odbyła się 30 czerwca 2003 roku, z kolei polska 8 sierpnia 2003. Obraz zarobił na całym świecie 433 miliony dolarów, zbierając głównie pozytywne recenzje. Serwis Rotten Tomatoes przyznał filmowi wynik 69%, pisząc: „Mimo że T3 nie osiągnął poziomu drugiej części filmu jest mile widzianą nowością w serii "Terminator"”.
"Terminator: Ocalenie" (2009).
Czwarty pełnometrażowy film z serii "Terminator" nakręcił McG, po tym jak prawa do marki ponownie zmieniły właścicieli, trafiając tym razem do wytwórni The Halcyon Company. Scenariusz do filmu napisali John Brancato i Michael Ferris (odpowiedzialni za scenariusz do poprzedniej części cyklu) wraz z pomocą kilku innych scenarzystów takich jak Anthony E. Zuiker, Paul Haggis czy Shawn Ryan. Produkcja została zrealizowana z zupełnie nową obsadą, czyniąc ów film pierwszą częścią "Terminatora", w której nie wystąpił Arnold Schwarzenegger (pojawiła się jedynie jego komputerowo wygenerowana twarz w jednej ze scen).
Akcja filmu rozgrywa się 13 lat po wydarzeniach z poprzedniej części, w trakcie wojny z maszynami, kiedy to John Connor będący jednym z przywódców ruchu oporu stawia czoło maszynom w walce ze Skynetem. Jego głównym zadaniem jest odnalezienie Kyle’a Reese’a, którego 11 lat później ma wysłać w przeszłość do 1984 roku w celu chronienia matki Connora. W rolach głównych wystąpili: Christian Bale (John Connor), Anton Yelchin (Kyle Reese), Sam Worthington (Marcus Wright) oraz Bryce Dallas Howard (Kate Connor). Światowa premiera filmu odbyła się 14 maja 2009 roku (USA), z kolei polska 5 czerwca 2009. Produkcja zarobiła 371 milionów USD, zebrała jednak mieszane opinie ze strony recenzentów. Serwis Rotten Tomatoes przyznał filmowi wynik 33%, podsumowując film jako „obfity we wspaniałe efekty specjalne, jednak nieposiadający charakteru pierwszych części serii”.
"Terminator: Genisys" (2015).
Pierwotnie planowano, aby piąty film serii "Terminator" był kontynuacją filmu "Terminator: Ocalenie" z 2009 roku, aczkolwiek nie doszło do takiego przedsięwzięcia, jako że bankrutująca wytwórnia The Halcyon Company sprzedała prawa do franczyzy Megan Ellison, która wspólnie ze swoim bratem Davidem Ellisonem i jego wytwórnią Skydance Productions rozpoczęła produkcję kolejnego filmu. Reżyserię powierzono Alanowi Taylorowi (m.in. ""), a napisanie scenariusza Laecie Kalogridis i Patrickowi Lussierowi. Piąty film cyklu "Terminator" stanowi reboot serii, który nie uwzględnia i . Jest to też pierwsza pełnometrażowa produkcja spod znaku "Terminatora" zrealizowana w technologii 3D.
Film ukazuje historię Kyle’a Reese’a – jednego z żołnierzy ruchu oporu, który zostaje wysłany w przeszłość w ślad za Terminatorem mającym na celu zabicie przyszłej matki Johna Connora, jednak po dotarciu na miejsce okazuje się, że ów terminator został już zniszczony, a Sarah ma już obrońcę – podstarzałego T-800. Reese z Sarą przenoszą się w czasie z 1984 do 2017 roku gdzie wspólnie z T-800 usiłują powstrzymać Dzień Sądu. W filmie Arnold Schwarzenegger ponownie wcielił się w rolę Terminatora T-800. W pozostałych rolach wystąpili m.in.: Jason Clarke (John Connor), Emilia Clarke (Sarah Connor) oraz Jai Courtney (Kyle Reese). Światowa premiera filmu odbyła się 21 czerwca 2015 roku w Niemczech, z kolei amerykańska i polska 1 lipca 2015. Produkcja zarobiła na całym świecie ponad 440 milionów dolarów, została jednak negatywnie odebrana przez krytyków. Serwis Rotten Tomatoes przyznał filmowi wynik 27%, pisząc: „Pogrążony w swojej mętnej mitologi "Terminator: Genisys" to chwiejny film, któremu brakuje głębi tematycznej, inteligencji koncepcyjnej oraz wizualnych emocji, które zapoczątkowały tę niegdyś potężną serię”.
"Terminator: Mroczne przeznaczenie" (2019).
W styczniu 2017 roku ogłoszono, iż kolejny film z serii "Terminator" wyprodukuje James Cameron, który odzyskał prawa do marki. Reżyserem filmu jest Tim Miller, z kolei Cameron odpowiada za fabułę. Film nie uwzględnia części -, ponieważ Cameron nie chciał korzystać z elementów wprowadzonych do filmu bez swojego udziału. Obraz jest bezpośrednią kontynuacją filmu "", który zapoczątkował oddzielną trylogię filmową zaplanowaną przez Camerona.
W filmie do swoich ról powrócili: Arnold Schwarzenegger oraz Linda Hamilton. W obsadzie znaleźli się również: Mackenzie Davis, Natalia Reyes, Gabriel Luna oraz Diego Boneta, którzy zagrali role nowych bohaterów. Kręcenie zdjęć do filmu rozpoczęło się w czerwcu, a zakończyło się w listopadzie 2018 roku. Światowa premiera filmu odbyła się 23 października 2019 roku w Wielkiej Brytanii, z kolei amerykańska 1 listopada 2019. W Polsce obraz zadebiutował 8 listopada.
Inne media.
Seriale.
"Terminator: Kroniki Sary Connor" (2008-2009).
Na kanwie filmowej serii powstał także dwusezonowy serial stanowiący alternatywę dla części filmu. W tym serialu widz ma okazję ujrzeć dalsze losy Johna i Sary Connorów po powstrzymaniu Dnia Sądu w filmu. W serialu zagrali m.in.: Lena Headey, Thomas Dekker, Summer Glau oraz Shirley Manson.

</doc>
<doc id="4258959" url="https://pl.wikipedia.org/wiki?curid=4258959" title="Rothesay (ujednoznacznienie)">
Rothesay (ujednoznacznienie)



</doc>
<doc id="4258961" url="https://pl.wikipedia.org/wiki?curid=4258961" title="Rajd Argentyny 2018">
Rajd Argentyny 2018

Rajd Argentyny 2018 (38. YPF Rally Argentina) – 38. Rajd Argentyny rozgrywany w Argentynie w dniach 26-29 kwietnia. Była to piąta runda Rajdowych Mistrzostw Świata w roku 2018. Rajd był rozegrany na nawierzchni szutrowej. W rajdzie zawodnicy startowali między innymi w kategoriach WRC, WRC2 i WRC3.
Zwycięzca rajdu został Estończyk Ott Tänak, który wygrał dziesięć z osiemnastu odcinków specjalnych. Było to jego trzecie zwycięstwo w startach WRC. Na drugim miejscu przyjechał ubiegłoroczny zwycięzca Belg Thierry Neuville. Trzecie miejsce zajął Hiszpan Dani Sordo. 
Lista startowa.
Poniższa lista startowa spośród 30 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2 i WRC3. 
Wyniki końcowe rajdu.
W klasyfikacji generalnej dodatkowe punkty przyznawane są za odcinek Power Stage.
Wyniki po 5 rundach.
WRC
Kierowcy
Zespoły
WRC 2
Kierowcy
WRC 3
Kierowcy
JUNIOR WRC
Kierowcy

</doc>
<doc id="4258965" url="https://pl.wikipedia.org/wiki?curid=4258965" title="Prinsenlaan (stacja metra)">
Prinsenlaan (stacja metra)

Prinsenlaan – stacja metra w Rotterdamie, położona na linii A (zielonej) i B (żółtej). Została otwarta 28 maja 1983. Stacja znajduje się na granicy obszarów Het Lage Land i Oosterflank.

</doc>
<doc id="4258969" url="https://pl.wikipedia.org/wiki?curid=4258969" title="Schenkel (stacja metra)">
Schenkel (stacja metra)

Schenkel – stacja metra w Rotterdamie, położona na linii A (zielonej) i B (żółtej). Została otwarta 28 maja 1983. Stacja znajduje się na terenie Prinsenland, w dzielnicy Prins Alexander.

</doc>
<doc id="4258973" url="https://pl.wikipedia.org/wiki?curid=4258973" title="Patrick Edward O’Connor">
Patrick Edward O’Connor

Patrick Edward O’Connor (ur. 8 marca 1932 w Mastertonie, zm. 3 grudnia 2014 w Silverstreamie) – nowozelandzki duchowny rzymskokatolicki, misjonarz, superior Tokelau.
Biografia.
Patrick Edward O’Connor urodził się 8 marca 1932 w Mastertonie na Nowej Zelandii. 16 lipca 1957 z rąk arcybiskupa wellingtońskiego Petera McKeefry'ego otrzymał święcenia prezbiteriatu i został kapłanem archidiecezji wellingtońskiej.
Następnie pracował jako wikariusz parafialny w swojej archidiecezji. W 1966 otrzymał pierwsze probostwo. Lata 1975–1978 spędził w Chicago, gdzie był duszpasterzem alkoholików. Po powrocie do ojczyzny był kapelanem szpitalnym i proboszczem. Na parafii Najświętszego Serca w Petone, gdzie był proboszczem od 1981, poznał emigrantów z Tokelau.
W 1987 wyjechał na misje i został proboszczem na Tokelau. Urząd ten pełnił do przejścia na emeryturę w 2011. 26 czerwca 1992 papież Jan Paweł II erygował misję „sui iuris” Tokelau i na jej pierwszego superiora wyznaczył ks. O’Connora.
W maju 2011 przeszedł na emeryturę (cztery lata po osiągnięciu wieku emerytalnego). Powrócił na Nową Zelandię, gdzie zmarł 3 grudnia 2014.

</doc>
<doc id="4258974" url="https://pl.wikipedia.org/wiki?curid=4258974" title="Kamienica przy Małym Rynku 3 w Krakowie">
Kamienica przy Małym Rynku 3 w Krakowie

Kamienica przy Małym Rynku 3 – zabytkowa kamienica, zlokalizowana we wschodniej pierzei Małego Rynku na krakowskim Starym Mieście. 
Historia.
Kamienica została wzniesiona na przełomie XIV i XV wieku. W XVIII wieku została połączona wnętrzami z sąsiednią Kamienicą Langerowską, jednak oba budynki zachowały odrębność administracyjną oraz odmienne elewacje. Od lat 70. XIX wieku do początków XX wieku mieściły one sklep kolonialny Barberowskich. W 1937 zlokalizowano w ich parterach miodosytnię „Pasieka”, założoną przez Feliksa Nawrockiego. Sale lokalu zostały ozdobione olejnymi polichromiami o tematyce historycznej autorstwa Erwina Czerwenki i Zygmunta Wierciaka, które zachowały się do dziś w jednym z pomieszczeń na zapleczu.
3 maja 1968 kamienica została wpisana do rejestru zabytków. Znajduje się także w gminnej ewidencji zabytków.

</doc>
<doc id="4258975" url="https://pl.wikipedia.org/wiki?curid=4258975" title="Kolarstwo na Igrzyskach Wspólnoty Narodów 2018">
Kolarstwo na Igrzyskach Wspólnoty Narodów 2018

Kolarstwo na Igrzyskach Wspólnoty Narodów 2018 – jedna z dyscyplin podczas Igrzysk Wspólnoty Narodów 2018 w Gold Coast. Zostało rozegranych 26 konkurencji w trzech dyscyplinach kolarskich, z czego cztery w kolarstwie torowym były przeznaczone dla osób niepełnosprawnych. Udział wzięło 353 zawodników.
Uczestniczące państwa.
Kolarstwo górskie.
W kolarstwie górskim podczas igrzysk wystąpiło 34 zawodników z 15 państw.
Kolarstwo szosowe.
W kolarstwie szosowym podczas igrzysk wystąpiło 168 zawodników z 34 państw.
Kolarstwo torowe.
W kolarstwie torowym podczas igrzysk wystąpiło 152 zawodników z 17 państw.
Medaliści.
Kolarstwo górskie.
Źródło:
Kolarstwo szosowe.
Źródło:
Kolarstwo torowe.
Źródło:
Tabela medalowa.
Kolarstwo górskie.
Źródło:
Kolarstwo szosowe.
Źródło:
Kolarstwo torowe.
Źródło:

</doc>
<doc id="4258976" url="https://pl.wikipedia.org/wiki?curid=4258976" title="Capelsebrug (stacja metra)">
Capelsebrug (stacja metra)

Capelsebrug – stacja metra w Rotterdamie, położona na linii A (zielonej), B (żółtej) i C (czerwonej). Została otwarta 27 maja 1982. Stacja znajduje się na granicy Rotterdamu i Capelle aan den IJssel.

</doc>
<doc id="4258979" url="https://pl.wikipedia.org/wiki?curid=4258979" title="Kralingse Zoom (stacja metra)">
Kralingse Zoom (stacja metra)

Kralingse Zoom – stacja metra w Rotterdamie, położona na linii A (zielonej), B (żółtej) i C (czerwonej). Została otwarta 27 maja 1982. Stacja znajduje się na Kralingen, we wschodnim Rotterdamie, na zachód od autostrady .

</doc>
<doc id="4258984" url="https://pl.wikipedia.org/wiki?curid=4258984" title="Voorschoterlaan (stacja metra)">
Voorschoterlaan (stacja metra)

Voorschoterlaan – stacja metra w Rotterdamie, położona na linii A (zielonej), B (żółtej) i C (czerwonej). Została otwarta 10 maja 1982. Stacja znajduje się na Kralingen, we wschodnim Rotterdamie.

</doc>
<doc id="4258992" url="https://pl.wikipedia.org/wiki?curid=4258992" title="Esquel">
Esquel

Esquel – miasto w Argentynie, położone w południowo-zachodniej części prowincji Chubut.
Opis.
Miejscowość została założona 25 lutego 1906 roku. Przez miasto przebiega droga krajowa RN59 i linia kolejowa. 
W mieście rozwinął się przemysł drzewny oraz młynarski.

</doc>
<doc id="4258995" url="https://pl.wikipedia.org/wiki?curid=4258995" title="Gao Xinyu">
Gao Xinyu

Gao Xinyu (; ur. 21 listopada 1997) – chińska tenisistka.
W przeciągu kariery zwyciężyła w dziesięciu singlowych i czterech deblowych turniejach rangi ITF. 31 lipca 2017 roku zajmowała najwyższe miejsce w rankingu singlowym WTA Tour – 181. pozycję. Natomiast 11 września 2017 zajmowała 230. pozycję w rankingu deblowym WTA.

</doc>
<doc id="4258997" url="https://pl.wikipedia.org/wiki?curid=4258997" title="Valdete Idrizi">
Valdete Idrizi

Valdete Idrizi (ur. 29 października 1973 w Mitrowicy) – kosowska działaczka społeczna. Za swoją działalność na rzecz pokoju i społeczeństwa obywatelskiego otrzymała wiele nagród i wyróżnień.
Wczesne życie.
Valdete Idrizi etnicznie jest Albanką, urodziła się w Mitrowicy w północnej części Kosowa jako czwarte z ośmiorga dzieci. Jej ojciec był górnikiem i pracował w Trepçy, ośrodku górnictwa cynku, ołowiu oraz srebra, jednym z największych w byłej Jugosławii. Dorastała w etnicznie mieszanym środowisku reprezentującym różne kultury i religie. Różnorodność była stałym elementem w mieście, szkole i rodzinie.
Uczęszczana do szkoły podstawowej im. Hiwzi Sulejmana, przez wiele lat interesowała się amatorsko teatrem. Sytuacja w Mirowicy zmieniła się pod koniec lat 80., kiedy konflikty między Serbami i Albańczykami zaczęły narastać. Jej ojciec brał udział w strajkach górników, a potem uczestniczył w kampanii na rzecz pokoju, na czele której stał Anton Çeta. Idrizi swój dom straciła w 1999, w wyniku działań wojennych Serbów.
Działalność społeczna.
Valdete Idrizi założyła wieloetniczną organizację pozarządową Community Building Mitrovica (CBM), w celu działania na rzecz pokoju i budowania pozytywnych stosunków w zróżnicowanej społeczności w regionie Mitrowica. Od 2002 do 2008 była to jedyna organizacja w tym regionie, która zachęcała do pojednania i odbudowy stosunków między Albańczykami i Serbami. Od lutego 2003 CBM jest oficjalnie zarejestrowana zgodnie z rozporządzeniem UNMIK 1999/22 w sprawie rejestracji i działalności organizacji pozarządowych w Kosowie. Dzięki swoim działaniom udało jej się zorganizować powrót niektórych Serbów do swoich domów w Kosowie, za co otrzymywała groźby śmierci od kosowskich albańskich bojowników. Organizacja sponsoruje ponad 200 projektów wieloetnicznych skierowanych do młodzieży, kobiet, mniejszości, osób przesiedlonych, a także w zakresie kultury i mediów. CBM jest dobrze znana na Bałkanach Zachodnich, ponieważ jej zaangażowanie w niwelowanie podziałów między różnymi społecznościami rozciągają się poza Kosowo.
W grudniu 2011 została wybrana na stanowisko dyrektora zarządzającego CiviKos Platform – instytucji międzysektorowej mającej na celu stworzenie warunków sprzyjających współpracy sektora społeczeństwa obywatelskiego z władzami publicznymi. Idrizi jest także przewodniczącą TACSO Kosovo Local Advisory Group, lokalnego oddziału Technical Assistance for Civil Society Organisations (TACSO) instytucji działającej w ramach Civil Society Facility mechanizmu Unii Europejskiej, który zapewnia wsparcie organizacjom społeczeństwa obywatelskiego (CSO) w tych krajach, które jeszcze nie są częścią UE. W 2017 była kandydatką Demokratycznej Partii Kosowa na stanowisko burmistrza Mitrowicy.
Nagrody i wyróżnienia.
W 2008 Idrizi otrzymała nagrodę International Women’s Courage Award przyznawaną przez Departament Stanu Stanów Zjednoczonych jako hołd za odwagę i przywództwo kobiet walczących o sprawiedliwość społeczną i prawa kobiet.
W 2009 otrzymała nagrodę Soroptimist Peace Prize przyznawaną od 2005 co dwa lata przez Soroptimist International of Europe, w celu uhonorowania osób lub organizacji zasługujących na szczególne uznanie za wybitne osiągnięcia w promowaniu pokoju w ich własnych społecznościach, a także wykraczających poza lokalne działania. Organizacja ma specjalny status doradczy w Radzie Gospodarczej i Społecznej ONZ (ECOSOC).
W 2016 Technical Assistance for Civil Society Organisations przyznała jej nagrodę TheWIFTS Peace Award za zaangażowanie w działania wielu organizacji i fundacji działających na rzecz pokoju w Kosowie.
Valdete Idrizi została uhonorowana tytułem Ambasadora Pokoju przez Universal Peace Federation (UPF), organizację powołaną przez Sun Myung Moona i jego żonę Hak Ja Han Moon. Otrzymała również wiele wyróżnień i wyrazów uznania za swą działalność od organizacji młodzieżowych i społeczeństwa obywatelskiego w swojej społeczności.

</doc>
<doc id="4259007" url="https://pl.wikipedia.org/wiki?curid=4259007" title="Kopiec Wawelski">
Kopiec Wawelski

Kopiec Wawelski – nieistniejący kilkumetrowej wysokości kopiec, usypany najprawdopodobniej na przełomie VII i VIII w. n.e. na Wzgórzu Wawelskim, zlikwidowany na początku XIX w. 
Historia kopca.
Informacji o kopcu na Wawelu zachowało się bardzo niewiele. Fakt jego istnienia potwierdza jednak ikonografia z dawnych epok. Trudno obecnie sprecyzować datę powstania nasypu, choć liczne zbieżności z wczesnośredniowiecznymi kopcami Krakowa, nasuwają przypuszczenie, że powstał on w okresie podobnym co one, tj. około 700 r. n.e. Kopiec pełnił najprawdopodobniej funkcje sakralno-sepulkralne (być może również sądowe - Janusz Roszko wysunął hipotezę, jakoby władcy piastowscy wydawali zeń wyroki), a usunięty został zapewne na początku XIX w., w trakcie wyburzania przez Austriaków kościołów św. Michała i św. Jerzego.

</doc>
<doc id="4259008" url="https://pl.wikipedia.org/wiki?curid=4259008" title="Efekt Rashōmona">
Efekt Rashōmona



</doc>
<doc id="4259016" url="https://pl.wikipedia.org/wiki?curid=4259016" title="Óscar Melendo">
Óscar Melendo

Óscar Melendo Jiménez (ur. 23 sierpnia 1997 w Barcelonie) – hiszpański piłkarz występujący na pozycji pomocnika w Granadzie.

</doc>
<doc id="4259019" url="https://pl.wikipedia.org/wiki?curid=4259019" title="Muzeum Czekolady w Kolonii">
Muzeum Czekolady w Kolonii



</doc>
<doc id="4259021" url="https://pl.wikipedia.org/wiki?curid=4259021" title="Muzeum Ludwig">
Muzeum Ludwig



</doc>
<doc id="4259024" url="https://pl.wikipedia.org/wiki?curid=4259024" title="Boks na Igrzyskach Wspólnoty Narodów 2018">
Boks na Igrzyskach Wspólnoty Narodów 2018

Boks na Igrzyskach Wspólnoty Narodów 2018 – jedna z dyscyplin podczas Igrzysk Wspólnoty Narodów 2018 w Gold Coast. Rozegrano szesnaście konkurencji, które odbyły się w dniach 5–14 kwietnia 2018 roku w Oxenford Studios. W zawodach wzięło udział 217 zawodników z 48 państw.
Uczestniczące państwa.
W boksie podczas igrzysk wystąpiło 217 zawodników z 48 państw.

</doc>
<doc id="4259025" url="https://pl.wikipedia.org/wiki?curid=4259025" title="Karolína Muchová">
Karolína Muchová

Karolína Muchová (ur. 21 sierpnia 1996 w Ołomuńcu) – czeska tenisistka.
Kariera tenisowa.
Dotychczas zwyciężyła w dwóch singlowych i jednym deblowym turnieju rangi ITF. 17 maja 2021 roku zajmowała najwyższe miejsce w rankingu singlowym WTA Tour – 19. pozycję, natomiast 16 sierpnia 2021 osiągnęła najwyższą pozycję w rankingu deblowym – 222. miejsce.
Historia występów wielkoszlemowych.
Występy w grze mieszanej.
Karolína Muchová nigdy nie startowała w rozgrywkach gry mieszanej podczas turniejów wielkoszlemowych.

</doc>
<doc id="4259026" url="https://pl.wikipedia.org/wiki?curid=4259026" title="Anton Agreiter">
Anton Agreiter

Anton Agreiter MHM (ur. 18 marca 1934 w Sant'Andrea in Monte, zm. 15 października 2003 w Bolzano) – niemiecki (tyrolski) duchowny rzymskokatolicki, misjonarz św. Józefa z Mill Hill, prefekt apostolski Falklandów i superior Wyspy Świętej Heleny, Wyspy Wniebowstąpienia i Tristan da Cunha.
Biografia.
Anton Agreiter urodził się 18 marca 1934 w niemieckojęzycznej rodzinie w Sant'Andrea in Monte w Tyrolu Południowym, we Włoszech. 16 lipca 1957 w Londynie z rąk arcybiskupa westminsterskiego Williama Godfreya otrzymał święcenia prezbiteriatu i został kapłanem Stowarzyszenia Misjonarzy św. Józefa z Mill Hill.
1 października 1986 papież Jan Paweł II mianował go prefektem apostolskim Falklandów i superiorem Wyspy Świętej Heleny, Wyspy Wniebowstąpienia i Tristan da Cunha. Zrezygnował z obu tych funkcji 9 sierpnia 2002. Zmarł 15 października 2003 i został pochowany w Bolzano.

</doc>
<doc id="4259028" url="https://pl.wikipedia.org/wiki?curid=4259028" title="Domenico Dall’Oglio">
Domenico Dall’Oglio

Domenico Dall’Oglio (ur. około 1700 w Padwie, zm. 1764 w Narwie) – włoski kompozytor i skrzypek tworzący w Rosji.
Kształcił się u Giuseppe Tartiniego lub Antonio Vivaldiego. W 1721 roku objął posadę koncertmistrza w bazylice św. Antoniego w Padwie. W 1735 roku wraz ze swoim bratem Giuseppem, wiolonczelistą, wyjechał do Petersburga. Działał jako skrzypek, a od 1762 roku koncertmistrz w nadwornej orkiestrze cara. Zmarł w trakcie podróży powrotnej do Włoch.
Ceniono jego grę na skrzypcach i lutni. Blisko współpracował z Francesco Arają. Skomponował m.in. prolog "La Russia afflitta" do (zaginionej) opery J.A. Hassego "La clemenza di Tito", arię koncertową, 34 sonaty skrzypcowe, 17 koncertów skrzypcowych, sonatę na kwartet smyczkowy, około 12 symfonii (sześć opublikowanych w 1734 r. w Paryżu, reszta, oparta na rosyjskich tematach, pozostała w rękopisach), a także balety. Koncerty i sonaty Dall’Oglio mają trzyczęściową budowę, w koncertach o układzie szybko-wolno-szybko, w sonatach wolno-szybko-szybko. Jego utwory skrzypcowe stanowią przykład ówczesnego wirtuozerskiego stylu włoskiego, z podwójnymi chwytami, szybkimi figuracjami w wysokiej pozycji i licznymi ozdobnikami.

</doc>
<doc id="4259030" url="https://pl.wikipedia.org/wiki?curid=4259030" title="Linia 1 metra w Atenach">
Linia 1 metra w Atenach

Linia 1 metra w Atenach – najstarsza z trzech linii metra w Atenach, biegnąca z Kifisja do Pireusu, przez stacje Omonia i Monastyraki. Przedsiębiorstwo "S.A.P" po raz pierwszy otworzyło linię między Pireusem i Fisio w dniu 27 stycznia 1869.

</doc>
<doc id="4259035" url="https://pl.wikipedia.org/wiki?curid=4259035" title="Jan Beer">
Jan Beer

Jan Josef ("Johann Joseph") Beer, także Boer, Bähr lub Behr (ur. 18 maja 1744 w Grünwald koło Cieplic, zm. 28 października 1812 w Berlinie) – czesko-niemiecki kompozytor, klarnecista i trębacz.
Od 1758 roku służył jako trębacz w wojsku austriackim. Później przeszedł na służbę francuską i przeniósł się do Paryża, gdzie nauczył się grać na klarnecie. W latach 1771–1779 występował w Concert Spirituel. Otrzymał także posadę w prywatnej orkiestrze księcia orleańskiego Ludwika Filipa. W 1779 roku rozpoczął podróże koncertowe, m.in. dwukrotnie (20 i 27 kwietnia 1781) wystąpił w Warszawie. W 1783 roku podjął posadę na dworze moskiewskim. W 1792 roku wrócił do Niemiec i został zatrudniony na dworze królewskim w Berlinie.
Był czołowym wirtuozem klarnetu swojej epoki, przypisuje mu się dodanie do niego piątej klapy. Komponował głównie na ten instrument, m.in. trzy koncerty klarnetowe, sześć duetów na dwa klarnety, sonatę na klarnet i fagot.

</doc>
<doc id="4259037" url="https://pl.wikipedia.org/wiki?curid=4259037" title="Vincent Guo Xijin">
Vincent Guo Xijin

Vincent Guo Xijin (; ur. 20 grudnia 1958) – chiński duchowny katolicki, biskup Funing w latach 2016–2020.
Życiorys.
Święcenia kapłańskie otrzymał w 1984.
Wybrany biskupem koadiutorem biskupa Ignatiusa Huang Shoucheng. Sakrę biskupią przyjął z mandatem papieskim 28 grudnia 2008. 30 lipca 2016, po śmierci poprzednika został biskupem ordynariuszem Funing. 5 października 2020 roku ustąpił z funkcji biskupa tej diecezji, żeby mógł stanowisko to objąć Vincent Zhan Silu, który był wcześniej związany z Patriotycznym Stowarzyszeniem Katolików Chińskich.

</doc>
<doc id="4259038" url="https://pl.wikipedia.org/wiki?curid=4259038" title="Tadeusz Sałaciński">
Tadeusz Sałaciński

Tadeusz Mieczysław Sałaciński (ur. 1 stycznia 1958) – polski inżynier, doktor habilitowany nauk technicznych, profesor nadzwyczajny Politechniki Warszawskiej i innych uczelni, specjalista w zakresie obróbki skrawaniem, narzędzi i metrologii, statystycznego sterowania procesami.
Życiorys.
W 1982 ukończył na Politechnice Warszawskiej studia na kierunku mechanika i budowa maszyn. Tam też na Wydziale Mechanicznym Technologii i Automatyzacji na podstawie napisanej pod kierunkiem Andrzeja Kocia rozprawy pt. "Komputerowa metoda optymalizacji nastawiania obrabiarek przy nacinaniu stożkowych kół zębatych o kołowo-łukowej linii zęba" otrzymał w 1992 stopień naukowy doktora nauk technicznych dyscyplina mechanika specjalność mechanika teoretyczna. W 2004 na podstawie dorobku naukowego oraz rozprawy pt. "Podstawy symulacji kształtowania i współpracy powierzchni zębów przekładni zębatych stożkowych" uzyskał na Wydziale Inżynierii Produkcji Politechniki Warszawskiej stopień doktora habilitowanego nauk technicznych dyscyplina budowa i eksploatacja maszyn. Został profesorem nadzwyczajnym Politechniki Warszawskiej w Wydziale Inżynierii Produkcji oraz nauczycieli akademickim w Warszawskiej Szkoły Zarządzania – Szkoły Wyższej i w Wyższej Szkoły Ekologii i Zarządzania w Warszawie.

</doc>
<doc id="4259043" url="https://pl.wikipedia.org/wiki?curid=4259043" title="Joseph Han Yingjin">
Joseph Han Yingjin

Joseph Han Yingjin (; ur. 20 listopada 1958) – chiński duchowny katolicki, biskup Sanyuan od 2010.
Życiorys.
Święcenia kapłańskie otrzymał 8 listopada 1992.
Został wybrany biskupem ordynariuszem Sanyuan. Sakrę biskupią przyjął z mandatem papieskim 24 czerwca 2010. 

</doc>
<doc id="4259044" url="https://pl.wikipedia.org/wiki?curid=4259044" title="Daniel Martin Spraggon">
Daniel Martin Spraggon

Daniel Martin Spraggon MHM (ur. 13 stycznia 1912 w Newcastle upon Tyne, zm. 27 września 1985 w Stanley) – angielski duchowny rzymskokatolicki, misjonarz św. Józefa z Mill Hill, prefekt apostolski Falklandów, członek Orderu Imperium Brytyjskiego, major British Army.
Biografia.
Daniel Martin Spraggon urodził się 13 stycznia 1912 w Newcastle upon Tyne w Wielkiej Brytanii. 29 czerwca 1945 w Glasgow z rąk arcybiskupa Glasgow Donalda Alphonsusa Campbella otrzymał święcenia prezbiteriatu i został kapłanem Stowarzyszenia Misjonarzy św. Józefa z Mill Hill.
Następnie wyjechał na misje do Kamerunu Brytyjskiego. W latach 1951 - 1957 był kapelanem British Army na Złotym Wybrzeżu. Służbę zakończył w stopniu majora. Ponadto odznaczony został Orderem Imperium Brytyjskiego.
W 1971 wyjechał na Falklandy. 7 maja 1973 papież Paweł VI mianował go prefektem apostolskim Falklandów. O. Spraggon jasno opowiadał się za przynależnością wysp do Wielkiej Brytanii. Podczas wojny o Falklandy-Malwiny i okupacji argentyńskiej jako przedstawiciel papieski na wyspach cieszył się wyjątkową pozycją. Interweniował w sprawie ludności cywilnej u wojskowego gubernatora wysp gen. Mario Menendeza. Po zakończeniu działań wojennych brał udział w poszukiwaniach ciał poległych.
Zmarł 27 września 1985 z powodu tętniaka i został pochowany w Stanley.

</doc>
<doc id="4259045" url="https://pl.wikipedia.org/wiki?curid=4259045" title="Wladimer Dgebuadze">
Wladimer Dgebuadze

Wladimer Dgebuadze (gruz. ვლადიმერ დგებუაძე; ur. 2 października 1970) – gruziński judoka.
Walczył w wadze do 71 kilogramów. Brał udział w igrzyskach olimpijskich w 1996. Ma w dorobku brązowy medal mistrzostw świata w 1991, wywalczony w barwach Związku Radzieckiego. Na mistrzostwach Europy w 1993 – już dla Gruzji – wywalczył złoto. W 1990 był mistrzem świata juniorów, w tej kategorii wiekowej zdobył również złoto (1989) kontynentalnego czempionatu .

</doc>
<doc id="4259048" url="https://pl.wikipedia.org/wiki?curid=4259048" title="Joseph Gao Hongxiao">
Joseph Gao Hongxiao

Joseph Gao Hongxiao (; ur. w 1945, zm. 19 grudnia 2022 w Shaanxi) – chiński duchowny katolicki, franciszkanin, arcybiskup metropolita Kaifeng od 2007.
Życiorys.
W 2004 wybrany biskupem koadiutorem biskupa Johna Baptisty Liang Xisheng. Sakrę biskupią przyjął z mandatem papieskim 1 stycznia 2005. 23 września 2007, po śmierci poprzednika został arcybiskupem metropolitą Kaifeng.

</doc>
<doc id="4259049" url="https://pl.wikipedia.org/wiki?curid=4259049" title="Solaris Urbino 18,75">
Solaris Urbino 18,75



</doc>
<doc id="4259050" url="https://pl.wikipedia.org/wiki?curid=4259050" title="Daniel Raba">
Daniel Raba

Daniel Raba Antolín (ur. 29 października 1995 w Santander) – hiszpański piłkarz występujący na pozycji pomocnika w Villarreal CF.

</doc>
<doc id="4259052" url="https://pl.wikipedia.org/wiki?curid=4259052" title="Bartolomeo Campagnoli">
Bartolomeo Campagnoli

Bartolomeo Campagnoli (ur. 10 września 1751 w Cento di Ferrara, zm. 6 listopada 1827 w Neustrelitz) – włoski skrzypek i kompozytor.
Życiorys.
Uczył się muzyki w Bolonii i Modenie, następnie występował jako skrzypek w orkiestrze w Bolonii lub Cento, później zaś w Rzymie i Faenzy. Od 1770 do 1775 roku kontynuował naukę u Pietro Nardiniego we Florencji, grając jednocześnie w Teatro della Pergola. Od 1776 do 1779 roku zatrudniony był jako koncertmistrz na dworze arcybiskupa we Freisingu. Wraz ze swoim pracodawcą odbył podróż do Polski, północnych Niemiec, Włoch i Szwecji. W kolejnych latach koncertował m.in. w miastach włoskich, Berlinie i Pradze. Od 1797 do 1818 roku był koncertmistrzem w orkiestrze Gewandhaus w Lipsku. W 1820 roku osiadł w Hanowerze, następnie w 1826 roku przeniósł się do Neustrelitz.
Za życia podziwiany jako wielki wirtuoz, choć już na początku XIX wieku jego styl gry, utrzymany w nurcie włoskiej szkoły skrzypcowej, był krytykowany przez Louisa Spohra jako anachroniczny. Skomponował m.in. koncert skrzypcowy i trzy koncerty fletowe, ponadto liczne dzieła kameralne. Był także autorem wysoko cenionego, wydanego w 1824 roku w Lipsku, podręcznika "Nouvelle méthode de la mécanique progressive du jeu du violon".

</doc>
<doc id="4259053" url="https://pl.wikipedia.org/wiki?curid=4259053" title="Paul Su Yongda">
Paul Su Yongda

Paul Su Yongda (; ur. 6 lipca 1958) – chiński duchowny katolicki, biskup Beihai od 2004.
Życiorys.
Święcenia kapłańskie otrzymał 19 maja 1991.
Został wybrany biskupem ordynariuszem Beihai. Sakrę biskupią przyjął z mandatem papieskim 9 listopada 2004. 

</doc>
<doc id="4259055" url="https://pl.wikipedia.org/wiki?curid=4259055" title="Kinga Czigány">
Kinga Czigány

Kinga Czigány (ur. 17 lutego 1972 w Győrze) – węgierska kajakarka, mistrzyni olimpijska z Barcelony (1992).
Życiorys.
Mistrzostwa.
Zaczęła uprawiać kajakarstwo w 1986 roku. W 1991 i 1992 roku została mistrzynią Węgier na dystansach 200 i 500 metrów, zarówno w dwójkach, jak i w czwórkach. Zakwalifikowała się do mistrzostw świata w 1994 roku w czwórce na 200 i 500 metrów.
Igrzyska olimpijskie.
Należała do załogi czwórki kobiet na igrzyskach w Barcelonie. Wzięła udział w wyścigu na 500 metrów, które jej drużyna zakończyła na pierwszym miejscu, wyprzedzając załogi z Niemiec i Szwecji, tym samym zdobyła złoty medal. 
Na igrzyskach w Atlancie w 1996 roku wystąpiła ponownie w czwórce. Drużyna Węgier zajęła 5. miejsce w końcowej klasyfikacji. 
Kariera pozasportowa.
W 1998 roku przeszła na emeryturę w wieku 26 lat z powodu urazu kręgosłupa. Po odejściu od sportu pracowała jako reporter sportowy w węgierskiej stacji telewizyjnej. Później została trenerem kanadyjskiej drużyny wioślarskiej. Następnie przeprowadziła się wraz z mężem do Kanady, gdzie para zamieszkała z dwojgiem dzieci w Sopron. 

</doc>
<doc id="4259056" url="https://pl.wikipedia.org/wiki?curid=4259056" title="Joseph Liao Hongqing">
Joseph Liao Hongqing

Joseph Liao Hongqing (; ur. w 1966) – chiński duchowny katolicki, biskup Jiaying od 2003.
Życiorys.
Święcenia kapłańskie otrzymał 24 lipca 1991.
Został wybrany biskupem ordynariuszem Jiaying. Sakrę biskupią przyjął z mandatem papieskim 26 września 2003. 

</doc>
<doc id="4259058" url="https://pl.wikipedia.org/wiki?curid=4259058" title="Kościół św. Klemensa w Zakrzewie">
Kościół św. Klemensa w Zakrzewie

Kościół pw. św. Klemensa w Zakrzewie – rzymskokatolicki kościół parafialny w Zakrzewie w powiecie rawickim w województwie wielkopolskim. Został wpisany do rejestru zabytków 1 lutego 1957 pod numerem 608. Pełni rolę lokalnego sanktuarium ku czci Maryi. 
Historia i architektura.
Pierwszy kościół wzniesiono we wsi pomiędzy 1381 a 1428, a pierwsza pisana wzmianka o nim pochodzi z 1453. W 1510 proboszczem był tu Maciej z Grodziska. Obecna drewniana świątynia konstrukcji pierwotnie wieńcowej pochodzi z 1610. Według ludowych podań w 1647 doszło do objawień Matki Bożej na przykościelnym drzewie. Od tego czasu w kościele szczególnie czczona jest Maryja, a kościół nosi miano lokalnego sanktuarium maryjnego. W 1728 dobudowano również drewnianą wieżę, którą w 1852 zwieńczono piramidalnym hełmem. W 1647 do drewnianej nawy dobudowano murowane: zakrystię i kaplicę (fundatorem był Mikołaj Wyskota Zakrzewski). Poświęcenie obiektu nastąpiła 30 września 1658 (biskup Wojciech Tolibowski. W 1831 świątynię mógł odwiedzić Adam Mickiewicz, który przebywał w zakrzewskim dworze. W 1871 wymieniono pokrycie dachu – gont został zastąpiony dachówką. W 1886 zbudowano organy firmy "Gebruder Walther" z nieodległej Góry. W 1897 remontowano wieżę, czego dokonało przedsiębiorstwo Charaszkiewicza z Ponieca. W 1928 postawiono figurę św. Jana Nepomucena koło plebanii. W 1938 kościół otynkowano. 15 stycznia 1940 okupanci niemieccy zamienili świątynie w magazyn leków. Ponownie otwarto kościół dla wiernych w 1945. Świątynia była gruntownie remontowana w latach 1966-1967. W 1989 wykonano kopię cudownego obrazu (Roman Dworak). W 1996 nastąpiła renowacja krypty grobowej. 28 listopada 2005 do rejestru zabytków wpisano wyposażenie kościoła. W 2007 Ryszard Gulczyński z zespołem dokonał konserwacji polichromii. W 2010 remontowano wieżę i otynkowano kaplicę, a w 2013 wprowadzono relikwie wówczas błogosławionego Jana Pawła II.
Wnętrze.
Belka tęczowa z grupą pasyjną pochodzi z 1728. Barokowy ołtarz główny (styl regencji) i polichromia są z około 1730. Wejście do kaplicy zamyka barokowa krata. Wewnątrz kaplicy wisi obraz Matki Bożej Pocieszenia z około 1650 i XVII-wieczne tablice herbowe.
Otoczenie.
Na cmentarzu przykościelnym stoi pomnik 31 poległych w I wojnie światowej oraz powstaniu wielkopolskim (1920). Liczne są płyty nagrobne, również XIX-wieczne. Rosną tu także pomnikowe lipy i kasztanowce. Na ścianie kościoła umieszczono tablicę pamiątkowa ku czci księdza Franciszka Woschke, proboszcza zakrzewskiego, zamordowanego przez Niemców 15 sierpnia 1940 w ich obozie koncentracyjnym Mauthausen-Gusen.

</doc>
<doc id="4259062" url="https://pl.wikipedia.org/wiki?curid=4259062" title="Giorgi Rewaziszwili">
Giorgi Rewaziszwili

Giorgi Rewaziszwili (gruz. გიორგი რევაზიშვილი; ur. 16 listopada 1974) – gruziński judoka. 
Walczył w kilku wagach, od 60 do 73 kilogramów. Brał udział w igrzyskach olimpijskich w 1996 i 2000. Ma w dorobku dwa medale mistrzostw świata, srebro w 1997 (w wadze do 60 kg) i brąz w 1999 (do 73 kg). Na mistrzostwach Europy wywalczył pięć medali: złoto w 1996, srebro w 1997 oraz brąz w 1994, 1998 i 2000. W 1994 był mistrzem świata juniorów.

</doc>
<doc id="4259064" url="https://pl.wikipedia.org/wiki?curid=4259064" title="Airco DH.6">
Airco DH.6

Airco DH.6 – brytyjski samolot szkolny i treningowy z okresu I wojny światowej.
Historia.
W związku z rozwojem lotnictwa zaszła potrzeba budowy prostego i taniego samolotu szkolnego służącego do szkolenia wstępnego pilotów, zwłaszcza dla lotnictwa wojskowego. W wytwórni lotniczej Aircraft Manufacturing Company Limited Geoffrey de Havilland opracował taki samolot, który otrzymał oznaczenie DH.6.
Prototyp był gotowy na początku 1917 roku i okazał się dobrym i prostym w obsłudze samolotem, świetnie nadającym się do szkolenia pilotów. Rozpoczęto więc jego produkcję w wytwórni Airco, ale w związku z dużym zapotrzebowaniem dla tego typu samolotu jego plany przekazano także do innych wytwórni: Grahame-White Aviation Co. Ltd., Kingsbury Aviation C. Ltd., Harland &amp; Wolff Ltd., Morgan &amp; Co., Savages Ltd., Ransome, Sims &amp; Jefferies Ltd., Gloucestershire Aircraft Co. Ltd. i Canadian Aeroplanes Ltd., które rozpoczęły produkcję tych samolotów. Przy czym w produkowanych seryjnie samolotach zaczęto montować inne silniki niż w samolotach wytwórni Airco, co nieznacznie zmieniało ich parametry, ale nie powodowały istotnych zmian właściwości samolotu. Produkcję tę prowadzono także po zakończeniu I wojny światowej, już dla lotnictwa cywilnego. W wytwórniach brytyjskich zbudowano łącznie 2948 samolotów tego typu, w wytwórni Canadian Aeroplanes Ltd. zbudowano tylko jeden prototyp.
W 1921 roku sprzedano licencję na budowę tego samolotu do Hiszpanii, do wytwórni Hispano-Suiza, gdzie zbudowano 60 samolotów tego typu z silnikiem Hispano-Suiza 8 o mocy 141 KM.
Użycie w lotnictwie.
Samoloty DH.6 były używane do szkolenia pilotów w dywizjonach szkolnych, ośrodkach szkoleniowych lotnictwa brytyjskiego, dwóch dywizjonach szkolnych i ośrodku szkolnym lotnictwa australijskiego. Pod koniec 1917 roku przekazano ok. 300 samolotów do brytyjskiego lotnictwa marynarki wojennej, gdzie po przystosowaniu ich do lotów patrolowych nad morzem zostały przydzielone do 15 dywizjonów. Zajmowały się one patrolowaniem wód przybrzeżnych Wielkiej Brytanii i zwalczaniem niemieckich okrętów podwodnych. Samoloty te zostały wyposażone w karabin maszynowy Lewis kal. 7,7 mm umieszczony w tylnej kabinie oraz posiadały ładunek bomb o masie 45 kg.
Po zakończeniu I wojny światowej samoloty używane przez lotnictwo wojskowe, nadające się do dalszego użytkowania, zostały sprzedane osobom cywilnym lub przekazane dla lotnictwa cywilnego, w sumie sprzedano ok. 1000 samolotów. Latały one jeszcze do początków lat trzydziestych. Również samoloty posiadane przez Australię zostały sprzedane osobom prywatnym.
Samoloty DH.6 zbudowane w Hiszpanii były użytkowane w szkołach lotniczych do lat trzydziestych.
Opis techniczny.
Samolot DH.6 był dwupłatem o konstrukcji drewnianej, kratownicowej. W przedniej części kadłuba umieszczono silnik, były to silniki: R.A.F. 1A o mocy 91 KM, Curtiss OX-5 o mocy 91 KM lub Renualt o mocy 81 KM i wersji hiszpańskiej Hispano-Suiza 8 o mocy 141 KM. Za silnikiem umieszczono kabinę załogi, z przodu miejsce pilota – ucznia, z tyłu miejsce pilota – instruktora lub obserwatora, były też samoloty gdzie z tyłu były dwa miejsca. Podwozie było klasyczne stałe, z płozą ogonową.
Samolot nie był uzbrojony, choć samoloty przekazane dla lotnictwa marynarki wojennej zostały wyposażone w ruchomy karabin maszynowy Lewis kal. 7,7 mm umieszczony na stanowisku tylnym, przystosowano je również do przewozu bomb o masie 45 kg do zwalczania okrętów podwodnych.

</doc>
<doc id="4259066" url="https://pl.wikipedia.org/wiki?curid=4259066" title="Małgorzata Tracz">
Małgorzata Tracz

Małgorzata Elżbieta Tracz (ur. 8 grudnia 1985 w Bolesławcu) – polska działaczka społeczna i polityczna, aktywistka miejska, polonistka i nauczycielka akademicka. Od 2015 do 2022 przewodnicząca (w ramach parytetu wraz z drugim przewodniczącym, kolejno z Adamem Ostolskim, Markiem Kossakowskim i Wojciechem Kubalewskim) proekologicznej Partii Zieloni, posłanka na Sejm RP IX kadencji, wiceprzewodnicząca klubu parlamentarnego Koalicji Obywatelskiej.
Życiorys.
Wykształcenie i praca zawodowa.
Od 2005 związana z Wrocławiem. Uzyskała licencjat ze stosunków międzynarodowych na Uniwersytecie Wrocławskim, na którym ukończyła także studia magisterskie z filologii polskiej. Została na tej uczelni jako prowadząca zajęcia. Prowadziła galerię sztuki, pracowała w korporacji jako specjalistka, zajęła się organizacją szkoleń.
Działalność społeczna i publicystyczna.
Zaangażowana w ogólnopolskie i lokalne inicjatywy ekologiczne oraz społeczne, zajmując się w ich ramach walką ze smogiem, energetyką opartą o źródła odnawialne, zmianami klimatu i polityką miejską. Współzałożycielka Stowarzyszenia Aktywnych Społecznie „Trampolina” oraz członkini rady programowej Kongresu Kobiet.
W 2015 należała do twórców (wraz z Mirosławą Stachowiak-Różecką z PiS, Tomaszem Owczarkiem z Wrocławskiego Ruchu Obywatelskiego, Waldemarem Bednarzem z Kukiz’15 i Sebastianem Lorencem z Bezpartyjnych Samorządowców) inicjatywy „Wrocławskie Referendum 2015”; inicjatorzy nie zebrali jednak wymaganej liczby podpisów.
Członkini Stowarzyszenia Ekologicznego Eko-Unia, organizowała działania na rzecz ochrony Puszczy Białowieskiej. Od czasu powstania w 2015 działaczka Dolnośląskiego Alarmu Smogowego. W 2017 prowadziła kampanię w sprawie wsparcia uchwały antysmogowej dla Dolnego Śląska.
Brała udział w protestach przeciwko pojawiającym się w latach 2016–2018 projektom zaostrzania przepisów dotyczących przerywania ciąży. W 2017 zarzucono jej wykroczenie znieważenia Znaku Polski Walczącej (dotyczyło to użytego podczas protestów transparentu, na którym symbol zawierał naniesione znaki płci; symbol w tej formie był używany przez to środowisko od 2013). W sprawie tej została w 2018 ostatecznie uniewinniona przez sąd.
Współautorka publikacji "Jak tworzyć Wrocław? Ruchów miejskich strategia dla Wrocławia" oraz "Progresywna polityka zagraniczna". Publikowała m.in. w „Zielonych Wiadomościach” oraz „Krytyce Politycznej”.
Działalność polityczna.
W latach 2006–2009 była aktywistką Stowarzyszenia Młoda Socjaldemokracja, w 2009 jako członkini sekretariatu krajowego tej organizacji. W lutym 2014 dołączyła do Partii Zieloni, a w czerwcu tego samego roku wybrana przewodniczącą koła wrocławskiego, którym kierowała do maja 2015. W lipcu 2014 została członkinią rady krajowej partii. W 2014 startowała bez powodzenia z list Partii Zieloni w wyborach samorządowych do Rady Miejskiej Wrocławia. W maju 2015 wybrana na przewodniczącą Partii Zieloni (w ramach parytetu z Adamem Ostolskim), w głosowaniu pokonując Annę Grodzką.
W wyborach parlamentarnych w 2015 kandydowała do Sejmu z listy Zjednoczonej Lewicy, uzyskując 14 542 głosy (10. wynik wśród kandydatów komitetu); koalicja jednak nie przekroczyła progu wyborczego i nie uzyskała mandatów. W wyborach samorządowych w 2018 ubiegała się o funkcję prezydenta Wrocławia (dostała 1,35% głosów w pierwszej turze) oraz ponownie o mandat radnej miejskiej.
W imieniu swojej partii zgłosiła jej akces do Koalicji Europejskiej, zawiązanej na wybory do Parlamentu Europejskiego w 2019. Następnie z ugrupowaniem tym dołączyła do Koalicji Obywatelskiej. W wyborach parlamentarnych w 2019 kandydowała z 2. miejsca listy KO do Sejmu w okręgu wyborczym nr 3 (Wrocław). Otrzymała 28 676 głosów i uzyskała mandat posłanki na Sejm RP IX kadencji. Po wyborach została wiceprzewodniczącą klubu parlamentarnego Koalicji Obywatelskiej oraz została członkinią Komisji Rolnictwa i Rozwoju Wsi oraz Komisji Spraw Zagranicznych. Funkcję przewodniczącej Zielonych sprawowała do stycznia 2022; nie ubiegała się wówczas o ponowny wybór.

</doc>
<doc id="4259068" url="https://pl.wikipedia.org/wiki?curid=4259068" title="Welling">
Welling

Welling – miasteczko w gminie Bexley, w Londynie, w Wielkiej Brytanii. Leży ok. 18 km na południowy wschód od Charing Cross, tradycyjnego centrum Londynu.
Historia.
Przed otwarciem Bexleyheath line 1 maja 1895 roku, Welling było wioską leżącą przy głównej drodze Watling Street, łączącej Londyn z hrabstwem Kent.
Obszar ten do 1965 roku był częścią okręgu samorządu terytorialnego Municipal Borough of Bexley w okręgu administracyjnym Kentu; gminę zniesiono zgodnie z London Government Act 1963, a teren włączono do Wielkiego Londynu, tworząc część obecnej gminy London Borough of Bexley.
Od 1989 roku, przez blisko sześć lat, w Welling znajdowała się siedziba skrajnie prawicowej Brytyjskiej Partii Narodowej (powstałej w 1982 r.). Władze samorządowe Welling zamknęły siedzibę BNP w 1995 roku.

</doc>
<doc id="4259069" url="https://pl.wikipedia.org/wiki?curid=4259069" title="Monte Grande">
Monte Grande

Monte Grande – miasto w Argentynie, położone w północnej części prowincji Buenos Aires.
Opis.
Miejscowość została założona 3 kwietnia 1889 roku. W mieście jest węzeł drogowy-RP58 i RN205, przebiega też linia kolejowa. 

</doc>
<doc id="4259070" url="https://pl.wikipedia.org/wiki?curid=4259070" title="François Devienne">
François Devienne

François Devienne (ur. 31 stycznia 1759 w Joinville, zm. 5 września 1803 w Charenton) – francuski kompozytor, flecista i fagocista.
Muzyki uczył się od starszego brata. Od 1779 roku grał jako fagocista w paryskiej Operze. Od 1780 do 1785 roku był muzykiem na dworze kardynała de Rohan. W tym czasie należał także do zespołu orkiestralnego Loge Olympique i związał się z masonerią. Występował w Concert Spirituel (1782–1785), orkiestrze gwardii szwajcarskiej w Wersalu (1785–1789) oraz w orkiestrze Théâtre de Monsieur (1789–1801). Od 1790 roku działał w orkiestrze Gwardii Narodowej, a od 1795 do 1802 roku uczył gry na flecie w Konserwatorium Paryskim. Zmarł w zakładzie dla obłąkanych.
Pisał utwory orkiestrowe (m.in. 7 symfonii koncertujących, 18 koncertów fletowych, 4 koncerty fagotowe), muzykę kameralną, ponadto pieśni. Wielką popularnością cieszyły się napisane przez niego opery komiczne, m.in. "Le mariage clandestin" (1790), "Les précieuses ridicules", (1791), "Les comédiens ambulans" (1798) oraz opera rewolucyjna "Le congrès des rois" (1794) skomponowana wspólnie z Nicolasem Dalayraciem, André Grétrym, Étienneem Méhulem oraz ośmioma innymi kompozytorami. Jest także autorem wydanego w 1794 roku podręcznika gry na flecie "Nouvelle méthode de flûte théorique et pratique". Choć przeznaczony był oryginalnie do nauki gry na flecie poprzecznym bez klap, w 1861 roku został przystosowany do gry na flecie nowoczesnym i zachował swoją wartość pedagogiczną.

</doc>
<doc id="4259072" url="https://pl.wikipedia.org/wiki?curid=4259072" title="Mesocyclops augusti">
Mesocyclops augusti

Mesocyclops augusti – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 2013 roku przez zoologów Reya Donne S. Papa (Filipiny) oraz Marię K. Hołyńską (Polska).

</doc>
<doc id="4259073" url="https://pl.wikipedia.org/wiki?curid=4259073" title="James Ireland">
James Ireland

James Ireland MHM (ur. 30 kwietnia 1895 w Preston, zm. 12 września 1986 w Liverpoolu) – angielski duchowny rzymskokatolicki, misjonarz św. Józefa z Mill Hill, prefekt apostolski Falklandów.
Biografia.
James Ireland urodził się 30 kwietnia 1895 w Preston w Wielkiej Brytanii. 15 lipca 1923 w Londynie z rąk biskupa pomocniczego westminsterskiego Josepha Butta otrzymał święcenia prezbiteriatu i został kapłanem Stowarzyszenia Misjonarzy św. Józefa z Mill Hill.
28 marca 1952 papież Pius XII mianował go pierwszym prefektem apostolskim Falklandów. Jako ojciec soborowy wziął udział w soborze watykańskim II (z wyjątkiem pierwszej sesji).
7 maja 1973 przeszedł na emeryturę. Zmarł 12 września 1986 i został pochowany w Liverpoolu.

</doc>
<doc id="4259075" url="https://pl.wikipedia.org/wiki?curid=4259075" title="Czad festiwal">
Czad festiwal



</doc>
<doc id="4259079" url="https://pl.wikipedia.org/wiki?curid=4259079" title="Sickology 101">
Sickology 101

Sickology 101 – album studyjny amerykańskiego rapera Tech N9ne, wydany 28 kwietnia 2009 roku przez Strange Music.
Lista utworów.
Źródło: AllMusic
Produkcja i wydanie.
"Sickology 101" był nagrywany w TrackHouse Recording. Album został wydany 28 kwietnia 2009 roku przez Strange Music.

</doc>
<doc id="4259080" url="https://pl.wikipedia.org/wiki?curid=4259080" title="Joseph Wei Jingyi">
Joseph Wei Jingyi

Joseph Wei Jingyi (; ur. w maju 1958) – chiński duchowny katolicki, prefekt apostolski Qiqihar od 2000.
Życiorys.
Święcenia kapłańskie otrzymał w 1985.
Wybrany biskupem koadiutorem biskupa Paula Guo Wenzhi. Sakrę biskupią przyjął z mandatem papieskim w czerwcu 1995. W sierpniu 2000 został ordynariuszem prefektury apostolskiej Qiqihar.

</doc>
<doc id="4259081" url="https://pl.wikipedia.org/wiki?curid=4259081" title="Metaekonomia">
Metaekonomia

Metaekonomia – nurt teorii ekonomii, badający koncepcje i idee, stojące za ujawnionymi i nieujawnionymi założeniami teorii ekonomii. W ekonomii normatywnej nurt podnoszący krytykę modeli modernistycznych i postulujący budowę modelu, odpowiadającego aktualnemu lub przyszłościowemu paradygmatowi człowieka i dobrobytu.
Definicja.
Definicje metaekonomii akcentują wybrane tłumaczenie przedrostka meta-:
Historia pojęcia.
Pierwszy terminu metaekonomia użył w 1936 roku Karl Menger, wskazując, iż w studiach niektórych wybitnych teoretyków ekonomii nad prawem malejącego dochodu występują jawne i niejawne założenia, których nieścisłości powodują konieczność podważenia wniosków. Opierając się na pracach współczesnych mu logików, zaproponował uzupełnienie tych badań o metateorie, a tak powstałej dziedzinie nadał nazwę metaekonomia. W późniejszych opracowaniach dorobku Karla Mengera podkreślano: „Wprowadzając określenie metaekonomia, nie miał na myśli jakiegoś ponownego scalenia etyki z ekonomią. Chodziło mu raczej o włączenie ekonomii i etyki w pewien logiczny układ bez doszukiwania się jakiś związków między nimi”.
Popularność koncepcji metaekonomii wzrosła po publikacji Ernsta Friedricha Schumachera „Małe jest piękne. Spojrzenie na gospodarkę świata z założeniem, że człowiek coś znaczy”, która wielokrotnie przedrukowywana, służyła jako punkt odniesienia dla przerażonych obserwacją świata odczłowieczonego przez wielki biznes. Zdaniem Schumachera, model gospodarki, który uwzględnia wyłącznie zysk finansowy, bez względu na to, w jaki sposób jest on osiągany, prowadzi w prostej drodze do:
E.F. Schumacher argumentował: „Nauka o ekonomii jest zbyt wąska i zbyt rozdrobniona, by prowadziła do istotnego wglądu, chyba że towarzyszy jej metaekonomia”. Jako najbardziej wartościowe i neutralne uznał technologie pośrednie, czyli takie, które zapewniają zaspokojenie podstawowych potrzeb na przyzwoitym poziomie, przy jednoczesnej zminimalizowanej ingerencji w zastany porządek społeczny i ekologiczny. Ich istotą nie jest rezygnacja ze zdobyczy nauki, lecz takie wykorzystanie jej doświadczeń, które umożliwiałoby autentyczny rozwój społeczny.
Obszary badań współczesnej metaekonomii.
W zależności od przyjętej definicji, możemy wyróżnić we współczesnych badaniach trzy nurty:

</doc>
<doc id="4259085" url="https://pl.wikipedia.org/wiki?curid=4259085" title="Robert Lohr">
Robert Lohr

Robert Lohr (ur. 5 kwietnia 1967 w Landsberg am Lech) – niemiecki aktor teatralny, telewizyjny i filmowy. W latach 1987-1991 studiował w Hochschule für Musik und Theater Hamburg. Następnie w 1994 był członkiem zespołu Stadttheater Ulm. W latach 1994-2001 grał w Maxim Gorki Theater w Berlinie.

</doc>
<doc id="4259088" url="https://pl.wikipedia.org/wiki?curid=4259088" title="Progress MS-08">
Progress MS-08

Progress MS-08 (w oznaczeniach NASA jako Progress 69 lub 69P) – misja statku transportowego Progress, prowadzona przez rosyjską agencję kosmiczną Roskosmos na potrzeby zaopatrzenia Międzynarodowej Stacji Kosmicznej.
Ładunek.
Całkowity ładunek, który Progress MS-08 dostarczył na Międzynarodową Stację Kosmiczną ważył 2746 kg. Statek dostarczył żywność, paliwo i zaopatrzenie.

</doc>
<doc id="4259093" url="https://pl.wikipedia.org/wiki?curid=4259093" title="Mesocyclops brasilianus">
Mesocyclops brasilianus

Mesocyclops brasilianus,, – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1933 roku przez niemieckiego zoologa Friedricha Kiefera. Gatunek ten został ujęty w Katalogu Życia.

</doc>
<doc id="4259094" url="https://pl.wikipedia.org/wiki?curid=4259094" title="Francesco Araja">
Francesco Araja

Francesco Araja (ur. 25 czerwca 1709 w Neapolu, zm. ok. 1770 tamże bądź w Bolonii) – włoski kompozytor tworzący w Rosji.
Uczył się w neapolitańskim konserwatorium, gdzie jego nauczycielami byli Leonardo Vinci i Leonardo Leo. W wieku 14 lat zagrał koncert w kościele Santa Maria la Nova w Neapolu. Jako kompozytor operowy debiutował w 1729 roku operą "Lo matremmonejo pe’ mennetta". W 1735 roku na zaproszenie cesarzowej Anny wyjechał do Petersburga, gdzie objął posadę kapelmistrza orkiestry dworskiej. Zajął się organizowaniem życia muzycznego na dworze carskim, w 1736 roku wystawił "La forza dell’amore e dell’odio", pierwszą operę w stylu opera seria na scenie rosyjskiej. Po śmierci cesarzowej Anny w 1740 roku wrócił do Włoch, by już wkrótce powrócić do Rosji na wezwanie jej następczyni Elżbiety. W 1755 roku wystawił w Petersburgu napisaną przez siebie do libretta Aleksandra Sumarokowa operę "Kefalos i Prokris", pierwszą w historii operę do tekstu rosyjskiego. W 1759 roku ponownie opuścił Rosję, powrócił tam jednak na krótko w 1762 roku, po wstąpieniu na tron Piotra III. Gdy car został zamordowany przez swoją żonę Katarzynę Wielką, Araja wyjechał do Bolonii i zmarł w zapomnieniu.
W całości zachowały się jedynie dwie z przypuszczalnie 14 skomponowanych przez Araję oper. Ponadto napisał dwa oratoria (w tym "S. Andrea Corsini", wystawione w Bolonii w 1731 r.), sześć kantat, arie, utwory na klawesyn.

</doc>
<doc id="4259095" url="https://pl.wikipedia.org/wiki?curid=4259095" title="Cormons">
Cormons



</doc>
<doc id="4259097" url="https://pl.wikipedia.org/wiki?curid=4259097" title="Penny Arcade Expo">
Penny Arcade Expo



</doc>
<doc id="4259101" url="https://pl.wikipedia.org/wiki?curid=4259101" title="Mesocyclops brehmi">
Mesocyclops brehmi

Mesocyclops brehmi – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1927 roku przez niemieckiego zoologa Friedricha Kiefera. 

</doc>
<doc id="4259102" url="https://pl.wikipedia.org/wiki?curid=4259102" title="Ronde van Vlaanderen voor Vrouwen 2018">
Ronde van Vlaanderen voor Vrouwen 2018

15. edycja kobiecego wyścigu kolarskiego Ronde van Vlaanderen voor Vrouwen odbyła się 1 kwietnia 2018 roku w Belgii. Trasa wyścigu liczyła 153,3 kilometrów. Zwyciężczynią została Holenderka Anna van der Breggen, wyprzedzając swoje rodaczki Amy Pieters oraz Annemiek van Vleuten.
Ronde van Vlaanderen był szóstym w sezonie wyścigiem cyklu UCI Women’s World Tour, będącym serią najbardziej prestiżowych zawodów kobiecego kolarstwa. Dla Anny van der Breggen było to już drugie w sezonie zwycięstwo w ramach tego cyklu. Poza wyścigiem kobiecym tego samego dnia, lecz na dłuższej trasie zorganizowano również wyścig mężczyzn.

</doc>
<doc id="4259103" url="https://pl.wikipedia.org/wiki?curid=4259103" title="Abi Morgan">
Abi Morgan

Abi Morgan (ur. 1968 w Cardiff) – brytyjska scenarzystka filmowa i telewizyjna oraz dramaturg. Dwukrotnie nominowana do nagrody Emmy za scenariusz serialu "Czas prawdy", laureatka tejże nagrody w 2013 roku. W 2012 była również nominowana do Nagrody Filmowej BAFTA za scenariusz filmu "Żelazna Dama". Zdobywczyni nagrody BAFTA Wales im. Siân Phillips (2017), przyznawanej Walijczykom, którzy odnieśli szczególne sukcesy w branży telewizyjnej i filmowej.
Życiorys.
Pochodzenie i wykształcenie.
Jej rodzicami są aktorka Pat England oraz reżyser teatralny Gareth Morgan. Ukończyła studia w zakresie literatury i dramatu na University of Exeter, a następnie podyplomowe studia scenariopisarskie w Central School of Speech and Drama.
Twórczość.
Telewizja.
Jako scenarzystka telewizyjna zadebiutowała w 1998, pisząc dwa odcinki emitowanego już od 1993 roku serialu medycznego "Peak Practice". W roku 2000 zrealizowany został jej pierwszy w pełni autorski scenariusz, do filmu telewizyjnego "My Fragile Heart". W 2002 wyemitowany został kolejny film telewizyjny z jej scenariuszem – "Murder". W 2004 była scenarzystką zrealizowanego w koprodukcji brytyjsko-kanadyjskiego dwuczęściowego miniserialu "Sex Traffic", mierzącego się z tematem handlu kobietami. Produkcja ta otrzymała nagrody BAFTA w ośmiu kategoriach. W 2006 napisała scenariusz miniserialu BBC i HBO pt. "Tsunami: The Aftermath," stanowiącego fabularyzowaną opowieść o trzęsieniu ziemi i tsunami na Oceanie Indyjskim z 2004 roku. W 2008 odpowiadała za stronę literacką filmu telewizyjnego "White Girl," zaś w 2010 filmu "Royal Wedding", który opowiada dobrze znaną historię ślubu księcia Karola i księżnej Diany z 1981 roku, lecz ukazaną z perspektywy małego miasteczka w Walii.
W latach 2011–2012 była jedyną scenarzystką dwunastoodcinkowego serialu "Czas prawdy", opowiadającego o pracy dziennikarzy w latach 50. XX wieku. Również w 2012 emitowany był miniserial "Birdsong", na potrzeby którego Morgan dokonała adaptacji powieści Sebastiana Faulksa. W 2015 była scenarzystką miniserialu kryminalnego "River" ze Stellanem Skarsgårdem w roli głównej.
Filmy.
W kinie zadebiutowała w 2007 roku jako współscenarzystka filmu "Brick Lane". W 2011 odpowiadała za scenariusz głośnego filmu biograficznego o życiu Margaret Thatcher pt. "Żelazna Dama". W tym samym roku na ekrany wszedł "Wstyd", którego scenariusz napisała wspólnie z reżyserem tego obrazu Steve’em McQueenem. W 2013 była autorką scenariusza filmu "The Invisible Woman", ukazującego związek pisarza Charlesa Dickensa i aktorki Nelly Ternan. W 2015 na ekrany wszedł na napisany przez nią film "Suffragette," opowiadający o brytyjskich sufrażystkach. Był to pierwszy w historii brytyjskiej kinematografii film fabularny, którego ekipa uzyskała zgodę na zdjęcia w Pałacu Westminsterskim.
Teatr.
Morgan pozostaje również aktywną dramatopisarką na potrzeby teatru, w latach 1997-2014 ukazało się 11 jej samodzielnych sztuk oraz dwie napisane wspólnie z innymi autorami. Do najbardziej znanych spośród nich należy "Lovesong", która doczekała się rejestracji telewizyjnej. Jedynym jej utworem scenicznym wystawionym dotąd w Polsce pozostaje sztuka "Historia przypadku" ("Tiny Dynamite"), której polska prapremiera miała miejsce 13 maja 2006 roku we Wrocławskim Teatrze Współczesnym.

</doc>
<doc id="4259106" url="https://pl.wikipedia.org/wiki?curid=4259106" title="Tartaczny Potok">
Tartaczny Potok

Tartaczny Potok – potok górski w Sudetach Środkowych, w Górach Bystrzyckich, w woj. dolnośląskim. Lewy dopływ Dzikiej Orlicy o długości około 4,8 km, ciek III rzędu należący do zlewiska Morza Północnego. 
Fizjografia.
Źródło potoku położone jest na wysokości około 815 m n.p.m., na północno-zachodnim zboczu masywu Jagodnej w Górach Bystrzyckich, ok 3,7 km na północ od miejscowości Rudawa. Potok w górnym biegu spływa płytką, szeroką, zalesioną doliną w kierunku południowo-zachodnim po kilkuset metrach wpływa do dobrze wykształconej wąskiej V-kształtnej doliny, podcinając stok Tylkowych Źródlisk. Na wysokości ok. 700 m n.p.m. potok opuszcza zalesiony teren i wpływa na otwarty teren meandrując przez nieużytki rolne i górskie łąki w kierunku ujścia, gdzie w północnej części w miejscowości Rudawie na poziomie 620 m n.p.m. uchodzi do Dzikiej Orlicy. W większości swojego biegu potok płynie wśród terenów zalesionych. Koryto potoku w dolnym biegu kamieniste z małymi progami skalnymi. Potok od źródła do ujścia płynie w kierunku południowo-zachodnim. Jest to potok górski zbierający wody z południowo-zachodniej części Gór Bystrzyckich. Potok nieuregulowany, o wartkim prądzie wody, charakteryzuje się wyrównanymi spadkami podłużnymi i zmiennymi wodostanami.
Budowa geologiczna.
Podłoże koryta potoku stanowią granitognejsy skały odporne na wietrzenie należące do metamorfiku Gór Bystrzyckich i Orlickich oraz górnokredowe piaskowce, przykryte osadami plejstoceńskimi – gliny i piaski.

</doc>
<doc id="4259107" url="https://pl.wikipedia.org/wiki?curid=4259107" title="Kinga Czigany">
Kinga Czigany



</doc>
<doc id="4259109" url="https://pl.wikipedia.org/wiki?curid=4259109" title="Mesocyclops consimilis">
Mesocyclops consimilis

Mesocyclops consimilis – gatunek widłonogów z rodziny Cyclopidae. Nazwa naukowa tego gatunku skorupiaków została opublikowana w 1934 roku przez niemieckiego zoologa Friedricha Kiefera.

</doc>
<doc id="4259110" url="https://pl.wikipedia.org/wiki?curid=4259110" title="Anything in Return">
Anything in Return

Anything in Return – album studyjny amerykańskiego piosenkarza Toro y moi, wydany 16 listopada 2013 roku.
Lista utworów.
Źródło: AllMusic
Produkcja i wydanie.
"Anything in Return" był nagrywany w Different Fur Studios w San Francisco. Album został wydany 16 stycznia 2013 roku.
Odbiór.
Krytyka.
Album w serwisie Metacritic na podstawie 36 recenzji otrzymał ocenę 70 na 100 punktów.

</doc>
<doc id="4259117" url="https://pl.wikipedia.org/wiki?curid=4259117" title="CS Grevenmacher w europejskich pucharach">
CS Grevenmacher w europejskich pucharach



</doc>
<doc id="4259125" url="https://pl.wikipedia.org/wiki?curid=4259125" title="Paweł Jagła">
Paweł Jagła

Paweł Jagła (ur. 13 kwietnia 1967 w Poznaniu) – polski artysta fotograf. Członek rzeczywisty i Artysta Fotoklubu Rzeczypospolitej Polskiej Stowarzyszenia Twórców (AFRP).
Życiorys.
Paweł Jagła związany z poznańskim środowiskiem fotograficznym – mieszka i pracuje w Poznaniu. Fotografuje od początku lat 90. XX wieku – artystycznie od 2002 roku. Jako fotograf współpracuje z licznymi firmami – wykonując zdjęcia do katalogów, folderów, kalendarzy (Baby Style, Dom książki, Doramafi). 
Paweł Jagła jest autorem i współautorem wielu wystaw fotograficznych; indywidualnych, zbiorowych, poplenerowych oraz pokonkursowych. Jest aktywnym uczestnikiem wielu konkursów fotograficznych; krajowych i międzynarodowych oraz wystaw pokonkursowych – na których otrzymał wiele akceptacji, medali, nagród, wyróżnień, dyplomów, listów gratulacyjnych. Między innymi jest laureatem Nagrody Specjalnej miesięcznika "Fotografia Cyfrowa" (2006), trzykrotnym laureatem I Nagrody w konkursie fotograficznym firmy "Inktec", dwukrotnym laureatem II Nagrody w konkursie firmy "Fotoguelle", laureatem III nagrody w "XVIII Krajowym Salonie Fotografii Artystycznej" w Żarach (2008), trzykrotnym laureatem konkursu magazynu fotograficznego "Foto" – "Słodko Gorzko" i wielu innych. 
Paweł Jagła w 2007 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 232). 
Wybrane wystawy indywidualne.
Źródło.
Wybrane nagrody.
Źródło.
Wybrane wystawy zbiorowe.
Źródło.

</doc>
