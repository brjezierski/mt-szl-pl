<doc id="4516350" url="https://pl.wikipedia.org/wiki?curid=4516350" title="Humphreys (Missouri)">
Humphreys (Missouri)

Humphreys – wieś w Stanach Zjednoczonych, w stanie Missouri, w hrabstwie Sullivan.

</doc>
<doc id="4516351" url="https://pl.wikipedia.org/wiki?curid=4516351" title="Osgood (Missouri)">
Osgood (Missouri)

Osgood – wieś w Stanach Zjednoczonych, w stanie Missouri, w hrabstwie Sullivan.

</doc>
<doc id="4516352" url="https://pl.wikipedia.org/wiki?curid=4516352" title="Pollock (Missouri)">
Pollock (Missouri)

Pollock – wieś w Stanach Zjednoczonych, w stanie Missouri, w hrabstwie Sullivan.

</doc>
<doc id="4516360" url="https://pl.wikipedia.org/wiki?curid=4516360" title="Bull Creek (Missouri)">
Bull Creek (Missouri)

Bull Creek – wieś w Stanach Zjednoczonych, w stanie Missouri, w hrabstwie Taney.

</doc>
<doc id="4516361" url="https://pl.wikipedia.org/wiki?curid=4516361" title="Johannes von Goes">
Johannes von Goes

Johannes von Goes (ur. 10 lutego 1612 w Brukseli, zm. 19 października 1696 w Rzymie) – flamandzki kardynał.
Życiorys.
Urodziłsię 10 lutego 1612 roku w Brukseli. W młodości zaciągnął się na służbę na dworze cesarskim Leopolda I, a po bitwie pod Szentgotthárdem wstąpił do stanu duchownego. 5 października 1675 roku został wybrany biskupem Gurk, a wkrótce potem przyjął święcenia kapłańskie. Jego nominacja został potwierdzona 16 stycznia kolejnego roku, a 2 lutego przyjął sakrę. Był reprezentantem cesarza podczas negocjowania traktatów z Nijmegen. 2 września 1686 roku został kreowany kardynałem prezbiterem i otrzymał kościół tytularny San Pietro in Montorio. Jednocześnie został mianowany ambasadorem Arcyksięstwa Austriackiego przy Stolicy Piotrowej. Zmarł 19 października 1696 roku w Rzymie.

</doc>
<doc id="4516363" url="https://pl.wikipedia.org/wiki?curid=4516363" title="Janaki Stoiłow">
Janaki Stoiłow

Janaki Bojanow Stoiłow, bułg. Янаки Боянов Стоилов (ur. 8 września 1958 w Wielkim Tyrnowie) – bułgarski polityk i prawnik, długoletni poseł do Zgromadzenia Narodowego, w 2021 minister sprawiedliwości, sędzia Sądu Konstytucyjnego.
Życiorys.
Z wykształcenia prawnik. Absolwent Uniwersytetu Sofijskiego im. św. Klemensa z Ochrydy, na którym uzyskał doktorat. Został nauczycielem akademickim na tej uczelni, a także na Uniwersytecie Płowdiwskim.
Działacz Bułgarskiej Partii Socjalistycznej i członek władz tego ugrupowania. W latach 1990–1991 sprawował mandat deputowanego do konstytuanty. Był następnie posłem do Zgromadzenia Narodowego 36. kadencji. W 1997 po trzyletniej przerwie powrócił do bułgarskiego parlamentu, w którym zasiadał przez sześć kadencji do 2017. Pełnił m.in. funkcję wiceprzewodniczącego Zgromadzenia Narodowego.
W maju 2021 powołany na ministra sprawiedliwości w przejściowym rządzie Stefana Janewa. Pozostał na tym stanowisku w utworzonym we wrześniu 2021 drugim technicznym rządzie tego samego premiera. W październiku 2021 prezydent Rumen Radew mianował go sędzią Sądu Konstytucyjnego (na okres dziewięcioletniej kadencji od listopada 2021); w konsekwencji odszedł ze stanowiska rządowego.

</doc>
<doc id="4516364" url="https://pl.wikipedia.org/wiki?curid=4516364" title="Kirbyville (Missouri)">
Kirbyville (Missouri)

Kirbyville – wieś w Stanach Zjednoczonych, w stanie Missouri, w hrabstwie Taney.

</doc>
<doc id="4516366" url="https://pl.wikipedia.org/wiki?curid=4516366" title="Tianna Hawkins">
Tianna Hawkins

Tianna Marie Hawkins (ur. 2 marca 1991 w Waszyngtonie) – amerykańska koszykarka występująca na pozycjach silnej skrzydłowej lub środkowej, obecnie zawodniczka Washington Mystics w WNBA.
4 lutego 2021 zawarła dwuletnią umowę z Atlantą Dream. 1 lutego 2022 została zawodniczką Washington Mystics.

</doc>
<doc id="4516369" url="https://pl.wikipedia.org/wiki?curid=4516369" title="Taneyville">
Taneyville

Taneyville – wieś w Stanach Zjednoczonych, w stanie Missouri, w hrabstwie Taney.

</doc>
<doc id="4516370" url="https://pl.wikipedia.org/wiki?curid=4516370" title="Plato (Missouri)">
Plato (Missouri)

Plato – wieś w Stanach Zjednoczonych, w stanie Missouri, w hrabstwie Texas.

</doc>
<doc id="4516372" url="https://pl.wikipedia.org/wiki?curid=4516372" title="Nikolaus Hirschl">
Nikolaus Hirschl

Nikolaus "Mickey" Hirschl (ur. 20 marca 1908 w Wiedniu, zm. 10 października 1991) – austriacki zapaśnik. Dwukrotny medalista olimpijski z Los Angeles.
Walczył w obu stylach. Zawody w 1932 były jego jedynymi igrzyskami olimpijskimi. Zdobył brązowe medale w obu stylach w wadze ciężkiej, powyżej 87 kilogramów. 

</doc>
<doc id="4516373" url="https://pl.wikipedia.org/wiki?curid=4516373" title="Deerfield (Missouri)">
Deerfield (Missouri)

Deerfield – wieś w Stanach Zjednoczonych, w stanie Missouri, w hrabstwie Vernon.

</doc>
<doc id="4516374" url="https://pl.wikipedia.org/wiki?curid=4516374" title="Miroslav Jůza">
Miroslav Jůza

Miroslav Jůza (ur. 22 stycznia 1943 w Čebínie, zm. 13 stycznia 2012) – czechosłowacki lekkoatleta, średniodystansowiec.
24 czerwca 1962 w Uherském Hradišti ustanowił rekord Europy juniorów w biegu na 1000 metrów czasem 2:24,1.
Zdobył brązowy medal w sztafecie 3 × 1000 metrów na europejskich igrzyskach halowych w 1968 w Madrycie (sztafeta Czechosłowacji biegła w składzie: Pavel Hruška Jan Kasal i Jůza), a w biegu na 3000 metrów zajął 6. miejsce.
Jůza był mistrzem Czechosłowacji w biegu przełajowym w 1966, wicemistrzem w biegu na 1500 metrów w latach 1962–1965 oraz w biegu na 5000 metrów, biegu przełajowym i biegu ulicznym w 1967, a także brązowym medalistą w biegu przełajowym w 1965 oraz w biegu na 1500 metrów w 1966.

</doc>
<doc id="4516376" url="https://pl.wikipedia.org/wiki?curid=4516376" title="Zygmunt Wdowiński">
Zygmunt Wdowiński

Zygmunt Wdowiński (ur. 22 marca 1910 w Warszawie, zm. 14 maja 1966 w Warszawie) – polski fotograf, fotoreporter, dziennikarz. Członek Stowarzyszenia Dziennikarzy Polskich. Członek założyciel i członek Zarządu Klubu Fotografii Prasowej przy SDP.
Życiorys.
Zygmunt Wdowiński związany z warszawskim środowiskiem fotograficznym – po 1945 roku podjął pracę w Socjalistycznej Agencji Prasowej w Warszawie, w czasie późniejszym w Agencji Robotniczej. W 1948 roku był współzałożycielem Klubu Fotografii Prasowej, działającego przy Stowarzyszeniu Dziennikarzy Polskich, w którym przez wiele lat pełnił funkcję członka Zarządu KFP.
Zygmunt Wdowiński był uczestnikiem wielu konkursów fotograficznych oraz współautorem wielu wystaw pokonkursowych, na których otrzymał wiele akceptacji, nagród i wyróżnień. W 1957 roku został laureatem pierwszej nagrody w kategorii "Features" (zdjęcia pojedyncze) – w konkursie World Press Photo of the Year, za fotografię "Zegarmistrz przy pracy" ("Zegarmistrz z Sarajewa"). Uczestniczył z powodzeniem w wielu edycjach "Ogólnopolskiego Konkursu Fotografii Prasowej" – zapoczątkowanego w 1958 roku. Był wieloletnim fotoreporterem Centralnej Agencji Fotograficznej. 
Zygmunt Wdowiński zmarł 14 maja 1966 w Warszawie, pochowany na Cmentarzu Wojskowym na Powązkach – kwatera B/15 (2/10). 
Fotografie Zygmunta Wdowińskiego znajdują się m.in. w zbiorach Polskiej Agencji Prasowej.

</doc>
<doc id="4516381" url="https://pl.wikipedia.org/wiki?curid=4516381" title="Pendleton (Missouri)">
Pendleton (Missouri)

Pendleton – wieś w Stanach Zjednoczonych, w stanie Missouri, w hrabstwie Warren.

</doc>
<doc id="4516384" url="https://pl.wikipedia.org/wiki?curid=4516384" title="Caledonia (Missouri)">
Caledonia (Missouri)

Caledonia – wieś w Stanach Zjednoczonych, w stanie Missouri, w hrabstwie Washington.

</doc>
<doc id="4516386" url="https://pl.wikipedia.org/wiki?curid=4516386" title="Mill Spring (Missouri)">
Mill Spring (Missouri)

Mill Spring – wieś w Stanach Zjednoczonych, w stanie Missouri, w hrabstwie Wayne.

</doc>
<doc id="4516387" url="https://pl.wikipedia.org/wiki?curid=4516387" title="Celia Lovsky">
Celia Lovsky

Celia Lovsky, właściwie Cäcilie Josefina Lvovsky (ur. 21 lutego 1897 w Wiedniu zm. 12 października 1979 w Los Angeles, Kalifornia) – austriacko-amerykańska aktorka teatralna i filmowa. 
Życiorys.
Celia była córką Břetislava Emila Lvovsky'ego (1857-1910), czeskiego kompozytora operowego. Studiowała teatr, taniec i języki w Universität für Musik und darstellende Kunst Wien. 
W 1919 roku poślubiła dziennikarza Heinricha Vinzenza Nowaka. W 1925 roku była blisko związana z dramaturgiem Arturem Schnitzlerem. Później przeniosła się do Berlina, gdzie grała w surrealistycznych sztukach "Dream Theater" i "Dream Play" autorstwa Karla Krausa. Tam w 1929 roku poznała Petera Lorre, który wcześniej widział ją w "Otellu" Williama Shakespeare'a w Wiedniu. Para wspólnie podróżowała do Paryża, Londynu i Stanów Zjednoczonych. Mieszkali razem przez pięć lat przed ślubem, pobrali się w 1934 roku i pozostali w związku małżeńskim do 1945 roku. Do końca życia Lorre pozostali bliskimi przyjaciółmi. Po tym, jak para osiedliła się w Santa Monica w Kalifornii, Lorre nie życzył sobie, aby Celia pracowała, została więc jego menedżerem, sekretarką, planistą finansowym, pielęgniarką i powiernikiem. Dopiero po rozwodzie zaczęła przyjmować role w amerykańskich filmach i telewizji.

</doc>
<doc id="4516389" url="https://pl.wikipedia.org/wiki?curid=4516389" title="Diggins">
Diggins

Diggins – wieś w Stanach Zjednoczonych, w stanie Missouri, w hrabstwie Webster.

</doc>
<doc id="4516391" url="https://pl.wikipedia.org/wiki?curid=4516391" title="Florin Tiţa">
Florin Tiţa



</doc>
<doc id="4516392" url="https://pl.wikipedia.org/wiki?curid=4516392" title="Hubert Hammerer">
Hubert Hammerer

Hubert Hammerer (ur. 10 września 1925, zm. 24 marca 2017) – austriacki strzelec sportowy. Złoty medalista olimpijski z Rzymu.
Specjalizował się w strzelaniu z karabinu małokalibrowego i dowolnego. Brał udział w dwóch igrzyskach (IO 60, IO 64). W 1960 triumfował w karabinie dowolnym na dystansie 300 metrów w konkurencji trzy postawy. W 1964 był chorążym reprezentacji Austrii podczas ceremonii otwarcia igrzysk.

</doc>
<doc id="4516393" url="https://pl.wikipedia.org/wiki?curid=4516393" title="Denver (Missouri)">
Denver (Missouri)

Denver – wieś w Stanach Zjednoczonych, w stanie Missouri, w hrabstwie Worth.

</doc>
<doc id="4516394" url="https://pl.wikipedia.org/wiki?curid=4516394" title="Jovita Jankelaityte">
Jovita Jankelaityte



</doc>
<doc id="4516395" url="https://pl.wikipedia.org/wiki?curid=4516395" title="Worth (Missouri)">
Worth (Missouri)

Worth – wieś w Stanach Zjednoczonych, w stanie Missouri, w hrabstwie Worth.

</doc>
<doc id="4516398" url="https://pl.wikipedia.org/wiki?curid=4516398" title="Bellerive Acres">
Bellerive Acres

Bellerive Acres (do 2015 "Bellerive") – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516402" url="https://pl.wikipedia.org/wiki?curid=4516402" title="Bel-Nor">
Bel-Nor

Bel-Nor – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516406" url="https://pl.wikipedia.org/wiki?curid=4516406" title="Bel-Ridge">
Bel-Ridge

Bel-Ridge – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516408" url="https://pl.wikipedia.org/wiki?curid=4516408" title="Country Life Acres">
Country Life Acres

Country Life Acres – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516409" url="https://pl.wikipedia.org/wiki?curid=4516409" title="Glen Echo Park">
Glen Echo Park

Glen Echo Park – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516411" url="https://pl.wikipedia.org/wiki?curid=4516411" title="Hanley Hills">
Hanley Hills

Hanley Hills – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516420" url="https://pl.wikipedia.org/wiki?curid=4516420" title="Hillsdale (Missouri)">
Hillsdale (Missouri)

Hillsdale – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516422" url="https://pl.wikipedia.org/wiki?curid=4516422" title="Mackenzie (Missouri)">
Mackenzie (Missouri)

Mackenzie – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516424" url="https://pl.wikipedia.org/wiki?curid=4516424" title="Silke Braun">
Silke Braun



</doc>
<doc id="4516425" url="https://pl.wikipedia.org/wiki?curid=4516425" title="Marlborough (Missouri)">
Marlborough (Missouri)

Marlborough – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516426" url="https://pl.wikipedia.org/wiki?curid=4516426" title="Pasadena Park">
Pasadena Park

Pasadena Park – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516428" url="https://pl.wikipedia.org/wiki?curid=4516428" title="Riverview (Missouri)">
Riverview (Missouri)

Riverview – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516430" url="https://pl.wikipedia.org/wiki?curid=4516430" title="Christina Gilli-Brügger">
Christina Gilli-Brügger

Christina Gilli-Brügger (ur. 3 lipca 1956 w Herlisberg) – szwajcarska biegaczka narciarska, zawodniczka klubu SC Alpina.
Kariera.
W Pucharze Świata zadebiutowała 9 lutego 1984 roku w Sarajewie, zajmując 20. miejsce w biegu na 10 km. Tym samym już w swoim debiucie zdobyła pierwsze pucharowe punkty. Nigdy nie stanęła na podium zawodów tego cyklu, najlepszy wynik osiągając 20 grudnia 1986 roku w Cogne i 17 marca 1988 roku w Oslo, zajmując dziewiąte miejsce odpowiednio w biegach na 20 km na stylem dowolnym i 30 km techniką klasyczną. Najlepsze wyniki osiągnęła w sezonie 1987/1988, kiedy zajęła 21. miejsce w klasyfikacji generalnej.
W 1984 roku wzięła udział w igrzyskach olimpijskich w Sarajewie, gdzie była między innymi dwudziesta w biegu na 10 km i szósta w sztafecie. Na rozgrywanych cztery lata później igrzyskach w Calgary była czwarta w sztafecie i biegu na 20 km stylem dowolnym. Wystąpiła też na mistrzostwach świata w Oberstdorfie w 1987 roku, gdzie jej najlepszym wynikiem było piąte miejsce na dystansie 20 km stylem dowolnym.
Osiągnięcia.
Puchar Świata.
Miejsca na podium.
Gilli-Brügger nigdy nie stanęła na podium zawodów PŚ.

</doc>
<doc id="4516431" url="https://pl.wikipedia.org/wiki?curid=4516431" title="Sycamore Hills">
Sycamore Hills

Sycamore Hills – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516432" url="https://pl.wikipedia.org/wiki?curid=4516432" title="Twin Oaks (Missouri)">
Twin Oaks (Missouri)

Twin Oaks – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516434" url="https://pl.wikipedia.org/wiki?curid=4516434" title="Uplands Park">
Uplands Park

Uplands Park – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516435" url="https://pl.wikipedia.org/wiki?curid=4516435" title="Strefa Hadija">
Strefa Hadija

Strefa Hadija ("Hadiya Zone") – obszar administracyjny w Etiopii, w Regionie Narodów, Narodowości i Ludów Południa. Nazwa strefy bierze się od ludu Hadija, który ją zamieszkuje. Głównym miastem jest Hosaena. Według spisu z 2007 roku strefę zamieszkiwało ponad 1,2 miliona mieszkańców na powierzchni 3593 km² (343 osób/km²). 
Strefa znajduje się na wysokości od 1000 m n.p.m. na zachodzie do blisko 3000 m n.p.m. na północnym wschodzie. 
Demografia.
Według spisu cztery największe grupy etniczne w strefie to: Hadija (90%), Kembata (2%), Gurage (1,5%) i Amharowie (1,3%). Do pozostałych grup należy 5,2% populacji. Pod względem religijnym przeważa protestantyzm (75,4%), a do największych mniejszości należą muzułmanie (11,1%), etiopscy prawosławni (8,5%) i katolicy (4,3%).
Podział administracyjny.
W skład strefy wchodzi 11 wored:

</doc>
<doc id="4516437" url="https://pl.wikipedia.org/wiki?curid=4516437" title="Velda Village Hills">
Velda Village Hills

Velda Village Hills – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516440" url="https://pl.wikipedia.org/wiki?curid=4516440" title="Vinita Terrace">
Vinita Terrace

Vinita Terrace – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516441" url="https://pl.wikipedia.org/wiki?curid=4516441" title="Rozmawiające kobiety">
Rozmawiające kobiety

Rozmawiające kobiety (hiszp. "Mujeres conversando") – obraz olejny hiszpańskiego malarza Francisca Goi (1746–1828) znajdujący się wzbiorach Wadsworth Atheneum w Hartford.
Okoliczności powstania.
Możliwe, że ten obraz jest jednym z trzech dzieł namalowanych przez Goyę dla przyjaciela, kupca Sebastiána Martíneza. W 1792 roku Goya spędził w jego domu w Kadyksie niemal pół roku, kiedy podróżując do Andaluzji poważnie zachorował. Namalował wówczas jego portret i inne obrazy. Podłużny kształt, rozmiary oraz obniżony punkt widzenia wskazują na to, że był to rodzaj obrazu przeznaczonego do powieszenia na znacznej wysokości: nad drzwiami wejścia do pokoju, w nadprożu lub nad półką kominka. Według informacji zawartych w "Viaje de España a Francia e Italia" Nicolása de la Cruz Bahamonde hrabiego de Maule, w kolekcji Martíneza znajdowały się trzy obrazy o tym specyficznym formacie. Prawdopodobnie były to: "Rozmawiające kobiety" i "Śpiąca kobieta", a trzecim obrazem, którego tytułu nie wymienia, mógł być "Sen".
Obraz przypomina projekty do tapiserii z siódmej, ostatniej serii namalowanej przez Goyę w latach 1791–1792 dla Królewskiej Manufaktury Tapiserii Santa Bárbara. Nie mając pewności co do pochodzenia tego dzieła trudno stwierdzić, czy powstał jako projekt dla tkaczy, czy jako obraz do powieszenia na wysokości. 
Opis obrazu.
Obraz przedstawia dwie rozmawiające kobiety, leżące naprzeciw siebie an świeżym powietrzu. Mają na sobie eleganckie ubrania, które wskazują na to, że nie są to chłopki, ale młode kobiety z miasta – tzw. "majas". Kobieta, ubrana w czerwoną suknię i odwrócona twarzą do widza wydaje się zaskoczona i zaciekawiona treścią rozmowy.
Goya stosuje lekkie i szybkie pociągnięcia pędzla, które przypominają styl Velázqueza. Zręcznie oddaje jakość tkanin i ich fałd, zwłaszcza na różowej spódnicy kobiety z pierwszego planu i białych rękawach jej bluzki. Możliwe, że jednym ze źródeł inspiracji dla tego obrazu była "Wenus z lustrem " Velázqueza, którą Goya widział w kolekcji książąt Alba. Postacie znajdują się naprzeciwko siebie tak, jakby twarz jednej z nich była lustrzanym odbiciem drugiej. Podobnie leżąca postać, której twarzy nie widzimy, pojawia się także na fresku "Matka Boska Królowa Męczenników" z 1780 roku, na obrazie "Lot i jego córki" z ok. 1780–1790 i późniejszym "Jaskinia Cyganów" z ok. 1808–1810 roku.
Proweniencja.
Obraz mógł należeć do Sebastiána Martíneza w Kadyksie. Pierwszą udokumentowaną właścicielką była markiza de Bermejillo del Rey w Madrycie, a następnie obraz należał do kolekcji Kurt M. Sterna. Był własnością wicehrabiego de Heudencourt w Paryżu, a następnie do marszandów Durlacher Bros. w Nowym Jorku. W 1929 został przekazany przez "The Ella Gallup Summer and Mary Catlin Summer Collection Fund" do Wadsworth Atheneum. 

</doc>
<doc id="4516442" url="https://pl.wikipedia.org/wiki?curid=4516442" title="Westwood (Missouri)">
Westwood (Missouri)

Westwood – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516443" url="https://pl.wikipedia.org/wiki?curid=4516443" title="Viera Klimková">
Viera Klimková



</doc>
<doc id="4516444" url="https://pl.wikipedia.org/wiki?curid=4516444" title="Wilbur Park">
Wilbur Park

Wilbur Park – wieś w Stanach Zjednoczonych, w stanie Missouri, w hrabstwie St. Louis.

</doc>
<doc id="4516447" url="https://pl.wikipedia.org/wiki?curid=4516447" title="Iwo Christow">
Iwo Christow

Iwo Christow Petkow, bułg. Иво Христов Петков (ur. 8 października 1970 w Stambule) – bułgarski dziennikarz i tłumacz, dyrektor gabinetu prezydenta Bułgarii, poseł do Parlamentu Europejskiego IX kadencji.
Życiorys.
Ukończył studia prawnicze na Uniwersytecie Sofijskim im. św. Klemensa z Ochrydy. Jako tłumacz przełożył na język bułgarski utwory takich autorów jak Romain Gary, Marguerite Duras, André Gide, Philippe Djian czy Tonino Benacquista. Zajął się też działalnością dziennikarską i publicystyczną, pisał m.in. w paryskim magazynie literackim „Europe”, a w Bułgarii w gazecie „Sega”i magazynie „Tema”. Opublikował wydaną w języku bułgarskim biografię François Mitterranda. Był redaktorem programu telewizyjnego "Nabljudateł" w stacji Nowa telewizija i gospodarzem programu "Małki istorii" w BNT.
W styczniu 2017 został dyrektorem gabinetu prezydenta Bułgarii Rumena Radewa. W 2019 przyjął propozycję kandydowania w wyborach europejskich z listy Bułgarskiej Partii Socjalistycznej. W wyniku głosowania z maja tegoż roku mandat posła do Parlamentu Europejskiego IX kadencji.

</doc>
<doc id="4516449" url="https://pl.wikipedia.org/wiki?curid=4516449" title="Tomasz Majtczak">
Tomasz Majtczak

Tomasz Majtczak (ur. 12 sierpnia 1975 w Wadowicach) – polski japonista i turkolog, językoznawca.
Absolwent japonistyki (tytuł pracy mgr. "Pary czasowników przechodnich i nieprzechodnich w języku japońskim i ich powstanie", 1999) oraz turkologii (praca mgr. "Język staroturecki "Księgi wróżb" (Yrk bitig)", 2002) na Uniwersytecie Jagiellońskim. Tamże obronił pracę doktorską pt. "Starojapońskie klasy czasownikowe i ich powstanie" (2004; promotor: Wojciech Smoczyński). Od października 2006 r. pełni obowiązki kierownika Zakładu Japonistyki i Sinologii UJ.
W 2016 na UJ uzyskał stopień doktora habilitowanego nauk humanistycznych (specjalność: językoznawstwo) na podstawie pracy habilitacyjnej "The inflexional system of Classical Japanese".
Główne zainteresowania badawcze: język starojapoński, gramatyka historyczna japońskiego, lingwistyka ałtajska, język staroturecki.

</doc>
<doc id="4516454" url="https://pl.wikipedia.org/wiki?curid=4516454" title="Karin Thomas">
Karin Thomas

Karin Thomas (ur. 3 października 1961 w Brusio) – szwajcarska biegaczka narciarska, zawodniczka klubu SC Bernina.
Kariera.
W Pucharze Świata zadebiutowała 9 lutego 1984 roku w Sarajewie, zajmując 23. miejsce w biegu na 10 km. Pierwsze pucharowe punkty zdobyła 17 marca 1984 roku w Štrbskim Plesie, gdzie zajęła 20. miejsce w biegu na 5 km (do sezonu 1984/1985 punktowało 20 najlepszych zawodniczek). Na podium zawodów tego cyklu jedyny raz stanęła 20 grudnia 1986 roku w Cogne, kończąc rywalizację w biegu na 20 km na stylem dowolnym na trzeciej pozycji. W zawodach tych wyprzedziły ją jedynie dwie Norweżki: Grete Ingeborg Nykkelmo i Marianne Dahlmo. Najlepsze wyniki osiągnęła w sezonie 1986/1987, kiedy zajęła 14. miejsce w klasyfikacji generalnej.
W 1984 roku wzięła udział w igrzyskach olimpijskich w Sarajewie, gdzie zajęła między innymi 22. miejsce w biegu na 20 km i szóste w sztafecie. Na rozgrywanych cztery lata później igrzyskach w Calgary była czwarta w sztafecie i szesnasta w biegu na 20 km stylem dowolnym. Wystąpiła też na mistrzostwach świata w Seefeld w 1985 roku, gdzie jej najlepszymi wynikami były szóste miejsce w sztafecie oraz czternaste w biegu na 5 km stylem klasycznym. Czternaste miejsce zajęła też na dystansie 20 km podczas mistrzostw świata w Oberstdorfie dwa lata później.

</doc>
<doc id="4516457" url="https://pl.wikipedia.org/wiki?curid=4516457" title="Edgard Salvé">
Edgard Salvé

Edgard Salvé (ur. 1 sierpnia 1946 w Bensbergu) – belgijski lekkoatleta, średniodystansowiec, halowy mistrz Europy z 1969, dwukrotny olimpijczyk.
Zajął 5. miejsce w biegu na 1500 metrów na europejskich igrzyskach halowych w 1967 w Pradze. Odpadł w półfinale tej konkurencji na igrzyskach olimpijskich w 1968 w Meksyku.
Zdobył złoty medal w biegu na 1500 metrów na europejskich igrzyskach halowych w 1969 w Belgradzie, wyprzedzając Knuta Brustada z Norwegii i Waltera Wilkinsona z Wielkiej Brytanii. Na mistrzostwach Europy w 1969 w Atenach zajął w tej konkurencji 4. miejsce.
Zajął 7. miejsce w biegu na 1500 metrów na halowych mistrzostwach Europy w 1970 w Wiedniu, a na halowych mistrzostwach Europy w 1971 w Sofii odpadł w eliminacjach biegu na 1500 metrów i biegu na 3000 metrów. Odpadł w eliminacjach biegu na 1500 metrów na igrzyskach olimpijskich w 1972 w Monachium. Na halowych mistrzostwach Europy w 1973 w Rotterdamie odpadł w eliminacjach tej konkurencji, a na halowych mistrzostwach Europy w 1975 w Katowicach zajął 7. miejsce w biegu na 3000 metrów.

</doc>
<doc id="4516461" url="https://pl.wikipedia.org/wiki?curid=4516461" title="Formula 1 Heineken Chinese Grand Prix 2019">
Formula 1 Heineken Chinese Grand Prix 2019



</doc>
<doc id="4516463" url="https://pl.wikipedia.org/wiki?curid=4516463" title="Formula 1 Rolex Australian Grand Prix 2019">
Formula 1 Rolex Australian Grand Prix 2019



</doc>
<doc id="4516467" url="https://pl.wikipedia.org/wiki?curid=4516467" title="Sandra Parpan">
Sandra Parpan

Sandra Parpan (ur. 7 listopada 1967) – szwajcarska biegaczka narciarska, zawodniczka klubu SC Lenzerheide.
W Pucharze Świata zadebiutowała 14 lutego 1988 roku w Calgary, zajmując 32. miejsce w biegu na 10 km. Mimo kilkukrotnych startów nigdy nie zdobyła pucharowych punktów. W 1988 roku wzięła udział w igrzyskach olimpijskich w Calgary, gdzie zajęła 32. miejsce w biegu na 10 km i szóste w sztafecie. Brała też udział W rozgrywanych rok później mistrzostwach świata w Lahti, zajmując 40. miejsce w biegu na 10 km stylem dowolnym oraz 37. miejsce na dystansie 15 km techniką klasyczną.
Osiągnięcia.
Puchar Świata.
Miejsca na podium.
Parpan nigdy nie stanęła na podium zawodów PŚ.

</doc>
<doc id="4516470" url="https://pl.wikipedia.org/wiki?curid=4516470" title="Rumen Geczew">
Rumen Geczew

Rumen Wasilew Geczew, bułg. Румен Василев Гечев (ur. 4 października 1956 w m. Czerwen brjag) – bułgarski polityk, ekonomista i nauczyciel akademicki, poseł do Zgromadzenia Narodowego, w latach 1995–1997 wicepremier i minister.
Życiorys.
Ukończył studia z zakresu ekonomii politycznej w wyższym instytucie ekonomicznym WII „Karl Marks”, przekształconym później w Uniwersytet Gospodarki Narodowej i Światowej. Został nauczycielem akademickim na tej uczelni. Odbywał staże naukowe na uczelniach amerykańskich. W latach 1987–1991 był zarejestrowany jako tajny współpracownik policji politycznej KDS.
W latach 90. zaangażował się w działalność polityczną w ramach Bułgarskiej Partii Socjalistycznej. W 1994 został wybrany na posła do Zgromadzenia Narodowego 37. kadencji. Od 1995 do 1997 był wicepremierem oraz ministrem rozwoju gospodarczego w rządzie Żana Widenowa. Później wycofał się z działalności publicznej, powracając do pracy naukowej na macierzystej uczelni.
W 2013 ponownie uzyskał mandat deputowanego do bułgarskiego parlamentu, który utrzymywał w wyborach w 2014, 2017, kwietniu 2021, lipcu 2021, listopadzie 2021 oraz 2022.

</doc>
<doc id="4516478" url="https://pl.wikipedia.org/wiki?curid=4516478" title="Aleksander Michał Woyna Jasieniecki">
Aleksander Michał Woyna Jasieniecki

Aleksander Michał Woyna Jasieniecki herbu Haki (zm. w 1698 roku) – kasztelan nowogródzki w 1684 roku, podwojewodzi wileński w latach 1666-1668, starosta brasławski do 1684 roku, ciwun tendziagolski już w 1669 roku, wojski witebski już w 1659 roku, sędzia grodzki witebski w 1655 roku.
Poseł sejmiku rosieńskiego na sejm 1649/1650 roku, poseł sejmiku witebskiego na sejm zwyczajny 1654 roku, sejm 1655, 1658, 1659, 1661, 1662, 1664/1665, poseł sejmiku wileńskiego na sejm 1666 (II), 1667 roku. Poseł sejmiku brasławskiego na sejm koronacyjny 1676 roku, sejm 1681 roku.
Na sejmie 1662 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego.
W 1674 roku był elektorem Jana III Sobieskiego z województwa mińskiego.

</doc>
<doc id="4516486" url="https://pl.wikipedia.org/wiki?curid=4516486" title="Mazowiecki Festiwal Chórów Akademickich „Vivat Academia”">
Mazowiecki Festiwal Chórów Akademickich „Vivat Academia”



</doc>
<doc id="4516488" url="https://pl.wikipedia.org/wiki?curid=4516488" title="Woynowie">
Woynowie



</doc>
<doc id="4516490" url="https://pl.wikipedia.org/wiki?curid=4516490" title="Anna Pasiarová">
Anna Pasiarová

Anna Pasiarová (ur. 18 grudnia 1949 w Matlarach) – słowacka biegaczka narciarska reprezentująca Czechosłowację, zawodniczka klubu CH Štrbské Pleso.
Kariera.
W Pucharze Świata zadebiutowała 9 stycznia 1982 roku w Klingenthal, zajmując trzecie miejsce w biegu na 10 km. Tym samym nie tylko zdobyła pierwsze pucharowe punkty, ale też w pierwszych w historii zawodach tego cyklu stanęła na podium. W zawodach tych wyprzedziły ją jedynie jej rodaczka, Květa Jeriová oraz Norweżka Brit Pettersen. W kolejnych startach jeszcze trzy razy plasowała się w najlepszej trójce: 12 marca 1982 roku w Holmenkollen była trzecia w biegu na 20 km, 9 grudnia 1983 roku w Reit im Winkl była druga w biegu na 5 km, a 17 grudnia 1983 roku w Autrans zajęła drugie miejsce na dystansie 10 km. Najlepsze wyniki osiągnęła w sezonie 1981/1982, kiedy zajęła szóste miejsce w klasyfikacji generalnej.
W 1976 roku wzięła udział w igrzyskach olimpijskich w Innsbrucku, gdzie była szósta w sztafecie, trzynasta w biegu na 10 km i piętnasta w biegu na 5 km. Na rozgrywanych osiem lat później igrzyskach w Sarajewie zajęła 27. miejsce w biegu na 10 km i 16. miejsce na dystansie 20 km. Wystąpiła też między innymi na mistrzostwach świata w Oslo w 1982 roku, zajmując piąte miejsce w sztafecie, szóste w biegu na 5 km oraz ósme w biegu na 10 km.

</doc>
<doc id="4516493" url="https://pl.wikipedia.org/wiki?curid=4516493" title="Transmashholding">
Transmashholding



</doc>
<doc id="4516499" url="https://pl.wikipedia.org/wiki?curid=4516499" title="Palanda (kanton)">
Palanda (kanton)

Palanda – kanton w prowincji Zamora-Chinchipe, w Ekwadorze. Stolicą kantonu jest Palanda.

</doc>
<doc id="4516500" url="https://pl.wikipedia.org/wiki?curid=4516500" title="Johann Ernst Reichsgraf von Thun">
Johann Ernst Reichsgraf von Thun

Johann Ernst Reichsgraf von Thun (ur. 3 czerwca 1643 w Pradze, zm. 20 kwietnia 1709 w Salzburgu) – austriacki duchowny rzymskokatolicki, w latach 1687–1709 książę arcybiskup metropolia Salzburga.
Życiorys.
Urodził się 3 czerwca 1643 w Pradze, był członkiem rodziny szlacheckiej Thun und Hohenstein, podniesionej do rangi hrabiów cesarstwa w 1629. Jego starszym przyrodnim bratem był Guidobald. Po święceniach kapłańskich w roku 1677 został mianowany biskupem Seckau, sakrę otrzymał w 1680 z rąk Maximiliana Gandolfa von Kuenburga. 30 czerwca 1687 został mianowany arcybiskupem Salzburga, papież zatwierdził ten wybór 24 listopada tego samego roku.
Thun został zapamiętany przez historię jako patron Johanna Bernharda Fischera von Erlacha, jednego z najwybitniejszych architektów baroku. Jednak przez całe swoje panowanie wykazywał wyraźną niechęć do włoskich projektantów, których w tamtych czasach naśladowało wielu niemieckich monarchów. Po przystąpieniu zatrzymał prace nad kościołem zbudowanym dla włoskiego zakonu Teatynów i odmówił zapłaty włoskim rzemieślnikom, co doprowadziło do długotrwałego sporu sądowego.
Arcybiskup von Thun zmarł 20 kwietnia 1709 został pochowany w katedrze w Salzburgu. Swoją wolą oddał swój mózg do kaplicy uniwersyteckiej, jego wnętrzności zdeponowano w przyszpitalnym kościele, a serce pochowało w jego ulubionym Kościele Świętej Trójcy.

</doc>
<doc id="4516503" url="https://pl.wikipedia.org/wiki?curid=4516503" title="Paquisha (kanton)">
Paquisha (kanton)

Paquisha – kanton w prowincji Zamora-Chinchipe, w Ekwadorze. Stolicą kantonu jest Paquisha.

</doc>
<doc id="4516504" url="https://pl.wikipedia.org/wiki?curid=4516504" title="Alice Kinsella">
Alice Kinsella

Alice Kinsella (ur. 13 marca 2001 r. w Basildonie) – angielska gimnastyczka, mistrzyni Europy, trzykrotna medalistka Igrzysk Wspólnoty Narodów.
Jej ojcem jest Mark, który reprezentował Irlandię w piłce nożnej w latach 1998–2004.

</doc>
<doc id="4516508" url="https://pl.wikipedia.org/wiki?curid=4516508" title="Wszystko gra">
Wszystko gra



</doc>
<doc id="4516510" url="https://pl.wikipedia.org/wiki?curid=4516510" title="Dekanat pawłowsko-posadski">
Dekanat pawłowsko-posadski



</doc>
<doc id="4516513" url="https://pl.wikipedia.org/wiki?curid=4516513" title="Kolejka EKD">
Kolejka EKD



</doc>
<doc id="4516514" url="https://pl.wikipedia.org/wiki?curid=4516514" title="Golcówka">
Golcówka

Golcówka – wzgórze w Imielinie, o wysokości 307,6 m n.p.m., najwyższe wzniesienie Garbów Imielina.
Wzgórze jest zbudowane z dolomitów i wapieni, w otoczeniu Golcówki znajduje się nieczynny kamieniołom. Na wzgórzu stała altanka, wybudowana ze środków powiatu. Z wzniesienia można zobaczyć m.in. szczyty Beskidów i Tatr.
Flora i fauna.
Na wzniesieniu stwierdzono występowanie chronionej wilżyny ciernistej i muraw kserotermicznych, na których wyróżniono 45 gatunków roślin typowych dla tego rodzaju stanowisk, jak np. czosnek winnicowy, w tym 19 gatunków wymienionych w "Czerwonej liście roślin naczyniowych województwa śląskiego".
Z owadów w rejonie Golcówki zaobserwowano np. pluskwiaka czy motyle modraszki.

</doc>
<doc id="4516523" url="https://pl.wikipedia.org/wiki?curid=4516523" title="Joseph Anton Gall">
Joseph Anton Gall

Joseph Anton Gall (ur. 17 marca 1748 w Weil der Stadt, zm. 18 czerwca 1807 w Linzu) – austriacki duchowny rzymskokatolicki, w latach 1789–1807 biskup Linzu.
Życiorys.
Urodził się 17 marca 1748 jako piąte z jedenastu dzieci kupca i producenta tytoniu Antona Galla w Weil der Stadt. Po studiach teleologicznych i filozoficznych w Heidelberg został wyświęcony na kapłana 13 czerwca 1772 i inkardynowany do diecezji Spiry. W 1788 cesarz Józef II mianował go następcą Ernesta Johanna Nepomuka von Herbersteina jako drugiego biskupa diecezjalnego diecezji Linz, założonej w roku 1784. Jego sakra i ingres miały miejsce na początku 1789 roku.
Biskup Gall, ze swoim skromnym i bezinteresownym sposobem życia, szybko zyskał sympatię ludności swojej diecezji. W 1806 założył seminarium duchowne w Linzu oraz uczynnił je spadkobiercą swojego testamentu.
Zmarł 18 czerwca 1807 i został pochowany w Starej Katedrze w Linzu.

</doc>
<doc id="4516525" url="https://pl.wikipedia.org/wiki?curid=4516525" title="Muzeum Picassa">
Muzeum Picassa



</doc>
<doc id="4516527" url="https://pl.wikipedia.org/wiki?curid=4516527" title="Monte Grande (ujednoznacznienie)">
Monte Grande (ujednoznacznienie)



</doc>
<doc id="4516529" url="https://pl.wikipedia.org/wiki?curid=4516529" title="Spera (ujednoznacznienie)">
Spera (ujednoznacznienie)



</doc>
<doc id="4516530" url="https://pl.wikipedia.org/wiki?curid=4516530" title="The Adventures of Kid Danger">
The Adventures of Kid Danger



</doc>
<doc id="4516535" url="https://pl.wikipedia.org/wiki?curid=4516535" title="Cmentarz przy ul. Elbląskiej w Braniewie">
Cmentarz przy ul. Elbląskiej w Braniewie

Cmentarz przy ul. Elbląskiej w Braniewie – największy, a zarazem najmłodszy cmentarz komunalny w Braniewie.
Cmentarz został otwarty 23 sierpnia 1986 roku. W 2014 roku na cmentarzu pochowane były 2632 osoby. Alejki główne są utwardzone płytami betonowymi i częściowo trylinką, zaś drogi pomiędzy grobami stanowią alejki ziemne. Cmentarz posiada dwa letnie ujęcia wody z sieci wodociągowej. Przed bramą główną znajduje się dom przedpogrzebowy o kształcie piramidy, parking o utwardzonej nawierzchni oraz obiekty handlowe z kwiatami. W związku z kończącym się miejscem na nowe groby w 2018 roku na cmentarzu przeprowadzone zostały prace ziemne w zakresie rozbudowy cmentarza, odwodnienia oraz wykonania alejek cmentarnych.
Cmentarz sąsiaduje z największą w Europie nekropolią żołnierzy Armii Czerwonej, którzy polegli w II wojnie światowej (spoczywają tam szczątki około 31 tys. żołnierzy).
Dojazd.
Cmentarz znajduje się przy wjeździe do Braniewa, przy ul. Elbląskiej, przy drodze wojewódzkiej nr 504: Elbląg – Frombork – Braniewo.

</doc>
<doc id="4516537" url="https://pl.wikipedia.org/wiki?curid=4516537" title="Calceta">
Calceta

Calceta – miasto położone w zachodnim Ekwadorze, w prowincji Manabí. Stolica kantonu Bolívar.

</doc>
<doc id="4516540" url="https://pl.wikipedia.org/wiki?curid=4516540" title="Dekanat sieriebriano-prudzki">
Dekanat sieriebriano-prudzki



</doc>
<doc id="4516544" url="https://pl.wikipedia.org/wiki?curid=4516544" title="Ruslan Lukin">
Ruslan Lukin



</doc>
<doc id="4516553" url="https://pl.wikipedia.org/wiki?curid=4516553" title="Mestni Vrh">
Mestni Vrh

Mestni Vrh – wieś w Słowenii, w gminie miejskiej Ptuj. W 2018 roku liczyła 675 mieszkańców. 

</doc>
<doc id="4516555" url="https://pl.wikipedia.org/wiki?curid=4516555" title="Następna stacja Tour">
Następna stacja Tour



</doc>
<doc id="4516556" url="https://pl.wikipedia.org/wiki?curid=4516556" title="Starostwo powiatowe w Starogardzie Gdańskim">
Starostwo powiatowe w Starogardzie Gdańskim

Starostwo powiatowe – budynek w Starogardzie Gdańskim, przy ulicy Tadeusza Kościuszki 17, w dzielnicy Centrum. Siedziba powiatu starogardzkiego. 
Budynek został zbudowany w XIX wieku i służył na początku jako fabryka wyrobów tytoniowych Arie Izaaka Goldfarba. W XX wieku stał się częścią fabryki obuwia "Neptun".
W 2019 roku na ścianie starostwa odsłonięto tablicę upamiętniającą właściciela fabryki, A. I. Goldfarba, z okazji 164 rocznicy jego narodzin.
Budynek sąsiaduje z wydziałem cywilnym i ksiąg wieczystych sądu rejonowego.
Wydziały.
W starostwie powiatowym w Starogardzie Gdańskim znajduje się 19 wydziałów:

</doc>
<doc id="4516557" url="https://pl.wikipedia.org/wiki?curid=4516557" title="Columba (ujednoznacznienie)">
Columba (ujednoznacznienie)



</doc>
<doc id="4516558" url="https://pl.wikipedia.org/wiki?curid=4516558" title="Dekanat siergijewo-posadzki">
Dekanat siergijewo-posadzki



</doc>
<doc id="4516559" url="https://pl.wikipedia.org/wiki?curid=4516559" title="Brătianu">
Brătianu



</doc>
<doc id="4516562" url="https://pl.wikipedia.org/wiki?curid=4516562" title="Matías Alonso Ruiz">
Matías Alonso Ruiz

Matías Alonso Ruiz (ur. 8 kwietnia 1952 w La Línea de la Concepción) – hiszpański i kataloński polityk, menedżer oraz wojskowy, poseł do katalońskiego parlamentu.
Życiorys.
Zawodowy wojskowy, przez ponad dwadzieścia lat służył w wojskach lądowych hiszpańskich sił zbrojnych. Był oficerem w jednostkach artylerii. Od 1994 pracował w prywatnych przedsiębiorstwach w sektorze usług, był m.in. menedżerem i konsultantem. Jako publicysta pisał m.in. w „El Mundo” i „ABC”.
Od 2005 związany z katalońskim ruchem politycznym Ciutadans de Catalunya, na bazie którego w 2006 powstało ugrupowanie Obywatele – Partia Obywatelska. W 2008 został członkiem krajowego komitetu wykonawczego, odpowiadając za komunikację. W latach 2009–2017 zajmował stanowisko sekretarza generalnego partii.
W 2012, 2015, 2017 i 2021 wybierany na posła do katalońskiego parlamentu.

</doc>
<doc id="4516564" url="https://pl.wikipedia.org/wiki?curid=4516564" title="Yacuambi (kanton)">
Yacuambi (kanton)

Yacuambi – kanton w prowincji Zamora-Chinchipe, w Ekwadorze. Stolicą kantonu jest Yacuambi.

</doc>
<doc id="4516565" url="https://pl.wikipedia.org/wiki?curid=4516565" title="Lipje (Słowenia)">
Lipje (Słowenia)

Lipje – wieś w Słowenii, w gminie miejskiej Velenje. W 2018 roku liczyła 425 mieszkańców. 

</doc>
<doc id="4516566" url="https://pl.wikipedia.org/wiki?curid=4516566" title="Lopatnik">
Lopatnik

Lopatnik – wieś w Słowenii, w gminie miejskiej Velenje. W 2018 roku liczyła 58 mieszkańców. 

</doc>
<doc id="4516567" url="https://pl.wikipedia.org/wiki?curid=4516567" title="Lopatnik pri Velenju">
Lopatnik pri Velenju

Lopatnik pri Velenju – wieś w Słowenii, w gminie miejskiej Velenje. W 2018 roku liczyła 70 mieszkańców. 

</doc>
<doc id="4516570" url="https://pl.wikipedia.org/wiki?curid=4516570" title="Ložnica (gmina Velenje)">
Ložnica (gmina Velenje)

Ložnica – wieś w Słowenii, w gminie miejskiej Velenje. W 2018 roku liczyła 191 mieszkańców. 

</doc>
<doc id="4516571" url="https://pl.wikipedia.org/wiki?curid=4516571" title="Yanzatza (kanton)">
Yanzatza (kanton)

Yanzatza – kanton w prowincji Zamora-Chinchipe, w Ekwadorze. Stolicą kantonu jest Yanzatza.

</doc>
<doc id="4516572" url="https://pl.wikipedia.org/wiki?curid=4516572" title="Vinska Gora">
Vinska Gora

Vinska Gora – wieś w Słowenii, w gminie miejskiej Velenje. W 2018 roku liczyła 399 mieszkańców. 

</doc>
<doc id="4516574" url="https://pl.wikipedia.org/wiki?curid=4516574" title="Zamek Mauterndorf">
Zamek Mauterndorf

Zamek Mauterndorf () – zamek w gminie targowej Mauterndorf, w kraju związkowym Salzburg, w środkowej Austrii. Zamek położony jest na wysokości 1138 m n.p.m.
Historia.
Zamek Mautendorf został prawdopodobnie zbudowany na miejscu dawnego rzymskiego, który chronił górską drogę z Teurnii do Iuvavum (dzisiejszy Salzburg).
Po raz pierwszy zamek został wzmiankowany w dokumentach w 1253 roku. Zamek był finansowany przez system poboru opłat z pobliskiej drogi. Twierdza, będąca pod zarządem kapituły katedralnej z Salsburga, została znacznie powiększona w XV wieku, kiedy to osiągnęła formę, jaką ma do dziś. System poboru opłat na drodze wspierał zamek i osadę aż do 1803 roku. W 1806 roku zamek stał się własnością państwa austriackiego.
W 1894 roku zamek Mauterndorf został zakupiony przez Hermanna Epensteina (1851–1934), chrześcijanina pochodzenia żydowskiego, który służył jako chirurg w armii pruskiej. Wyremontował on zamek i wykorzystywał go jako swoją rezydencję. W 1908 roku Epenstein od cesarza Franciszka Józefa I otrzymał tytuł "Ritter von Mauternburg". Podczas służby w Niemieckiej Afryce Południowo-Zachodniej pod koniec lat 80. XIX wieku Epenstein zaprzyjaźnił się z komisarzem Heinrichem Ernstem Göringiem, którego wraz z rodziną gościł w swoich rezydencjach. Wdowa po Epensteinie przekazała zamek w 1939 roku Hermannowi Göringowi, dla którego była matką chrzestną. Jednak Göring nigdy nie został formalnie właścicielem zamku.
Od 1968 roku zamek jest własnością kraju związkowego Salzburg. W latach 1979-1982 przeprowadzono renowację zamku, która pochłonęła 20 mln. szylingów austriackich.
Architektura.
Pierwotnie dostęp do zamku prowadził od północy przez bramę z mostem zwodzonym nad fosą. Dzisiaj do zamku wchodzi się od południa. Zegar słoneczny nad bramą pochodzi z 1680 roku. 
Najcenniejszym artystycznie pomieszczeniem zamku jest kaplica. Późnogotycki ołtarz z około 1455 roku jest przypisywany Gabrielowi Häringowi. Malowidła ścienne w apsydzie pochodzą z lat 1335–1338. Zostały one wykonane w technice mieszanej, w której tylko kontury na czerwono oznaczono "al fresco", natomiast kolorowy obraz wykonano "al secco" (czyli na już suchym tynku). Malowidła zostały odrestaurowane w 1901 roku.
Bardzo dobrze zachowane, choć częściowo odrestaurowane, są tzw. pokoje Keutschacha, zbudowane i wyposażone przez księcia arcybiskupa Leonharda von Keutschacha w 1494 roku. W ich skład wchodzi przedpokój, salon i sypialnia.
Fontanna na dziedzińcu została po raz pierwszy zainstalowana około 1900 roku.
Ciekawostki.
Wizerunek zamku znajdował się na banknocie 50-szylingowym.
Na zamku były kręcone zdjęcia do filmu "Śpiąca królewna" z 2008 roku

</doc>
<doc id="4516575" url="https://pl.wikipedia.org/wiki?curid=4516575" title="Zamora (kanton)">
Zamora (kanton)

Zamora – kanton w prowincji Zamora-Chinchipe, w Ekwadorze. Stolicą kantonu jest Zamora.

</doc>
<doc id="4516578" url="https://pl.wikipedia.org/wiki?curid=4516578" title="Kyle Bornheimer">
Kyle Bornheimer

Kyle Edward Bornheimer (ur. 10 września 1975 w Mishawaka) – amerykański aktor i komik, najbardziej znany z roli Sama Briggsa w serialu CBS "Najgorszy tydzień" (2008), jako sierżant Teddy Wells w sitcomie Fox "Brooklyn 9-9" (2014–17), Dan w serialu USA Network "Playing House" (2015) i Jack Briggs w serialu HBO 3 "Bez zobowiązań" (2016–17). Absolwent Uniwersytetu Purdue w West Lafayette (1994).

</doc>
<doc id="4516583" url="https://pl.wikipedia.org/wiki?curid=4516583" title="Diane Towler">
Diane Towler

Diane Towler-Green (ur. 16 grudnia 1946 w Londynie) – brytyjska łyżwiarka figurowa, startująca w parach tanecznych z Bernardem Fordem. 4-krotna mistrzyni świata (1966–1969), 4-krotna mistrzyni Europy (1966–1969) oraz 4-krotna mistrzyni Wielkiej Brytanii (1966–1969). Po zakończeniu kariery w 1969 roku Towler i Ford występowali w rewiach tanecznych przez dwa lata, a następnie Towler została trenerką par tanecznych w Streatham.
Towler i Ford są uznawani za jednych z pionierów nowoczesnego stylu w konkurencji par tanecznych, gdyż przypisuje się im wprowadzenie do tańców podnoszeń tanecznych, twizzli i piruetów.
11 maja 1984 roku urodziła bliźniaczki Candice i Philippę. Obie córki trenowały łyżwiarstwo pod okiem matki i startowały w parach tanecznych na arenie międzynarodowej.
Osiągnięcia.
Z Bernardem Fordem

</doc>
<doc id="4516585" url="https://pl.wikipedia.org/wiki?curid=4516585" title="Northern Illinois University">
Northern Illinois University



</doc>
<doc id="4516591" url="https://pl.wikipedia.org/wiki?curid=4516591" title="Muzeum Pai Jovanovicia">
Muzeum Pai Jovanovicia

Muzeum Pai Jovanovicia (serb. Музеј Паје Јовановића) – muzeum w Belgradzie noszące imię serbskiego malarza Pai Jovanovicia.
Historia.
Po II wojnie światowej Paja Jovanović prowadził rozmowy z Muzeum Miejskim w Belgradzie dotyczące przekazania przez niego obrazów i rzeczy osobistych, które uważał za „warte zachowania”. W 1952 roku muzeum otrzymało 800 obiektów, a po śmierci artysty 30 listopada 1957 roku dostarczono tu także urnę z prochami artysty. W dniu pogrzebu artysty, który odbył się 11 czerwca 1970 roku w Alei Zasłużonych na cmentarzu Novo Groblje w Belgradzie, otwarto także Muzeum Pai Jovanovicia.
W 1972 roku trafiła tu kolekcja składająca się z 11 obrazów i zabytkowych mebli przekazana przez żonę malarza Hermine (Dauber) Jovanović Muni (1892–1972). Po 40 latach, w 2009 roku z okazji 150. rocznicy urodzin Pai Jovanovicia, została wykonana konserwacja i restauracja mebli i obrazów. Zmieniono również ekspozycję.
Ekspozycja.
W 2018 roku w muzeum zostało częściowo zrekonstruowane wiedeńskie studio malarskie wyposażone w stylowe meble. Można tu też zobaczyć akcesoria malarza, dokumenty osobiste, dyplomy i odznaczenia, notatki i wspomnienia, korespondencję i fotografie większości prac artysty.
Kolekcja obrazów obejmuje krajobrazy, portrety, kompozycje historyczne, martwą naturę, kompozycje mitologiczne i religijne, ilustracje oraz akty.
Lokalizacja.
Muzeum znajduje się w Belgradzie na IV piętrze starej kamienicy przy ulicy Kralja Milana (Краља Милана) 21.

</doc>
<doc id="4516592" url="https://pl.wikipedia.org/wiki?curid=4516592" title="Elke Krystufek">
Elke Krystufek

Elke Krystufek (Elke Silvia Krystufek, ur. 1970 w Wiedniu) – austriacka artystka konceptualna.
Życiorys.
Elke Krystufek studiowała na Akademii Sztuk Pięknych w Wiedniu. W latach 90. zdobyła rozgłos swoimi prowokacyjnymi performance'ami, wideo, fotografiami i malarstwem. Wiele z jej prac dotyczy miejsca artystki w patriarchalnym społeczeństwie. Wśród częstych tematów pojawiają się także kontrola, fanatyzm i kwestie tabu. Momentem przełomowym kariery Krystufek był kontrowersyjny performance "Satisfaction" z 1994 roku, dzięki któremu zdobyła rozgłos.
Krystufek włącza elementy swojego życia prywatnego w działania artystyczne. W wideo "Vomiting – Eating" z 1992 roku pokazała cykl jedzenia i zwracania; Krystufek w tym czasie chorowała na bulimię. 
Jej prace znajdują się w kolekcjach m.in. Muzeum Sztuki Współczesnej w Wiedniu, galerii Albertina, Österreichische Galerie Belvedere, Centrum Sztuki w Bregencji, Państwowym Muzeum Sztuki w Kopenhadze i Centre Georges Pompidou.

</doc>
<doc id="4516599" url="https://pl.wikipedia.org/wiki?curid=4516599" title="Helena Zimajer">
Helena Zimajer

Helena Zimajer (ur. 22 lutego 1869 w Czerniowcach, zm. 31 stycznia 1964 w Londynie) – polska aktorka teatralna i śpiewaczka operetkowa.
Życiorys.
Była córką Gustawa Zimajera i aktorki Adolfiny Zimajer Miała dwoje dzieci: kompozytora Adama Rapackiego i aktorkę Halinę Rapacką.
Jako dziecko zaczęła występy w Kaliszu w zespole Anastazego Trapszo, grając rolę Infantki w "Don Carlosie" w 1873. Grała role dziecinne w zespołach, w których pracowali rodzice.
W dorosłej roli debiutowała 27 lutego 1888 w Teatrze lwowskim w roli Lincii w sztuce "Dzieciaki". Po zaangażowaniu do zespołu występowała z operetką lwowską w Krakowie i Lwowie. Latem 1889 wystąpiła gościnnie w Sosnowcu wraz z matką.
6 lutego 1890 debiutowała w Warszawskich Teatrach Rządowych, lecz nie uzyskała tu stałego angażu.
10 września 1895 wyszła za mąż za aktora Wincentego Rapackiego i od tej pory używała na scenie nazwiska męża bądź podwójnego Zimajer-Rapacka.
W sezonie 1895/96 występowała w zespole Michała Wołowskiego w Łodzi, latem 1896 w warszawskim teatrze "Cyrk", w sezonie 1896/97 we Lwowie, w 1897 wraz z mężem i matką Adolfiną w teatrze łódzkim. W 1900 w zespole matki wystąpiła w Moskwie i Lublinie. Od maja do czerwca występowała w warszawskim teatrze ogrodowym "Bagatela".
W 1904 grała w "Wieczorach tańca i poezji" w Warszawie, w 1905 w Teatrze "Renaissance", w 1906 w Lublinie, w 1907 w Poznaniu, w 1908 w Krakowie i Częstochowie. W 1915 ponownie w Poznaniu, a w 1916 w Zakopanem wraz z matką i córką Haliną w "Wieczorze trzech pokoleń". Po I wojnie światowej zaprzestała występów.
W 1944 wyjechała z córką do Stanów Zjednoczonych.

</doc>
<doc id="4516601" url="https://pl.wikipedia.org/wiki?curid=4516601" title="New World Order (wrestling)">
New World Order (wrestling)

New World Order (nWo) – stajnia heelów, powstała w 1996 w organizacji World Championship Wrestling (WCW). Przypisuje się jej znaczące przyczynienie do wzrostu popularności WCW. Należało do niej ponad 50 różnych osób.
W kayfabe nWo zostało założone jako grupa, której zadaniem było zniszczyć organizację World Championship Wrestling (WCW) od środka na polecenie konkurencyjnej organizacji. Z czasem podzieliła się na dwie frakcje: nWo „Hollywood” Hollywood Hogana i nWo „Wolfpack” Kevina Nasha. Istniała też podległa stajni frakcja występująca w New Japan Pro-Wrestling (NJPW), nWo „Japan”. W 2001 organizacja World Wrestling Federation (WWF) wykupiła World Championship Wrestling i sprowadziła nWo do siebie w 2002. W marcu tego samego roku prezes WWF Vince McMahon ogłosił rozwiązanie stajni.
Gimmick.
New World Order (z ang. "Nowy Porządek świata") było stajnią heelów. Początkowo WCW chciało, żeby widzowie sądzili, że WWF przeprowadza inwazję na WCW. Z czasem grupa zaczęła mieć znaczący wpływ na wydarzenia w organizacji, w znacznej mierze ją kontrolując. Drużyna charakteryzowała się czarno-białymi strojami, szyderczym podejściem do przeciwników i oszukiwaniem w walkach. Po rozpadzie grupy na frakcje, ta, której przewodził Hollywood Hogan nosiłą nazwę nWo „Hollywood” i nadal gromadziła heelów. Natomiast frakcja Kevina Nasha nazywała się nWo „Wolfpac”, była kreowana na face'ów i charakteryzowała się czarno-czerwonymi strojami.
Historia.
Koncepcja.
Wątek inwazji był inspirowany podobnym wątkiem, który miał miejsce w New Japan Pro-Wrestling. Prezes World Championship Wrestling (WCW), Eric Bischoff, chciał przekonać fanów, że konkurencyjna organizacja WWF przeprowadza inwazję na WCW, chcąc zniszczyć ją od środka.
World Championship Wrestling.
27 maja 1996 Scott Hall, zawodnik WCW znany wówczas do niedawna z występów w WWF pod pseudonimem Razor Ramon, ogłosił, że przeprowadza inwazję na organizację. 10 czerwca w WCW debiutował inny były zawodnik WWF, Kevin Nash, który pobił głównego zarządcę organizacji, Erica Bischoffa, poniżył werbalnie Stinga i Hulka Hogana oraz utworzył tag team The Outsiders ze Scottem Hallem.
7 lipca 1996 na gali Bash at the Beach miał miejsce pojedynek 3 na 3 między zawodnikami wiernymi organizacji, a najeźdźcami. WCW reprezentowali Randy Savage, Lex Luger i Sting, a inwazję Scott Hall, Kevin Nash i zapowiedziana tajemnicza trzecia osoba, która nie pojawiła się w ringu na czas. We wczesnej fazie pojedynku Luger doznał kontuzji i odszedł za kulisy. Później w wejściu na arenę pojawił się Hulk Hogan. Powoli szedł w stronę ringu oklaskiwany przez publiczność. Niespodziewanie Hogan zaatakował Randy'ego Savage’a Leg Dropem. Widownia szybko zmieniła swoje nastawienie, bucząc i rzucając śmieci w stronę ringu. Po walce wygranej przez najeźdźców, Hogan zaczął obrażać zgromadzony tłum i ogłosił, że zakłada z Hallem i Nashem stajnię o nazwie New World Order. Hulk Hogan stał się heelem po raz pierwszy od 15 lat. Przyjął nowy pseudonim ringowy – Hollywood Hogan – i zaczął nosić czarny strój charakterystyczny dla swojej nowej drużyny.
10 sierpnia 1996, na gali Hog Wild, Hollywood Hogan, oszukując, pokonał w walce The Gianta. Uderzył przeciwnika jego pasem mistrzowskim, kiedy sędzia nie patrzył, przypiął go i przejął mistrzostwo WCW World. Następnie namalował sprayem na pasie litery "nWo" i ogłosił, że od teraz mistrzostwo nazywa się "nWo World Championship", choć oficjalnie nazwa tytułu nie została zmieniona. W kolejnych tygodniach do stajni dołączyli Ted DiBiase, który został benefaktorem, Vincient, który został ochroniarzem, i The Giant. Skład stajni stale się zmieniał i powiększał. W pewnym momencie do stajni dołączył także prezes WCW Eric Bischoff.
16 grudnia 1997, w programie "WCW Nitro", Mean Gene Okerlund przeprowadzał wywiad z Masahiro Chono i Sonnym Onoo na temat ich sytuacji zawodowej, gdyż byli związani wówczas z New Japan Pro-Wrestling (NJPW). Niespodziewanie Chono ujawnił ukrytą pod swoją kurtką koszulkę nWo i odrzucił NJPW. Po powrocie do Japonii, Chono oficjalnie ogłosił utworzenie grupy nWo „Japan”, która miała funkcjonować w NJPW. Do grupy dołączyli partnerzy Chono z tag teamu Team Wolf, Hiroyoshi Tenzan i Hiro Saito.
W kwietniu 1998 doszło do rozłamu w amerykańskiej stajni nWo z przyczyn poglądowych. Część członków pozostała wierna Hoganowi, tworząc frakcję nWo „Hollywood”, a część poszła za Kevinem Nashem tworząc nWo „Wolfpack” (pl. "Wataha Wilków"). Obie frakcje rywalizowały ze sobą przez wiele miesięcy.
4 stycznia 1999 lider nWo „Wolfpack” Kevin Nash był mistrzem WCW World i miał się zmierzyć z Goldbergiem w pojedynku, który był kreowany na bardzo ważny, będący wydarzeniem wieńczącym długą i znaczącą rywalizację. Goldberg nie stawił się jednak w ringu na czas, z powodu zatrzymania przez organy porządku publicznego. Zastąpił go Hollywood Hogan. Na samym początku walki Hogan lekko dotknął przeciwnika palcem wskazującym, a wtedy Nash natychmiast upadł na podłogę i pozwolił się przypiąć oraz wygrać pretendentowi do tytułu. Oznaczało to koniec rozłamu w nWo. Incydent spotkał się z przytłaczająco negatywnym odbiorem publiczności. Po tym wydarzeniu konferansjer Tony Schiavone próbował przekonać telewidzów, żeby nie przełączali kanału, nieopatrznie zdradzając przy tym, że Mick Foley właśnie walczy o mistrzostwo konkurencyjnej firmy, WWF. Skutek był jednak odwrotny do zamierzonego i setki tysięcy widzów przełączyło kanał na program WWF. Incydent ten został w mediach związanych z wrestlingiem nazywany "Fingerpoke of Doom" i przypisuje mu się przyczynienie do dalszego spadku oglądalności, a ostatecznie upadku WCW.
23 marca 2001 WWF wykupiło World Championship Wrestling, swoją główną konkurencję, za 4,2 miliony dolarów. Wątek nWo do tego czasu nie został domknięty.
World Wrestling Federation.
W 2002 Vince McMahon był fabularnym współwłaścicielem WWF. Niezadowolony, że musi dzielić się udziałami z Rikiem Flairem, sprowadził grupę nWo, aby zniszczyli organizację od środka.
25 stycznia 2002 Hulk Hogan podpisał kontrakt z World Wrestling Federation. 18 lutego zaakceptował wyzwanie rzucone mu przez Rocka, który chciał, aby obaj zmierzyli się na gali WrestleMania X-8. Wtedy niespodziewanie ujawniła się stajnia nWo. Grupa zaatakowała The Rocka. Pobity został zaniesiony do ambulansu, który następnie został staranowany przez Hogana pojazdem członowym. 17 marca na gali WrestleMania X-8 Rock pokonał lidera nWo, który po walce podał rękę zwycięzcy, aby mu pogratulować. Pozostali członkowie stajni, Scott Hall i Kevin Nash, uznali to za zdradę, zwrócili się przeciwko przegranemu i zaatakowali go. The Rock uratował Hogana, który od tego momentu był face'em. W marcu 2002 Hogan i Rock rywalizowali drużynowo przeciwko nWo, ale w wyniku WWF Draftu obaj zostali przydzieleni do brandu "SmackDown" i tym samym oddzieleni od rywali.
3 czerwca do nWo dołączył Shawn Michaels, który został jej liderem. Do grupy dołączył także Booker T, jednak został wyrzucony przez Michaelsa za to, że był popularniejszy od niego. nWo zadeklarowało wsparcie dla Triple H-a i rozpoczęło rywalizację przeciwko Stone Cold Steve'owi Austinowi. 8 lipca 2002 grupa nWo, połączywszy siły z Chrisem Benoit i Eddiem Guerrero wygrała ważny pojedynek 5 na 5, jednak Kevin Nash został w trakcie walki poważnie kontuzjowany.
29 marca 2015 Vince McMahon ogłosił, że nWo zostaje rozwiązane.
W 2015 Hulk Hogan, Scott Hall i Kevin Nash ubrani w koszule nWo interweniowali na gali WrestleMania 31 w walkę Stinga z Triple H-em.
Odbiór.
Grupie nWo przypisuje się przyczynienie do uzyskania na kilka lat przewagi WCW nad WWF w wynikach oglądalności.
WWF próbowało powtórzyć sukces nWo tworząc 13 października 1997 podobną stajnię, D-Generation X, której założycielami byli Shawn Michaels, Triple H, Rick Rude i debiutująca Chyna.
Jednocześnie nWo przypisuje się przyczynienie do upadku WCW. Portal „Online World of Wrestling” napisał na profilu nWo: "Niestety scenarzyści WCW nie wiedzieli kiedy przestać i wątek, który pomógł WCW odnieść sukces, w końcu je zabił". Z kolei portal WhatCulture zwrócił uwagę, że WCW nie było konsekwentne w przedstawianiu nWo jako heelów i poświęcało za dużo czasu na ich wątek, co czyniło tę grupę mniej wyjątkową. Skrytykowana została także zbyt duża liczba członków grupy i to, że nWo fabularnie prawie nigdy nie doznało satysfakcjonującej dla widza porażki.

</doc>
<doc id="4516602" url="https://pl.wikipedia.org/wiki?curid=4516602" title="Peter Simonischek">
Peter Simonischek

Peter Maria Simonischek (ur. 6 sierpnia 1946 w Grazu) – austriacki aktor filmowy, teatralny i telewizyjny.
Życiorys.
Dorastał w Markt Hartmannsdorf, gminie w stanie Styria, gdzie jego ojciec był dentystą i pragnął, żeby syn poszedł w jego ślady. Studiował architekturę na politechnice w Grazu, uczęszczał też na kurs protetyki. Tymczasem młodego Petera coraz bardziej pociągał teatr. W tajemnicy przed ojcem zaczął studiować na Akademii Teatralnej w Grazu.
Z czasem zyskał taką renomę, że został członkiem zespołu aktorskiego uznanych scen niemieckojęzycznego teatru: berlińskiego Schaubühne am Lehniner Platz oraz wiedeńskiego Burgtheater.
28 lipca 1992 wystąpił w roli Wernyhory, w inscenizacji "Wesela" Stanisława Wyspiańskiego reżyserowanej przez Andrzeja Wajdę na Festiwalu w Salzburgu.
Zdobył także Europejską Nagrodę Filmową dla najlepszego aktora za brawurową rolę w filmie "Toni Erdmann" (2016) Maren Ade.
Ojciec aktora Maxa Simonischka.

</doc>
<doc id="4516603" url="https://pl.wikipedia.org/wiki?curid=4516603" title="NWo">
NWo



</doc>
<doc id="4516604" url="https://pl.wikipedia.org/wiki?curid=4516604" title="The Cramps">
The Cramps

The Cramps – amerykańska grupa muzyczna wykonująca muzykę w stylu punk rock. Zespół działał w latach 1976–2009 kończąc swoją karierę wraz ze śmiercią wokalisty Lux’a Interior’a.
Na przestrzeni lat ich skład przechodził przez wiele zmian. Jedynymi jego stałymi członkami było małżeńskie duo Interior’a i gitarzystki (okazjonalnie basistki) Poison Ivy. Wraz z dołączeniem gitarzysty Bryana Gregoriego oraz perkusisty Pam’a Balama uformowany został pierwszy oficjalny skład The Cramps w kwietniu 1976.
Byli częścią nowojorskiego ruchu punkowego CBGB, uznaje się ich za jedną z pierwszych grup punkowych oraz innowatorów psychobilly.
Styl.
Ich muzyka jest utrzymana w duchu rockabilly, oparta na zmieniających się tempach oraz minimalistycznej perkusji. Integralną częścią wczesnego brzmienia The Cramps jest obecność dwóch gitar kosztem basisty. Lirycznie, jak i wizerunkowo grupa oscylowała wokół tematyki: humoru kampowego, podtekstów seksualnych oraz retro horrorów/filmów science-fiction klasy B
W muzyce The Cramps da się usłyszeć inspiracje wczesnym rockabilly, rhythm and blues, rock and rollem (Link Wray, Hasil Adkins), muzyką surferską (The Ventures, Dick Dale), rockiem garażowym (The Standells, The Sonics, The Thrasmen oraz The Greenfuzz), z wywiadów można się również dowiedzieć, że Ricky Nelson znajdywał się w kręgu inspiracji muzyków. Do pewnego stopnia muzyka The Ramones oraz Screamin’ Jaya Hawkinsa (któremu zawdzięczają swój styl horror-blues’a z elementami teatru)
Mimo stworzenia terminu „psychobilly” Lux Interior utrzymywał, że nie opisuje on stylu The Cramps.

</doc>
<doc id="4516605" url="https://pl.wikipedia.org/wiki?curid=4516605" title="Helena Rapacka">
Helena Rapacka



</doc>
<doc id="4516606" url="https://pl.wikipedia.org/wiki?curid=4516606" title="MS Kronos">
MS Kronos

MS Kronos (wcześniej MS Golden Pioneer) – pełnomorski masowiec o nośności 19 000 t – zatonął wraz z polską załogą 27 lutego 1989 roku na Biskajach.
Historia.
Statek zbudowany został w Japonii w 1973 r.. Pierwotnie nosił nazwę "Golden Pioneer". W 1982 przemianowany na "Kronos". Należał do armatora greckiego.
Ostatni rejs.
W swój ostatni rejs statek wypłynął 21.02.1989 z Antwerpii. Statkiem dowodził grecki kapitan. Resztę załogi (19 osób) stanowili Polacy. Celem rejsu był port w hiszpańskim Algeciras. Pierwotnie planowano, że statek dotrze tam 26 lutego o godz. 14. W wysłanej 24 lutego depeszy kapitan poinformował, że statek znajduje się w sztormie o sile 9 stopni w skali Beauforta. W kolejnym telegramie, wysłanym 26 lutego, kapitan raportował, że statek znajduje się w pobliżu przylądka Finisterre, a siła wiatru wzrosła do 11 stopni. W tym dniu, w godzinach popołudniowych, nawiązano ostatnią łączność radiową ze statkiem.
Informacja o zaginięciu statku dotarła do rodzin polskich marynarzy 1 marca. Akcja poszukiwawcza trwała do 13 marca. Rejestr Lloyda uznał statek za utracony 10 maja 1989. Podczas akcji poszukiwawczej i później, nie natrafiono na żaden ślad po zaginionym statku ani jego załodze.
Upamiętnienie.
W lutym 2019 r. – w 30. rocznicę zaginięcia statku – w szczecińskim kościele św. Jana Ewangelisty odsłonięto tablicę upamiętniającą zatonięcie statku MS Kronos. Tablicę zaprojektował kpt.ż.w. Mirosław Folta, a ufundowała Polska Żegluga Morska.

</doc>
<doc id="4516607" url="https://pl.wikipedia.org/wiki?curid=4516607" title="Wołodymyr Biedny">
Wołodymyr Biedny

Wołodymyr Anatolijowycz Biedny, ukr. Володимир Анатолійович Бєдний, ros. Владимир Анатольевич Бедный, "Władimir Anatoljewicz Biedny" (ur. 6 września 1968 w Ługańsku) – ukraiński piłkarz, grający na pozycji obrońcy lub pomocnika.
Kariera piłkarska.
Kariera klubowa.
Wychowanek Szkoły Sportowej Rezerw Olimpijskich Zoria Woroszyłowgrad, w barwach której rozpoczął karierę piłkarską w roku 1985. Po pół roku został zaproszony do Dnipra Dniepropetrowsk. Nie rozegrał żadnego meczu i w 1986 odszedł do Szachtara Donieck. Latem 1987 przeszedł do Dynama Kijów, jednak nie potrafił przebić się do podstawowego składu i na początku 1989 wrócił do Szachtara. Również w Szachtarze nie zagrał żadnego meczu i w 1990 roku powrócił do Zorii Woroszyłowgrad, który potem zmienił nazwę na Zoria-MAŁS Ługańsk. W listopadzie 1994 został piłkarzem Dynama Ługańsk. Podczas przerwy zimowej sezonu 1994/95 przeniósł się do Chimika Siewierodonieck. Latem 1995 podpisał kontrakt z klubem Prometej Dnieprodzierżyńsk. Na początku 1996 zasilił skład Drużby Berdiańsk, w której po pół roku zakończył karierę piłkarską w związku z częstymi kontuzjami.
Kariera reprezentacyjna.
Wcześniej bronił barw juniorskiej i młodzieżowej reprezentacji ZSRR.
W 1985 zdobył złote medale w składzie radzieckiej Sbornej U-16 na Mistrzostwach Europy U-16.

</doc>
<doc id="4516609" url="https://pl.wikipedia.org/wiki?curid=4516609" title="Northern Arizona University">
Northern Arizona University



</doc>
<doc id="4516611" url="https://pl.wikipedia.org/wiki?curid=4516611" title="Wołodymyr Bidny">
Wołodymyr Bidny



</doc>
<doc id="4516612" url="https://pl.wikipedia.org/wiki?curid=4516612" title="Ulica Mała">
Ulica Mała



</doc>
<doc id="4516621" url="https://pl.wikipedia.org/wiki?curid=4516621" title="Patronite">
Patronite

Patronite – serwis wspomagający pozyskiwanie finansowania przez osoby twórcze, założony w 2015 roku przez Tadeusza Chełkowskiego i Michała Krawczyka. Podstawową formą działalności portalu jest pomoc w zdobywaniu comiesięcznego wsparcia od osób indywidualnych i instytucji, a także udostępnianie narzędzi wspomagających tworzenie i zarządzanie grupami Patronów oraz biblioteki Patronite Commons – otwartego zbioru utworów dostępnego dla twórców Patronite.pl. 
Patronite pozyskał dla zarejestrowanych autorów między innymi 150 tysięcy złotych od ZIPSEE Cyfrowa Polska oraz 30 tys. złotych z tytułu konkursu „Najlepiej Robić Swoje” organizowanego przez ING Bank Śląski. Portal został laureatem konkursu NE100. W grudniu 2018 roku największe wsparcie od użytkowników serwisu uzyskiwał Tomasz Sekielski (prawie 70 tys. zł miesięcznie), na drugim miejscu był kanał Langusta na palmie (68 tys. zł miesięcznie). W kwietniu 2020 roku, kilka dni po rozpoczęciu zbiórki środków w serwisie Radio Nowy Świat osiągnęło największą wówczas kwotę miesięcznego wsparcia (ponad 400 tys. zł miesięcznie) – ten status utrzymywało do maja 2021 roku, gdy wyprzedziło je Radio 357. Od końca 2020 roku trzy najpopularniejsze profile na platformie to Radio 357, Radio Nowy Świat i Raport o stanie świata, wywodzące się z Programu Trzeciego Polskiego Radia. 
18 sierpnia 2022 roku Wirtualna Polska zakupiła 40% udziałów w Patronite.pl. 

</doc>
<doc id="4516624" url="https://pl.wikipedia.org/wiki?curid=4516624" title="Odznaka Skautów Świata">
Odznaka Skautów Świata

Odznaka Skautów Świata (OSŚ, ang. "Scout of the Word Award, SWA") – odznaka przyznawana przez Światową Organizację Ruchu Skautowego (WOSM) członkom organizacji skautowych i harcerskich lub młodzieży niezrzeszonej w wieku 15–26 lat. Jest to jedyne wyróżnienie zaaprobowane i wprowadzone przez tę organizację. 
Odznaka ma zachęcać młodzież do większego zaangażowania w rozwój społeczeństwa i podjęcia służby na rzecz rozwoju, pokoju i ochrony środowiska naturalnego. Działania takie są prowadzone w formie długoterminowych projektów, prowadzonych przez zespoły lub pojedyncze osoby. Odznaka ma też inspirować narodowe organizacje skautowe do podejmowania działań edukacyjnych na rzecz obywatelstwa świata, wzmacniania społeczności lokalnych i współpracy międzynarodowej.
Forma odznaki.
Odznaka Skautów Świata zawiera w sobie emblemat Światowej Organizacji Ruchu Skautowego – białą lilijkę na purpurowym tle otoczoną okręgiem utworzonym z liny związanej węzłem płaskim. Trzy koła wokół odznaki WOSM reprezentują 3 pola aktywności OSŚ: rozwój, pokój i środowisko naturalne, których dotyczą działania podejmowane podczas projektów. Rozwój – zmiana, wzrost albo udoskonalenie – reprezentowany jest przez symbol harmonijnego opisu proporcji, "Vesica Piscis" (łac. „rybi pęcherz”) – dwa okręgi o równych promieniach narysowane tak, że środek jednego leży na drugim. Pokój – stan, gdy nie toczą się żadne wojny – przedstawiony jest w formie białego gołębia. Środowisko naturalne – świat naturalny (ziemia, woda, powietrze, rośliny i zwierzęta), znajdujący się pod wpływem działalności człowieka – reprezentowany jest przez uniwersalny symbol środowiska naturalnego – gałązkę rośliny. Mapa świata w tle odznaki symbolizuje działania, które podejmują młodzi ludzie na obszarach tych trzech aktywności, a także to, że OSŚ jest jedyną ogólnoświatową nagrodą jaką skaut może otrzymać. Wokół odznaki znajduje się napis "Scout of the Word" w języku angielskim i francuskim. Na odznakę za zgodą WOSM można nałożyć napis w innym języku.
Odznaka została zaprojektowana jako wpinka do noszenia na ubraniach innych niż mundur skautowy lub harcerski.

</doc>
<doc id="4516627" url="https://pl.wikipedia.org/wiki?curid=4516627" title="Arje Lewin">
Arje Lewin



</doc>
<doc id="4516628" url="https://pl.wikipedia.org/wiki?curid=4516628" title="Aryeh Levin">
Aryeh Levin



</doc>
<doc id="4516631" url="https://pl.wikipedia.org/wiki?curid=4516631" title="Akaki Bukija">
Akaki Bukija

Akaki Konstantinowicz Bukija (ros. Акакий Константинович Букия, gruz. აკაკი კონსტანტინეს ძე ბუკია, ur. we wsi Abastumani w Gruzji, zm. 25 grudnia 1974 w Zugdidi) – radziecki wojskowy, podpułkownik, Bohater Związku Radzieckiego (1945).
Życiorys.
Urodził się w gruzińskiej rodzinie chłopskiej. Do 1932 uczył się w technikum topograficznym w Tbilisi, od 19 września 1932 służył w Armii Czerwonej, w 1936 ukończył Zakaukaską Szkołę Piechoty. Do czerwca 1938 służył w Zakaukaskim Okręgu Wojskowym, był dowódcą plutonu czołgów i pomocnikiem szefa sztabu dywizjonu artylerii 47 pułku artylerii 47 Dywizji Artylerii, w 1938 został skierowany na Front Dalekowschodni jako szef zwiadu 66 pułku artylerii i instruktor techniki 161 pułku artylerii 66 Dywizji Artylerii. Od 1938 należał do WKP(b), w 1940 został dowódcą plutonu 263 pułku artylerii haubic, od sierpnia 1941 uczestniczył w wojnie z Niemcami. Dowodził dywizjonem moździerzy, był zastępcą dowódcy i dowódcą pułku artylerii samochodowej, walczył na Froncie Północno-Zachodnim, Południowym, Centralnym, Białoruskim, 1, 2 i 3 Ukraińskim. Był dwukrotnie ranny. Brał udział w walkach na zachód od miasta Wałdaj, w wyzwalaniu Starej Russy, w walkach w rejonie miasta Rubiżne, bitwie kurskiej, forsowaniu Dniepru, operacji mozyrskiej, operacji korsuń-szewczenkowskiej, humańsko-botoszańskiej, jasko-kiszyniowskiej, w tym w forsowaniu Dniestru, Prutu i wyzwalaniu Jass, Vaslui, Rymnika i Ploeszti, w operacji debreczyńskiej oraz walkach o Budapeszt, Wiedeń i Pragę. Szczególnie wyróżnił się w walkach o Vaslui 22 sierpnia 1944, gdzie osobiście trafił ogniem dwa czołgi i działo szturmowe wroga. W sierpniu 1945 jako dowódca 111 gwardyjskiego ciężkiego pułku artylerii samochodowej 9 Gwardyjskiej Dywizji Zmechanizowanej 6 Gwardyjskiej Armii Pancernej Frontu Zabajkalskiego brał udział w wojnie z Japonią. Po wojnie służył w Zabajkalskim Okręgu Wojskowym jako zastępca dowódcy 20 pułku czołgów 5 Gwardyjskiej Dywizji Pancernej, w 1951 ukończył Leningradzką Wyższą Oficerską Szkołę Wojsk Pancernych, w 1953 zakończył służbę w stopniu podpułkownika.
Odznaczenia.
I medal mongolski.

</doc>
<doc id="4516635" url="https://pl.wikipedia.org/wiki?curid=4516635" title="Pristavica (gmina Šentjerne)">
Pristavica (gmina Šentjerne)



</doc>
<doc id="4516636" url="https://pl.wikipedia.org/wiki?curid=4516636" title="Achim von Arnim">
Achim von Arnim



</doc>
<doc id="4516641" url="https://pl.wikipedia.org/wiki?curid=4516641" title="Laze">
Laze



</doc>
<doc id="4516648" url="https://pl.wikipedia.org/wiki?curid=4516648" title="Mario theme">
Mario theme



</doc>
<doc id="4516651" url="https://pl.wikipedia.org/wiki?curid=4516651" title="Natus Vincere">
Natus Vincere

Natus Vincere – ukraińska organizacja e-sportowa, założona w 2009 roku. Początkowo brała udział w turniejach "Counter-Strike’a 1.6". Według stanu z 2023 roku ma drużyny biorące udział w rozgrywkach w następujących grach – "", "Dota 2", "PlayerUnknown’s Battlegrounds", "Apex Legends", "Fortnite", "Paladins", "Tom Clancy’s Rainbow Six Siege" i "Brawl Stars".
Zarządzanie projektem.
Od momentu założenia w 2009 roku, Murat Zhumashevich (Arbalet), znany filantrop i organizator turniejów eSports, wspiera zespół. W październiku 2011 r. Skończyła się jego umowa z członkami organizacji, po czym zarządzanie i rozwój Natus Vincere przeprowadzono samodzielnie.
Dyrektorem generalnym organizacji był Alexander „ZeroGravity” Kokhanovsky.
Latem 2016 roku klub eSports Natus Vincere zawarł umowę z rosyjską spółką holdingową ESforce Holding Ltd (wcześniej znaną jako Virtus.pro Group). Transakcja wyniosła około 10 milionów dolarów, a przedmiot – sprzedaż udziałów w aktywach, a także prawa medialne klubu Na'Vi.
25 stycznia 2017 ogłoszono zmianę dyrektora generalnego. Alexander „ZeroGravity” Kokhanovsky opuścił biuro i zajął miejsce w zarządzie. Stanowisko dyrektora generalnego objął Yevgeny Zolotarev.
Pod koniec 2017 Klub eSports Natus Vincere i rosyjski holding ESforce Holding Ltd (wcześniej znany jako Virtus.pro Group) ogłosili zakończenie współpracy. Za zgodą stron prawa medialne i reklamowe dotyczące Natus Vincere wracają do grupy Zero Gravity, na czele której stoi Alexander Kokhanovsky.

</doc>
<doc id="4516654" url="https://pl.wikipedia.org/wiki?curid=4516654" title="Isle of Dogs">
Isle of Dogs

Isle of Dogs – dzielnica Londynu, we wschodniej części miasta, na terenie gminy Tower Hamlets, w zakolu Tamizy, która opływa ją od zachodu, południa i wschodu, część większej dzielnicy portowej (Docklands).
Historia.
Teren ten był pierwotnie podmokły, położony poniżej poziomu wody podczas pełnego przypływu. Jego osuszenie miało miejsce najprawdopodobniej w średniowieczu. W drugiej połowie XII wieku wzniesiono tu kaplicę, jednak obszar ten pozostawał zasadniczo niezabudowany i wykorzystywany rolniczo – pierwotnie pod pola uprawne, a co najmniej od XV wieku pod pastwiska. Nazwa "Isle of Dogs" (dosłownie „wyspa psów”) została po raz pierwszy odnotowana w XVI wieku. Jej pochodzenie nie jest znane – według jednej z licznych teorii, mogły się tu znajdować królewskie psiarnie. W XVII i XVIII wieku wzniesiono tu liczne wiatraki (w szczytowym okresie było ich dwanaście), ostatnie funkcjonowały jeszcze na początku XIX wieku.
W 1802 roku Isle of Dogs została odcięta od stałego lądu przez wykopane na północy doki West India Docks. Wyspa została stopniowo zabudowana w pierwszej połowie XIX wieku. Dominowała zabudowa przemysłowa, w tym liczne stocznie, oraz osiedla robotnicze. Dzielnica zachowała charakter przemysłowy do lat 70. XX wieku. W 1980 roku zamknięto podupadające doki i rozpoczęto projekt rewitalizacji dzielnicy, obejmujący budowę kolei miejskiej Docklands Light Railway oraz osiedli apartamentowców. Na północ od Isle of Dogs równolegle powstał kompleks biurowy Canary Wharf.

</doc>
<doc id="4516655" url="https://pl.wikipedia.org/wiki?curid=4516655" title="Wacław Ulass">
Wacław Ulass

Wacław Ulass (ur. 21 sierpnia 1893 w Warszawie, zm. 23 listopada 1969 tamże) – polski pilot, starszy sierżant Wojska Polskiego. Pilot armii carskiej, błękitnej armii, Wojska Polskiego, uczestnik wojny sowiecko-fińskiej i żołnierz Polskich Sił Zbrojnych na Zachodzie.
Życiorys.
Syn Wojciecha i Antoniny z domu Sławek. Pierwszy kontakt z lotnictwem miał w 1911 roku, kiedy w okolicach Warszawy wykonywał loty ślizgowe na mięśniolocie konstrukcji Leonarda Możdżyńskiego. Został zatrudniony jako kreślarz w biurze konstrukcyjnym Warszawskiego Towarzystwa Lotniczego Awiata, gdzie zapoznał się z samolotami Aviatik i Etrich Taube. W 1912 roku ukończył naukę w warszawskiej Szkole Przemysłowo-Technicznej inż. Jana Dal-Trozzo.
Po wybuchu I wojny światowej, na własną prośbę, został skierowany do służby w lotnictwie. Jesienią 1915 roku trafił do Oficerskiej Szkoły Lotniczej w Kaczi w okolicach Sewastopola, gdzie w 1916 roku uzyskał dyplom pilota wojskowego. Tam 3 maja 1917 roku, jako pierwszy pilot na świecie, wykonał lot odwrócony na samolocie Morane-Saulnier G, pomiędzy latarnią morską Chersonez a środkiem portu sewastopolskiego.
W Oficerskiej Szkole Lotniczej służył do lipca 1917 roku. Następnie został przeniesiony do Kronsztadzkiej Eskadry Obrony Piotrogrodu, skąd trafił 18 października do Oddziału Awiatycznego 1 Korpusu Polskiego gen. Józefa Dowbor-Muśnickiego. Po jego rozwiązaniu przedostał się w maju 1918 roku do Francji, gdzie ukończył szkoły lotnicze w Pau, Dijon i Voves. Pracował jako pilot rozprowadzający samoloty z wytwórni do jednostek wojskowych. Wstąpił do armii Józefa Hallera, został pilotem 39. Eskadry Breguetów i w jej składzie powrócił do Polski. Został zdemobilizowany z początkiem 1920 roku, nadal pozostał w rezerwie i latał w Eskadrze Ćwiczebnej 1 pułku lotniczego.
W latach 20. pracował w Zarządzie Głównym Ligi Obrony Powietrznej i Przeciwgazowej, w Departamencie Lotnictwa Cywilnego Ministerstwa Komunikacji oraz w Zarządzie Miejskim miasta Warszawy. W ZG LOPP był kierownikiem referatu Wystaw Ruchomych, gdzie zajmował się propagowaniem lotnictwa i pracy LOPP. Ponadto w tym czasie związał się z Aeroklubem Warszawskim, w którym latał jako pilot sportowy. We wrześniu 1923 roku na szybowcu Ikub 1a wystartował w I Konkursie Ślizgowców w Białce k. Nowego Targu. Podczas tych zawodów wykonał pierwszy na świecie nocny lot szybowcem trwający 1 min 40 sek i w klasyfikacji ogólnej zajął II miejsce oraz zdobył nagrodę Sztabu Generalnego Wojska Polskiego. W 1925 roku w II Krajowych Zawodach Szybowcowych w Gdyni był jednym z trzech sędziów.
W latach 1928–1933 pracował jako zawiadowca portu lotniczego Warszawa-Mokotów oraz odpowiadał za organizację portów lotniczych w Bydgoszczy i Katowicach i reorganizował prace portów lotniczych we Lwowie i w Poznaniu. W maju 1936 roku był w grupie pilotów dokonujących oblotu jedynego polskiego wodnoszybowca MT-1. W lipcu 1935 roku prowadził szybowcowy Ogólnopolski Obóz Przysposobienia Wojskowego na Winnej Górze w Biegonicach.
Brał udział w kampanii wrześniowej jako pilot Eskadry Łącznikowej 1. pułku lotniczego; wykonał 11 lotów. 12 września 1939 roku został zestrzelony w okolicach Mińska Mazowieckiego. Następnie, przez Węgry, Jugosławię i Grecję dotarł do Francji. Z uwagi na podeszły wiek nie został zakwalifikowany do latania operacyjnego, dlatego też zgłosił się do służby w lotnictwie Finlandii, w którym służył w Ośrodku Uzupełnień 2 pułku lotniczego (Täydennyslentorykmentti 2, w skrócie T-LentoR 2) w Parola. Po zakończeniu wojny radziecko-fińskiej został zdemobilizowany 31 marca 1940 roku. Przez dwa lata przebywał na terenie Szwecji skąd został ewakuowany do Wielkiej Brytanii, gdzie otrzymał numer służbowy RAF 703037 i został skierowany do służby w dywizjonie 300. Pracował w komisji zajmującej się opieką nad rodzinami pilotów rannych, zaginionych i poległych w lotach bojowych.
Został zdemobilizowany i w czerwcu 1947 roku powrócił do Polski. Początkowo pracował w Wojskowym Przedsiębiorstwie Budowlanym, następnie przeszedł do Instytutu Mechaniki Precyzyjnej. W 1958 roku przeszedł na emeryturę, ale pozostał czynnym pilotem Aeroklubu Warszawskiego i członkiem Warszawskiego Klubu Seniorów Lotnictwa. W grudniu 1965 roku za swe dokonania został uhonorowany pamiątkową plakietką przyznaną przez Klub Seniorów Lotnictwa APRL.
W czasie swej kariery pilota wylatał łącznie 2117 godzin na 32 typach samolotów.
Zmarł 23 listopada 1969 roku w Domu Rencisty im. Rodziny Matysiaków w Warszawie, gdzie mieszkał od lutego 1966 roku. Jest pochowany w Warszawie na cmentarzu rzymskokatolickim na Bródnie (kwatera 42K-2-29).

</doc>
<doc id="4516656" url="https://pl.wikipedia.org/wiki?curid=4516656" title="Clemente Tabone">
Clemente Tabone

Clemente Tabone (, ur. ok. 1575, zm. 11 marca 1665) – maltański właściciel ziemski i członek ochotniczej formacji "militia", który wsławił się odwagą w czasie najazdu tureckiego na Żejtun w 1614, ostatniego znaczącego ataku żołnierzy Imperium Osmańskiego na Maltę. Zbudował wieżę oraz kaplicę na swojej ziemi na obrzeżach Żejtun. Wieża już nie istnieje, zaś kaplica św. Klemensa przetrwała i jest używana do dziś.
Życiorys.
Clemente Tabone urodził się w Casal Pasqualino (dziś część Żejtun) około 1575 jako syn Pietro Tabone i Dorothei née Cumbo. Był jedynym synem, obok sześciu córek, bogatej rodziny. 18 marca 1589 wydaje się, że otrzymał tonsurę kleryka, w rezultacie czego zaczął podlegać prawu kościelnemu, chroniącemu go przed władzą Zakonu św. Jana, który w tym czasie rządził Maltą. Tabone nie kontynuował jednak nauki w seminarium.
Występował jako pełnomocnik swojego ojca w czasie transakcji majątkowej w 1596, otrzymał później od niego kilka kawałków gruntu. Później stał się bogatym właścicielem ziemskim, wynajmując część swoich pól i kupując inne. Jego ziemie obejmowały wiele pól i budynków, w tym część stanowiska archeologicznego Tas-Silġ i saliny w Bengħisie. W 1603 na jednym ze swych pól Tabone zbudował wieżę Ingraw, zaś kilkadziesiąt lat później wykorzystał część ziemi nabytej w 1596 do postawienia tam kaplicy św. Klemensa.
Tabone był trzykrotnie żonaty. Po raz pierwszy zawarł ślub 11 stycznia 1597 w Birgu z Heleną Testaferrata, która niestety zmarła 2 sierpnia 1598. Jego drugie małżeństwo zawarte zostało z Margheritą Pace, córką szlachcica z Siġġiewi, związek został zawarty 3 lutego 1602. W latach dwudziestych XVII wieku rozpoczął się jego pozamałżeński romans z Aloisettą Veron, którą w końcu poślubił 14 stycznia 1657. Z tego długoletniego nieformalnego związku urodziło się czworo dzieci, Dorothea, Angelo (wymieniany też jako Archangelo), dziecko nieznanego imienia, oraz Archangela.
Tabone z rodziną przeniósł się przed 1609 do Birgu, lecz kilkakrotnie w późniejszych latach wracał do Żejtun. Sporządził testamenty w latach 1646, 1659 i ostateczny w 1661. Zmarł w Birgu 11 marca 1665, pochowany został w kościele parafialnym św. Wawrzyńca. Jego syn Angelo zmarł dzień po nim.
Najazd turecki w 1614.
Clemente Tabone jest powszechnie znany ze swej roli podczas tureckiego najazdu na Żejtun w 1614, kiedy flota Imperium Osmańskiego wysadziła około 6 000 żołnierzy w zatoce św. Tomasza w Marsaskali, którzy splądrowali wioskę Żejtun, opuszczoną przez mieszkańców na wieść o ataku. XVIII-wieczne źródła podają, że Tabone wykazał dużo odwagi podczas tureckiego ataku, lecz nie są znane żadne jemu współczesne źródła, podające jego dokładną rolę. Tabone mógł być członkiem "dejmy" (ochotniczych oddziałów cywilnych milicji) odpowiedzialnych za ostrzał artyleryjski z fortu San Lucian Turków, po ich nieudanej próbie lądowania w Marsaxlokk, lub mógł być częścią sił kawaleryjskich, które wypchnęły najeźdźców z Żejtun.
Budynki.
Dom w Żejtun.
Tabone otrzymał dom w Żejtun od swojego ojca w 1596. Zanotowane zostało we współczesnym mu dokumencie, że składał się z pomieszczeń zbudowanych wokół dziedzińca, posiadał też cysternę, niewielkie przyległe do budynku pole oraz połowę wieży (wygląda na to, że druga połowa tej wieży należała do spadkobierców wuja Tabone).
Budynek pod numerem 40 przy St. Clement's Street jest tradycyjnie uznawany za dom Tabone. Posiada dziedziniec, cysternę oraz pobliskie pole, odpowiadające opisowi, zaś data roczna „1624” jest podobno wypisana wewnątrz budynku. Jednakże żadne dowody wyraźnie pokazujące, że dom należał do Tabone, nie są znane, stąd jego prawo własności tego budynku jest niepewne.
Wieża Ingraw.
Wieża Ingraw (, ) zbudowana została przez Tabone w Ħal Tmin lub na terenie Misraħ Strejnu w 1603. Znajdowała się tam poniższa inskrypcja, która niestety zaginęła:
Wieżę zbudowano w celach defensywnych, od kiedy teren stał się podatny na ataki piratów berberyjskich. Na pobliskim terenie zbudowanych zostało kilka innych wież, w tym wieża Tal-Mozz w bezpośrednim sąsiedztwie, oraz wieża Mamo w pewnej odległości.
Wieża Ingraw została rozebrana w 1927, a jej pozostałości zostały powtórnie użyte do konstrukcji prostej budowli wśród pobliskich pól. Kamień, na którym znajduje się roczna data „1603” oraz inny, noszący herb rodziny Tabone, są wciąż widoczne na fasadzie budowli.
Kaplica św. Klemensa.
Tabone po raz pierwszy podjął zamiar budowy kaplicy w latach dwudziestych XVII wieku, lecz kiedy w swym testamencie z 1646 wyraził chęć bycia pochowanym w tej kaplicy, nie była ona jeszcze wtedy zbudowana. Ulokowana w Ħal Tmin, prawdopodobnie powstała dopiero w 1658, gdyż właśnie ta data wyryta jest poniżej herbu Tabone na fasadzie kaplicy. W 1661 opisana została jako ukończona. Inskrypcja umieszczona ponad drzwiami kaplicy mówi:
Często jest podawane, że kaplica zbudowana została, by upamiętnić wybawienie z napady tureckiego w 1614, lecz definitywne połączenie pomiędzy najazdem a budową kaplicy nie zostało dowiedzione. Budowla ta ma prostą fasadę i mały plac z przodu. Papież Klemens I jest obiektem tytularnego obrazu kaplicy, wykonanego w 1662, a przypisywanego Stefano Erardiemu. Na obrazie można znaleźć przedstawienie Tabone w starszym wieku. W kaplicy znajduje się również niewielki obraz "Pietà", którego przypuszczalnym autorem jest Francesco Zahra.
Kaplica jest zachowana do dziś, wciąż służy okolicznym wiernym.

</doc>
<doc id="4516660" url="https://pl.wikipedia.org/wiki?curid=4516660" title="Kontroler Stacji Bazowej">
Kontroler Stacji Bazowej



</doc>
<doc id="4516668" url="https://pl.wikipedia.org/wiki?curid=4516668" title="Base Station Subsystem">
Base Station Subsystem



</doc>
<doc id="4516670" url="https://pl.wikipedia.org/wiki?curid=4516670" title="Londyn (region)">
Londyn (region)



</doc>
<doc id="4516671" url="https://pl.wikipedia.org/wiki?curid=4516671" title="Bernard Ford">
Bernard Ford

Bernard „Bernie” Ford (ur. 27 września 1947 w Birmingham) – brytyjski łyżwiarz figurowy, startujący w parach tanecznych z Diane Towler. 4-krotny mistrz świata (1966–1969), 4-krotny mistrz Europy (1966–1969) oraz 4-krotny mistrz Wielkiej Brytanii (1966–1969). 
Po zakończeniu kariery w 1969 roku Towler i Ford występowali w rewiach tanecznych przez dwa lata, a następnie Ford wyemigrował do Kanady, gdzie został trenerem łyżwiarskim i choroegrafem. Podczas swojej pracy w kanadyjskich ośrodkach łyżwiarskich był ekspertem technicznym, pomagał Komitetowi Technicznemu ISU w konkurencji par tanecznych, prowadził liczne seminaria i został współtwórcą wzoru tańca "Cha-Cha Congelado".
Towler i Ford są uznawani za jednych z pionierów nowoczesnego stylu w konkurencji par tanecznych, gdyż przypisuje się im wprowadzenie do tańców podnoszeń tanecznych, twizzli i piruetów.
Osiągnięcia.
Z Diane Towler

</doc>
<doc id="4516672" url="https://pl.wikipedia.org/wiki?curid=4516672" title="Mobile Switching Centre">
Mobile Switching Centre



</doc>
<doc id="4516675" url="https://pl.wikipedia.org/wiki?curid=4516675" title="Gmina Setomaa">
Gmina Setomaa

Gmina Setomaa (est. "Setomaa vald") – gmina w Estonii w prowincji Võrumaa. Została utworzona w wyniku reformy administracyjnej z 2017 roku z obszaru gmin Meremäe, Mikitamäe i Värska. Pierwszym zarządcą został dawny burmistrz miasta Värska Raul Kudre.
Gmina ma powierzchnię 463 km², a jej populacja wynosi 3369 osób (2018). Ośrodkiem administracyjnym jest miasto Värska.
Granice.
Setomaa jest wyjątkiem wśród estońskich gmin, ponieważ nie ma ciągłości terytorialnej. Decyzja ta została podjęta, ponieważ tereny tej gminy pokrywają się z zasięgiem grupy etnicznej Setu. Część obszaru dawnej gminy Misso, zamieszkana przez Setu i zwana "nulk", została przyłączona do gminy Setomaa, mimo że jest od niej oddzielona terenem gminy Võru.
Miejscowości.
Na terenie gminy znajduje się jedno miasto – Värska – oraz 156 wsi: Ala-Tsumba, Antkruva, Audjassaare, Beresje, Ermakova, Helbi, Hilana, Hilläkeste, Hindsa, Holdi, Härmä, Ignasõ, Igrise, Jaanimäe, Juusa, Jõksi, Järvepää, Kahkva, Kalatsova, Kangavitsa, Karamsina, Karisilla, Kasakova, Kastamara, Keerba, Kiiova, Kiislova, Kiksova, Kitsõ, Klistina, Koidula, Kolodavitsa, Kolossova, Koorla, Korela, Korski, Kossa, Kostkova, Kremessova, Kriiva, Kuigõ, Kuksina, Kundruse, Kusnetsova, Kõõru, Käre, Küllätüvä, Laossina, Leimani, Lepä, Lindsi, Litvina, Lobotka, Lutepää, Lutja, Lütä, Lüübnitsa, Maaslova, Marinova, Martsina, Masluva, Matsuri, Melso, Merekülä, Meremäe, Miikse, Mikitamäe, Miku, Mokra, Määsi, Määsovitsa, Napi, Navikõ, Nedsaja, Niitsiku, Obinitsa, Olehkova, Ostrova, Paklova, Palandõ, Palo, Paloveere, Pattina, Pelsi, Perdaku, Pliia, Podmotsa, Poksa, Polovina, Popovitsa, Pruntova, Puista, Puugnitsa, Põrstõ, Raotu, Rokina, Ruutsi, Rõsna, Rääptsova, Rääsolaane, Saabolda, Saagri, Saatse, Samarina, Selise, Seretsüvä, Serga, Sesniki, Sirgova, Sulbi, Säpina, Talka, Tedre, Tepia, Tessova, Teterüvä, Tiastõ, Tiilige, Tiirhanna, Tiklasõ, Tobrova, Tonja, Toodsi, Toomasmäe, Treiali, Treski, Triginä, Tserebi, Tsergondõ, Tsirgu, Tsumba, Tuplova, Tuulova, Tääglova, Ulaskova, Ulitina, Usinitsa, Uusvada, Vaaksaarõ, Vaartsi, Varesmäe, Vasla, Vedernika, Velna, Veretinä, Verhulitsa, Vinski, Viro, Voropi, Võmmorski, Võpolsova, Võõpsu, Väike-Rõsna, Väiko-Härmä, Väiko-Serga, Õrsava.

</doc>
<doc id="4516676" url="https://pl.wikipedia.org/wiki?curid=4516676" title="Mokra (Misso)">
Mokra (Misso)



</doc>
<doc id="4516677" url="https://pl.wikipedia.org/wiki?curid=4516677" title="MSc">
MSc



</doc>
<doc id="4516678" url="https://pl.wikipedia.org/wiki?curid=4516678" title="M.Sc.">
M.Sc.



</doc>
<doc id="4516679" url="https://pl.wikipedia.org/wiki?curid=4516679" title="Ardit Fazljija">
Ardit Fazljija

Ardit Fazljija (ur. 11 marca 1997) – szwedzki zapaśnik walczący w stylu klasycznym. Zajął 22. miejsce na mistrzostwach świata w 2022. Dziewiąty na mistrzostwach Europy w 2019. Dziesiąty na igrzyskach europejskich w 2019. Złoty medalista mistrzostw nordyckich w 2016 i srebrny w 2019. Wicemistrz Europy juniorów w 2017, trzeci wśród kadetów w 2014 roku.

</doc>
<doc id="4516683" url="https://pl.wikipedia.org/wiki?curid=4516683" title="Niklas Suele">
Niklas Suele



</doc>
<doc id="4516685" url="https://pl.wikipedia.org/wiki?curid=4516685" title="Mattias Poutanen">
Mattias Poutanen

Mattias Poutanen (ur. 18 lipca 1997) – fiński zapaśnik walczący w stylu klasycznym. Zajął ósme miejsce na mistrzostwach Europy w 2021. Zdobył brązowy medal na mistrzostwach nordyckich w 2017 roku.
Mistrz Finlandii w 2018 i trzeci 2016 i 2017 roku. 

</doc>
<doc id="4516689" url="https://pl.wikipedia.org/wiki?curid=4516689" title="Central European University">
Central European University



</doc>
<doc id="4516695" url="https://pl.wikipedia.org/wiki?curid=4516695" title="Robert Fritsch">
Robert Fritsch

Robert Attila Fritsch (ur. 29 grudnia 1994) – węgierski zapaśnik walczący w stylu klasycznym. Zajął óśme miejsce na mistrzostwach świata w 2022. Złoty medalista mistrzostw Europy w 2022 i brązowy w 2021, a także akademickich MŚ w 2018. Wicemistrz świata i Europy U-23 w 2017 roku.

</doc>
<doc id="4516697" url="https://pl.wikipedia.org/wiki?curid=4516697" title="Ülvi Qənizadə">
Ülvi Qənizadə

Ülvi Qənizadə (ur. 1 stycznia 1999) – azerski zapaśnik walczący w stylu klasycznym. Wicemistrz świata w 2022. Brązowy medalista mistrzostw Europy w 2020 i 2022. Wicemistrz igrzysk solidarności islamskiej w 2021, a także wojskowych MŚ w 2018. Drugi w Pucharze Świata w 2022, a także dwunasty w zawodach indywidualnych w 2020. Trzeci na ME U-23 w 2021. Wicemistrz świata juniorów w 2019. Mistrz Europy juniorów w 2018. Wicemistrz świata kadetów w 2016 i trzeci w 2015 roku.

</doc>
<doc id="4516700" url="https://pl.wikipedia.org/wiki?curid=4516700" title="Unité d'habitation">
Unité d'habitation



</doc>
<doc id="4516703" url="https://pl.wikipedia.org/wiki?curid=4516703" title="Jeffrey Davis">
Jeffrey Davis



</doc>
<doc id="4516705" url="https://pl.wikipedia.org/wiki?curid=4516705" title="Damian von Euw">
Damian von Euw

Damian von Euw (ur. 17 sierpnia 1998) – szwajcarski zapaśnik walczący w stylu klasycznym. Zajął siódme miejsce na mistrzostwach świata w 2022. Czternasty na mistrzostwach Europy w 2022. Trzynasty na igrzyskach wojskowych w 2019. Wicemistrz wojskowych MŚ w 2018 roku.

</doc>
<doc id="4516706" url="https://pl.wikipedia.org/wiki?curid=4516706" title="Jeff Davis">
Jeff Davis



</doc>
<doc id="4516708" url="https://pl.wikipedia.org/wiki?curid=4516708" title="Tim Williams">
Tim Williams



</doc>
<doc id="4516710" url="https://pl.wikipedia.org/wiki?curid=4516710" title="Steve Collins">
Steve Collins



</doc>
<doc id="4516712" url="https://pl.wikipedia.org/wiki?curid=4516712" title="Pak Ŭi Ch'un">
Pak Ŭi Ch'un



</doc>
<doc id="4516714" url="https://pl.wikipedia.org/wiki?curid=4516714" title="Pak To Ch'un">
Pak To Ch'un



</doc>
<doc id="4516716" url="https://pl.wikipedia.org/wiki?curid=4516716" title="Mika Kulmala">
Mika Kulmala



</doc>
<doc id="4516717" url="https://pl.wikipedia.org/wiki?curid=4516717" title="Aleksandr Komarow (zapaśnik)">
Aleksandr Komarow (zapaśnik)

Aleksandr Andriejewicz Komarow (ros. Александр Андреевич Комаров; ur. 5 maja 1999) – rosyjski zapaśnik startujący w stylu klasycznym. Zajął jedenaste miejsce na mistrzostwach świata w 2019. Brązowy medalista mistrzostw Europy w 2019 i 2020. Mistrz świata i Europy juniorów w 2017 i 2018 i kadetów w 2015 i 2016. Mistrz Rosji w 2019 roku.

</doc>
<doc id="4516718" url="https://pl.wikipedia.org/wiki?curid=4516718" title="Aleksander Komarov">
Aleksander Komarov



</doc>
<doc id="4516720" url="https://pl.wikipedia.org/wiki?curid=4516720" title="Piotr Barczyński">
Piotr Barczyński

Piotr Barczyński (ur. 12 marca 1948 w Poznaniu, zm. 2 lipca 2019 tamże) – polski chemik, dr hab. nauk chemicznych, profesor nadzwyczajny Pracowni Chemii Związków Heterocyklicznych Wydziału Chemii Uniwersytetu im. Adama Mickiewicza w Poznaniu.
Życiorys.
Syn Klemensa i Józefy. W 1970 uzyskał tytuł magistra, natomiast 28 lutego 1977 obronił pracę doktorską pt. "Spektroskopowe badania wiązań typu N-H w związkach heterocyklicznych", otrzymując doktorat, a 6 października 2000 uzyskał stopień doktora habilitowanego w zakresie nauk chemicznych na podstawie rozprawy zatytułowanej "Równowagi kwasowo-zasadowe w kompleksach pirydyn i ich pochodnych z wiązaniem wodorowym". W 2008 otrzymał nominację profesorską.
Pełnił funkcję profesora nadzwyczajnego w Pracowni Chemii Związków Heterocyklicznych na Wydziale Chemii Uniwersytetu im. Adama Mickiewicza w Poznaniu.

</doc>
<doc id="4516721" url="https://pl.wikipedia.org/wiki?curid=4516721" title="Bandru">
Bandru

Pendro lub Bandru (kurd. "Pêndro", "پێندرۆ", ar. "بندرو") – wioska kurdyjska w irackim Kurdystanie, w muhafazie Irbil, blisko granicy z Turcją. Znajduje się około 15–18 km na północ od Barzan i liczy ponad 2540 mieszkańców.

</doc>
<doc id="4516722" url="https://pl.wikipedia.org/wiki?curid=4516722" title="Kerem Kamal">
Kerem Kamal

Kerem Kazım Kamal (ur. 10 sierpnia 1999) – turecki zapaśnik walczący w stylu klasycznym. Olimpijczyk z Tokio 2020, gdzie zajął piętnaste miejsce w kategorii 60 kg.
Zajął siódme miejsce na mistrzostwach świata w 2022. Złoty medalista mistrzostw Europy w 2022; srebrny w 2020 i 2021; brązowy w 2019. Siódmy na igrzyskach europejskich w 2019. Wygrał igrzyska śródziemnomorskie w 2022. Czwarty w Pucharze Świata w 2022. Trzeci na MŚ U-23 w 2018 i 2021. Mistrz Europy U-23 w 2018 i 2019. Mistrz świata juniorów w 2017, 2018 i 2019 i Europy juniorów w 2017. Mistrz Europy kadetów w 2014 i 2015 roku.

</doc>
<doc id="4516724" url="https://pl.wikipedia.org/wiki?curid=4516724" title="Kerim Kamal">
Kerim Kamal



</doc>
<doc id="4516727" url="https://pl.wikipedia.org/wiki?curid=4516727" title="Ulvi Ganizadeh">
Ulvi Ganizadeh



</doc>
<doc id="4516728" url="https://pl.wikipedia.org/wiki?curid=4516728" title="Tatyana Omelçenko">
Tatyana Omelçenko



</doc>
<doc id="4516733" url="https://pl.wikipedia.org/wiki?curid=4516733" title="Vlasta Seifertová">
Vlasta Seifertová

 Vlasta Seifertová, później Skružná, z domu Přikrylová (ur. 1 lipca 1943 w Pradze) – czeska lekkoatletka. W czasie swojej kariery reprezentowała Czechosłowację.
Była wszechstronną lekkoatletką. W wieku 17 lat wystąpiła na igrzyskach olimpijskich w 1960 w Rzymie, gdzie odpadła w kwalifikacjach skoku w dal.
Zdobyła srebrny medal w skoku w dal na uniwersjadzie w 1963 w Porto Alegre, przegrywając jedynie z Tatjaną Szczełkanową ze Związku Radzieckiego. Na mistrzostwach Europy w 1966 w Budapeszcie odpadła w półfinale biegu na 80 metrów przez płotki, a sztafeta 4 × 100 metrów w składzie: Eva Lehocká, Eva Kucmanová, Přikrylová i Alena Hiltscherová odpadła w eliminacjach.
Zdobyła dwa srebrne medale na europejskich igrzyskach halowych w 1967 w Pradze w biegu na 50 metrów przez płotki (pokonała ją tylko Karin Balzer z NRD) i w sztafecie 4 × 1 okrążenie (w składzie: Eva Putnová, Seifertová, Kucmanová i Lehocká). Na kolejnych europejskich igrzyskach halowych w 1968 w Madrycie zdobyła srebrny medal w sztafecie 1+2+3+4 okrążenia (w składzie: Putnová, Seifertová, Libuše Macounová i Emília Ovádková), a także odpadła w półfinale biegu na 50 metrów przez płotki.
Seifertová zdobyła wiele medali mistrzostw Czechosłowacji:
Wielokrotnie poprawiała rekordy Czechosłowacji: w biegu na 200 metrów do wyniku 24,3 s (21 lipca 1963 w Pradze), w biegu na 80 metrów przez płotki do czasu 10,8 s (9 sierpnia 1964 w Kijowie), w skoku w dal do wyniku 6,47 m (14 lipca 1963 w Hradcu Králové, wówczas 2. wynik na świecie), w pięcioboju do wyniku 4551 pkt (30 sierpnia 1964 w Czeskich Budziejowicach) i w sztafecie 4 × 100 metrów do wyniku 45,4 s (30 września 1967 w Koszycach).

</doc>
<doc id="4516735" url="https://pl.wikipedia.org/wiki?curid=4516735" title="Vlasta Přikrylová">
Vlasta Přikrylová



</doc>
<doc id="4516736" url="https://pl.wikipedia.org/wiki?curid=4516736" title="Janusz Wizgierd">
Janusz Wizgierd

Janusz Wizgierd herbu Odrowąż – pisarz ziemski upicki w latach 1676–1684, podstarości upicki w latach 1667–1676.
Poseł sejmiku upickiego na sejm nadzwyczajny 1668 roku. Jako poseł na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku. Był elektorem Jana III Sobieskiego z powiatu upickiego w 1674 roku. Poseł na sejm koronacyjny 1676 roku z Upity. Poseł sejmiku upickiego powiatu upickiego na sejm 1677 roku.

</doc>
<doc id="4516738" url="https://pl.wikipedia.org/wiki?curid=4516738" title="Stanisław Uniechowski">
Stanisław Uniechowski



</doc>
<doc id="4516739" url="https://pl.wikipedia.org/wiki?curid=4516739" title="Krzysztof Kazimierz Uniechowski">
Krzysztof Kazimierz Uniechowski

Krzysztof Kazimierz Uniechowski herbu Ostoja – instygator litewski w 1649 roku, sekretarz Jego Królewskiej Mości.
Poseł na sejm koronacyjny 1649 roku.

</doc>
<doc id="4516740" url="https://pl.wikipedia.org/wiki?curid=4516740" title="Pod Kościołem">
Pod Kościołem



</doc>
<doc id="4516741" url="https://pl.wikipedia.org/wiki?curid=4516741" title="Jerzy Tyszkiewicz (ciwun wileński)">
Jerzy Tyszkiewicz (ciwun wileński)



</doc>
<doc id="4516743" url="https://pl.wikipedia.org/wiki?curid=4516743" title="Irena Gabor-Jatczak">
Irena Gabor-Jatczak

Irena Gabor-Jatczak (ur. 8 lutego 1936) – polska dyplomatka, ambasador w Meksyku (1989–1993).
Życiorys.
Ukończyła filologię rosyjską na Uniwersytecie Kijowskim. Od 1957 pracowniczka Ministerstwa Spraw Zagranicznych. Doszła do stanowiska doradcy ministra (1976–1979) i zastępczyni dyrektora Departamentu Prasy i Informacji (1987–1989). Dyrektorka Instytutu Kultury Polskiej w Londynie od 1979 do 1985. Od 13 kwietnia 1989 do 1993 pełniła funkcję ambasador w Meksyku. Członkini Polskiej Zjednoczonej Partii Robotniczej.
Bibliografia.
 

</doc>
<doc id="4516744" url="https://pl.wikipedia.org/wiki?curid=4516744" title="Jerzy Tyszkiewicz (marszałek królewski)">
Jerzy Tyszkiewicz (marszałek królewski)



</doc>
<doc id="4516747" url="https://pl.wikipedia.org/wiki?curid=4516747" title="Jerzy Tyszkiewicz (1571–1624)">
Jerzy Tyszkiewicz (1571–1624)



</doc>
<doc id="4516768" url="https://pl.wikipedia.org/wiki?curid=4516768" title="Eva Putnová">
Eva Putnová

Eva Putnová po mężu Vykypělová (ur. 28 maja 1950 w Brnie) – czeska lekkoatletka, sprinterka. W czasie swojej kariery reprezentowała Czechosłowację.
Zajęła 5. miejsce w sztafecie 4 × 100 metrów i odpadła w eliminacjach biegu na 100 metrów na europejskich igrzyskach juniorów w 1966 w Odessie.
Zdobyła srebrny medal w sztafecie 4 × 1 okrążenie (sztafeta czechosłowacka biegła w składzie Putnová, Vlasta Seifertová, Eva Kucmanová i Eva Lehocká) na europejskich igrzyskach halowych w 1967 w Pradze, a w biegu na 50 metrów odpadła w eliminacjach. Na kolejnych europejskich igrzyskach halowych w 1968 w Madrycie]zdobyła srebrny medal w sztafecie 1+2+3+4 okrążenia (w składzie: Putnová, Seifertová, Libuše Macounová i Emília Ovádková), a także odpadła w eliminacjach biegu na 50 metrów. Zajęła 7. miejsce w finale biegu na 50 metrów na europejskich igrzyskach halowych w 1969 w Belgradzie. Na halowych mistrzostwach Europy w 1971 w Sofii odpadła w półfinale biegu na 60 metrów.
Była mistrzynią Czechosłowacji w sztafecie 4 × 100 metrów w latach 1967–1971, wicemistrzynią w tej konkurencji w 1974 oraz brązową medalistką w biegu na 100 metrów w 1968, 1972 i 1973, w biegu na 200 metrów w 1967 i 1968, w sztafecie 4 × 100 metrów w 1966 oraz w sztafecie szwedzkiej w 1969. W hali była mistrzynią Czechosłowacji w biegach na 50 metrów i 100 metrów w 1969 oraz w biegu na 60 metrów w 1971, a także wicemistrzynią w biegach na 60 metrów i na 100 metrów w 1970 oraz w biegu na 50 metrów w 1972.
1 lipca 1967 w Otrokovicach wyrównała rekord Czechosłowacji czasem 11,5 s. Pięciokrotnie poprawiała rekord Czechosłowacji w sztafecie 4 × 400 metrów do wyniku 45,1 s (pomiar ręczny, 3 czerwca 1972 w Bratysławie) i 45,70 s (pomiar automatyczny, 28 czerwaca 1974 w Pradze). Wynik 1:39,9 w sztafecie 4 × 200 metrów z Brna 10 września 1960 jest do tej pory (maj 2021) rekordem Czech).

</doc>
<doc id="4516773" url="https://pl.wikipedia.org/wiki?curid=4516773" title="Jan Kazimierz Pirożyński">
Jan Kazimierz Pirożyński

Jan Kazimierz Pirożyński (ur. 12 kwietnia 1903 we Lwowie, zm. 5 października 1978 w Londynie) – polski inżynier rolnictwa, urzędnik II Rzeczypospolitej.
Życiorys.
Urodził się 12 kwietnia 1903 we Lwowie. Ukończył studia na oddziale rolniczym Wydziału Rolniczo-Lasowego Szkoły Politechnicznej we Lwowie (późniejsza Akademia Rolnicza w Dublanach) z tytułem inżyniera agronoma (rolnika). W Dublanach był założycielem klubu młodzieżowego „Monte Carlo”.
Będąc uczniem gimnazjum w 1919 brał udział w wojnie polsko-ukraińskiej. W 1920 uczestniczył w wojnie polsko-bolszewickiej w szeregach 2 kompanii karabinów maszynowych 240 pułku piechoty Armii Ochotniczej.
Przed 1939 pracował w Okręgowym Urzędzie Ziemskim we Lwowie, w okręgowym Towarzystwie Rolniczym w Przemyślu, później jako inżynier rolnictwa w wydziałach powiatowych w Rawie Ruskiej oraz w Żydaczowie, gdzie do 1939 był agronomem powiatowym. Po wybuchu II wojny światowej w grudniu 1939 został aresztowany przez sowietów. Był więziony w Żydaczowie, w Stryju, następnie przetransportowany w głąb ZSRR i skazany na karę 8 lat pracy przymusowej. Osadzony w więzieniu w Starobielsku, po czym wywieziony do łagrów w lasach archangielskich. W wyniku amnestii odzyskał wolność w 1941. Następnie jako delegat ambasady rządu RP na uchodźstwie został przydzielony do Aktubińska i działał w zakresie opieki. Później został ponownie aresztowany, po czym karnie wydalony z ZSRR w listopadzie 1942. Następnie wstąpił do Armii Polskiej na Wschodzie w styczniu 1943 w Teheranie, z którą przeszedł Bliski Wschód, po czym wstąpił do lotnictwa i 23 czerwca 1944 trafił do Wielkiej Brytanii. Do końca wojny służył w Polskich Siłach Powietrznych w Blackpool i Royal Air Force.
Pod koniec 1945 przydzielony do Centrum Wyszkolenia Piechoty w Crieff. Został wykładowcą w szkole rolniczej w Auchterarder. W tym miejscu wydał trzy skrypty do nauki "Zasady hodowli zwierząt", "Zasady żywienia zwierząt domowych", "Chów bydła"). Potem wykładał na kursach dla żołnierzy, będąc kierownikiem w Findo Gask i Foxley. Pod koniec 1949 przystąpił do Polskiej Spółki Ogrodniczej „Agricraft” Trading Society Ltd. w Kent, pełniąc funkcje sekretarza i kierownika farmy. W 1950 został wykładowcą w Polskiej Szkole Rolniczej w Glasgow, której był dyrektorem do jej rozwiązania w 1952.
Później przeniósł się do Londynu i w dalszym ciągu dokształcał się. Do emerytury pracował w laboratorium na Wydziale Chemii w Borough Polytechnic. Współzałożyciel i wieloletni prezes Związku Rolników Polskich w Wielkiej Brytanii. Był współautorem publikacji pt. "Plon", opisującej farmy polskie w Wielkiej Brytanii. 3 czerwca 1973 został wybrany prezesem ZRP, później także sekretarzem. Redagował „Wiadomości Rolnicze”. był autorem pracy pt. "Akademia Rolnicza w Dublanach", opublikowanej w „Zeszytach Lwowskich” 5/1974. Współpracował z Kołem Lwowian w Londynie. Pozostawił pamiętniki i wspomnienia.
Zmarł 5 października 1978 w Londynie. Był żonaty z Wandą, z którą miał córkę Teresę i syna Krzysztofa (doktor paleomikologii).

</doc>
<doc id="4516777" url="https://pl.wikipedia.org/wiki?curid=4516777" title="Piłka nożna na letniej Uniwersjadzie">
Piłka nożna na letniej Uniwersjadzie



</doc>
<doc id="4516812" url="https://pl.wikipedia.org/wiki?curid=4516812" title="Riigikohus">
Riigikohus

Sąd Najwyższy Estonii (est. "Riigikohus") – najwyższa instytucja sądowa w Republice Estonii.
Historia.
21 października 1919 r. Zgromadzenie Ustawodawcze Estonii przyjęło ustawę o Sądzie Najwyższym. Jego pierwsze spotkanie odbyło się 14 stycznia 1920 r. w Tartu.
W 1935 roku Sąd Najwyższy przeniósł się z Tartu do Tallina. Po pierwszej radzieckiej okupacji państw bałtyckich i utworzeniu estońskiej Socjalistycznej Republiki Radzieckiej latem 1940 r. działalność Sądu Najwyższego została zawieszona.
27 maja 1993 r. odbyło się pierwsze spotkanie odnowionego Sądu Najwyższego Estonii.
Skład i zadania.
Sąd Najwyższy składa się z 19 sędziów (w tym przewodniczącego sądu), są wybierani przez estoński parlament na wniosek Prezesa Sądu Najwyższego. Prezes Sądu Najwyższego jest wybierany przez Parlament na wniosek prezydenta Estonii. Jego kadencja trwa dziewięć lat.
Kolegia kasacyjne.
Sędziowie SN są członkami jednego z trzech kolegiów kasacyjnych:

</doc>
<doc id="4516813" url="https://pl.wikipedia.org/wiki?curid=4516813" title="Specjalistyczne Centrum Chirurgii Ogólnej i Onkologicznej">
Specjalistyczne Centrum Chirurgii Ogólnej i Onkologicznej

Specjalistyczne Centrum Chirurgii Ogólnej i Onkologicznej – krakowska klinika prywatna specjalizująca się m.in. w chorobach przewodu pokarmowego (żołądka, jelita cienkiego, jelita grubego), chorobach tarczycy, piersi oraz skóry. Ośrodek oferuje specjalistyczne konsultacje w zakresie diagnostyki oraz leczenia operacyjnego chorób nienowotworowych i nowotworowych.
Informacje ogólne.
Centrum Onkologiczne znajduje się w Krakowie przy ul. Grzegórzeckiej 49/2.
Działalność.
Krakowskie Specjalistyczne Centrum Chirurgii Ogólnej i Onkologicznej oferuje specjalistyczną pomoc w leczeniu szerokiej gamy schorzeń, w tym zmian nowotworowych (m.in. tarczycy, piersi, skóry, żołądka, pęcherzyka żółciowego, jelita cienkiego, jelita grubego, wątroby, tkanek miękkich) oraz nienowotworowych (choroba uchyłkowa, zapalenie uchyłków). Świadczone przez ośrodek usługi obejmują szybkie i precyzyjne konsultacje w dogodnych dla pacjentów terminach oraz specjalistyczne leczenie w oparciu o nowoczesne metody chirurgiczne.
Specjaliści.
Pomoc oferowana w Centrum Chirurgii oparta jest na najnowocześniejszej wiedzy z zakresu chirurgii, wciąż poszerzanej przez personel medyczny poprzez udział zarówno w krajowych, jak i zagranicznych stażach i szkoleniach. Zespół specjalistów ośrodka tworzą utytułowani lekarze z bogatym doświadczeniem zawodowym oraz imponującym dorobkiem w pracy naukowo-dydaktycznej, m.in.:
Prof. dr hab. med. Jerzy Mituś – specjalista chirurgii ogólnej i onkologicznej, uznany w Polsce ekspert w leczeniu guzów piersi, nowotworów skóry oraz tkanek miękkich.
Dr hab. med. Jakub Kenig – specjalista chirurgii ogólnej i onkologicznej, specjalizujący się w nowotworach przewodu pokarmowego, szczególnie u osób starszych.

</doc>
<doc id="4516814" url="https://pl.wikipedia.org/wiki?curid=4516814" title="Problem kosztów społecznych">
Problem kosztów społecznych

„Problem kosztów społecznych” (ang. "The Problem of Social Cos"t) to artykuł poświęcony problemowi ekonomicznemu efektów zewnętrznych z 1960 r., autorstwa Ronalda Coase’a, ówczesnego członka wydziału Uniwersytetu w Wirginii.
Efekty zewnętrzne to koszty lub korzyści, które wpływają na kogoś, kto nie poprosił o te koszty świadczeń. Oczywiście koszty prawne lub koszty postępowania sądowego często należą do tej kategorii. Prawo ma na celu uzasadnienie tych kosztów, czyniąc osobę, która jest „winna” odpowiedzialną za większość z nich.
Jednak ten podział kosztów nie zawsze jest ekonomicznie efektywny, co jest tezą artykułu. Zgodnie z twierdzeniem Coase’a koszty transakcji powinny zostać wyeliminowane. Coase’a twierdzi, że strony powinny dokonywać wzajemnych transakcji w celu podziału kosztów, co prowadzi do bardziej sprawiedliwego podziału niż pozwolenie sądom na rozstrzygnięcie.
Dokument Coase’a opiera się na szeregu angielskich spraw prawnych i statutach, aby zilustrować przekonanie, że przepisy prawne są uzasadnione jedynie przez odniesienie ich do analizy kosztów i korzyści. Gdyby koszty transakcji były wystarczająco niskie, przepisy prawne byłyby nieistotne dla maksymalizacji produkcji. Ponieważ w realnym świecie istnieją koszty negocjacji i gromadzenia informacji, zasady prawne są uzasadnione w zakresie ich zdolności do przydzielania praw najskuteczniejszemu posiadaczowi praw.
Wraz z wcześniejszym artykułem „The Nature of the Firm”, „Problem kosztów społecznych” został cytowany przez komitet Nobla, gdy Coase otrzymał Nagrodę Nobla w dziedzinie nauk ekonomicznych w 1991 roku. Artykuł jest fundamentalny dla dziedziny prawa i ekonomii, stał się on najczęściej cytowanym dziełem w całej nauce.
Problem w praktyce.
Coase kwestionuje tradycyjne ekonomiczne podejście do efektów zewnętrznych, znane również jako podejście Pigou. Podejście to wygląda mniej więcej tak: jeśli zanieczyszczenia fabryki powodują co roku 100 dolarów szkód, trzeba opodatkować ten proces na 100 dolarów, aż fabryka znajdzie sposób by wyeliminować skutki uboczne jej działalności w postaci produkcji zanieczyszczeń. Jeśli instalacja płuczki będzie kosztować 90 dolarów, fabryka zainstaluje płuczkę, aby zakończyć opodatkowanie. Coase twierdzi, że takie podejście jest poważnym problemem społecznym. Twierdzi, że jeśli X (fabryka) produkuje szkodliwe dla Y zanieczyszczenie (lokalna społeczność), to co roku X będzie płacić społeczności 100 dolarów, co pozwoli Y wzbogacać się na szkodzie X. Kara podatkowa każdego roku nie rozwiąże problemu.
Zamiast tego Coase proponuje alternatywne rozwiązanie. Wymaga to spojrzenia na to, co jest ekonomiczne dla każdego, co nie zawsze jest zgodne z prawem. Na przykład jeśli taniej jest płacić X za odejście (przeprowadzkę) Y, zamiast płacić 100 dolarów rocznie, Y powinien zostać przeniesiony gdzie indziej. Może to kosztować 40 dolarów, a nie 100 dolarów.
Celem znalezienia alternatywnego rozwiązania jest internalizacja, a nie eksternalizacja kosztów. Coase twierdzi, że jest to zawsze bardziej sprawiedliwe. Gdy strony uzgodnią między sobą, jakie jest najlepsze rozwiązanie, koszty są zazwyczaj bardzo niskie. Jednak gdy strony rozstrzygną sprawę sądownie, koszty gwałtownie rosną. Prawnicy muszą określić, kto ma jakie prawa, w jaki sposób mogą być egzekwowane, oraz cały szereg innych kwestii. Koszty internalizacji na początku są bardziej sprawiedliwe i wydajne dla wszystkich zaangażowanych.
Coase wyjaśnia problem, który polega na różnicy między kosztami społecznymi i prywatnymi. Sposób podziału tych kosztów jest często niesprawiedliwy. W powyższym przykładzie niezamierzonym kosztem społecznym (dla Y) jest zanieczyszczenie środowiska. Prawo zazwyczaj zmusza stronę winną do pokrycia tych kosztów. Coase sugeruje, że musimy zrobić całkowite porównanie korzyści płynących z działań zanieczyszczających ze skutkami ubocznymi jakie generują.
Coase twierdzi na przykład, że jeśli zanieczyszczenie niekorzystnie wpłynie na ryby w strumieniu, jesteśmy zmuszeni zdecydować, czy szkoda jest warta wyniku. Czy zanieczyszczanie strumienia i zabijanie ryb jest warte mocy generowanej przez fabrykę? Właśnie to musimy wziąć pod uwagę jako osoby prywatne, ponieważ prawo nie może odpowiedzieć na takie pytania.
Kolejny przykład, jakim posłużył się Coase dotyczy sprawy o nazwie Sturges v Bridgman, gdzie hałaśliwa fabryka słodyczy i cichy gabinet lekarski byli sąsiadami i poszli do sądu, aby rozstrzygnąć, kto powinien przenieść swoją działalność w inne miejsce. Coase’a stwierdził, że niezależnie od tego, czy sędzia orzeknie, że fabryka słodyczy będzie musiała zaprzestać używania swoich maszyn, albo tego czy lekarz będzie musiał pogodzić się z uciążliwym hałasem obie strony mogą zawrzeć korzystną dla nich umowę na temat tego, kto zmieni miejsce swojej działalności nie zmniejszając przy tym zysku z prowadzonej działalności.
Jednak wiele realokacji mających na celu maksymalizację dobrobytu jest często pomijanych ze względu na koszty transakcyjne związane z negocjacjami. Na przykład fabryka słodyczy może mieć wielu sąsiadów, którzy twierdzą, że jest ona „uciążliwa” – niektóre z tych twierdzeń są uzasadnione, a inne nie. Niektórzy sąsiedzi, którzy ponoszą szkodę, mogą próbować uzyskać nadmierne odszkodowanie.
Coase przyznaje, że czasem konieczne jest postępowanie sądowe. W takich okolicznościach prawnicy muszą zastanowić się, jak zminimalizować koszty, ponieważ są na to sposoby. Na przykład prawnicy mogą łączyć swoje firmy i zasoby, aby zneutralizować koszty, ograniczając tym samym straty ekonomiczne, które wyrządzają sobie nawzajem na rynku.
Ostatecznie zarówno sądy, jak i prawnicy powinni kierować się najbardziej efektywnym ekonomicznie rozwiązaniem. W złożonych sporach sądowych, które często wiążą się z wieloma odrębnymi roszczeniami, same koszty transakcji często powodują, że cały proces jest stratą czasu. Na przykład w przypadku uciążliwych roszczeń strony spierają się o prawa własności, zaniedbania i szkody oraz wiele innych problemów. Jest to długi, zawiły proces, po prostu dochodzący do tego samego rezultatu, do którego strony mogły dotrzeć same.
W przykładzie takim jak powyższy, jeśli sądy muszą zdecydować o wydaniu i podziale kosztów, powinny zawsze rozważyć, jakie jest ekonomiczne rozwiązanie. Często nie jest tak, jak mówi twarda litera prawa. Względy ekonomiczne i rynki zmieniają się, w przeciwieństwie do prawa, a sądy powinny być wystarczająco elastyczne, aby prawo działało na obecnym rynku.
Podsumowanie.
Według Coase’a odgórna regulacja prawna np. odnosząca się do sporu o nieprzyjemny zapach, jaki generuje zakład utylizujący śmieci, który jest położony nieopodal domu Kowalskiego nie jest jednak rozwiązaniem optymalnym. Coase preferuje negocjacje, w których strony mogą wypracować między sobą optymalne rozwiązanie. Np. strona, która jest źródłem efektów zewnętrznych może postarać się je ograniczyć, bądź pokrzywdzonej stronie wypłacać rekompensatę, ale nie w każdej sytuacji. W przypadku, gdy Kowalski wybudował dom pod zakładem utylizacji śmieci i mógł wiedzieć o nieprzyjemnych zapachach, jest sam sobie winien i tylko dobra wola zakładu może mu pomóc.
Teoretyczne wyzwania.
Guido Calabresi w swojej książce The Costs of Accident (1970) twierdzi, że nadal jest bardziej ekonomiczne pociąganie przedsiębiorstw do odpowiedzialności, które wytwarzają większe bogactwo.
W rzeczywistym świecie, gdzie ludzie nie mogą negocjować bez kosztów, mogą pojawić się problemy z działaniem zbiorowym tych, którzy spowodowali szkody, na przykład przez emisję dymu z fabryki do wielu sąsiednich gospodarstw rolnych, a więc wspólne spotkanie w celu skutecznego negocjowania może być trudne dla pojedynczego zanieczyszczającego z powodu problemów z koordynacją. Jeśli rolnikom opłaca się płacić fabryce za zmniejszenie emisji, niektórzy z tych rolników mogą wstrzymać się z płaceniem uczciwej części, mając nadzieję na darmowe skorzystanie z poprawy jakości środowiska. Fabryka może wiedzieć lepiej, jakie środki podjąć w celu zmniejszenia szkód i to ona może być najtańszym rozwiązaniem problemu, ilustrującym argument Coase’a.

</doc>
<doc id="4516818" url="https://pl.wikipedia.org/wiki?curid=4516818" title="Emília Přivřelová">
Emília Přivřelová

Emília Přivřelová z domu Ovádková (ur. 7 grudnia 1943 w Trenczynie) – czechosłowacka lekkoatletka, biegaczka średniodystansowa.
Zajęła 4. miejsce w biegu na 800 metrów na europejskich igrzyskach halowych w 1967 w Pradze. Na kolejnych europejskich igrzyskach halowych w 1968 w Madrycie zdobyła srebrny medal w sztafecie 1+2+3+4 okrążenia (w składzie: Eva Putnová, Vlasta Seifertová, Libuše Macounová i Ovádková), a także ponownie zajęła 4. miejsce w biegu na 800 metrów. Po raz trzeci zajęła 4. miejsce w finale biegu na 800 metrów na europejskich igrzyskach halowych w 1969 w Belgradzie. Na mistrzostwach Europy w 1969 w Atenach zajęła 12. miejsce w finale biegu na 1500 metrów.
Była mistrzynią Czechosłowacji w biegu na 800 metrów w 1967 oraz w biegu przełajowym w 1962, 1972 i 1975, wicemistrzynią w biegu na 800 metrów w 1968, w biegu na 1500 metrów w 1971, 1972, 1973, w biegu na 3000 metrów w 1975 oraz w biegu przełajowym w 1964, 1965, 1966, 1967, 1973, a także brązową medalistką w biegu na 800 metrów w 1964 i 1965, w biegu na 3000 metrów w 1974 oraz w biegu przełajowym w 1963. W hali była mistrzynią Czechosłowacji w biegu na 800 metrów w 1969.
Była rekordzistką Czechosłowacji w biegu na 800 metrów (2:06,6 uzyskany 12 czerwca 1968 w Ćupriji), w biegu na 1500 metrów (4:19,0 uzyskany 19 września 1969 w Atenach) i w biegu na 3000 m (9:45,8 w 1972). Jako pierwsza zawodniczka z Czechosłowacji ukończyła w 1972 bieg maratoński z czasem 3:07:23.

</doc>
<doc id="4516819" url="https://pl.wikipedia.org/wiki?curid=4516819" title="Emília Ovádková">
Emília Ovádková



</doc>
<doc id="4516823" url="https://pl.wikipedia.org/wiki?curid=4516823" title="Miku (Meremäe)">
Miku (Meremäe)



</doc>
<doc id="4516825" url="https://pl.wikipedia.org/wiki?curid=4516825" title="Maria Palmer">
Maria Palmer

Maria Palmer, właściwie Maria Pichler, pseudonim Eliot Parker White (ur. 5 września 1917 w Wiedniu, zm. 6 września 1981 w Los Angeles) – austriacko-amerykańska aktorka teatralna i filmowa.
Życiorys.
Palmer urodziła się i wychowała w Wiedniu. Po raz pierwszy pojawiła się na scenie jako aktorka dziecięca, w różnych produkcjach Maxa Reinhardta. Uczyła się tańca i była członkiem grupy tanecznej Bodenwieser Ensemble. Później studiowała dramat i wokal w Universität für Musik und darstellende Kunst Wien. W 1938 roku Palmer wyemigrowała z rodzicami do Stanów Zjednoczonych.
Po raz pierwszy wystąpiła na scenie w Nowym Jorku, w 1942 w produkcji "The Moon Is Down", adaptacji opowiadania Johna Steinbecka, w reżyserii Chestera Erskina, wcielając się w rolę Molly Morden. W Hollywood zadebiutowała w krótkiej, 12-minutowej produkcji "Nostradamus and the Queen" w 1942 roku, gdzie zagrała królową Catherine de Medici. W 1943 roku zagrała w pełnometrażowym filmie "Mission to Moscow". Wystąpiła w ponad 50 produkcjach filmowych i telewizyjnych. W latach 50. jej kariera podupadała, pracowała w radiu, telewizji i w reklamach. Założyła też własną firmę produkcyjną o nazwie Maria Palmer Enterprises. Na początku lat 60. Palmer gościła swój własny program w Los Angeles zatytułowany "Sincerely, Maria Palmer". W późniejszych latach Palmer napisała wiele scenariuszy telewizyjnych, często używając pseudonimu Eliot Parker White. Amerykańska Akademia Sztuki i Wiedzy Filmowej zarchiwizowała pozostałe po aktorce filmy, zdjęcia, listy obejmujące lata 1922–1975.
Maria Palmer zmarła na raka w Cedars-Sinai Medical Center w Los Angeles 6 września 1981 roku.

</doc>
<doc id="4516828" url="https://pl.wikipedia.org/wiki?curid=4516828" title="Lista Petera Pilza">
Lista Petera Pilza

TERAZ – Lista Pilza (niem.: "JETZT – Liste Pilz"), wcześniej znany jako Lista Petera Pilza ("Liste Peter Pilz"), to partia polityczna w Austrii. Partię założył były parlamentarzysta Zielonych, Peter Pilz.
Historia.
Pilz zrezygnował z członkostwa w Zielonych po nieudanych próbach uzyskania czwartego miejsca na liście partii w nadchodzących wyborach parlamentarnych. Następnie Pilz utworzył własną listę wyborczą. 
W wyborach parlamentarnych w 2017 r. Lista Petera Pilza uzyskała 4,4% głosów i osiem miejsc w Austriackiej Radzie Narodowej.
4 listopada 2017 r. Pilz zrezygnował z mandatu posła w związku z oskarżeniami o napaść na tle seksualnym.

</doc>
<doc id="4516830" url="https://pl.wikipedia.org/wiki?curid=4516830" title="Zaułek Browarny">
Zaułek Browarny

Zaułek Browarny – uliczka, która znajdowała się w rejonie wrocławskiego osiedla Powstańców Śląskich, łącząca "Höfchenstraße" (dzisiejszą ul. Zielińskiego) z "Gabitzstraße" (ul. Stysia). Liczyła ona około 150 m długości, przy czym wjazdy z obu stron (od "Höfchenstraße" i od "Gabitzstraße") prowadziły przez bramy wjazdowe w kamienicach przy obu tych ulicach. Ulica występuje w niektórych oficjalnych dokumentach, jednak nie ma jej w Systemie Informacji Przestrzennej Wrocławia. 
Historia.
Niemiecką nazwę uliczki "Bräuergasse" (funkcjonowała także jako "Bräuergaßchen") dał Carl Bräuer, działający na przełomie XIX i XX wieku właściciel znajdującego się tutaj małego browaru i Établissement – "Carl Bräuer’s Festsaal Zur Frohen Stunde".
Podczas oblężenia "Festung Breslau" w 1945 zabudowa uliczki zniszczona została na tyle poważnie, że nieliczne tylko jej elementy nadawały się do odbudowy. Po koniecznych wyburzeniach i odgruzowaniu odtworzono jednak kamienicę bramną od strony Zielińskiego 49, zaś tę z przeciwnej strony, ul. Stysia 20, odbudowano już bez przejazdu bramnego, który był już zbędny.
W latach 70., po usunięciu resztek gruzu z obszaru kwartału pomiędzy ul. Stysia i Zielińskiego, zdecydowano się tam postawić cztery jednakowe budynki – jedenastokondygnacyjne „punktowce”. Nadano im punkty adresowe ul. Zielińskiego 43 i 55 oraz Stysia 20a i 22. Decyzja ta spowodowała, że pewnemu zakłóceniu uległ prostoliniowy ciąg Zaułka Browarnego (pojawiły się m.in. elementy małej architektury, jak również np. mały budynek rozdzielni energetycznej). Ponieważ zarówno przed wojną, jak i po niej, wszystkie obiekty znajdujące się przy Zaułku Browarnym miały swoje adresy przypisane do ulic sąsiednich (Stysia lub Zielińskiego), toteż nie ma go w wykazach adresowych poczty (nie ma swojego kodu pocztowego), ani w wykazach wyborczych (nie ma adresów zamieszkania). Pomimo to Zaułek Browarny występował lub nadal występuje na planach Wrocławia i w niektórych innych urzędowych bądź oficjalnych dokumentach (np. GUS-u, Urządu Skarbowego, wykazie Ksiąg Wieczystych). Nie ma go już jednak w Systemie Informacji Przestrzennej Wrocławia. Obecny przebieg wewnętrznej drogi dojazdowej do budynków stojących wewnątrz kwartału pomiędzy ul. Stysia a Zielińskiego na niektórych mapach internetowych (OpenStreetMap, Google Maps) bywa identyfikowany jako „Zaułek Browarny”.

</doc>
<doc id="4516831" url="https://pl.wikipedia.org/wiki?curid=4516831" title="Digital Painting">
Digital Painting

Digital Painting – jest to konwersja z tradycyjnych form malarstwa i rysunku, takich jak akwarela, malarstwo olejne, szkic itp. poprzez narzędzie cyfrowe, które przekazują informację do komputera, używając tabletu, rysików i oprogramowania. Digital Painting, czyli malarstwo cyfrowe, znajduje zastosowanie głównie w branży produkcyjnej. Jest on najczęściej wykorzystywany do projektowania koncepcyjnego do filmów, telewizji oraz gier video.
Aby wykorzystać funkcje tabletów graficznych potrzebne jest do tego oprogramowanie – tzw. software, taki jak Corel Painter, Adobe Photoshop, ArtRage, GIMP, Krita lub openCanvas. Programy tworzą środowisko podobne do realnego-fizycznego artysty: płótno, karta, narzędzia do malowania, wiele opcji kolorów.
Wady i zalety.
Cyfrowe malarstwo posiada zarówno zalety, jak i wady. Pozwala artyście na łatwość pracy w zorganizowanej, wolnej od bałaganu pracowni, jednak niektórzy twierdzą, że praca artysty trzymającego w ręku fizyczny pędzel jest zawsze dokładniejsza i przekazuje więcej „emocji”.
Przeciwny tej sztuki uważają, że obrazy cyfrowe są wybrakowane, poprzez brak fizycznego artysty, który nie przelewa tym samym swojej unikalnej intencji i stylu.
Wielu artystów publikuje blogi i komentuje różne różnice między dziełem stworzonym cyfrowo a tradycyjnie wykonanymi dziełami sztuki.

</doc>
<doc id="4516832" url="https://pl.wikipedia.org/wiki?curid=4516832" title="Eythora Thorsdottir">
Eythora Thorsdottir

Eythora Thorsdottir (ur. 10 sierpnia 1998 r. w Rotterdamie) – holenderska gimnastyczka pochodzenia islandzkiego, trzykrotna medalistka mistrzostw Europy, uczestniczka Letnich Igrzysk Olimpijskich 2016.
Oboje rodzice pochodzą z Islandii. Do Holandii przeprowadzili się z powodu pracy. Eythora ma podwójne obywatelstwo, lecz zdecydowała się reprezentować Holandię.
Igrzyska olimpijskie.
Na igrzyskach zadebiutowała w 2016 roku w Rio de Janeiro. W finale wieloboju indywidualnego awansowała do finału z ósmym wynikiem. Ostatecznie zawody zakończyła na dziewiątym miejscu,zaś w konkurencji drużynowej zajęła siódmą pozycję.

</doc>
<doc id="4516833" url="https://pl.wikipedia.org/wiki?curid=4516833" title="Andrzej Płochocki">
Andrzej Płochocki

Andrzej Płochocki – polski artysta fotograf. Członek rzeczywisty i Artysta Fotoklubu Rzeczypospolitej Polskiej (AFRP). Członek założyciel "Stowarzyszenia Fotograficznego w Bytomiu""." Członek Jurajskiej Grupy Fotograficznej "Oko". Członek Ogólnopolskiej Fotograficznej Grupy Twórczej "Art Fokus13".
Życiorys.
Andrzej Płochocki związany z ogólnopolskim oraz górnośląskim środowiskiem fotograficznym - mieszka, pracuje, tworzy w Bytomiu. Miejsce szczególne w jego twórczości zajmuje fotografia architektury, fotografia koncertowa, fotografia pejzażowa, fotografia portretowa oraz fotografia socjologiczna. Związany z fotografią artystyczną od czasów nauki w szkole średniej - po raz pierwszy zaprezentował swoje fotografie na wystawie indywidualnej "Nasz dzień powszedni". W 2006 roku wspólnie z Jerzym Pietrzakiem był współtwórcą "Stowarzyszenia Fotograficznego w Bytomiu""." Aktywnie uczestniczył w pracy artystycznej stowarzyszeń fotograficznych - m.in. "Stowarzyszenia Fotograficznego w Bytomiu", Jurajskiej Grupy Fotograficznej "Oko," Ogólnopolskiej Fotograficznej Grupy Twórczej "Art Fokus13". 
Andrzej Płochocki jest autorem oraz współautorem wielu wystaw fotograficznych; indywidualnych, zbiorowych oraz poplenerowych. W 2013 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr 351). 
Prace Andrzeja Płochockiego zaprezentowano w Almanachu (1995–2017), wydanym przez Fotoklub Rzeczypospolitej Polskiej Stowarzyszenie Twórców, w 2017 roku. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości.
Wybrane wystawy indywidualne.
Źródło.

</doc>
<doc id="4516834" url="https://pl.wikipedia.org/wiki?curid=4516834" title="Tolsti Vrh">
Tolsti Vrh



</doc>
<doc id="4516835" url="https://pl.wikipedia.org/wiki?curid=4516835" title="Natasha Cloud">
Natasha Cloud

Natasha Cloud (ur. 22 lutego 1992 w Broomall) – amerykańska koszykarka występująca na pozycji rzucającej, obecnie zawodniczka Washington Mystics.
13 marca 2021 podpisała nową umowę z Washington Mystics.

</doc>
<doc id="4516838" url="https://pl.wikipedia.org/wiki?curid=4516838" title="Lorette Charpy">
Lorette Charpy

Lorette Charpy (ur. 3 grudnia 2001 r. w Annonayu) – francuska gimnastyczka, dwukrotna medalistka mistrzostw Europy.
Ma dwie siostry. Starsza, Séréna, rywalizowała w gimnastyce na poziomie młodzieżowym, zaś młodsza, Grâce, nadal występuje w kadrze francuskiej.

</doc>
<doc id="4516841" url="https://pl.wikipedia.org/wiki?curid=4516841" title="Lista Burgenland">
Lista Burgenland

Lista Burgenland – partia polityczna reprezentowana w Landtagu austriackiego kraju związkowego Burgenland.
Historia.
Lista została założona 17 stycznia 2010 roku i w wyborach do Landtagu w tym samym roku uzyskała 4,0003% wszystkich głosów, przekraczając tym samym próg wyborczy jednym głosem. W wyborach samorządowych w dwa lata później LBL wygrało wybory na burmistrza w dwóch gminach: Deutschkreutz i Bad Sauerbrunn. Dodatkowo Lista była też reprezentowana w 100 radach lokalnych, co czyniło ją trzecią najsilniejszą siłą polityczną w Burgenlandzie (na szczeblu gminnym). 
W wyborach do Landtagu w 2015 roku LBL wystartowało wraz z Team Stronach pod nazwą "Bündnis Liste Burgenland" (LBL). 
Program i cele.
LBL postrzega się jako "oddolny demokratyczny ruch obywatelski, który nie ma stałego programu". Główne wartości partii to: sprawiedliwość, równe traktowanie wszystkich ludzi, odrzucenie minimalnego dochodu, przejrzystość finansowania partii politycznych, oszczędne wykorzystanie dochodów podatkowych, restrykcyjna polityka zagraniczna, odrzucenie obecnych praktyk UE, promocja małych i średnich przedsiębiorstw oraz promowanie demokracji bezpośredniej. 

</doc>
<doc id="4516842" url="https://pl.wikipedia.org/wiki?curid=4516842" title="Eugeniusz Zaleski">
Eugeniusz Zaleski

Eugeniusz Władysław Zaleski, franc. Eugène Ladislas Zaleski (ur. 27 sierpnia 1918 we Lwowie, zm. 24 listopada 2001 w Paryżu) – polski prawnik i ekonomista, naukowiec sowietolog, wykładowca akademicki, działacz emigracyjny we Francji.
Życiorys.
Urodził się 27 sierpnia 1918 we Lwowie. Przed 1939 podjął studia prawa na Wydziale Prawa Uniwersytetu Jana Kazimierza we Lwowie, które ukończył po wybuchu II wojny światowej podczas okupacji sowieckiej w 1940. Podczas wojny i trwającej okupacji działał w Związku Walki Zbrojnej–Armii Krajowej. W maju 1943 został aresztowany przez Niemców, był osadzony w obozach koncentracyjnych Auschwitz-Birkenau i Mauthausen-Gusen (KL). W maju 1945 odzyskał wolność. Wówczas przewodził Polskiemu Komitetowi w Linzu. Po wojnie służył w Polskim Korpusie Przysposobienia i Rozmieszczenia na ziemi francuskiej, a w 1948 został zdemobilizowany. 
Pozostał na emigracji we Francji. Kontynuował studia na Uniwersytecie Paryskim, gdzie uzyskał stopień doktora w zakresie ekonomii. Został wykładowcą nauk o Związku Sowieckim. W 1949 i od 1951 pracował jako badacz i profesor w Centre national de la recherche scientifique (CNRS, "Centrum Narodowe Badań Naukowych") w Ministerstwie Badań i Technologii, gdzie w 1968 został dyrektorem badań.
. Został wydawcą kwartalnika „Revue del'Est” (później przemianowany na „Revue d'Eludes Comparatives Esl-Ouest”), poświęconego sprawom sowieckim i Europy Wschodniej. Kontynuował pracę nauczyciela akademickiego, wykładając na Université Paris-Dauphine, Sorbonie, Université d’Aix-Marseille I, Ecole des Sciences Politiques ("Sciences Po", "Szkoła Nauk Politycznych"), kształcąc sowietologów we Francji. Ponadto współpracował z uczelniami w Stanach Zjednoczonych i w Wielkiej Brytanii: Harvard Russian Center (1956/1957), Stanford's Hoover Institution, St Antony’s College w Oksfordzie, Uniwersytet w Birmingham, Uniwersytet Wirginii (1962/1963), London School of Economics (1979). Brał udział w wielu konferencjach we Francji. Współpracował z organizacjami France's Commissariat du Plan, OECD, NATO. Należał do Association Francaise des Sciences Economiques, oraz Stowarzyszenia Mont Pelerin. Jego specjalizacją badań naukowych było planowanie sowieckie i wschodnioeuropejskie oraz transfer technologii pomiędzy Wschodem i Zachodem przed 1989. Publikował prace w językach francuskim i angielskim. 
Od 1979 do lat 80. był prezesem rady Towarzystwa Historyczno-Literackiego w Paryżu. Od 1986 do 1989 był dyrektorem Biblioteki Polskiej w Paryżu (ponownie wybrany w 1983). Należał do koła polskich weteranów i więźniów politycznych na emigracji we Francji.
12 marca 1993 został odznaczony przez prezydenta RP Lecha Wałęsę Krzyżem Komandorskim Orderu Zasługi Rzeczypospolitej Polskiej. Zmarł 24 listopada 2001 w Paryżu. Był żonaty z Isabelle z domu Cotton.

</doc>
<doc id="4516843" url="https://pl.wikipedia.org/wiki?curid=4516843" title="Jan Szujski">
Jan Szujski



</doc>
<doc id="4516845" url="https://pl.wikipedia.org/wiki?curid=4516845" title="Ihor Snurnicyn">
Ihor Snurnicyn

Ihor Serhijowycz Snurnicyn, ukr. Ігор Сергійович Снурніцин (ur. 7 marca 2000 w Dokuczajewsku) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów Olimpik-UOR Donieck i Torpedo-WUFK Mikołajów, barwy których bronił w juniorskich mistrzostwach Ukrainy (DJuFL). 20 maja 2017 roku rozpoczął karierę piłkarską w młodzieżowej drużynie Olimpika Donieck, a 15 kwietnia 2018 debiutował w podstawowym składzie Olimpik Donieck. Następnie klub podpisał nowy 5-letni kontrakt.
Kariera reprezentacyjna.
Występował w juniorskich reprezentacjach U-16, U-17, U-18 oraz U-19. Od 2018 bronił barw młodzieżowej reprezentacji Ukrainy.

</doc>
<doc id="4516848" url="https://pl.wikipedia.org/wiki?curid=4516848" title="Port Saaremaa">
Port Saaremaa

Port Saaremaa (est. "Saaremaa sadam") – przystań w północnej części estońskiej wyspy Sarema, w pobliżu wsi Ninase nad zatoką Küdema. Należy do kompleksu portu w Tallinnie.
Przystań pełni funkcję głównie pasażerską. Posiada dwa nabrzeża dla wycieczkowców o długości do 200 m i zanurzeniu do 10 metrów. Oprócz tego w przystani jest marina z 10 miejscami dla jachtów o zanurzeniu do 6 metrów. Łączna długość nabrzeży wynosi 445 m. Otwarto ją w 2006 roku. Przez pierwsze 10 lat obsłużyła 66 wycieczkowców.
Port obsługuje też niewielki ruch towarowy. W 2016 roku przeładowano w nim 14 000 ton towarów. Planowano rozbudowę portu by obsługiwał więcej towarów.

</doc>
<doc id="4516849" url="https://pl.wikipedia.org/wiki?curid=4516849" title="Bogusław Lachowicz">
Bogusław Lachowicz

Bogusław Józef Lachowicz (ur. 15 listopada 1900 w Brzeżanach, zm. 11 czerwca 1985 w Wolverhampton) – polski piłkarz, mistrz Polski (1925, 1926).
Życiorys.
Urodził się 15 listopada 1900 w Brzeżanach. Był wychowankiem Pogoni Lwów, w której barwach występował od 1914, grał na pozycji bramkarza W latach 1921-1922 występował w Wojskowym KS Wilno, następnie powrócił do Pogoni. Z lwowskim klubem sięgnął dwukrotnie po mistrzostwo Polski (1925 - zagrał w dwóch spotkaniach, 1926 - zagrał we wszystkich dziewięciu spotkaniach). W sezonie ligowym 1927 wystąpił w ośmiu spotkaniach, zajmując z drużyną 4. miejsce. 
Był absolwentem Państwowej Akademii Handlowej we Lwowie (1924). W Wojsku Polskim został awansowany na stanowisko porucznika piechoty ze starszeństwem z 2 stycznia 1932. W 1934 był oficerem rezerwowym lwowskiego 26 pułku piechoty. Po wybuchu II wojny światowej przedostał się przez Węgry, Bliski Wschód i Włochy na Zachód. Mianowany na stopień kapitana. Po wojnie osiadł w Londynie.
Był żonaty z Jadwigą (do 1959 zamieszkiwała w Polsce). Od 1972 oboje zamieszkiwali w Wolverhampton, gdzie w 1979 obchodzili złoty jubileusz 50-lecia małżeństwa. Zmarł 11 czerwca 1985 w Wolverhampton.

</doc>
<doc id="4516853" url="https://pl.wikipedia.org/wiki?curid=4516853" title="Kukbuk">
Kukbuk

KUKBUK – polski kwartalnik kulturalno-kulinarny, ukazujący się od listopada 2012 roku, założony przez siostry Darię i Biankę Pawlewskie oraz Oliwię Gede-Niewiadomską. 
Opis.
Magazyn łączy funkcje książki kucharskiej, albumu o jedzeniu i pisma lajfstajlowego. Porusza tematy związane z szeroko rozumianą kulturą jedzenia, ze zjawiskami socjologicznymi, sztuką i z dizajnem w świecie kulinariów. W każdym numerze znajduje się ponad 50 sezonowych przepisów. Z wydawnictwem współpracują ilustratorzy, m.in. Maurycy Gomulicki, Joanna Concejo, Jan Bajtlik, Emilia Dziubak, oraz pisarze i publicyści: Agnieszka Drotkiewicz, Edwin Bendyk, Paulina Reiter, Ziemowit Szczerek, Agnieszka Szydłowska.
Daria Pawlewska jest redaktorką naczelną wydań specjalnych, wydawczynią, współzałożycielką wydawnictwa i twórczynią hasła kultura kulinarna. Od 2017 roku jest również redaktorką naczelną dwumiesięcznika KUKBUK oraz wszystkich wydań w druku. Funkcję dyrektorki kreatywnej i artystycznej całego wydawnictwa pełni Oliwia Gede-Niewiadomska.
W pierwszym roku istnienia magazynu ukazało się sześć numerów. W kolejnym wydawnictwo rozszerzyło portfolio o cztery tematyczne wydania specjalne:
W 2018 roku magazyn przeszedł redesign, od tego czasu ukazuje się w nowej szacie graficznej. Zawiera m.in. następujące rubryki:
W 2019 roku wydawnictwo uruchomiło nową wersję platformy on-line. Portal KUKBUK.pl przeszedł gruntowną przebudowę i został wzbogacony o wiele nowych obszarów tematycznych oraz funkcjonalności. Strona opiera się na idei sezonowości, która odzwierciedla się w warstwie zarówno tekstowej, jak i wizualnej. Czytelnicy znajdą tu treści dotyczące jedzenia, kultury, trendów, ekologii, zdrowego stylu życia, a także praktyczne przewodniki turystyczne oraz przepisy na każdą porę roku. Treści na stronie są publikowane w pięciu działach:
Wydawczynią KUKBUK.pl jest Oliwia Gede-Niewiadomska, redaktorką prowadzącą Anna Czajkowska, a dyrektorem artystycznym Marcin Lewandowski.
Od 2017 roku wydawnictwo jest organizatorem konkursu KUKBUK Poleca dla lokalnych producentów, rzemieślników oraz właścicieli gospodarstw agroturystycznych. W 2018 roku wydało swoją pierwszą książkę – "Sezonówki".
W 2021 roku czasopismo zmieniło cykl wydawniczy. Przekształciło się z dwumiesięcznika w kwartalnik.

</doc>
<doc id="4516855" url="https://pl.wikipedia.org/wiki?curid=4516855" title="Lech Nowicki">
Lech Nowicki

Lech Olgierd Nowicki (ur. 17 stycznia 1952 w Cieszynie) – doktor fizyki, polski fizyk doświadczalny, specjalizujący się w fizyce jądrowej i fizyce materiałów, popularyzator nauki i twórca grafik matematycznych.
Życiorys.
Urodził się 17 stycznia 1952 roku w Cieszynie. Absolwent XXXV Liceum Ogólnokształcącego im. Bolesława Prusa w Warszawie. Ukończył studia w dziedzinie fizyki na Uniwersytecie Warszawskim. Doktoryzował się w 1998 roku w Instytucie Problemów Jądrowych im. Andrzeja Sołtana na podstawie rozprawy pt. „Transformacje podsieci tlenowej monokryształów dwutlenku uranu”.
Od 1974 roku zawodowo związany z Instytutem Badań Jądrowych (obecnie Narodowe Centrum Badań Jądrowych w Świerku), gdzie pracuje jako adiunkt. Autor i współautor kilkudziesięciu publikacji naukowych dotyczących fizyki materiałów. W latach 80. działał w miejscu pracy jako członek Niezależnego Samorządnego Związku Zawodowego „Solidarność”, gdzie tworzył Komitet Założycielski NSZZ Pracowników Nauki, Techniki i Oświaty. W maju 1982 roku internowany razem z grupą kilkunastu innych pracowników. W 1983 roku z powodów politycznych otrzymał zakaz pracy w przekształconej wtedy w Instytut Problemów Jądrowych jednostce w Świerku. W latach 1983–1987 pracował jako nauczyciel fizyki w LX Liceum Ogólnokształcącym im. Wojciecha Górskiego w Warszawie. Ta zmiana zawodowa rozbudziła w nim zainteresowanie dydaktyką i edukacją, którego już nie porzucił, pomimo późniejszego przywrócenia do pracy naukowej w Instytucie Problemów Jądrowych.
Od 2001 roku zaangażowany w tworzenie Centrum Nauki Kopernik, gdzie pracował aż do przejścia na emeryturę w 2019 roku. Twórca koncepcji wystaw edukacyjnych i interaktywnych eksponatów, autor licznych publikacji popularyzatorskich i prezenter pokazów naukowych.
Propagator działań leżących na pograniczu matematyki i sztuki. Autor liczącej ponad 5600 obrazów serii grafik matematycznych, które tworzy przy użyciu samodzielnie napisanego programu analizującego matematyczne nierówności. Jego prace prezentowane były na wystawach m.in. w Warszawie, Podkowie Leśnej i Gorlicach.
Żonaty z Joanną, ma dwie córki: Julię i Hannę.
Odznaczenia.
W 2015 roku został odznaczony nadanym przez Prezydenta RP Złotym Krzyżem Zasługi za „wybitne zasługi w działalności na rzecz przemian demokratycznych w Polsce”.

</doc>
<doc id="4516884" url="https://pl.wikipedia.org/wiki?curid=4516884" title="Wojciech Czerwiński (aktor)">
Wojciech Czerwiński (aktor)

Wojciech Czerwiński (ur. 28 czerwca 1981 w Rzeszowie) – polski aktor teatralny, telewizyjny i filmowy.
Życiorys.
Uczył się w szkole muzycznej I i II stopnia; grał na gitarze klasycznej. Uczęszczał na roczny kurs aktorski w Lart Studio w Krakowie. Wygrał casting do dwóch sztuk w Teatrze Słowackiego w Krakowie, gdzie statystował. Następnie zdał egzaminy do dwóch wyższych szkół teatralnych (warszawskiej i krakowskiej) i na studia operowe; wybrał uczelnię warszawską. Był członkiem kabaretu „Kuzyni”, który w 2000 wygrał ogólnopolski przegląd kabaretów. Przez wiele lat uprawiał sporty walki. W 2005 ukończył studia w Akademii Teatralnej w Warszawie. Na szklanym ekranie zadebiutował w serialu "Klan".
Filmografia.
Źródło: Filmpolski.pl.

</doc>
<doc id="4516886" url="https://pl.wikipedia.org/wiki?curid=4516886" title="Max Ainmiller">
Max Ainmiller

Max Emanuel Ainmiller (ur. 14 lutego 1807 w Monachium, zm. 8 grudnia 1870 tamże) – niemiecki witrażysta i malarz.
Max Ainmiller był synem aktuariusza Lorenza Josefa Ainmillera i Kathariny z domu Humel. Studiował architekturę i średniowieczną ornamentykę na Akademii Sztuk Pięknych w Monachium. Po studiach rozpoczął pracę jako projektant ornamentów w fabryce porcelany w Nymphenburgu. Tworzył witraże – wykonywał prawie wszystkie prace związane z witrażami, zwłaszcza ramy i ornamenty, ale projekty postaci historycznych tworzyli dla nie go m.in.: Moritz von Schwind, Wilhelm von Kaulbach, Johann Friedrich Overbeck, a także syn Ainmillera – Heinrich. Stosował eksperymentalne metody barwienia szkła uzyskując nawet 40 odcieni, w przeciwieństwie do kilku możliwych do uzyskania w średniowieczu. „"Wskrzesił pozostające w długim uśpieniu malarstwo na szkle"”. Oprócz witraży Ainmiller namalował niewielką liczbę obrazów, lecz na tyle znaczących, że uznano go za jednego z czołowych przedstawicieli monachijskiego malarstwa architektonicznego.
Wybrane dzieła.
W latach 1828–1833 na zlecenie króla Ludwika I wykonał trzy witraże w ratyzbońskiej katedrze. W latach 1834–1843 wykonał 19 witraży dla kościoła Mariahilfkirche w Monachium – wszystkie uległy zniszczeniu. W latach 1844–1848 kierował pracami przy pięciu witrażach w kolońskiej katedrze (tzw. okna bawarskie) oraz w 1845 przy tzw. „"oknie Görresa"”; 1850 witraż „"Ukamienowanie św. Szczepana"” w Peterhouse, kolegium Uniwersytetu Cambridge; witraż w katedrze w Spirze; wspólnie z Heinrichem von Heß witraż we wschodnim oknie soboru św. Izaaka w Petersburgu;. Namalował m.in. serię obrazów z opactwa westminsterskiego: w 1849 „"prezbiterium"”; w 1844 „"Zakątek poetów z pomnikiem Szekspira"”; w 1851 „"prezbiterium z grobem Edwarda Wyznawcy"”; w 1958 „"Wnętrze"”. Ponadto „"Wnętrze włoskiego kościoła"” (1855) i inne.
Upamiętnienie.
W 1871 Johann von Halbig wykonał rzeźbę Maxa Ainmillera, która stanęła na Starym Cmentarzu Południowym w Monachium, gdzie Ainmiller został pochowany.
W 1888 w jedną z monachijskich ulic nazwano "Ainmillerstrasse".

</doc>
<doc id="4516893" url="https://pl.wikipedia.org/wiki?curid=4516893" title="Dienis Ablazin">
Dienis Ablazin

Dienis Michajłowicz Ablazin (; ur. 3 sierpnia 1992 r. w Penzie) – rosyjski gimnastyk, pięciokrotny medalista igrzysk olimpijskich, dwukrotny mistrz świata, ośmiokrotny mistrz Europy, trzykrotny medalista uniwersjady.
Igrzyska olimpijskie.
Na swoich pierwszych igrzyskach w Londynie zdobył srebrny medal w skoku, przegrywając tylko z Yang Hak-seon z Korei Południowej. Do kolekcji dołączył również brązowy medal w ćwiczeniach wolnych.
Cztery lata później w Rio de Janeiro powtórzył wynik w skoku, zajmując w finale drugie miejsce. Tym razem lepszy był Ri Se-gwang z Korei Północnej. Srebro zdobył też w wieloboju drużynowym, gdzie najlepsi okazali się Japończycy. Brązowy medal przypadł w ćwiczeniach na kółkach.

</doc>
<doc id="4516894" url="https://pl.wikipedia.org/wiki?curid=4516894" title="Wałentyn Łucenko">
Wałentyn Łucenko

Wałentyn Trochymowycz Łucenko, ukr. Валентин Трохимович Луценко, ros. Валентин Трофимович Луценко, "Walentin Trofimowicz Łucenko" (ur. 28 listopada 1950, Ukraińska SRR) – ukraiński piłkarz, grający na pozycji obrońcy, trener piłkarski. Znany z pracy w juniorskich reprezentacjach Ukrainy różnych grup wiekowych.
Kariera piłkarska.
Kariera klubowa.
Wychowanek Szkoły Sportowej Dynamo Kijów. Karierę piłkarską rozpoczynał w 1968 w drużynie rezerw Dynama, skąd został powołany w 1970 do służby wojskowej w SKA Lwów. Po zwolnieniu z wojska występował w klubie SK Łuck. W 1973 został zaproszony do Szachtara Kadijewka. W 1974 bronił barw Łokomotywu Winnica. W 1977 został piłkarzem Awanhard Równe, w którym zakończył karierę piłkarską w roku 1978. Potem jeszcze grał w zespołach amatorskich, m.in. w Enerhija Nowa Kachowka i Schid Kijów.
Kariera trenerska.
Po zakończeniu kariery piłkarskiej rozpoczął pracę szkoleniową. W 1995 roku został mianowany na selekcjonera reprezentacji juniorskiej Ukrainy do lat 16. Po wygraniu rundy kwalifikacyjnej, drużyna awansowała do finałów Mistrzostw Europy w 1996, ale w turnieju grupowym ukraińska drużyna zajęła tylko trzecie miejsce i pożegnała się z turniejem. Następnie przez kilka lat pracował jako wiodący ekspert w zespołach juniorskich w Ukraińskiej Federacji Piłkarskiej. Również otrzymał propozycję pracy jako skaut Szachtara Donieck. W 2000 ponownie prowadził drużynę juniorskiej Ukrainy do lat 16, ale zespół nie wygrał eliminacje do Mistrzostw Europy. Ponadto w 2001 roku kierował drużyną narodową Ukrainy do lat 18, z którą zajął trzecie miejsce w grupie na turnieju finałowym Mistrzostw Europy. W 2002 roku ponownie stanął na czele reprezentacji Ukrainy do lat 16, ale zespół przegrał eliminacje, zajmując ostatnie miejsce w grupie kwalifikacyjnej, co doprowadziło do zwolnienia trenera.

</doc>
<doc id="4516895" url="https://pl.wikipedia.org/wiki?curid=4516895" title="Sejm Krajowy Górnej Austrii">
Sejm Krajowy Górnej Austrii

Sejm Krajowy Górnej Austrii (niem. "Oberösterreichischer Landtag") – parlament stanowy w austriackiej prowincji Górna Austria. Jego zadaniem jest wybieranie członków rządu Landu i sprawowanie władzy ustawodawczą Landu. Siedzibą Landtagu jest Dom Krajowy w Linzu.
Sejm Krajowy składa się z 56 parlamentarzystów. Kadencja Sejmu wynosi sześć lat.
Bezpośrednim poprzednikiem Landtagu Górnej Austrii było Tymczasowe Zgromadzenie Prowincjalne Górnej Austrii, działające zaraz po zakończeniu I wojny światowej.
Landtag obradował po raz pierwszy w 1408 roku.
Budynek parlamentu.
Landtag Dolnej Austrii znajduje się w "Landhaus," w stolicy stanu, Linz. Budynek został zbudowany między 1568 a 1658 rokiem.

</doc>
<doc id="4516900" url="https://pl.wikipedia.org/wiki?curid=4516900" title="Krystal Thomas">
Krystal Thomas

Krystal Victoria Thomas (ur. 10 czerwca 1989 w Orlando) – amerykańska koszykarka występująca na pozycji środkowej.

</doc>
<doc id="4516907" url="https://pl.wikipedia.org/wiki?curid=4516907" title="Gerhard Petritsch">
Gerhard Petritsch

Gerhard Petritsch (ur. 2 września 1940 w Berchtesgaden) – austriacki strzelec sportowy. Brązowy medalista olimpijski z Moskwy.
Specjalizował się w strzelaniu pistoletowym. Brał udział w czterech igrzyskach olimpijskich (IO 72, IO 76, IO 80, IO 84). W 1980, pod nieobecność sportowców z niektórych krajów zachodnich, zajął trzecie miejsce w konkurencji pistoletu szybkostrzelnego na dystansie 25 metrów. W 1978 był w tej konkurencji również trzeci na mistrzostwach świata.

</doc>
<doc id="4516914" url="https://pl.wikipedia.org/wiki?curid=4516914" title="Józef Garyga">
Józef Garyga



</doc>
<doc id="4516920" url="https://pl.wikipedia.org/wiki?curid=4516920" title="Ayr (Nebraska)">
Ayr (Nebraska)

Ayr – wieś w Stanach Zjednoczonych, w stanie Nebraska, w hrabstwie Adams.

</doc>
<doc id="4516921" url="https://pl.wikipedia.org/wiki?curid=4516921" title="Hertha Feiler">
Hertha Feiler

Hertha Feiler (ur. 3 sierpnia 1916 w Wiedniu zm. 1 listopada 1970 w Monachium) – austriacka aktorka teatralna i filmowa pochodzenia żydowskiego. Była żoną aktora i reżysera Heinza Rühmanna, z którym zagrała w kilku filmach. 
Życiorys.
Hertha Feiler była córką inżyniera. W młodości chciała zostać pianistką, jednak zapalenie ścięgien uniemożliwiło jej to i zaczęła uczyć się aktorstwa. Zadebiutowała na wiedeńskiej scenie w 1936 roku a rok później w filmie "Liebling der Matrosen". Podczas kręcenia filmu "Wiele kłamstw" (1938) zakochała się w Heinzie Rühmannie, reżyserze filmu. Pobrali się 1 lipca 1939 roku. Ich syn Peter Rühmann urodził się 7 czerwca 1942 roku. Zgodnie z prawem rasowym Hertha została uznana za „ćwierć Żyda”. Jednak małżeństwo Rühmann cieszyło się dobrą reputacją, a Heinz był ulubionym aktorem Adolfa Hitlera i jego ministra propagandy Josepha Goebbelsa, co chroniło ich przed atakami rasistowskimi. Oboje aktorzy pracowali za specjalnym pozwoleniem.
Po zakończeniu wojny Feiler występowała w teatrze a potem pracowała w firmie produkcyjnej Comedia założonej przez Rühmanna, która po wielu niepowodzeniach zbankrutowała. Po raz ostatni wystąpiła w filmie "Die Ente klingelt um ½ 8" (1968). Wycofała się z powodu choroby na raka. Zmarła 2 listopada 1970 roku w wieku zaledwie 54 lat. Pochowana została na cmentarzu Waldfriedhof Grünwald koło Monachium.

</doc>
<doc id="4516923" url="https://pl.wikipedia.org/wiki?curid=4516923" title="Holstein (Nebraska)">
Holstein (Nebraska)

Holstein – wieś w Stanach Zjednoczonych, w stanie Nebraska, w hrabstwie Adams.

</doc>
<doc id="4516926" url="https://pl.wikipedia.org/wiki?curid=4516926" title="Podróż apostolska Jana Pawła II do Grecji, Syrii i na Maltę">
Podróż apostolska Jana Pawła II do Grecji, Syrii i na Maltę

Podróż apostolska Jana Pawła II do Grecji, Syrii i na Maltę odbyła się w dniach 4 - 9 maja 2001 roku. Była to 93 podróż apostolska tego papieża. Jan Paweł II jako pierwszy w historii papież odwiedził Grecję, Syrię i Maltę.
Program w Grecji.
4 maja
Papież przybył do Aten około godz. 11:00 miejscowego czasu. Na lotnisku powitali go jeden minister, nucjusz apostolski i katolicki arcybiskup Aten. Po ceremonii powitania udał się do pałacu prezydenckiego na osobistą rozmowę z prezydentem, premierem i przewodniczącym parlamentu. Później papież spotkał się z prawosławnym patriarchą i odbył z nim rozmowę. W nuncjaturze papież zjadł obiad z greckimi biskupami. Po południu Ojciec Święty odwiedził katolicką katedrę św. Dionizego. O 18:30 Jan Paweł II pojechał na Areopag, skaliste wzgórze nieopodal Akropolu, gdzie w starożytności odbywały się posiedzenia ateńskiego trybunału i gdzie św. Paweł wygłosił swoją słynną mowę, zapisaną w 17. rozdziale Dziejów Apostolskich. Później papież powrócił do nuncjatury na nocleg. Wcześniej odmówiono "Ojcze nasz" po grecku.
5 maja
O godz. 8:00 papież udał się do Pałacu Sportu w ośrodku olimpijskim, odprawiona została tam msza św. w obrządku łacińskim. Po mszy papież wraz z greckim ministrem spraw zagranicznych udał się na lotnisko i poleciał do Damaszku w Syrii.
Program w Syrii.
W ceremonii powitalnej prezydent Syrii powiedział, że widzi w papieżu orędownika pokoju i zaapelował o poparcie dla Syrii, Libanu i Palestyńczyków w walce z "izraelskim uciskiem". Jan Paweł II też wygłosił przemówienie. Później udał się na nocleg.
6 maja
W tym dniu odbyła się msza święta na stadionie Abbasydów w Damaszku. Przybyli na nią żołnierze syryjscy stacjonujący na wzgórzach Golan. Witający Papieża patriarcha Grzegorz III Laham powiedział po polsku: „Jan Paweł II, kochamy cię!”. Później odbyło się spotkanie ekumeniczne.
7 maja
Papież odwiedził meczet Ommajadów (w którym znajduje się relikwia głowy Jana Chrzciciela, świętego katolickiego). Papież odwiedził też kościółek, który upamiętnia ucieczkę św. Pawła z Tarsu w koszu z Damaszku . Jan Paweł II odbył podróż na wzgórza Golan, gdzie toczy się walka.
8 maja
Ostatnim spotkaniem było spotkanie papieża z młodymi. Odbyło się ono w grekomelchickiej katedrze. Później papież udał się na lotnisko i poleciał na Maltę.
Program na Malcie.
Papież został powitany przez prezydenta Malty i episkopat. Prezydent i Jan Paweł wygłosili przemówienia. Później udał się na nocleg do nuncjatury.
9 maja
Odbyła się msza święa na placu Granai we Florianie. Beatyfikował na niej 5 błogosławionych, pierwszych maltańczyków wyniesionych do chwały ołtarzy Ignacego Falzoniego (1813—1865), który zasłynął dziełami miłosierdzia, s. Marię Adeodatę Pisani (1806—1855) oraz ks. Jerzego Precę (1880—1962), założyciela Stowarzyszenia Nauki Chrześcijańskiej. Z tej okazji dzień 9 maja ogłoszono na Malcie świętem narodowym. Później papież zjadł obiad z biskupami Malty. Udał się na lotnisko i poleciał do Rzymu. 
Linki zewnętrzne.
 

</doc>
<doc id="4516932" url="https://pl.wikipedia.org/wiki?curid=4516932" title="Zwięczyca (ujednoznacznienie)">
Zwięczyca (ujednoznacznienie)



</doc>
<doc id="4516935" url="https://pl.wikipedia.org/wiki?curid=4516935" title="Juniata (Nebraska)">
Juniata (Nebraska)

Juniata – wieś w Stanach Zjednoczonych, w stanie Nebraska, w hrabstwie Adams.

</doc>
<doc id="4516940" url="https://pl.wikipedia.org/wiki?curid=4516940" title="Achim von Arnim (żołnierz)">
Achim von Arnim (żołnierz)



</doc>
<doc id="4516942" url="https://pl.wikipedia.org/wiki?curid=4516942" title="Kenesaw">
Kenesaw

Kenesaw – wieś w Stanach Zjednoczonych, w stanie Nebraska, w hrabstwie Adams.

</doc>
<doc id="4516944" url="https://pl.wikipedia.org/wiki?curid=4516944" title="Kazimierz Sołowiej">
Kazimierz Sołowiej

Kazimierz Sołowiej (ur. 27 lipca 1912 w Woronianach, zm. 20 maja 1979 w Rzymie) – polski duchowny rzymskokatolicki.
Życiorys.
Urodził się 27 lipca 1912 w Woronianach jako syn Wiktora i Anastazji z domu Kunickiej. W 1932 zdał egzamin dojrzałości w Nowej Wilejce. Kształcił się w seminarium duchownym w Wilnie oraz studiował teologię i filozofię na Wydziale Teologicznym Uniwersytetu Stefana Batorego w Wilnie uzyskując w 1938 tytuł magistra teologii. 11 czerwca 1938 otrzymał sakrament święceń kapłańskich. Do 1939 był katechetą i prefektem szkół w Wołożynie.
Po wybuchu II wojny światowej przedostał się do Francji. Tam był duszpasterzem Polaków i zdemobilizowanych polskich żołnierzy. Od połowy 1941 był duszpasterzem w Algierze, pracując jako kapelan w obozach wojskowych oraz jako katecheta w szkołach. Od marca 1944 był formalnie w służbie wojskowej w stopniu kapitana, obejmując funkcję kapelana Placówki Ewakuacyjnej „Afryka Północna”. Od listopada 1944 służył w Wielkiej Brytanii (Szkocji), jako tymczasowy kapelan Centrum Wyszkolenia Łączności w Kinross oraz więzienia w Middlebank. Od czerwca 1945 do listopada 1947 posiadał etat kapelana CWŁ. W tym czasie, od listopada 1946 był żołnierzem Polskiego Korpusu Przysposobienia i Rozmieszczenia. W 1948 został zdemobilizowany. 
Pozostał na emigracji w Wielkiej Brytanii. Od 1948 do 31 lipca 1950 był duszpasterzem Polaków w Edynburgu. Następnie do marca 1955 był sekretarzem i notariuszem Polskiej Misji Katolickiej w Anglii i Walii w Londynie. Od tego czasu był duszpasterzem parafii polskiej Londyn-Śródmieście (Brompton Oratory), działającej w kaplicy kościoła św. Filipa Neri, a po czynionych staraniach o ustanowienie własnej świątyni od 2 lutego 1961 funkcjonującej w kościele św. Andrzeja Boboli w Londynie. 
W 1964 został papieskim prałatem honorowym. Od 1970 był naczelnym kapelanem Stowarzyszenia Polskich Kombatantów. Założył Stowarzyszenie Serca Jezusowego. Udzielał się także jako kapelan emigracyjnego Związku Artystów Scen Polskich, Koła Lwowian, członek rady Polskiego Ośrodka Społeczno-Kulturalnego i Towarzystwa Pomocy Polakom. 
Zmarł nagle 20 maja 1979 w Rzymie podczas pielgrzymki w ramach obchodów 35. rocznicy bitwy o Monte Cassino. Został pochowany na Cmentarzu Gunnersbury w Londynie 30 maja 1979. W kościele św. Andrzeja Boboli w Londynie został upamiętniony witrażem św. Kazimierza (1986) oraz tablicą.

</doc>
<doc id="4516950" url="https://pl.wikipedia.org/wiki?curid=4516950" title="Egzamin ósmoklasisty">
Egzamin ósmoklasisty

Egzamin ósmoklasisty (E8) – egzamin z wiadomości z wybranych przedmiotów z klas I–VIII szkoły podstawowej. Po raz pierwszy egzamin został przeprowadzony w roku szkolnym 2018/2019.
Do egzaminu ósmoklasisty przystępują uczniowie VIII klasy szkoły podstawowej oraz uczniowie szkół artystycznych z kształceniem ogólnym z zakresu VIII klasy. Egzamin ósmoklasisty jest taki sam dla uczniów w całej Polsce, obowiązkowy i wymagany do ukończenia szkoły. Egzaminu ósmoklasisty nie można nie zdać – nie ma minimalnego progu zdawalności.
Zasady obecne.
Cały egzamin jest przeprowadzany w formie pisemnej. Uczeń na egzaminie z każdego przedmiotu otrzymuje arkusz egzaminacyjny. Znajdują się tam zadania zamknięte (tylko jedna poprawna odpowiedź do zakreślenia) i zadania otwarte (uczeń samodzielnie pisze odpowiedź).
W latach 2019–2023 ósmoklasista zdaje na egzaminie 3 przedmioty obowiązkowe:
W dniu zakończenia roku szkolnego każdy uczeń otrzymuje zaświadczenie o wynikach egzaminu ósmoklasisty – wynik procentowy oraz wynik na skali centylowej dla egzaminu z każdego przedmiotu. Wynik procentowy to odsetek punktów, które uczeń zdobył za zadania z danego przedmiotu. Wynik centylowy to odsetek liczby ósmoklasistów z całego kraju, którzy uzyskali z egzaminu z danego przedmiotu wynik taki sam lub niższy niż zdający. Wyniki egzaminacyjne są ostateczne i nie mogą być podważone na drodze sądowej.
Planowane zmiany w najbliższych latach.
Od roku 2024 ósmoklasista będzie zdawał egzamin z 4 przedmiotów obowiązkowych:

</doc>
<doc id="4516954" url="https://pl.wikipedia.org/wiki?curid=4516954" title="Roseland (Nebraska)">
Roseland (Nebraska)

Roseland – wieś w Stanach Zjednoczonych, w stanie Nebraska, w hrabstwie Adams.

</doc>
<doc id="4516960" url="https://pl.wikipedia.org/wiki?curid=4516960" title="Brunswick (Nebraska)">
Brunswick (Nebraska)

Brunswick – wieś w Stanach Zjednoczonych, w stanie Nebraska, w hrabstwie Antelope.

</doc>
<doc id="4516962" url="https://pl.wikipedia.org/wiki?curid=4516962" title="Clearwater (Nebraska)">
Clearwater (Nebraska)

Clearwater – wieś w Stanach Zjednoczonych, w stanie Nebraska, w hrabstwie Antelope.

</doc>
<doc id="4516965" url="https://pl.wikipedia.org/wiki?curid=4516965" title="Oakdale (Nebraska)">
Oakdale (Nebraska)

Oakdale – wieś w Stanach Zjednoczonych, w stanie Nebraska, w hrabstwie Antelope.

</doc>
<doc id="4516966" url="https://pl.wikipedia.org/wiki?curid=4516966" title="Orchard (Nebraska)">
Orchard (Nebraska)

Orchard – wieś w Stanach Zjednoczonych, w stanie Nebraska, w hrabstwie Antelope.

</doc>
<doc id="4516967" url="https://pl.wikipedia.org/wiki?curid=4516967" title="Rzeki w Austrii">
Rzeki w Austrii



</doc>
<doc id="4516969" url="https://pl.wikipedia.org/wiki?curid=4516969" title="Royal (Nebraska)">
Royal (Nebraska)

Royal – wieś w Stanach Zjednoczonych, w stanie Nebraska, w hrabstwie Antelope.

</doc>
<doc id="4516970" url="https://pl.wikipedia.org/wiki?curid=4516970" title="Jarosław Walczyk">
Jarosław Walczyk

Jarek Walczyk (właśc. Jarosław Wawrzyniec Walczyk) (ur. 19 lutego 1965 w Wejherowie) – polski szef kuchni, restaurator, prezes Fundacji Klubu Szefów Kuchni, doradca gastronomiczny dla branży HORECA, współtwórca i konsultant receptur dla branży spożywczej. Szef kuchni i współwłaściciel restauracji Pink Lobster w Warszawie.
Życiorys.
Ukończył Zespół Szkół Hotelarsko-Gastronomicznych w Gdyni, a kolejnym stopniem kształcenia było ukończenie szkoły morskiej dla kucharzy w Londynie.
Kariera zawodowa.
Karierę zawodową na lądzie rozpoczął w sopockim Grand Hotelu, natomiast wieloletnią karierę zawodową na morzu zaczynał na statku rybackim na Alasce. W tym czasie jego mentorem był szef kuchni na transatlantyku „Stefan Batory” Grzegorz Jóźwiak. Pracował jako kucharz na statkach pasażerskich, a w latach 1996–2002 pełnił funkcję Executive Chef największego armatora linii promowych – Stena Line. 
Po 15 latach pracy na morzu objął stanowisko dyrektora gastronomii Hotelu Nadmorskiego w Gdyni. Po kolejnych czterech latach przeniósł się do Zamku Książ, a od 2008 roku pracował jako dyrektor gastronomii Hotelu Hotton w Gdyni. Był szefem kuchni w warszawskiej restauracji Strefa, która otrzymała dwa symbole sztućców Michelin Guide – Main Cities of Europe 2016 i 2017, a także nagrodę Hermesa Poradnika Restauratora 2015 w kategorii restauracja z renomą.
Od 2016 roku pełni funkcję prezesa prestiżowej fundacji Klubu Szefów Kuchni, której był współzałożycielem i fundatorem w roku 2008.
Od 2017 roku szef kuchni i współwłaściciel warszawskiej fine diningowej restauracji Pink Lobster, która w 2019 roku znalazła się na liście „Poland 100 Best Restaurants 2019”.
Media.
26.09.2018 – był gościem Iwony Kurtyny współprowadzącej program „Onet Rano”
09.05.2018 – „Polskie Skarby Kulinarne” 
W 2008 roku wystąpił gościnie u Karola Okrasy w programie „Kuchnia z Okrasą”
Publikacje.
Jest autorem licznych publikacji specjalistycznych, jak na przykład „Przepisy dla insulinoodpornych i z chorobami tarczycy by Jarek Walczyk”, „Aranżacja talerza” czy wiele innych. Jest prowadzącym cykl audycji „Klub Szefów Kuchni” w „Horeca Radio”. Jego felieton „Dzień, w którym nie zadziałały stabilizatory” został opublikowany w książce „Ugryźć świat” wydanej przez National Geographic w 2008 roku. Jego autorskie przepisy są regularnie publikowane na stronach kulinarnych.

</doc>
<doc id="4516973" url="https://pl.wikipedia.org/wiki?curid=4516973" title="Arthur (Nebraska)">
Arthur (Nebraska)

Arthur – wieś w Stanach Zjednoczonych, w stanie Nebraska, siedziba administracyjna hrabstwa Arthur.

</doc>
<doc id="4516975" url="https://pl.wikipedia.org/wiki?curid=4516975" title="Halsey (Nebraska)">
Halsey (Nebraska)

Halsey – wieś w Stanach Zjednoczonych, w stanie Nebraska, w hrabstwie Blaine.

</doc>
<doc id="4516977" url="https://pl.wikipedia.org/wiki?curid=4516977" title="Dunning">
Dunning

Dunning – wieś w Stanach Zjednoczonych, w stanie Nebraska, w hrabstwie Blaine.

</doc>
<doc id="4516980" url="https://pl.wikipedia.org/wiki?curid=4516980" title="Otto Marcinek">
Otto Marcinek

Otto Wilhelm Marcinek (ur. 4 sierpnia 1897 we Lwowie, zm. 26 czerwca 1979 w Brighton) – pułkownik artylerii Polskich Sił Zbrojnych.
Życiorys.
Urodził się 4 lipca lub sierpnia 1897 we Lwowie. Po zakończeniu I wojny światowej i odzyskaniu przez Polskę niepodległości 1918 został przyjęty do Wojska Polskiego. Został awansowany do stopnia porucznika artylerii ze starszeństwem z dniem 1 czerwca 1919. W latach 20. pozostawał oficerem 5 pułku artylerii polowej, stacjonującego w garnizonie Lwów. W 1928 był adiutantem pułku. Następnie został awansowany do stopnia kapitana w artylerii ze starszeństwem z dniem 1 stycznia 1929. W latach 30. był instruktorem w Szkole Podchorążych Rezerwy Artylerii we Włodzimierzu Wołyńskim. Na stopień majora został awansowany ze starszeństwem z 19 marca 1938 i 23. lokatą w korpusie oficerów artylerii. Następnie kierował placówką wywiadowczą „Durazzo”, działającą przy Konsulacie Generalnym RP w Wiedniu. Formalnie pozostawał w dyspozycji szefa Biura Personalnego Ministerstwa Spraw Wojskowych (tzw. rezerwa Oddziału II SG).
Podczas II wojny światowej był dowódcą I dywizjonu 2 pułku artylerii motorowej. Był wykładowcą w Wyższej Szkole Wojennej w Szkocji. Po wojnie pozostał na emigracji w Wielkiej Brytanii. Dosłużył stopnia pułkownika. 
Działał w Stowarzyszeniu Polskich Kombatantów i Anglo-Polish Society, należał do Koła Lwowian w Londynie. Zmarł 29 czerwca 1979 w Brighton.

</doc>
<doc id="4516981" url="https://pl.wikipedia.org/wiki?curid=4516981" title="(10003) Caryhuang">
(10003) Caryhuang

(10003) Caryhuang – planetoida z grupy pasa głównego asteroid okrążająca Słońce w ciągu 3 lat i 107 dni. Została odkryta 26 października 1971 w obserwatorium w Bergedorfie przez Luboša Kohoutka. Nazwa planetoidy upamiętnia Cary’ego K. Huanga (ur. 1997) – animatora i edukatora, znanego z różnorodnych animacji internetowych, projektów koderskich i filmików z wizualizacją danych. On i jego brat bliźniak stworzyli w 2010 roku (w wieku 13 lat) popularne, interaktywne narzędzie do porównywania rozmiarów obiektów we Wszechświecie – „The Scale of the Universe”.

</doc>
<doc id="4516982" url="https://pl.wikipedia.org/wiki?curid=4516982" title="Cedar Rapids (Nebraska)">
Cedar Rapids (Nebraska)

Cedar Rapids – wieś w Stanach Zjednoczonych, w stanie Nebraska, w hrabstwie Boone.

</doc>
<doc id="4516986" url="https://pl.wikipedia.org/wiki?curid=4516986" title="Petersburg (Nebraska)">
Petersburg (Nebraska)

Petersburg – wieś w Stanach Zjednoczonych, w stanie Nebraska, w hrabstwie Boone.

</doc>
<doc id="4516988" url="https://pl.wikipedia.org/wiki?curid=4516988" title="Primrose (Nebraska)">
Primrose (Nebraska)

Primrose – wieś w Stanach Zjednoczonych, w stanie Nebraska, w hrabstwie Boone.

</doc>
<doc id="4516992" url="https://pl.wikipedia.org/wiki?curid=4516992" title="Hemingford">
Hemingford

Hemingford – wieś w Stanach Zjednoczonych, w stanie Nebraska, w hrabstwie Box Butte.

</doc>
<doc id="4516995" url="https://pl.wikipedia.org/wiki?curid=4516995" title="Spalarnia śmieci na Wilczaku w Poznaniu">
Spalarnia śmieci na Wilczaku w Poznaniu



</doc>
<doc id="4516997" url="https://pl.wikipedia.org/wiki?curid=4516997" title="Airbus A220">
Airbus A220

Airbus A220, znany wcześniej pod nazwą Bombardier CSeries (lub seria C) – rodzina dwusilnikowych wąskokadłubowych samolotów pasażerskich średniego zasięgu sprzedawanych przez koncern Airbus, ale zaprojektowanych i pierwotnie zbudowanych przez kanadyjskiego producenta Bombardier Aerospace. 
Airbus A220-100, mieszczący od 108 do 133 miejsc (poprzednio CS100) odbył dziewiczy lot 16 września 2013 roku, a 18 stycznia 2015 roku otrzymał wstępny certyfikat od Ministerstwa Transportu Kanady (Transport Canada). 15 lipca 2016 roku wszedł do służby w Swiss Global Air Lines. Model A220-300, mieszczący od 130 do 160 miejsc (poprzednio CS300) po raz pierwszy odbył lot 27 lutego 2015 roku. Otrzymał on wstępną certyfikację 11 lipca 2016 roku, zaś 14 grudnia 2016 roku wszedł do służby w airBaltic. 
Airbus nabył 50,01% udziałów w programie CSeries w październiku 2017 roku. Transakcja została zamknięta w lipcu 2018 roku. W jej ramach Bombardier zachował 31% udziałów w samolocie, zaś Investissement Québec – 19%. Airbus planuje otworzyć drugą linię montażową dla samolotów w fabryce w Mobile. 
Projekt.
Samolot Airbus A220 zbudowany jest z dużej ilości materiałów kompozytowych i ma większe okna. Jego kabina wyposażona jest w duże, obrotowe schowki na bagaż podręczny. Airbus twierdzi, że w porównaniu z kabinami obecnych samolotów wąskokadłubowych A220 zapewnia szerszy korytarz i najwięcej miejsca w schowkach w stosunku do liczby pasażerów. 
Według producenta A220 ma o 15% niższy koszt eksploatacji samolotu przypadający na miejsce, 20% niższe zużycie paliwa i emisję dwutlenku węgla oraz 25-procentową redukcję kosztów utrzymania i czterokrotną redukcję emisji hałasu w porównaniu z pozostałymi samolotami pasażerskimi. Ponadto Airbus twierdzi, że silnik i skrzydła pozwolą zaoszczędzić do 20% paliwa w porównaniu z Airbusem A320neo i Boeingiem 737NG; A220-300 jest o 6 ton lżejszy od Airbusa A319neo i prawie 8 ton lżejszy od Boeinga 737 MAX 7. 
Użytkownicy.
Na stan z 28 lutego 2019 roku, 60 samolotów pełni służbę w:
Samoloty podobne do Airbusa A220 ze względu na rolę, pojemność, czas produkcji: 

</doc>
<doc id="4516999" url="https://pl.wikipedia.org/wiki?curid=4516999" title="Czesław Rutkowski">
Czesław Rutkowski

Czesław Rutkowski (ur. 30 grudnia 1941 w Pabianicach, zm. 4 czerwca 2004 w Łodzi) – działacz kultury, etnograf, dyrektor Muzeum Okręgowego w Sieradzu.
Życiorys.
Po ukończeniu szkoły podstawowej w 1955 rozpoczął edukację w Państwowym Liceum Kulturalno-Oświatowym w Łodzi, które ukończył zdaniem egzaminu maturalnego w 1959 r. Zanim rozpoczął studia, pracował w bibliotece miejskiej. Absolwent Uniwersytetu Łódzkiego – studia etnograficzne w latach 1960–1966. Pracę magisterską pt. "Rodzaje tkactwa w Bełchatowskiem" napisał pod kierunkiem Kazimiery Zawistowicz-Adamskiej. Będąc studentem pracował jako instruktor w Wojewódzkim Ośrodku Instrukcyjno-Metodycznym.
Zmarł 4 czerwca 2004 w Łodzi, gdzie został pochowany na cmentarzu przy ul. Lodowej.
Życie prywatne.
Jego ojciec, Jan, był właścicielem zakładu fotograficznego, a matka, Marianna z domu Hasak, zajmowała się domem.
W 1968 r. ożenił się z Ewą Dobrowolską, urzędniczką. W 1972 r. urodziła się ich córka, Agnieszka.
Praca.
W latach 1966–1971, po ukończeniu studiów, był zatrudniony w Teatrze Wielkim, w Łodzi na stanowisku kierownika sekcji obsługi widzów. Następnie pracował w Miejskiej Bibliotece Publicznej im. L. Waryńskiego. W latach 1971–1989 piastował funkcję kierownika działu nadzoru artystyczno-etnograficznego w Regionalnym Biurze Sprzedaży „Cepelia”, w Łodzi. Równolegle był także przewodniczącym etnograficznej komisji kwalifikacyjnej oraz zastępcą przewodniczącego artystycznej komisji kwalifikacyjnej łódzkiej „Cepelii”.
Jako projektant i pełnomocnik właściciela firmy „Kowart”, zajmującej się kowalstwem artystycznym oraz metaloplastyką pracował od 17 lutego 1987 r. do 31 sierpnia 1991 r. Przez dwa kolejne lata prowadził własną firmę handlową „Rut-Mar”, jednak powrócił do firmy „Kowart” by pracować na stanowisku dyrektora i pełnomocnika do 1994 r.
Muzeum Okręgowe w Sieradzu.
1 lutego 1994 r. został mianowany na dyrektora Muzeum Okręgowego w Sieradzu. Wzbogacił zasoby muzeum o nowe eksponaty, które często przekazywane były nieodpłatnie.
Przez dekadę zorganizował kilkadziesiąt wystaw, cieszących się dużym zainteresowaniem. Poza wystawami, organizował także konkursy artystyczne, w których zasiadał w jury.
Zorganizowane przez niego ekspozycje, jak „Synagogi w dawnej Polsce” czy „Prawosławie w Polsce” prezentowane były w kilku miastach Polski, zapoczątkowując tym cykl poświęcony wyznaniom w Polsce.
Dzięki staraniom Rutkowskiego w Sieradzkim Parku Etnograficznym zrekonstruowano obiekty spalone w 1995 r. Były to między innymi: drewniana stodoła z Rudy koło Sieradza, z początku XX wieku, oraz drewniany spichlerz „kumora” z Brąszewic-Zabrodzia z ok. 1810 r. Szczególnym sentymentem darzył odrestaurowaną aptekę z XIX wieku.
Publikacje (wybrane).
Publikacje etnograficzne:
Katalogi wystaw, których był autorem:

</doc>
<doc id="4517000" url="https://pl.wikipedia.org/wiki?curid=4517000" title="Chusty z Pawłowskiego Posadu">
Chusty z Pawłowskiego Posadu

Chusty z Pawłowskiego Posadu – duże kwadratowe wełniane chusty z wydrukowanym kolorowym symetrycznym wzorem, wykończone na brzegach długimi frędzlami z jedwabiu lub wełny, wyprodukowane w zakładach przemysłu włókienniczego Pawłowskoposadzka Manufaktura Chust, w Pawłowskim Posadzie, będących publiczną spółką akcyjną.
Charakterystyka.
Wełniane chusty z Pawłowskiego Posadu, tak zwane chusty babuszki, są wizytówką tego przedsiębiorstwa i stanowią reprezentacyjny wyrób rosyjskiego przemysłu włókienniczego. Jako wyrób rozpoznawalny nazywane są rosyjskimi. 
Są to bardzo duże chusty, największe mają rozmiar 148 × 148 cm i są zrobione z tkaniny wełnianej o gramaturze 131 g/m² i splocie diagonalnym. Gramatura w innych chustach wynosi od 120 do 95 g/m². Wełniana tkanina na chusty jest tkana w fabryce w Pawłowskim Posadzie z przędzy zrobionej z wełny białych australijskich merynosów, ale tylko tej pochodzącej z pleców i kłębu. 
W języku rosyjskim producent te największe chusty nazywa szalami, zaś w tłumaczeniu na język angielski stosuje określenie szal także w stosunku do chust o mniejszych rozmiarach do 125 × 125 cm włącznie. Brzegi chust są wykończone doszytymi bardzo długimi frędzlami ze sztucznego jedwabiu lub wełny. W przypadku bardzo dużych i dużych chust frędzle są częściowo ręcznie zaplecione w formie kilkurzędowej siateczki. Siateczka i frędzle z jedwabiu lub wełny nadają chustom dodatkowego uroku. 
Chusty są lekkie i miękkie, zdobią je charakterystyczne drukowane wzory. Mogą to być ornamenty, głównie kwiatowe, ale także wzory tureckie, słowiańskie, orientalne czy zgeometryzowane formy roślinne. Wzory kwiatowe na chustach i preferencje kolorystyczne zmieniały się na przestrzeni lat. 
Ornamenty na chustach są projektowane przez artystę lub grupę artystów, a przed wdrożeniem do produkcji każdy projekt musi zostać zatwierdzony przez panel ekspercki. Wszystkie wzory na chustach są wielokolorowe. Liczba kolorów we wzorze może wynosić nawet do 23. Kolory barwników tekstylnych są dobierane przez kolorystę, aby jak najdokładniej oddać kolorystkę projektu wykonanego przez projektanta w gwaszu na papierze. Po nałożeniu jednego barwnika chusty są każdorazowo suszone, zanim zostanie nałożony kolejny barwnik. Wzory są drukowane na różnych tłach, między innymi licznych odcieniach czerwieni "ponceau", bordowym, jasnozielonym, turkusowym, fioletowym, niebieskim, czarnym. Materiał poddawany jest specjalnej obróbce plazmowo-chemicznej, która zapewnia trwałość produktu.
Każdy wzór chusty z Pawłowskiego Posadu ma własną nazwę, nadawaną przez jej projektanta, np. „Słowianka”, „Kwiaty pod śniegiem”, „Szczęśliwa dziewczyna”, „Wasylisa”, „Galina”, „Dzień Zwycięstwa”, „Cyganka Aza”, „Ziemska miłość”, „Ukochana”, „Julia”, „Wspomnienie lata”, „Mróz i słońce”, „Bogata panna młoda”, „Bojarynia”. Od czasu do czasu zostają ponownie wykorzystane w produkcji dawne wzory chust, np. w aktualnej ofercie dla klientów znalazły się: chusta „Modlitwa” z lat 30. XX wieku, „Białe róże” z 1953 roku i „Medaliony” z 1870.
Chusty mogą być stosowane jako ozdobny dodatek do stroju ludowego lub modnego, współczesnego. Można je zakładać na wystawne okazje oraz jako okrycie w zimne dni. 
Chusty z zakładów tekstylnych w Pawłowskim Posadzie zdobyły liczne nagrody i wyróżnienia, krajowe i zagraniczne, m.in. Grand Prix na Wystawie Światowej w Paryżu w 1937 roku i złoty medal podczas Wystawy Światowej w Brukseli w 1958 roku. 
Myśl przewodnia i zarazem slogan reklamowy fabryki z Pawłowskiego Posadu brzmi: „Kwiaty Rosji na twoich ramionach”.
Chusty pawłoposadzkie mogą być podrabiane i sprzedawane z łudząco podobną etykietką.
Styl i artyzm.
W pierwszej połowie XIX wieku rosyjskie chusty, zarówno tkane (jedwabne), jak i drukowane (bawełniane), były dekorowane głównie wzorami tureckimi, nawiązującymi do tkanych szali orientalnych. Chusty we wzory tureckie pozostawały popularne przez cały XIX wiek. W mniejszym stopniu chusty dekorowano wizerunkami kwiatów. W latach 60. i 70. XIX wieku chusty wytwarzane w manufakturze w Pawłowskim Posadzie jeszcze niewiele różniły się stylistycznie od chust wytwarzanych w innych warsztatach w obwodzie moskiewskim. 
W latach 70. XIX wieku miał miejsce intensywny rozwój kwiatowych motywów dekoracyjnych. Szczególnie na chustach pochodzących z warsztatu zlokalizowanego w Pawłowskim Posadzie ornamenty kwiatowe były wyraziste i urozmaicone. W drugiej połowie XIX wieku chusty w kwiaty stały się modne, co prawdopodobnie miało związek z duchem romantyzmu, znajdującym swoje odzwierciedlenie w sztuce, w tym w sztuce użytkowej. 
Oferta chust w latach 70. i 80. XIX wieku była już bardzo urozmaicona, od okazałych ceremonialnych aż po pełne uroku lekkie chusty. We wzorach połączono dawne ornamenty z motywami florystycznymi: kwiatami ogrodowymi (głównie różami i daliami), stylizowanymi gałązkami, figuratywnymi wazonami czy zakręconymi kokardkami.
Projektowaniem chust zajmowali się artyści rysownicy. W 1871 roku w warsztacie było zatrudnionych siedmiu projektantów rysowników, a pod koniec XIX wieku jedenastu. Pod koniec XIX i na początku XX wieku styl chust z Pawłowskiego Posadu został ostatecznie dopracowany. W tym okresie popularne były dwa rodzaje chust:
W połowie lat 20. XX wieku do wzornictwa wprowadzono chusty tematyczne, np. związane z rewolucją, industrializacją i kolektywizacją oraz chusty ze stylizowanymi wizerunkami zwierząt („chusta lamparcia”), jednak w dalszym ciągu chusty w tradycyjne wzory kwiatowe zajmowały zasadniczą pozycję w ofercie. Chusty tematyczne, głównie religijne, znajdują się również w aktualnym katalogu.
Od połowy lat 20. XX wieku kwiaty w ornamentach stały się znacznie większe, a ich kolorystyka została oparta na kontrastujących ze sobą połączeniach kolorów: czerwonego, zielonego, niebieskiego i żółtego.
Po wojnie wzory na chustkach charakteryzowały się dekoracyjną intensywnością i bardziej gęstym układem elementów kwiatowych.
W latach 60. wytwarzano chusty według nowych i dawnych wzorów, lecz stosując nowe schematy barw i tła w różnorodnych kolorach: czerwonym, bordowym, złotym, jasnozielonym, pomarańczowym, zielonym, turkusowym, fioletowym itd.
Współcześnie produkowane są dwa rodzaje chust: klasyczne o tradycyjnych ornamentach kwiatowych (głównie przedstawiających róże, dalie i inne kwiaty ogrodowe) oraz nowoczesne we wzory odzwierciedlające aktualne europejskie trendy w modzie.
Technologia produkcji.
Chusty są zrobione z czystej wełny, pochodzącej z pleców i kłębu białych owiec merynosów, głównie australijskich i nowozelandzkich. Tkanina wełniana jest tkana maszynowo z jednonitkowej białej przędzy, której stumetrowa nić waży 205 gramów. Przędza tkacka zostaje poddana działaniu specjalnego roztworu nadającego jej trwałość i elastyczność przed rozpoczęciem procesu wytwarzania tkaniny na krosnach. Otrzymana surowa tkanina wełniana o kremowo-żółtym odcieniu jest wybielana metodą plazmowo-chemiczną. Po wybieleniu śnieżnobiała tkanina wełniana jest gotowa do drukowania na niej wzoru. Wełna na chusty jest cienka i miękka w dotyku.
Proces produkcji chust składa się z następujących głównych etapów:
W modzie.
Fragmenty charakterystycznych ornamentów chust z Pawłowskiego Posadu są wykorzystane w modzie przez rosyjskich projektantów. Na pokazach mody można zobaczyć chusty „przemienione” w sukienki, bluzki, płaszcze, spódnice, a nawet stroje kąpielowe czy buty. Wiaczesław Zajcew (marka odzieżowa: "Slava Zaitsev") opracował kilka kolekcji ubrań dla kobiet i mężczyzn z materiałów we wzorach z chust. 
Historia.
Chusty, wykonane z różnych materiałów, stanowiły niezbędny element codziennego, jak i odświętnego ubioru wszystkich kobiet rosyjskich na początku XIX wieku. Chusty zrobione z delikatnej wzorzystej tkaniny wełnianej w żywych kolorach były preferowane przez kobiety z klasy średniej i kobiety wiejskie. Początkowo chusty pochodziły wyłącznie z importu z Dalekiego Wschodu. 
W 1795 roku dobrze sytuowany chłop Iwan Łabzin założył w Pawłowskim Posadzie mały warsztat zajmujący się wytwarzaniem słabej jakości jedwabnych chust. Manufaktura Łabzina była jedną z wielu tego typu zlokalizowanych w obwodzie moskiewskim. Warsztat stopniowo rozwijał się i ewoluował, pozostając własnością rodziny Łabzinów. 
W połowie XIX wieku prawnuk założyciela Jakow Łabzin wraz ze swoim wspólnikiem Wasilijem Griaznowem przekształcili dotychczasową produkcję na chusty wełniane z drukowanym wzorem. Miało to miejsce w okresie rosnącej popularności chust wśród rosyjskich kobiet przynależących do wszystkich warstw społecznych, od arystokratek przez żony kupców aż do kobiet wiejskich włącznie. Wiele warsztatów i małych fabryk również przestawiło w tym czasie swoją produkcję na chusty ze wzorem drukowanym, tańsze od chust ze wzorem tkanym.
Początkowo wzory na chustach były drukowane ręcznie przy użyciu drewnianych matryc. W 1860 roku fabryka została zmodernizowana. Zatrudniała drukarzy kaliko, operatorów perrotyny, rzeźbiarzy matryc, specjalistów od pirografii, dwóch kolorystów i trzech projektantów rysowników. Na początku XX wieku fabryka stała się największym producentem chust i szali w Rosji. Sklepy z chustami znajdowały się, między innymi, w Moskwie, Charkowie, Omsku i Niżnym Nowogrodzie oraz były sprzedawane na jarmarku irbickim.
W 1917 roku zatrudniająca 4500 pracowników fabryka, do tej pory pozostająca w rękach reprezentantów rodzin Łabzinów i Griaznowów, została znacjonalizowana. 
Podczas II wojny światowej wytwarzano w niej tekstylia dla Armii Czerwonej. Produkcję drukowanych chust wełnianych wznowiono w latach 50. XX wieku.
W czasach ZSRR w fabryce zatrudnionych było 2500 osób i wytwarzano 20 milionów chust i szali rocznie. 
W 2012 roku fabryka zatrudniała około 600 osób i produkowała milion szali i chust na rok. W dalszym ciągu w fabryce tkane są materiały, z których robione są chusty, a nie jedynie drukowane ornamenty na materiale. Wzory są drukowane maszynowo. 
Współcześnie chusty są noszone przez kobiety w każdym wieku. Zostało pokonane uprzedzenie do chust, wynikające ze stereotypu, jakoby jedynie starsze kobiety wyznania prawosławnego nosiły chusty idąc do cerkwi. 
Zakłady tekstylne w Pawłowskim Posadzie produkują również chusty i szale z jedwabiu, bawełny i wiskozy oraz obrusy z bawełny i lnu.
Na rynku rosyjskim sprzedawanych jest 80% chust i innych wyrobów łącznie, 10% znajduje nabywców w Turkmenistanie, a pozostałe 10% transakcji przypada na inne kraje, w tym europejskie. 
W Pawłowskim Posadzie mieści się także muzeum historii rosyjskiej chusty i szala.
Symbol chusty ze złotymi frędzlami i trzema złotymi różami ogrodowymi, z których środkowa jest największa, został odwzorowany w godle regionu, którego stolicą jest Pawłowski Posad.

</doc>
<doc id="4517006" url="https://pl.wikipedia.org/wiki?curid=4517006" title="Fjotolf Behring Hansen">
Fjotolf Behring Hansen



</doc>
<doc id="4517008" url="https://pl.wikipedia.org/wiki?curid=4517008" title="Jerzy Langer (chemik)">
Jerzy Langer (chemik)

Jerzy Józef Langer (ur. 25 lutego 1946 w Bad Harzburg) – polski chemik, prof. dr hab. nauk chemicznych, profesor zwyczajny Pracowni Fizykochemii Materiałów i Nanotechnologii Wydziału Chemii Uniwersytetu im. Adama Mickiewicza w Poznaniu.
Życiorys.
Jerzy Langer urodził się 25 lutego 1946 roku w Bad Harzburg w rodzinie Bronisława i Haliny z d. Cendrowskiej. W tym samym roku przyjechał do Polski. W 1964 ukończył Liceum Ogólnokształcące w Śremie. W 1969 uzyskał tytuł magistra chemii, a w 1974 tytuł magistra fizyki, w 1975 obronił pracę doktorską, otrzymując doktorat, a w 1989 habilitował się na podstawie oceny dorobku naukowego i pracy zatytułowanej "Elektryczne i magnetyczne właściwości czerni anilinowej". 24 kwietnia 2012 nadano mu tytuł naukowy profesora nauk chemicznych.
Pełni funkcję profesora zwyczajnego w Pracowni Fizykochemii Materiałów i Nanotechnologii na Wydziale Chemii Uniwersytetu im. Adama Mickiewicza w Poznaniu.
Życie prywatne.
Żonaty z Anną Rempulską. Ma dwóch synów.
Wybrane publikacje.
Był encyklopedystą. Został wymieniony w gronie edytorów "Ilustrowanej encyklopedii dla wszystkich. Fizyka" wydanej w latach 1985-1991.

</doc>
<doc id="4517025" url="https://pl.wikipedia.org/wiki?curid=4517025" title="Charkowski Narodowy Uniwersytet Radioelektroniki">
Charkowski Narodowy Uniwersytet Radioelektroniki

Charkowski Narodowy Uniwersytet Radioelektroniki (ChNURe) () – ukraiński uniwersytet IV poziomu akredytacji. ChNURe – techniczny uniwersytet, jedyna wyspecjalizowana uczelnia na Ukrainie, w której skupiają się prawie wszystkie specjalności związane z technologiami informacyjnymi, radiotechniką i elektroniką.
Historia.
W 1930 roku z wydziału budowlanego Charkowskiego Politechnicznego Instytutu (ChPI) oraz wydziału architektonicznego Charkowskiego Instytutu Sztuki utworzono Charkowski Inżynieryjno-Budowlany Instytut (ChIBI).
W 1944 roku CIBI został przekształcony w Charkowski Górniczo-Przemysłowy Instytut Przemysłu Węglowego ZSRR (ChGPI), a w 1947 roku w Charkowski Instytut Górnictwa Ministerstwa Wyższej i Średniej Specjalnej Edukacji ZSRR.
W 1962 roku (ChGPI) został przekształcony w Charkowski Instytut Górniczej Inżynierii Mechanicznej, Automatyki i Technologii Komputerowych, a w 1966 roku ChIGIMATK został przemianowany na Charkowski Instytut Radioelektroniki (ChIRe).
W 1981 roku Instytut otrzymał Order Czerwonego Sztandaru Pracy, a w 1982 r. został nazwany imieniem akademika M.K Yangelia.
W 1993 roku Charkowski Instytut Elektroniki Radiowej został przekształcony w Charkowski Państwowy Uniwersytet Techniczny (ChPUT).
Z rozkazu prezydenta Ukrainy nr 591 z 07.08.2001 r. nadano Status Narodowego. Obecnie ma nazwę Charkowski Narodowy Uniwersytet Radioelektroniki.
Na cześć uniwersytetu nazwano małą planetę 10681 “Khture”.
Teren uniwersytecki obejmuje 10 budynków uniwersyteckich i 8 akademików. W skład Uniwersytetu wchodzą również: Centrum Kształcenia Podyplomowego, Centrum Kształcenia na Odległość, Centrum Informacyjno-Obliczeniowe, Wydział Studiów Podyplomowych i Doktoranckich, 30 ośrodków badawczych, zakład doświadczalny.
Na uniwersytecie uczy się około 8 tysięcy studentów, z których około 1000 to studenci zagraniczni z 50 krajów świata. Studia są prowadzane w języku rosyjskim, ukraińskim oraz angielskim.
Przy Uniwersytecie stworzono Instytut Badawczy Technologii Laserowych. Badania naukowe prowadzone są w zakresie badań podstawowych i stosowanych. Corocznie na uniwersytecie są prowadzane międzynarodowe konferencje. ChNURe jest centralnym koordynatorem rozwoju nauki w dziedzinie radioelektroniki. Na jego podstawie działa Międzynarodowa Akademia Nauk Elektroniki Stosowanej. Przy uniwersytecie są stworzone Krajowe Stowarzyszenie Anten, Charkowski oddział Międzynarodowego Stowarzyszenia Inżynierów Radiowych i Elektryków.
Wydziały i katedry uniwersytetu.
Wydziały i katedry uniwersytetu współpracują z instytucjami szkolnictwa wyższego w Bułgarii, Chinach, Holandii, Hiszpanii, Polsce, Niemczech, Finlandii, Francji i Szwecji. ChNURe pomyślnie rozwija program wymiany międzynarodowej, w ramach którego studenci otrzymują 2 dyplomy ze studiów wyższych: ukraiński i europejski.
Biblioteka naukowa ChNURE zapewnia studentom i pracownikom uczelni literaturę edukacyjną, naukowo-metodyczną i naukowo-techniczną, informacje w formie drukowanej i elektronicznej, dostęp do naukowych baz danych, ma czytelnię komputerową z otwartym dostępem do Internetu.
Wydziały i katedry uniwersytetu.
Wydział Informatyki
Wydział Inżynierii Komputerowej i Zarządzania
Wydział Informacyjno-Analitycznych Technologii i Zarządzania
Wydział Informacyjnych Technologii Radiowych i Ochrony Technicznej Informacji
Wydział Infocommunication
Wydział Automatyki i Technologii Komputerowych
Wydział Inżynierii Elektronicznej i Biomedycznej
Wydział Studiów dla Cudzoziemców

</doc>
<doc id="4517043" url="https://pl.wikipedia.org/wiki?curid=4517043" title="Mady Christians">
Mady Christians

Marguerita Maria "Mady" Christians (ur. 19 stycznia 1892 w Wiedniu zm. 28 października 1951 w Norwalk, Connecticut) – austriacko-amerykańska aktorka teatralna i filmowa. Odnosiła duże sukcesy w Stanach Zjednoczonych, dopóki nie znalazła się na czarnej liście w okresie działań polityki makkartyzmu. 
Życiorys.
Marguerita urodziła się w Wiedniu, w Austro-Węgrzech jako córka Rudolpha Christiansa, znanego niemieckiego aktora i jego żony Berthy Klein Christians. Rodzina przeniosła się do Berlina, gdy miała rok. W 1912 roku wyjechali do Nowego Jorku, gdzie jej ojciec został dyrektorem Irving Place Theatre. Pięć lat później wróciła do Europy, aby studiować u Maxa Reinhardta. Pojawiła się w wielu europejskich filmach we wczesnych latach 30. W 1929 roku zagrała w pierwszym filmie dźwiękowym wyprodukowanym w Niemczech "Dich hab ich geliebt". W 1933 roku wróciła do Stanów aby zagrać w sztuce "Marching By". W następnym roku otrzymała propozycję kontraktu na Broadwayu, podobnie jak wielu innych niemieckich artystów, którzy szukali schronienia przed reżimem nazistowskim w Stanach Zjednoczonych.
Na Broadwayu Christians grała królową Gertrudę w Hamlecie i Lady Percy w Henryku IV, część I, wystawioną przez reżyserkę Margaret Webster. Webster była częścią małej, ale wpływowej grupy producentów, reżyserów i aktorów lesbijskich w teatrze, do której należały też: Eva Le Gallienne i Cheryl Crawford. Webster i Christians były bliskimi przyjaciółkami, wg biografki Webster Milly S. Barranger, prawdopodobnie były też kochankami. 
W 1941 wystąpiła w broadwayowskiej produkcji Lillian Hellmans "Watch on the Rhine", gdzie zagrała u boku Paula Lukasa. W 1944 zagrała tytułową rolę w sztuce "I Remember Mama". Ostatnie role na dużym ekranie zagrała w filmach: "All My Sons" (1948), opartym na sztuce Arthura Millera, i "Letter from an Unknown Woman" (1948), adaptacji powieści austriackiego pisarza i dramaturga Stefana Zweiga.
Czarna lista Hollywood.
Podczas II wojny światowej Christians była zaangażowana w działalność polityczną na rzecz uchodźców i prawa dla pracowników (zwłaszcza w teatrze i filmie), co zwróciło uwagę Federalnego Biura Śledczego (FBI) oraz innych antykomunistycznych instytucji i organizacji.
Na początku 1941 roku publicznie krytykowała działania komisji House Un-American Activities Committee, która był organem śledczym Izby Reprezentantów Stanów Zjednoczonych, utworzonej w 1938 roku w celu zbadania rzekomej nielojalności i wywrotowych działań ze strony prywatnych obywateli, pracowników publicznych i organizacji podejrzanych o powiązania faszystowskie lub komunistyczne. Porównywała ich działania do nazistowskiego nękania artystów filmowych i radiowych w latach 30. W 1950 roku dział bezpieczeństwa wewnętrznego FBI rozpoczął dochodzenie w sprawie Christians, na podstawie doniesienia informatora, który zidentyfikował ją jako „ukrytego komunistę”. Jej kariera zakończyła się kiedy nazwisko aktorki znalazło się w Red Channels - raporcie o wpływach komunistycznych na radio i telewizję, wydanym przez prawicowy dziennik „"Counterattack”" 22 czerwca 1950 roku. Broszura wymienia 151 aktorów, pisarzy, muzyków, dziennikarzy telewizyjnych i innych w kontekście rzekomej komunistycznej manipulacji w przemyśle rozrywkowym.
Śmierć.
Mady Christians zmarła 28 października 1951 roku, w wieku 59 lat na udar mózgu, który przypisano stresowi związanemu z narażeniem na inwigilację FBI i umieszczeniem na czarnej liście. 

</doc>
<doc id="4517046" url="https://pl.wikipedia.org/wiki?curid=4517046" title="Władisław Polaszow">
Władisław Polaszow

Władisław Siergiejewicz Polaszow (; ur. 4 kwietnia 1995 r. w Czeboksarach) – rosyjski gimnastyk, mistrz świata, brązowy medalista mistrzostw Europy, brązowy medalista igrzysk europejskich, dwukrotny medalista uniwersjady.

</doc>
<doc id="4517056" url="https://pl.wikipedia.org/wiki?curid=4517056" title="Girl’s Rule">
Girl’s Rule

 – szósty singel japońskiego zespołu Nogizaka46, wydany w Japonii 3 lipca 2013 roku przez N46Div..
Singel został wydany w czterech edycjach: regularnej (CD) i trzech CD+DVD (Type-A, Type-B, Type-C). Osiągnął 1 pozycję w rankingu Oricon i pozostał na liście przez 49 tygodni, sprzedał się w nakładzie egzemplarzy i zdobył status podwójnej platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4517057" url="https://pl.wikipedia.org/wiki?curid=4517057" title="Jarosz Szaszewicz">
Jarosz Szaszewicz

Jarosz Szaszewicz herbu Jastrzębiec (zm. w 1669/1670 roku) – wojski kowieński w latach 1653-1669/1670, podstrosta kowieński w latach 1649-1667, dworzanin skarbowy Jego Królewskiej Mości.
Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku. Poseł sejmiku kowieńskiego na sejm 1667 roku.

</doc>
<doc id="4517062" url="https://pl.wikipedia.org/wiki?curid=4517062" title="Dmitrij Łankin">
Dmitrij Łankin

Dmitrij Siergiejewicz Łankin (; ur. 17 kwietnia 1997 r. w Majkopie) – rosyjski gimnastyk, srebrny medalista mistrzostw świata, mistrz Europy, srebrny medalista igrzysk europejskich.

</doc>
<doc id="4517065" url="https://pl.wikipedia.org/wiki?curid=4517065" title="Sigismund Ernst von Hohenwart">
Sigismund Ernst von Hohenwart

Sigismund Ernst von Hohenwart (ur. 7 czerwca 1745 w Celje, zm. 22 kwietnia 1825 w Linz) – austriacki duchowny rzymskokatolicki, w latach 1815-1825 biskup Linz.
Życiorys.
Urodzony 7 czerwca 1745 pochodził ze starej szlacheckiej rodziny, jego ojciec Georg Zygmunt Hohenwart był właścicielem ziemskim, jego matką była Maria Aloisia Killau. Święcenia kapłańskie otrzymał 24 czerwca 1768 w archikatedrze Gorycji. 13 stycznia 1809 został mianowany biskupem Linz przez cesarza Franciszka II, jednak papież Pius VII mógł zatwierdzić wybór dopiero 19 grudnia 1814 roku. Sakrę otrzymał 7 maja 1815. Ingres w Linz miał miejsce 15 maja 1815.
Interesował się naukami przyrodniczymi. Podczas swego panowania odwiedził wszystkie czterysta parafii swojej diecezji.
Zmarł 22 kwietnia 1825.

</doc>
<doc id="4517069" url="https://pl.wikipedia.org/wiki?curid=4517069" title="Zatoka Küdema">
Zatoka Küdema

Zatoka Küdema (est. "Küdema laht", dawna niemiecka nazwa: "Kidemetz-Bucht") – zatoka Morza Bałtyckiego przy największej wyspie Estonii – Saremie. Znajduje się w jej północno–zachodniej części.
Powierzchnia zatoki wynosi 1923 ha. Długość wynosi od 18 do 25 km, a szerokość od 3 do 5 km. W jej wodach znajduje się wiele wysp, spośród których nazwane są 3: Laidu, Kärturaun i Torniraun. Nad wodami zatoki położony jest należący do kompleksu portu w Tallinnie port Saaremaa.
Miejscowość Küdema, od której wzięła nazwa zatoka, leży około kilometra w głąb lądu.
Do zatoki uchodzą rzeki Tirtsi, Mustjõgi i Võrkejõgi.

</doc>
<doc id="4517073" url="https://pl.wikipedia.org/wiki?curid=4517073" title="Kuwejcko–Polska Misja Archeologiczna">
Kuwejcko–Polska Misja Archeologiczna

Kuwejcko–Polska Misja Archeologiczna (Kuwaiti–Polish Archaeological Mission, KPAM) – ekspedycja archeologiczna prowadzona przez Centrum Archeologii Śródziemnomorskiej Uniwersytetu Warszawskiego im. Kazimierza Michałowskiego przy współpracy z "National Council for Culture, Arts and Letters of the State of Kuwait". Badaniami kieruje prof. Piotr Bieliński (CAŚ UW) wspólnie z Hamidem al-Mutairim (NCCAL, od 2014 roku), a wcześniej z Sultanem al-Duwejszem (NCCAL, do 2013 roku). Ekspedycja prowadzi badania na stanowiskach Bahra 1 i Al-Subijah oraz na wyspie Fajlaka, obejmujących wykopaliska w osadzie Charajb el-Deszt, a także prospekcje podwodną i terenową wzdłuż wybrzeża wyspy.

</doc>
<doc id="4517076" url="https://pl.wikipedia.org/wiki?curid=4517076" title="Józef Petrykiewicz">
Józef Petrykiewicz

Józef Adam Petrykiewicz (ur. 1898, zm. 1990) – polski żołnierz, działacz społeczny i samorządowy w II Rzeczypospolitej oraz emigracyjny.
Życiorys.
Urodził się w 1898. Był synem Kaspera i Rozalii. Miał czterech braci: Zygmunt (walczył w obronie Lwowie w 1918, zm. w 1933 po operacji, pochowany na Cmentarzu Obrońców Lwowa), Romana (uczestnik obrony Lwowa z 1918, zm. 17 stycznia 1986 w Warszawie w wieku 85 lat), Tadeusza (obrońca Lwowa z 1918, zm. 12 grudnia 1985 w Bytomiu w wieku 82 lat), Antoniego (1905-1919, poległy w walkach o Lwów, najmłodszy w historii kawaler Orderu Virtuti Militari).
Kształcił się w C. K. V Gimnazjum we Lwowie, w którym w 1913 ukończył II klasę, a później do 13 maja 1914 był uczniem III klasy. Po wybuchu I wojny światowej jako uczeń wstąpił do Legionów Polskich i służył w 4 pułku piechoty w składzie III Brygady. W listopadzie 1918 brał udział w obronie Lwowa w ramach wojny polsko-ukraińskiej, został ranny 9 listopada walcząc pod komendą dowódcy prawego pododcinka sektora Bema ppor. Franciszka Jarzębińskiego.
W okresie II Rzeczypospolitej był działaczem społecznym i samorządowym we Lwowie. Był wieloletnim radnym Rady Miasta Lwowa: w wyborach samorządowych 1934 wybrany z listy nr 1, w wyborach samorządowych 1939 wybrany z listy Listy Chrześcijańsko-Narodowej.
Po wybuchu II wojny światowej 1939 uczestniczył w obronie Lwowa. Później walczył jako żołnierz broni pancernej. Po wojnie pozostał na emigracji w Wielkiej Brytanii. Został naturalizowany w Wielkiej Brytanii 20 października 1961. Był współzałożycielem Koła Lwowian, wiceprezesem zarządu tegoż. W latach 70. przeniósł się do Stanów Zjednoczonych. Prowadził tam aktywną działalność niepodległościową. Był m.in. inicjatorem wznowienia obchodów uchwalenia Konstytucji 3 maja, które odbyły się w 1979 w Rochester, gdzie rok później zorganizował obchody 40 rocznicy zbrodni katyńskiej. Pod koniec lat 80. ponownie przebywał w Anglii. Zmarł w 1990.

</doc>
<doc id="4517087" url="https://pl.wikipedia.org/wiki?curid=4517087" title="Steve Paproski">
Steve Paproski

Steve Paproski (ur. 23 września 1928 we Lwowie, zm. 3 grudnia 1993 w Kanadzie) – kanadyjski sportowiec i polityk.
Życiorys.
Urodzony we Lwowie, jako dziecko zamieszkał w kanadyjskim Edmonton. Był zawodnikiem drużyny futbolu kanadyjskiego Edmonton Eskimos i od 1949 do 1953 grał w rozgrywkach Canadian Football League. Kształcił się w University of Arizona. Pracował w przedsiębiorstwie budowlanym.
Był politykiem Progresywno-Konserwatywnej Partii Kanady. Od 1968 do 1993 zasiadał w Izbie Gmin Kanady. Od 1979 do 1980 był ministrem sportu i wielokulturowości w rządzie Joe Clarka.

</doc>
<doc id="4517095" url="https://pl.wikipedia.org/wiki?curid=4517095" title="Bruce Medal">
Bruce Medal



</doc>
<doc id="4517101" url="https://pl.wikipedia.org/wiki?curid=4517101" title="Andriej Miedwiediew (gimnastyk)">
Andriej Miedwiediew (gimnastyk)

Andriej Miedwiediew (; ur. 6 kwietnia 1990 r. w Rosji) – izraelski gimnastyk, srebrny medalista mistrzostw Europy.
W wieku 12 lat przeprowadził się do Izraela wraz z rodziną.

</doc>
<doc id="4517102" url="https://pl.wikipedia.org/wiki?curid=4517102" title="Astronom Królewski">
Astronom Królewski



</doc>
<doc id="4517103" url="https://pl.wikipedia.org/wiki?curid=4517103" title="Królewski Astronom Irlandii">
Królewski Astronom Irlandii



</doc>
<doc id="4517105" url="https://pl.wikipedia.org/wiki?curid=4517105" title="Królewski Astronom Szkocji">
Królewski Astronom Szkocji



</doc>
<doc id="4517111" url="https://pl.wikipedia.org/wiki?curid=4517111" title="Artiom Dołgopiat">
Artiom Dołgopiat

Artiom Dołgopiat (; ur. 16 czerwca 1997 r. w Dniepropietrowsku na Ukrainie) – izraelski gimnastyk pochodzenia ukraińskiego, dwukrotny srebrny medalista mistrzostw świata i dwukrotnie mistrzostw Europy.
W wieku 12 lat przeprowadził się do Izraela. Języka hebrajskiego nauczył się, chodząc na siłownię.
Kariera.
W 2017 roku na mistrzostwach świata w Montrealu zdobył srebrny medal w ćwiczeniach wolnych. Rok później ten sam sukces osiągnął podczas mistrzostw Europy w Glasgow.
Na mistrzostwach Europy w Szczecinie ponownie zdobył srebrny medal w ćwiczeniach wolnych, przegrywając z Arturem Dałałojanem. W październiku tego samego roku obronił tytuł wicemistrza świata w Stuttgarcie w ćwiczeniach wolnych. Przegrał jedynie z Filipińczykiem Carlosem Yulo o 0,1 pkt.

</doc>
<doc id="4517118" url="https://pl.wikipedia.org/wiki?curid=4517118" title="Flaga gminy Namysłów">
Flaga gminy Namysłów



</doc>
<doc id="4517119" url="https://pl.wikipedia.org/wiki?curid=4517119" title="Godło i barwa lotnictwa Wojska Polskiego w II Rzeczypospolitej">
Godło i barwa lotnictwa Wojska Polskiego w II Rzeczypospolitej

Godło i barwa lotnictwa Wojska Polskiego w II Rzeczypospolitej – oznakowanie samolotów Wojska Polskiego w II Rzeczypospolitej.
Zasady malowania godeł na samolotach.
W 1927 została w zasadzie zakończona reorganizacja lotnictwa. Wprowadzono nowe oznaczenie samolotów należących do poszczególnych eskadr i pułków. System oznakowania polegał na przyporządkowaniu danemu pułkowi lotniczemu odpowiedniego zestawu kolorystycznego godła, a samo godło miało oznaczać przynależność do eskadry. Godłami były proste elementy geometryczne malowane na polu. Tło miało standardowy wymiar 50 x 50 cm i było obwiedzione obwódką w kolorze godła. Godła były malowane na kadłubach samolotów pomiędzy płatem, a statecznikiem pionowym.
Obok wprowadzonych godeł „geometrycznych” 111 eskadra myśliwska używała tradycyjnego godła. Na samolotach w Centralnej Eskadrze Treningowej malowano na stateczniku pionowym białą literę T.
W 1929 eskadry bombowe 1 pułku lotniczego używały godeł o motywach alegorycznych. W eskadrze towarzyszącej pułku za godło została przyjęta biało-czerwona tarcza, która w listopadzie i grudniu 1918 była „warszawskim znakiem rozpoznawczym”.
W 1932 wprowadzono nowy system oznakowania przynależności do jednostki. Poszczególnym pułkom lotniczym przypisano tło pod godło o ściśle określonej formie geometrycznej
Poszczególne pułki lotnicze powinny były malować godła eskadr na następujących tłach:
W kolejnych zaleceniach poszczególnym rodzajom lotnictwa przypisano następującą tematykę:
Cyfry i litery na samolotach.
W latach 1927–1939 malowano na skrzydłach kody literowe poszczególnych jednostek lotnictwa. Numer identyfikacyjny był stosowany jedynie w lotnictwie „lądowym”. Poszczególne jednostki posiadały następujące kody:.
Oznaczenia liczbowe poszczególnych typów samolotów polskiego lotnictwa wojskowego

</doc>
<doc id="4517121" url="https://pl.wikipedia.org/wiki?curid=4517121" title="University of Otago">
University of Otago



</doc>
<doc id="4517124" url="https://pl.wikipedia.org/wiki?curid=4517124" title="Rose Stradner">
Rose Stradner

Rose Stradner (ur. 31 lipca 1913 w Wiedniu zm. 27 września 1958 w Mount Kisco) – austriacko-amerykańska aktorka filmowa i teatralna. Występowała u boku czołowych gwiazd jej epoki: Edwarda G. Robinsona, Gregory’ego Pecka. Była żoną reżysera Josepha L. Mankiewicza.
Życiorys.
Jeszcze jako niemowlę przeniosła się z rodzicami do Triestu i Isonzo, gdzie jej ojciec stacjonował jako inżynier odpowiedzialny za transport wojsk podczas I wojny światowej. Po wojnie wrócili do Wiednia, gdzie uczyła się języka angielskiego, występowała w studenckich sztukach i została uznaną pianistką na Universität für Musik und darstellende Kunst Wien. Następnie została uczennicą austriackiego producenta teatralnego i reżysera Maxa Reinhardta. W latach 1930–1931 występowała w Zurychu, w latach 1931–1932 w Vereinigtes deutsches Theater in Brünn, w latach 1932–1936 w Deutsches Volkstheater Wien, a w latach 1936–1938 w Theater in der Josefstadt. W filmie zadebiutowała w 1933 roku.
W 1937 roku wyemigrowała do Stanów Zjednoczonych, gdzie została zatrudniona przez hollywoodzkie studio Metro-Goldwyn-Mayer po tym, jak dyrektorzy zobaczyli jej zdjęcia. W tym samym roku wystąpiła z Edwardem G. Robinsonem w "The Last Gangster", w którym zagrała żonę Robinsona, Joe Krozac. Washington’s Evening Star napisał 10 listopada 1937, że MGM studio okrzyknęło Rose Stradner największym odkryciem o czasu Grety Garbo. W 1939 roku podpisała długoterminowy kontrakt z wytwórnią Columbia Pictures. W tym samym roku poślubiła reżysera Josepha L. Mankiewicza. W 1942 roku urodziła swoje jedyne dziecko – Thomasa Franka, późniejszego uznanego scenarzystę i reżysera. W 1944 zagrała w swoim ostatnim filmie "Klucze królestwa" u boku Gregory’ego Pecka.
Śmierć.
27 września 1958 roku Stradner popełniła samobójstwo w swoim letnim domu w Mount Kisco w stanie Nowy Jork, przedawkowując tabletki nasenne. Miała 45 lat.

</doc>
<doc id="4517132" url="https://pl.wikipedia.org/wiki?curid=4517132" title="Marie Risby">
Marie Risby

Lillemor Marie Risby z d. Johansson (ur. 20 kwietnia 1955 w Ludvice) – szwedzka biegaczka narciarska, zawodniczka klubu Ludvika FFI.
Kariera.
W Pucharze Świata zadebiutowała 8 stycznia 1983 roku w Klingenthal, zajmując drugie miejsce w biegu na 10 km. Tym samym nie tylko zdobyła pierwsze pucharowe punkty, ale też od razu stanęła na podium. W zawodach tych rozdzieliła Norweżkę Brit Pettersen i Blankę Paulů z Czechosłowacji. W kolejnych startach jeszcze trzy razy plasowała się w najlepszej trójce: 25 lutego 1984 roku w Falun była druga w tej konkurencji, 3 marca 1984 roku w Lahti była trzecia na 5 km, a 2 marca 1985 roku w tej miejscowości odniosła swoje jedyne pucharowe zwycięstwo, wygrywając rywalizację na 10 km. Najlepsze wyniki osiągnęła w sezonie 1983/1984, kiedy zajęła szóste miejsce w klasyfikacji generalnej.
W 1976 roku wzięła udział w igrzyskach olimpijskich w Innsbrucku, gdzie była czwarta w sztafecie, a w biegu na 10 km zajęła 21. miejsce. Na rozgrywanych cztery lata później igrzyskach w Lake Placid była szósta w sztafecie, jedenasta w biegu na 5 km i piętnasta w biegu na 10 km. Brała też udział w igrzyskach olimpijskich w Sarajewie w 1984 roku, gdzie jej najlepszym wynikiem było czwarte miejsce w biegu na 5 km. Walkę o medal przegrała tam z Květą Jeriovą z Czechosłowacji o 8 sekund. Była tam też piąta w sztafecie i biegu na 20 km oraz szósta w biegu na 10 km. Wystąpiła również na mistrzostwach świata w Seefeld w 1985 roku, zajmując siódme miejsce w sztafecie, szóste w biegu na 20 km oraz dziesiąte w biegu na 10 km.

</doc>
<doc id="4517135" url="https://pl.wikipedia.org/wiki?curid=4517135" title="Święto Chrztu Polski">
Święto Chrztu Polski

Święto Chrztu Polski – polskie święto państwowe obchodzone 14 kwietnia, poświęcone upamiętnieniu chrztu Polski datowanego na 14 kwietnia 966.

</doc>
<doc id="4517148" url="https://pl.wikipedia.org/wiki?curid=4517148" title="Janusz Apakoń">
Janusz Apakoń

Janusz Apakoń "(ps. Czarny Koń)" (ur. 1 stycznia 1890 we Przemyślu, zm. 1945 w Krakowie) – polski malarz, żołnierz Legionów Polskich, major Wojska Polskiego, wiezień obozu koncentracyjnego w Płaszowie.
Życiorys.
Po ukończeniu przemyskiego gimnazjum wstąpił do Związku Strzeleckiego, a następnie został wcielony do 3 kompanii III batalionu 1 pułku piechoty Legionów Polskich. W późniejszym czasie był wachmistrzem w 5 szwadronie 2 pułku ułanów. Od jesieni 1917 został zaszeregowany do wywiadu Polskiej Organizacji Wojskowej, w oddziale bojowym stacjonującym w Krakowie. To umożliwiło mu rozpoczęcie studiów na Akademii Sztuk Pięknych. Przez dwa semestry studiował w pracowni Józefa Mehoffera, ale przegrupowanie do 1 pułku ułanów zmusiło go do przerwania nauki. W listopadzie 1918 w szeregach 9 pułku ułanów Małopolskich w stopniu rotmistrza brał udział w wojnie polsko-ukraińskiej i walczył w obronie Lwowa, do rezerwy został przeniesiony w 1921 roku. W rezerwie posiadał przydział do 9 p.uł.. W 1934 roku pozostawał w ewidencji Powiatowej Komendy Uzupełnień Lwów Miasto. Był nadal rotmistrzem rezerwy 9 p.uł. w Trembowli.
W 1927 powrócił na przerwane studia, naukę kontynuował pod kierunkiem Józefa Mehoffera i Jana Wojnarskiego. Debiutował na wystawie zorganizowanej w 1931 przez Towarzystwo Przyjaciół Sztuk Pięknych, wystawiał również na wernisażu Towarzystwa Artystów Polskich "Sztuka". Podczas studiów wielokrotnie otrzymywał wyróżnienia i pochwały, Fundusz Kultury Narodowej przyznał Januszowi Apakoniowi stypendium. Po ukończeniu nauki w 1932 zajął się tworzeniem, uczestniczył w licznych wystawach i wernisażach. W 1935 otrzymał stypendium rządowe, które umożliwiło mu wyjazd do Francji, z tamtego okresu pochodzi wiele pejzaży. Po powrocie ponownie skupił się na twórczości, wystawiał swoje prace w Warszawie, Krakowie i Lwowie. Był członkiem krakowskiego Towarzystwa Artystów Grafików i Związku Zawodowego Polskich Artystów Plastyków. Latem 1939 we Francji miała miejsce wystawa objazdowa twórczości Janusza Apakonia, ale w związku z sytuacją polityczną w sierpniu tego roku artysta powrócił do kraju. 
Po mobilizacji brał udział w kampanii wrześniowej w stopniu majora, po jej upadku zaangażował się w walkę w szeregach Związku Walki Zbrojnej, a następnie Armii Krajowej. Aresztowany przez Gestapo został uwięziony w obozie koncentracyjnym w Płaszowie. Był jednym z przywódców buntu w obozie koncentracyjnym w Płaszowie jaki miał miejsce w styczniu 1945. Zmarł w lutym 1945 w obozie koncentracyjnym w Płaszowie.
Twórczość Janusza Apakonia obejmuje malarstwo olejne, akwaforty, akwatinty. Przedmiotami, które zajmowały artystę, była martwa natura, pejzaże, portret. W ostatnich latach życia malarz część dzieł poświęcił tematyce wojennej.
Za udział w obu wojnach światowych Janusz Apakoń został odznaczony orderem Virtuti Militari i dwukrotnie Krzyżem Walecznych.

</doc>
<doc id="4517154" url="https://pl.wikipedia.org/wiki?curid=4517154" title="Lotokot malajski">
Lotokot malajski



</doc>
<doc id="4517157" url="https://pl.wikipedia.org/wiki?curid=4517157" title="Skóroskrzydłe">
Skóroskrzydłe



</doc>
<doc id="4517159" url="https://pl.wikipedia.org/wiki?curid=4517159" title="AIDA (misja)">
AIDA (misja)

Asteroid Impact and Deflection Assessment (AIDA) – planowana para sond kosmicznych zbudowanych przez ESA i NASA, które zademonstrowałyby i zbadały kinetyczne efekty zderzenia statku kosmicznego z księżycem planetoidy. Celem misji miało być sprawdzenie, czy statek kosmiczny jest w stanie skutecznie zmienić trajektorię planetoidy, która mogłaby znaleźć się na kursie zderzeniowym z Ziemią. Misja miałaby obejmować dwa statki kosmiczne: europejską sondę, która orbitowałaby wokół planetoidy, i amerykański impaktor, który uderzyłby w księżyc planetoidy. Oprócz obserwacji zmiany parametrów orbitalnych księżyca planetoidy, obserwacji smugi, krateru i świeżo odsłonionego materiału taka misja dostarczyłaby unikalnych informacji dla środowisk naukowych i dla celów górnictwa kosmicznego.
Historia.
Według pierwotnej koncepcji Europejska Agencja Kosmiczna miała dostarczyć duży statek kosmiczny "Asteroid Impact Mission" (AIM), działający równolegle z komponentem amerykańskim. W grudniu 2016 r. ESA zrezygnowała ze statku AIM po tym, jak Niemcy zdecydowały się finansować tylko program badawczy ExoMars.
NASA kontynuowała rozwój statku kosmicznego DART, zamieniając zadania AIM na monitoring efektów przez teleskopy naziemne. Europejski wkład w misję został przeformułowany i obecnie ma postać planowanej sondy Hera, która dotrze do docelowej planetoidy na długo po zderzeniu z nią amerykańskiego statku; rozważano także opóźnienie amerykańskiej misji DART.
Współpraca.
Misja AIDA to wspólna międzynarodowa współpraca Europejskiej Agencji Kosmicznej (ESA), Niemieckiej Agencji Kosmicznej (DLR), Obserwatorium Lazurowego Wybrzeża (OCA), NASA i Johns Hopkins University Applied Physics Laboratory (JHU/APL).
Instrument μLidar na pokładzie Hery zostanie dostarczony przez konsorcjum zespołów z Portugalii, Polski i Irlandii. Dwa CubeSaty zostaną wystrzelone na pokładzie Hery. CubeSat APEX ("Asteroid Prospection Explorer") został opracowany przez Szwecję, Finlandię, Czechy i Niemcy. Juventas CubeSat został opracowany przez GomSpace i oddział GMV w Rumunii. Wraz z monitorowaniem oddziaływania DART, Hera może również posiadać własny system monitorowania oddziaływania DART. Zgodnie z propozycją Japońskiej Agencji Eksploracji Aerokosmicznej, instrument ten będzie repliką "Small Carry-on Impactor" (SCI), wybuchowo formowanego pocisku na pokładzie misji powrotnej Hayabusa 2. "SCI" uderzyłby w księżyc planetoidy z prędkością mniejszą niż "DART". Wykonując drugie zderzenie, można porównać efekty, jakie wywołują dwa różnego rodzaju zderzenia na tej samej planetoidzie, co pomoże w walidacji algorytmów uderzenia i praw skalowania.

</doc>
<doc id="4517162" url="https://pl.wikipedia.org/wiki?curid=4517162" title="Marie Johansson">
Marie Johansson

Karin Marie Johansson (ur. 30 czerwca 1963 w Furudal) – szwedzka biegaczka narciarska, zawodniczka klubu Dala-Järna IK.
Kariera.
W Pucharze Świata zadebiutowała 19 lutego 1982 roku w Holmenkollen, zajmując szóste miejsce w biegu na 10 km. Tym samym już w swoim debiucie zdobyła pierwsze pucharowe punkty. Na podium zawodów tego cyklu jedyny raz stanęła 13 grudnia 1986 roku w Val di Sole, kiedy rywalizację w biegu na 5 km ukończyła na drugiej pozycji. W zawodach tych rozdzieliła dwie Norweżki Brit Pettersen i Grete Ingeborg Nykkelmo. Najlepsze wyniki osiągnęła w sezonie 1981/1982, kiedy zajęła dziesiąte miejsce w klasyfikacji generalnej.
W 1982 roku wzięła udział w mistrzostwach świata w Oslo, gdzie była między innymi szósta w sztafecie i biegu na 10 km oraz siódma na dystansie 20 km. Na rozgrywanych trzy lata później mistrzostwach świata w Seefeld zajęła siódme miejsce w sztafecie, a w biegu na 5 km była siedemnasta. Brała też udział w igrzyskach olimpijskich w Calgary w 1988 roku, gdzie w swoim jedynym starcie zajęła 21. miejsce w biegu na 5 km.
Jej mężem został szwedzki biegacz narciarski, Gunde Svan.

</doc>
<doc id="4517164" url="https://pl.wikipedia.org/wiki?curid=4517164" title="Martina Ritter">
Martina Ritter

Martina Ritter (ur. 23 września 1982 w Linzu) – austriacka kolarka szosowa, uczestniczka igrzysk olimpijskich w Rio de Janeiro. Mistrzyni kraju w wyścigu drogowym z lat 2015 i 2017.
Igrzyska olimpijskie.
Wzięła udział w wyścigu ze startu wspólnego na igrzyskach w 2016 roku. Zajęła w nim 46. pozycję, uzyskując czas 4:02:07.

</doc>
<doc id="4517170" url="https://pl.wikipedia.org/wiki?curid=4517170" title="Hansi Knoteck">
Hansi Knoteck

Hansi Knoteck, właściwie Johanna Gnoteck (ur. 2 marca 1914 w Wiedniu zm. 23 lutego 2014 w Eggstätt) – austriacka aktorka teatralna i filmowa. 
Życiorys.
Johanna urodziła się w Wiedniu jako córka dyrektora ubezpieczeniowego i aktorki. Była siostrzenicą wielkiej aktorki Kathariny Schratt (1853 – 1940). Uczyła się w szkole baletowej, a następnie przez trzy lata w Universität für Musik und darstellende Kunst Wien. Po debiucie sceniczym w Mariańskich Łaźniach przeniosła się do Morawskiej Ostrawy a następnie do lipskiego Alte Theater, gdzie w sztuce "Der junge Baron Neuhaus" odniosła po raz pierwszy duży sukces. 20-letnia Hansi Knoteck wyjechał do Berlina, gdzie szybko została zaangażowana w produkcjach filmowych. 
W 1940 poślubiła aktora Viktora Staala, z którym zagrała w ośmiu filmach. W 1942 roku urodził się ich syn Hannes Staal.

</doc>
<doc id="4517173" url="https://pl.wikipedia.org/wiki?curid=4517173" title="Anna Pasiárová">
Anna Pasiárová



</doc>
<doc id="4517174" url="https://pl.wikipedia.org/wiki?curid=4517174" title="Stanisław Pietsch">
Stanisław Pietsch

Stanisław Myron-Pietsch (ur. 6 grudnia 1889 we Lwowie, zm. 23 października 1979 w Londynie) – kapitan Wojska Polskiego.
Życiorys.
Urodził się 6 grudnia 1889 we Lwowie. Po zakończeniu I wojny światowej, jako były oficer c. i k. armii został przyjęty do Wojska Polskiego i zatwierdzony w stopniu porucznika. Został awansowany na stopień kapitana rezerwy piechoty ze starszeństwem z dniem 1 czerwca 1919. W 1923, 1924 pozostawał oficerem 1 Pułku Strzelców Podhalańskich w Nowym Sączu. W 1934 jako kapitan rezerwy był przydzielony do Oficerskiej Kadry Okręgowej nr VI jako "oficer po ukończeniu 40 roku życia" i pozostawał wówczas w ewidencji Powiatowej Komendy Uzupełnień Lwów Miasto.
Ukończył studia na Politechnice Lwowskiej z tytułem inżyniera. Po wybuchu II wojny światowej był więziony przez sowietów. Po odzyskaniu wolności służył jako szef Budownictwa i Kwaterunku Polskich Sił Zbrojnych w ZSRR we Wriewskoje koło Taszkentu. Po wojnie przebywał na emigracji. Zmarł 23 października 1979 w Londynie.

</doc>
<doc id="4517177" url="https://pl.wikipedia.org/wiki?curid=4517177" title="Laurence Baldauff">
Laurence Baldauff

Laurence Baldauff (ur. 19 listopada 1974 w Luksemburgu) – austriacka łuczniczka, uczestniczka igrzysk olimpijskich w Rio de Janeiro. 
Igrzyska olimpijskie.
Laurence rozpoczęła strzelanie z łuku w 1990 roku i zadebiutowała na arenie międzynarodowej w 1993 roku. Wzięła udział w rywalizacji indywidualnej w łucznictwie podczas igrzysk w 2016. W 1/32 rywalizacji zmierzyła się z reprezentantką Indii Bombalayą Devi Laishram, z którą przegrała 2-6. Tym samym odpadła z dalszej rywalizacji. 

</doc>
<doc id="4517183" url="https://pl.wikipedia.org/wiki?curid=4517183" title="Andreas Kronthaler">
Andreas Kronthaler

Andreas Kronthaler (ur. 11 marca 1952 w Erl) – austriacki strzelec sportowy. Srebrny medalista olimpijski z Los Angeles (1984).
Specjalizował się w strzelaniu karabinowym. Zawody w 1984 były jego jedynymi igrzyskami olimpijskimi. Pod nieobecność sportowców z niektórych krajów tzw. Bloku Wschodniego, zajął drugie miejsce w konkurencji karabinu pneumatycznego na dystansie 10 metrów. W 1985 był w tej konkurencji trzeci na mistrzostwach świata, w tym samym roku był także trzeci na mistrzostwach Europy.

</doc>
<doc id="4517184" url="https://pl.wikipedia.org/wiki?curid=4517184" title="Lena Carlzon-Lundbäck">
Lena Carlzon-Lundbäck

Lena Elisabeth Carlzon-Lundbäck (ur. 26 marca 1954 w Malmberget) – szwedzka biegaczka narciarska, zawodniczka klubu Malmbergets AIF.
W Pucharze Świata zadebiutowała 22 lutego 1982 roku w Holmenkollen, zajmując dziewiąte miejsce w biegu na 5 km. Tym samym już w swoim debiucie zdobyła pierwsze pucharowe punkty. Był to równocześnie jej najlepszy wynik w zawodach tego cyklu. W klasyfikacji generalnej sezonu 1981/1982 zajęła ostatecznie 36. miejsce.
W 1976 roku wzięła udział w igrzyskach olimpijskich w Innsbrucku, gdzie była czwarta w sztafecie, dziesiąta w biegu na 10 km i czternasta w biegu na 5 km. Na rozgrywanych cztery lata później igrzyskach w Lake Placid była szósta w sztafecie, dziesiąta w biegu na 5 km i jedenasta w biegu na 10 km. Wystąpiła również między innymi na mistrzostwach świata w Lahti w 1978 roku, zajmując siódme miejsce w biegu na 10 km i czwarte w sztafecie.
Jej mężem został szwedzki biegacz narciarski, Sven-Åke Lundbäck.
Osiągnięcia.
Puchar Świata.
Miejsca na podium.
Carlzon-Lundbäck nigdy nie stanęła na podium zawodów PŚ.

</doc>
<doc id="4517185" url="https://pl.wikipedia.org/wiki?curid=4517185" title="Lena Carlson-Lundbäck">
Lena Carlson-Lundbäck



</doc>
<doc id="4517196" url="https://pl.wikipedia.org/wiki?curid=4517196" title="Pożar katedry Notre-Dame w Paryżu">
Pożar katedry Notre-Dame w Paryżu

Pożar katedry Notre-Dame w Paryżu – pożar, który wybuchł 15 kwietnia 2019 roku w katedrze Notre-Dame w Paryżu. Płomienie objęły dach świątyni i znajdującą się na nim sygnaturkę. Później rozprzestrzeniły się na jedną z wież budowli. Przyczyna pożaru nie została jeszcze ustalona; prokuratura w Paryżu uważa go obecnie za wypadek, wykluczając podpalenie i akt terrorystyczny.
Przebieg akcji gaśniczej.
Pierwszy alarm pożarowy rozległ się o godzinie 18:20, katedra została ewakuowana w ciągu kilku minut. Jeden ze strażaków wspiął się na dach, jednak nie znalazł ognia. Ponownie alarm pożarowy zabrzmiał o godzinie 18:43. O 18:49 strażacy po ponownym sprawdzeniu dachu zlokalizowali ogień. Straż pożarna została wezwana o godzinie 18:51, jednostki skierowane do walki z pożarem przybyły na miejsce w ciągu 10 minut od zgłoszenia. Zgodnie z komunikatem w akcji gaszenia katedry Notre-Dame brało udział blisko 400 strażaków. W jej trakcie lekko rannych zostało dwóch policjantów i jeden strażak.
Po pożarze.
Pożar ugaszono 16 kwietnia około godziny 4:00. Ocalała główna konstrukcja budowli oraz dwie wieże, a także trzy rozety z XII i XIII wieku. Dach świątyni doszczętnie spłonął, zaś zbudowana w XIX wieku według projektu Eugène’a Viollet-le-Duca sygnaturka uległa zawaleniu. Zniszczone zostały również fragmenty kamiennego sklepienia w nawie głównej, na jej skrzyżowaniu z transeptem oraz w północnej części transeptu, a także górne witraże w szczytach transeptu. Generał Jean-Claude Gallet, dowódca paryskiej straży pożarnej, poinformował, że najcenniejsze zabytki zostały w porę wyniesione. Z płonącej katedry udało się uratować koronę cierniową, jedną z najważniejszych relikwii chrześcijańskich, a także niektóre kielichy i tunikę króla Ludwika IX Świętego.
Pożar katedry spowodował uwolnienie do atmosfery 460 ton ołowiu. Skażenie ołowiem okolic katedry przekracza normę nawet do 1300 razy.
Reakcje.
Prezydent Emmanuel Macron już w dniu pożaru zapowiedział odbudowę katedry. W związku z tym osoby prywatne, przedsiębiorstwa oraz francuskie i zagraniczne instytucje zadeklarowały pomoc finansową. Dwa dni po pożarze stacja BBC oszacowała, że udało się zebrać 800 milionów euro.
Wpływ na kulturę.
Wydarzenia zostały zekranizowane w 2022 roku przez Jeana-Jacques'a Annauda w filmie katastroficznym "Notre Dame płonie" (), oraz przez Hervé Hadmara w miniserialu "Notre Dame" ().

</doc>
<doc id="4517198" url="https://pl.wikipedia.org/wiki?curid=4517198" title="Eva Olsson">
Eva Olsson

Eva Birgitta Olsson (ur. 2 września 1951 w Sztokholmie) – szwedzka biegaczka narciarska, zawodniczka klubu Delsbo IF.
W 1972 roku wzięła udział w igrzyskach olimpijskich w Sapporo, zajmują ósme miejsce w sztafecie, 15. miejsce w biegu na 5 km i 23. miejsce w biegu na 10 km. Na rozgrywanych cztery lata później igrzyskach w Innsbrucku była piąta w biegach na 5 i 10 km oraz czwarta w sztafecie. Brała też udział w igrzyskach olimpijskich w Lake Placid w 1980 roku, gdzie była szósta w sztafecie, dziesiąta w biegu na 10 km i jedenasta w biegu na 5 km. Wystąpiła również między innymi na mistrzostwach świata w Lahti w 1978 roku, zajmując siódme miejsce na dystansie 20 km i czwarte w sztafecie.
Nigdy nie wystąpiła w zawodach Pucharu Świata.

</doc>
<doc id="4517200" url="https://pl.wikipedia.org/wiki?curid=4517200" title="Pławikonik kolczasty">
Pławikonik kolczasty

Pławikonik kolczasty ("Hippocampus histrix") – gatunek morskiej ryby igliczniokształtnej z rodziny igliczniowatych (Syngnathidae). Występuje w wodach zwrotnikowych, w regionie indopacyficznym – od Tanzanii i Południowej Afryki na zachodzie po archipelag Hawajów i Tahiti na wschodzie oraz od Japonii na północy po Nową Kaledonię na południu, będąc tym samym jednym z najszerzej rozprzestrzenionych koników morskich. Bytuje z reguły w strefie przybrzeżnej, nad szelfem kontynentalnym, na głębokości do 82 m, w miejscach występowania raf i organizmów z nimi związanych – głównie koralowców ośmiopromiennych i gąbek, także wśród traw morskich, tworzących tzw. łąki podwodne. Osiąga maksymalnie 17 cm długości całkowitej. Wąskie ciało tej ryby jest pokryte bardzo długimi, ostrymi, dobrze rozwiniętymi i ciemno zakończonymi kolcami. Żeruje w dzień, blisko dna. Odżywia się głównie skorupiakami. Dojrzałość płciową osiąga przy długości ciała około 7,9 cm. Od 2012 Międzynarodowa Unia Ochrony Przyrody (IUCN) uznaje pławikonika kolczastego za gatunek narażony na wyginięcie (ang. "vulnerable" – VU). Trend populacji oceniono jako malejący. W Chinach jest gatunkiem handlowym, wykorzystywanym w medycynie tradycyjnej.
Taksonomia.
Gatunek po raz pierwszy opisał naukowo niemiecki przyrodnik Johann Jakob Kaup w 1856 w swojej pracy zatytułowanej "Catalogue of lophobranchiate fish in the Collection of the British Museum", na podstawie syntypów przechowywanych w Muzeum Historii Naturalnej w Paryżu (nr obiektu A-0906) i Muzeum Historii Naturalnej w Lejdzie. Kaup pierwszy opis gatunku stworzył w 1853, jednak nie podał żadnych cech wyróżniających, pozwalających na jego oznaczenie zgodne z przyjętym już wtedy nazewnictwem binominalnym.
Pławikonik ten jest klasyfikowany w rodzaju "Hippocampus" w rodzinie ryb igliczniowatych (2019). Nazwa rodzajowa pochodzi od połączenia greckich słów „íppos” (ίππος) – oznaczającego konia – i „kampé” (καμπή) – zakrzywiony, zakręcony. Pierwszego naukowego opisu rodzaju dokonał w 1810 amerykański podróżnik Constantine Samuel Rafinesque. Nazwa "Hippocampus histrix" jest problematyczna dla taksonomów. W przeszłości przypisywano ją bezkrytycznie każdemu kolczastemu pławikonikowi z regionu wód indopacyficznych – oprócz właściwemu "H. histrix", także "H. angustus", "H. barbouri", "H. jayakari" i "H. spinosissimus". Angielskie nazwy "thorny seahorse", "longspine seahorse" albo "spiny seahorse", podobnie jak polska, również odnoszą się do pokrytego kolcami ciała.
Genetyka.
Obecność tego pławikonika na rozległym obszarze zrodziła potrzebę szczegółowych badań genetycznych. Song i Mabuchi (2014) ocenili, że dystans genetyczny pomiędzy populacjami z Oceanu Indyjskiego a Oceanu Spokojnego wynosił 6,6–6,7%, przy sekwencji genu kodującego podjednostkę I oksydazy cytochromu c (COI). Inne badania również potwierdziły wysoką, przekraczającą 6% rozbieżność. Na podstawie informacji przechowywanych w bazie danych Barcode of Life Data System (2016) wyliczono rozbieżność 6,13% pomiędzy okazami z Mozambiku i Indii, a tymi z Japonii i Wietnamu (sekwencja 648 pz COI). Pewne jest, że na obszarze występowania tej ryby żyje co najmniej jeden gatunek kryptyczny. W Morzu Czerwonym i w Zatoce Perskiej jest obecny "H. jayakari", morfologicznie bardzo trudny do odróżnienia od "H. histrix". Brakuje jednak szczegółowych badań (stan na 2017) podejmujących zagadnienie relacji genetycznej między tymi dwoma gatunkami. Genom mitochondrialny pławikonika kolczastego liczy 16 523 pz i składa się z trzynastu genów kodujących białka, dwudziestu dwóch kodujących tRNA i dwóch – rRNA; występuje jeden region niekodujący. Taki zestaw jest typowy dla genomu mitochondrialnego kręgowców. W maju 2019 GenBank zawierał 40 różnych sekwencji nukleotydowych tego pławikonika.
Występowanie.
Jest to gatunek morski. Występuje w wodach zwrotnikowych, w regionie indopacyficznym – od Tanzanii i Południowej Afryki na zachodzie po archipelag Hawajów (USA) i Tahiti na wschodzie oraz od Japonii (w tym wysp Ogasawara) na północy po Nową Kaledonię na południu (35°N–35°S, 22°E–132°W), obejmując także wody Australii (wybrzeże stanów Queensland i Nowa Południowa Walia, na odcinku przynajmniej do Port Stephens), Chin, Filipin, Guamu, Indii (wybrzeże stanów Kerala i Tamilnadu związane z wodami cieśniny Palk, także wokół Andamanów), Indonezji, Korei Południowej, Madagaskaru, Malezji, Mauritiusu, Mikronezji, Mozambiku, Papui-Nowej Gwinei, Palau, Polinezji Francuskiej, Reunionu, Samoa, Samoa Amerykańskich, Seszeli, Tajwanu, Tonga i Wietnamu. W podziale na regiony rybołówstwa FAO (ang. "FAO Major Fishing Areas") gatunek notowany w regionach zachodniego (nr regionu 51) i wschodniego (57) Oceanu Indyjskiego, a także północno-zachodniego (61), środkowo-zachodniego (71) i środkowo-wschodniego (77) Pacyfiku. Obecność w Morzu Czerwonym (wybrzeże Egiptu i Jordanii) i u północnego wybrzeża Morza Arabskiego (głównie Omanu) jest kwestionowana. Może być tam mylony z "H. jayakari". Niepewne jest też jego występowanie w wodach Bangladeszu, Brunei, Fidżi, Hongkongu, Kambodży, Kenii, Kiribati, Komorów, Mjanmy, Nauru, Singapuru, Sri Lanki, Tajlandii, Tuvalu, Vanuatu, Wysp Salomona. Jest jednym z najszerzej rozprzestrzenionych na świecie koników morskich.
Morfologia.
Jest średniej wielkości konikiem morskim. Osiąga maksymalnie 17 cm długości całkowitej (TL). Wymiary przykładowego osobnika (8,8 cm TL) w odniesieniu do długości całkowitej: długość standardowa – 100%, długość ogonowa – 100%, długość przedgrzbietowa – 46,1%, długość przedpiersiowa – 24,8%, głębokość ciała – 9,8%, długość głowy – 23,5%; średnica oka – 12,4% długości głowy. Wąskie ciało tej ryby jest pokryte bardzo długimi, ostrymi, dobrze rozwiniętymi i ciemno zakończonymi kolcami, z charakterystycznymi pojedynczymi kolcami nad okiem i na policzku po obu stronach. Wyraźnie widoczny kolec widnieje również na nosie. Skórny pancerz opiera się na 11 pierścieniach w części korpusowej i 34–37 (według innych źródeł 33–34), przeważnie jednak 35, w części ogonowej. Występuje krótka płetwa grzbietowa rozpostarta na 15–18 (według innych źródeł 17–18), przeważnie 17, promieniach miękkich, której podstawę wspierają dwa pierścienie w części korpusowej i jeden w części ogonowej. Płetwa odbytowa jest złożona z czterech promieni miękkich. Płetwy piersiowe są zbudowane z 17–20 (według innych źródeł 17–18), przeważnie 18, promieni miękkich. Występuje przynajmniej tak wiele promieni w płetwie piersiowej, co w grzbietowej. Jest to jedna z cech charakterystycznych dla tego konika morskiego, bowiem większość gatunków "Hippocampus" ma więcej promieni w płetwie grzbietowej niż w piersiowej. Brakuje płetw brzusznych i ogonowej. Po stronie brzusznej, zwłaszcza u samców, widać ostry, ciemno zakończony kil. Długa, równa mniej więcej długości tułowia głowa pochyla się w dół. Wieńczy ją średniej wielkości koroną z 4–5 ostrymi kolcami, przy czym wyróżnia się jeden, wyraźnie widoczny w przedniej jej części. Pysk jest długi, rurkowaty, równy bądź dłuższy niż połowa długości głowy (stosunek długości głowy do długości pyska wynosi od 1,7 do 2,0, przeważnie 1,8). Oznacza to, że pysk "H. histrix" w stosunku do długości głowy jest jednym z najdłuższych wśród "Hippocampus", relatywnie około 2,5 raza dłuższy niż u "H. zosterae". Żuchwa i szczęka są krótkie, bezzębne. Jak u wielu innych gatunków pławikoników występują wyraźnie widoczne różnice w budowie ciała pomiędzy osobnikami męskimi a żeńskimi. Samce wyposażone są w torbę lęgową pod brzuchem, samice w pokładełko.
Ubarwienie ciała zmienne, w zależności od otoczenia. Przyjmuje kolor od kremowego i szarego poprzez zielonkawy i żółty do brązowego i bordowego. Często na skórnym pancerzu, na bokach i części grzbietowej występują ciemniejsze plamy; czasami niewielkie czerwonawe powierzchnie głównie na karku i grzbiecie. Czubki kolców z reguły czarne. Pysk jednolity kolorystycznie, bez pasków lub prążków, które są charakterystyczne dla wielu innych gatunków "Hippocampus".
Gatunki podobne.
"H. histrix" często mylony jest z "H. angustus", ten ma jednak krótszy, pasiasty pysk, podwójny kolec policzkowy i bardziej tępe kolce, zwłaszcza w górnej części grzbietowej tułowia. "H. barbouri", także mylony z "H. histrix", oprócz krótszego pyska i podwójnego kolca policzkowego, ma także wyższą koronę, mniejszą liczbą promieni w płetwie grzbietowej i słabo rozwinięte bądź wcale kolce na naprzemiennych pierścieniach w części ogonowej. Kryptyczny względem pławikonika kolczastego "H. jayakari" ma więcej pierścieni w części ogonowej, więcej promieni w płetwie grzbietowej, krótszy pysk, podwójny kolec policzkowy i kolce tylko na naprzemianległych pierścieniach ogona, a ponadto jego występowanie ogranicza się do Morza Czerwonego i Zatoki Perskiej. "H. spinosissimus" ma dużo krótszy pysk, krótsze i mniej ostre kolce, krótszą podstawę płetwy grzbietowej, więcej pierścieni w ogonie i czasami podwójny kolec policzkowy.
Ekologia i zachowanie.
Środowisko życia tej ryby jest zdeterminowane głównie obecnością raf i organizmów z nimi związanych – koralowców ośmiopromiennych (w tym szczególnie korkowców) i gąbek, a także z występowaniem zbiorowisk trawiastych, tworzących tzw. łąki podmorskie. Widywany również nad piaszczystym podłożem. Żyje w strefie przybrzeżnej, na głębokości do 82 m, przeważnie jednak 15–40 m. Żeruje blisko dna, gdzie ma bezpośredni dostęp do małych skorupiaków.
Odżywianie.
Pławikoniki te żerują w dzień, blisko dna. Odżywiają się głównie skorupiakami. Analiza składu zawartości żołądkowej okazów z wód Wietnamu w drugiej połowie lat 90. XX wieku wykazała, że najliczniejszymi grupami pokarmowymi u pławikonika kolczastego były obunogi i torboraki z rzędu Tanaidacea. Często, choć rzadziej niż wyżej wymienione grupy, występowały ryjkowce z rodziny Caridae i krewetki z rodziny Palaemonidae. Wśród innych skorupiaków wyróżniała się także obecność lasonogów. W trawionej masie znajdowały się w niewielkich ilościach elementy rybie i mięczaki. Nie zauważono produktów pochodzenia roślinnego. Średnia masa odłowionych pławikoników wynosiła 6,46±1,63 g.
Rozród.
Pławikonik kolczasty dojrzałość płciową osiąga przy długości ciała około 7,9 cm. Samce wyposażone są w torbę lęgową pod brzuchem, w której zapładniane są jaja, a następnie chronione aż do wylęgu, samice zaś w pokładełko, przy pomocy którego składają jaja do torby lęgowej samca. Ikra jest gładka, żółta, pomarańczowa lub bursztynowa, w kształcie gruszki i osadzona w nabłonku wyścielającym ściany torby lęgowej. Okres rozrodczy trwa dłużej niż u pławikoników z chłodniejszych wód strefy umiarkowanej, a jego początek prawdopodobnie zdeterminowany jest wieloma czynnikami środowiska przyrodniczego, przede wszystkim nasłonecznieniem, temperaturą i porą monsunową. Samce zachodzą w ciążę więcej niż raz w sezonie rozrodczym. Są monogamiczne przynajmniej w ramach jednego cyklu rozrodczego. Młode wydalane są z torby dopiero w pełni ukształtowane. Od początku prowadzą samodzielny tryb życia.
Ochrona i zagrożenia.
Od 2012 Międzynarodowa Unia Ochrony Przyrody (IUCN) uznaje pławikonika kolczastego za gatunek narażony na wyginięcie (ang. "vulnerable" – VU). Trend populacji oceniono jako malejący. Głównymi zagrożeniami dla tej ryby są połowy ukierunkowane, udział w przyłowie podczas połowów włokami, nieodpowiedzialny sposób prowadzenia połowów, tj. dobór niewłaściwego sprzętu, niedostosowanego do wielkości gatunków stanowiących cel wyprawy i jego niewłaściwe użycie. W efekcie skutkuje to degradacją siedlisk. Nie bez znaczenia jest również intensywny rozwój terenów przybrzeżnych, zwłaszcza w odniesieniu do infrastruktury turystycznej, a także postępujące zanieczyszczenie wód. Pławikonik kolczasty, podobnie jak wszystkie inne "Hippocampus", wymieniony jest w załączniku II do Konwencji o międzynarodowym handlu dzikimi zwierzętami i roślinami gatunków zagrożonych wyginięciem (CITES). Gatunek wpisany jest również do wietnamskiej czerwonej księgi (vie. "Sách đỏ Việt Nam") i przyporządkowany do kategorii DD (ang. "data deficient"), tj. takiej, do której trafiają gatunki o nieokreślonym stopniu zagrożenia, wymagające dokładniejszych danych.
Znaczenie gospodarcze.
Badania nad składem biochemicznym sześciu gatunków koników morskich z chińskiego wybrzeża pozwoliły oszacować procentową zawartość poszczególnych substancji organicznych w suchej masie preparatu. Zawartość białka oszacowano na 68,07±1,96% i była najmniejsza wśród wszystkich analizowanych gatunków (oprócz "H. histrix", także: "H. kuda", "H. trimaculatus", "H. kelloggi", "H. spinosissimus" i "H. comes"). Głównymi aminokwasami były arginina, kwas asparaginowy, kwas glutaminowy, alanina, glicyna, przy czym procentowych udział aminokwasów egzogennych wśród wszystkich białek u pławikonika kolczastego wynosił 39,31%, najmniej wśród wszystkich badanych grup. Zawartość tłuszczów była również najniższa w porównaniu do innych gatunków i wynosiła 0,96±0,08%. Dominował nasycony kwas palmitynowy. Stosunek wielonienasyconych kwasów tłuszczowych do nasyconych u "H. histrix" osiągnął 1,19. U wszystkich badanych pławikoników stwierdzono niskie stężenie metali śladowych. W Chinach jest gatunkiem handlowym, wykorzystywanym w medycynie tradycyjnej. Rzadko hodowany w akwariach.

</doc>
<doc id="4517202" url="https://pl.wikipedia.org/wiki?curid=4517202" title="Wolfram Waibel">
Wolfram Waibel

Wolfram Waibel Jr (ur. 22 lutego 1970 w Hohenems) – austriacki strzelec sportowy. Dwukrotny medalista olimpijski z Atlanty.
Specjalizował się w strzelaniu karabinowym. Brał udział w czterech igrzyskach olimpijskich (IO 92, IO 96, IO 00, IO 04). W 1996 zajął drugie miejsce w konkurencji karabinu pneumatycznego na dystansie 10 metrów i był trzeci w trzech postawach. W trzech postawach był brązowym medalistą mistrzostw świata w 1994. W 1996 zdobył złoto mistrzostw Europy na dystansie 10 metrów w karabinie pneumatycznym.
Strzelcem sportowym i olimpijczykiem był również jego ojciec o tym samym imieniu.

</doc>
<doc id="4517207" url="https://pl.wikipedia.org/wiki?curid=4517207" title="Atchafalaya River">
Atchafalaya River



</doc>
<doc id="4517210" url="https://pl.wikipedia.org/wiki?curid=4517210" title="Sofia Polcanova">
Sofia Polcanova

Sofia Polcanova (ur. 3 września 1994 w Kiszyniowie) – austriacka tenisistka stołowa pochodzenia mołdawskiego, uczestniczka igrzysk olimpijskich w Rio de Janeiro. Srebrna medalistka mistrzostw Europy 2014 w grze drużynowej, brązowa medalistka mistrzostw Europy 2022 w grze mieszanej.
Igrzyska olimpijskie.
Wzięła udział w rywalizacji w turnieju gry pojedynczej podczas igrzysk w 2016 roku. W drugiej rundzie trafiła na reprezentantkę Australii Jian Fang Lay, z którą przegrała 2:4 i odpadła z dalszej rywalizacji. W turnieju drużynowym jej reprezentacja w 1/8 finału pokonała Holandię, zaś w ćwierćfinale przegrała z Japonią i zajęła miejsce 5-8.

</doc>
<doc id="4517212" url="https://pl.wikipedia.org/wiki?curid=4517212" title="Tadeusz Legeżyński">
Tadeusz Legeżyński

Tadeusz Michał Legeżyński (ur. 24 lipca 1907 we Lwowie, zm. 3 grudnia 1979 w Londynie) – major Wojska Polskiego.
Życiorys.
Urodził się 24 lipca 1907 we Lwowie. Był synem dr. Wiktora Legeżyńskiego, lekarza we Lwowie.
Został absolwentem Korpusu Kadetów Nr 1 we Lwowie. W Wojsku Polskim został awansowany na stopień porucznika łączności ze starszeństwem z dniem 1 stycznia 1932. W 1932 pozostawał oficerem kompanii telegraficznej 5 Dywizji Piechoty we Lwowie. Służył także w 6 pułku lotniczym we Lwowie. Według stanu z marca 1939 w stopniu kapitana był dowódcą 5 kompanii w 1 batalionie telegraficznym w Zegrzu. Po wybuchu II wojny światowej podczas kampanii wrześniowej 1939 pełnił funkcję dowódczą kompanii radionadzorowania lotniczego. 
Po przedostaniu się do Francji wstąpił do Wojska Polskiego i był dowódcą łączności lotniczej. Później był dowódcą łączności 10 Brygady Kawalerii Pancernej w składzie 1 Dywizji Pancernej. Później był oficerem w dowództwie łączności sztabu. 
Po wojnie przebywał na emigracji. Uchwałą z 26 września 1946 Tymczasowego Rządu Jedności Narodowej Edwarda Osóbki-Morawskiego, wraz z 75 innymi oficerami Wojska Polskiego, został pozbawiony obywatelstwa polskiego, które przywrócono mu w 1971. Do końca życia pozostawał w stopniu majora. Zmarł 3 grudnia 1979 w Londynie. Był żonaty z Elsie od 1946, później z Bożeną od 1962.

</doc>
<doc id="4517219" url="https://pl.wikipedia.org/wiki?curid=4517219" title="Francesco Zahra">
Francesco Zahra

Francesco Vincenzo Zahra (, ochrzczony 15 grudnia 1710, zm. 19 sierpnia 1773) – maltański malarz religijny, tworzący głównie w stylu neapolitańskiego baroku. Jego prace można znaleźć w wielu kościołach na wyspach maltańskich, jak też w prywatnych kolekcjach i muzeach. Uważany jest za największego malarza XVIII-wiecznej Malty.
Życiorys.
Francesco Zahra urodził się w Senglei jako syn rzeźbiarza w kamieniu Pietro Paolo Zahry oraz jego żony Augustii "de domo" Casanova. Jego dokładna data urodzenia nie jest znana, lecz wiadomo, że został ochrzczony 15 grudnia 1710 w kościele parafialnym w Senglei. Niewiele wiadomo o jego młodości, lecz najprawdopodobniej otrzymał on dobrą edukację.
Francesco przeniósł się ze swojej rodzinnej Senglei do stolicy kraju, Valletty. 26 lutego 1743 poślubił Teresę Fenech, ich małżeństwo trwało do jej przedwczesnej śmierci 27 maja 1751. Mieli razem pięcioro dzieci, z których dwoje zmarło w wieku niemowlęcym. Francesco Zahra zmarł 19 sierpnia 1773, w wieku 62 lat.
Kariera.
Malarska kariera Zahry trwała cztery dekady, został uznany za największego malarza Malty XVIII wieku. Tworzył w stylu barokowym, pod mocnym wpływem sceny artystycznej Neapolu. Wśród jego prac jest wiele obrazów religijnych, w tym obrazy tytularne i inne monumentalne obrazy dla kościołów, malowidła na sklepieniach oraz dewocyjne obrazy na prywatne zamówienia. Jest również odpowiedzialny za wykonanie pewnej liczby portretów, malowideł nastawy ołtarzowej, niektórych mebli w kościołach oraz prac w marmurze.
Zahra zaczął malować w młodym wieku, prawdopodobnie w latach trzydziestych XVIII wieku, będąc szkolonym w pracowni Gio Nicola Buhagiara. Około 1740 jego styl zaczął dojrzewać i rozwijać się bardziej, niż jego nauczyciela Buhagiara. Zahra stał się najbardziej płodnym maltańskim malarzem około 1745, rywalizując z francuskim artystą Antoine de Favrayem, który wówczas pracował na Malcie. Styl Zahry rozwijał się przez lata, a około połowy lat pięćdziesiątych XVIII wieku jego postacie i atmosfera jego obrazów zmieniły się, pokazując wpływy Mattia Pretiego i samego Favraya.
Pierwsze znaczące zamówienie Zahra otrzymał w 1732, kiedy to namalował dla kościoła Santa Maria della Grotta w Rabacie nastawę ołtarzową typu "pala", przedstawiającą "Trzech dominikańskich Świętych adorujących Najświętsze Imię Jezusa". Jego najznamienitszą pracą są obrazy na suficie sali kapituły katedry w Mdinie, wykonane w 1756.
Prace.
Prace Zahry można znaleźć w wielu kościołach na Malcie, jak też w prywatnych kolekcjach i muzeach. Najznamienitsze znajdują się w katedrze św. Pawła w Mdinie, the katedrze Wniebowzięcia na Gozo, kościołach parafialnych w Attard, Balzan, Birkirkarze, Florianie, Għarb, Għargħur, Għaxaq, Gudji, Liji, Marsaxlokk, Moście, Naxxar, Qormi, Rabacie, Senglei, Siġġiewi, Sliemie, Tarxien, Valletcie, Victorii, Xagħra, Xewkiji, Żabbar, Żebbuġ, Żejtun i Żurrieq, a także w wielu innych kościołach i kaplicach.
Niektóre prace wystawiane są w Narodowym Muzeum Sztuk Pięknych w Valletcie, a także w muzeum Wignacourta w Rabacie.

</doc>
<doc id="4517226" url="https://pl.wikipedia.org/wiki?curid=4517226" title="Giacomo de Angelis">
Giacomo de Angelis

Giacomo de Angelis (ur. 13 października 1610 w Pizie, zm. 15 września 1695 w Bardze) – włoski kardynał.
Życiorys.
Urodził się 13 października 1610 roku w Pizie. Studiował na Uniwersytecie Pizańskim, gdzie uzyskał doktorat utroque iure, a następnie został referendarzem Trybunału Obojga Sygnatur. 20 września 1660 roku został wybrany arcybiskupem Urbino, a 3 października przyjął sakrę. Po siedmiu latach zrezygnował z zarządzania archidiecezją, a przez kolejne dziewięć lat był wiceregentem Rzymu. 2 września 1686 roku został kreowany kardynałem prezbiterem i otrzymał kościół tytularny Santa Maria in Ara Coeli. Zmarł 15 września 1695 roku w Bardze.

</doc>
<doc id="4517234" url="https://pl.wikipedia.org/wiki?curid=4517234" title="Opizio Pallavicini">
Opizio Pallavicini

Opizio Pallavicini (ur. 15 października 1632 w Genui, zm. 11 lutego 1700 w Rzymie) – włoski kardynał.
Życiorys.
Urodził się 15 października 1632 roku w Genui, jako syn Paola Girolama Pallaviciniego i Maddaleny Spinoli. Po studiach uzyskał doktorat utroque iure, a następnie został referendarzem Trybunału Obojga Sygnatur. 27 lutego 1668 roku został wybrany tytularnym arcybiskupem Efezu, a wkrótce potem – nuncjuszem w Toskanii. Po czterech latach został przeniesiony do nuncjatury w Niemczech i przebywał tam przez osiem lat. W okresie 1680–1688 był nuncjuszem w Polsce zajmującym się także szpiegostwem, o czym Lubomirski w liście do króla Jana III Sobieskiego informował w słowach "jest to wielki całej Rzeczypospolitej i imienia JKM nieprzyjaciel i domowy szpieg". 2 września 1686 roku został kreowany kardynałem prezbiterem i otrzymał kościół tytularny Santi Silvestro e Martino ai Monti. W 1688 roku został arcybiskupem Spoleto, a rok później – Osimo. Zmarł 11 lutego 1700 roku w Rzymie.

</doc>
<doc id="4517238" url="https://pl.wikipedia.org/wiki?curid=4517238" title="Oberösterreichischer Landtag">
Oberösterreichischer Landtag



</doc>
<doc id="4517240" url="https://pl.wikipedia.org/wiki?curid=4517240" title="Maximilian Gandolph von Künburg">
Maximilian Gandolph von Künburg

Maximilian Gandolph von Künburg (ur. 30 października albo 1 listopada 1622 w Grazu, zm. 3 maja 1687 w Salzburgu) – austriacki kardynał.
Życiorys.
Urodził się 30 października albo 1 listopada 1622 roku w Grazu, jako syn Reinprechta von Künburga i Heleny von Schrattenbach. Studiował w Grazu i Salzburgu, a następnie został kanonikiem kapituły Eichstätcie. W 1648 roku przyjął święcenia kapłańskie. 8 grudnia 1654 roku został wybrany biskupem Lavantu, a 1 sierpnia następnego roku przyjął sakrę. Dziesięć lat później został przeniesiony do diecezji Seckau. W 1668 roku został arcybiskupem Salzburga. 2 września 1686 roku został kreowany kardynałem prezbiterem, jednak nigdy nie pojechał do Rzymu i nie otrzymał kościoła tytularnego. Zmarł 3 maja 1687 roku w Salzburgu.

</doc>
<doc id="4517244" url="https://pl.wikipedia.org/wiki?curid=4517244" title="Ernest Maria Müller">
Ernest Maria Müller

Joseph Anton Gall (ur. 30 czerwca 1822 w Jiřice u Miroslavi, zm. 28 września 1888 w Linz) – austriacki duchowny rzymskokatolicki, w latach 1885-1888 biskup Linz.
Życiorys.
Urodził się 30 czerwca 1822 jako syn nauczyciela szkoły podstawowej. Uczęszczał do szkoły średniej w Nikolsburgu, od 1843 studiował teologię w Wiedniu. Święcenia kapłańskie przyjął 19 lipca 1847. W 1853 otrzymał tytuł doktora prawa. Cesarz Franciszek Józef mianował go 26 kwietnia 1885 biskupem Linzu. Papież Leon XIII zatwierdził kanoniczne ten wybór 27 marca 1885. Święcenia biskupie otrzymał 26 kwietnia 1885 z rąk Cölestina Josefa Ganglbauera, arcybiskupa Wiednia. Prowadził kampanię na rzecz dalszej budowy nowej katedry oraz był miłośnikiem muzyki kościelnej. Zmarł 28 września 1888.

</doc>
<doc id="4517245" url="https://pl.wikipedia.org/wiki?curid=4517245" title="Emil Godlewski (1847−1930)">
Emil Godlewski (1847−1930)



</doc>
<doc id="4517248" url="https://pl.wikipedia.org/wiki?curid=4517248" title="Dezemberverfassung">
Dezemberverfassung



</doc>
<doc id="4517254" url="https://pl.wikipedia.org/wiki?curid=4517254" title="Pożar Katedry Notre-Dame w Paryżu (2019)">
Pożar Katedry Notre-Dame w Paryżu (2019)



</doc>
<doc id="4517256" url="https://pl.wikipedia.org/wiki?curid=4517256" title="Johann Nepomuk Graf Wilczek">
Johann Nepomuk Graf Wilczek



</doc>
<doc id="4517260" url="https://pl.wikipedia.org/wiki?curid=4517260" title="Mercedes Benz klasy A W169 E-Cell">
Mercedes Benz klasy A W169 E-Cell



</doc>
<doc id="4517261" url="https://pl.wikipedia.org/wiki?curid=4517261" title="Czechosłowacko-polskie konflikty graniczne">
Czechosłowacko-polskie konflikty graniczne



</doc>
<doc id="4517263" url="https://pl.wikipedia.org/wiki?curid=4517263" title="Gio Nicola Buhagiar">
Gio Nicola Buhagiar

Gio Nicola Buhagiar (, ur. 17 maja 1698, zm. 21 marca 1752) – maltański malarz.
Życiorys.
Gio Nicola Buhagiar urodził się Żebbuġ 17 maja 1698. Był synem rzeźbiarza w kamieniu Pasquale Buhagiara, jego matką była Leonora "de domo" Buttigieg, pochodząca z Siġġiewi. Rodzina później przeniosła się do maltańskiej stolicy Valletty.
Buhagiar prowadził pracownię, w której najprawdopodobniej rozpoczął swoją karierę jego kolega malarz Francesco Zahra. Po jakimś czasie zostali oni bliskimi przyjaciółmi, wczesne prace Zahry były tak mocno inspirowane przez sztukę jego mentora, że ich styl był prawie nie do odróżnienia, i niektóre prace przypisywane Zahrze mogą właściwie być pędzla Buhagiara. Przykładem jest obraz "Święta Rodzina z Bogiem Ojcem" w kościele parafialnym w Tarxien, który poprzednio powszechnie był przypisywany obu artystom, a dziś jest uznany jako praca Buhagiara.
Gio Nicola poślubił 14 lutego 1719 Annę Marię Cachia. Dochowali się oni trojga dzieci: córek Marii i Eleonory, oraz syna Ferdynanda, który został księdzem. Gio Nicola Buhagiar zmarł w Valletcie 21 marca 1752, pochowany został w kościele Karmelitów tamże.
Prace.
Prace Buhagiara znaleźć można w wielu kościołach i kaplicach na wyspach maltańskich. Spod jego pędzla wyszły obrazy "Matka Boża Miłosierdzia" (1738) w kościele parafialnym w Żebbuġ oraz "Matka Boża Różańcowa" w kościele parafialnym w Żejtun. Inne prace można znaleźć w katedrze św. Jana w Valletcie, kościołach parafialnych w Bormli, Għarb, Għaxaq, Mqabbie, Naxxar, Senglei, Siġġiewi, Victorii i Żabbar, w pałacu Inkwizytora w Birgu, a także w wielu innych kościołach na Malcie i Gozo.

</doc>
<doc id="4517264" url="https://pl.wikipedia.org/wiki?curid=4517264" title="Ernest Johann Nepomuk">
Ernest Johann Nepomuk

Ernest Johann Nepomuk (ur. 20 kwietnia 1731 w Wiedniu, zm. 17 marca 1788 w Linz) – austriacki duchowny rzymskokatolicki, w latach 1785-1788 biskup Linz.
Życiorys.
Ernest Johann Nepomuk urodził się 20 kwietnia 1731 w Wiedniu. Święcenia kapłańskie przyjął w Freising 7 marca 1754. 16 lutego 1767 został mianowany biskupem pomocniczym Freising i biskupem tytularnym "Eucarpii". Został konsekrowany 8 marca 1767. 1 stycznia 1785 Nepomuk został wybrany na biskupa Linz, papież zatwierdził kanonicznie ten wybór 14 lutego 1785. Ingres odbył się 1 maja 1785.
Zmarł w swoim biurze 17 marca 1788.

</doc>
<doc id="4517268" url="https://pl.wikipedia.org/wiki?curid=4517268" title="Walentin Emirow">
Walentin Emirow

Walentin Ałlachijarowicz Emirow (, lez. Валентин Аллагьяран хва Эмиррин; ur. 31 grudnia 1914 we wsi Achty w okręgu samurskim obecnie w rejonie achtynskim w Dagestanie, zm. 10 września 1942 k. Mozdoku) – radziecki lotnik wojskowy, kapitan, uhonorowany pośmiertnie tytułem Bohatera Związku Radzieckiego (1942).
Życiorys.
Urodził się w lezgińskiej rodzinie robotniczej. Skończył szkołę podstawową, a w 1933 rabfak (fakultet robotniczy) w Machaczkale, później uczył się w technikum lotniczym w Taganrogu. Od 1935 służył w Armii Czerwonej, w 1938 ukończył wojskową szkołę lotniczą w Stalingradzie, był pilotem 68 pułku lotnictwa myśliwskiego, w składzie którego brał udział w wojnie z Finlandią. Za udział w walkach otrzymał Order Czerwonego Sztandaru. W 1940 został członkiem WKP(b). W kwietniu 1940 pułk, w którym służył, został rozlokowany w Zakaukaskim Okręgu Wojskowym. Od listopada 1941 uczestniczył w wojnie z Niemcami, m.in. w rejonie miasta Ordżonikidze (obecnie Władykaukaz), a od stycznia 1942 w walkach na Krymie jako dowódca eskadry w 36 pułku lotnictwa myśliwskiego. W ciągu 3 miesięcy wykonał 25 lotów bojowych, w tym 8 szturmowych, w walkach powietrznych strącił dwa samoloty wroga. W marcu 1942 został ranny i odesłany do szpitala, po wyleczeniu w lipcu 1942 został dowódcą 926 pułku lotnictwa myśliwskiego formowanego w mieście Yevlax w Azerbejdżańskiej SRR (w składzie 219 Dywizji Lotnictwa Bombowego 4 Armii Powietrznej), w lipcu 1942 wrócił na front. 28 kwietnia 1942 nadano mu drugi Order Czerwonego Sztandaru. Do września 1942 walcząc na Froncie Zakaukaskim wykonał 170 lotów bojowych i strącił 7 samolotów wroga. 10 września 1942 w walce powietrznej strącił Me-109, jednak jego samolot również został trafiony; mimo to trafił drugi niemiecki myśliwiec, po czym wyskoczył z samolotu, jednak z powodu zbyt małej wysokości spadochron się nie otworzył, i pilot zginął. Został pochowany na miejscu śmierci, a w 1950 jego szczątki przeniesiono na cmentarz w Machaczkale. 
13 grudnia 1942 pośmiertnie otrzymał tytuł Bohatera Związku Radzieckiego i Order Lenina.
Upamiętnienie.
Jego imieniem nazwano ulice w Machaczkale, Derbencie, Izberbaszu i Belidży. W Machaczkale na budynku szkoły umieszczono poświęconą mu tablicę pamiątkową. W jego rodzinnej wsi postawiono dwa jego popiersia i nazwano szkołę jego imieniem.

</doc>
<doc id="4517274" url="https://pl.wikipedia.org/wiki?curid=4517274" title="Claes Bang">
Claes Bang

Claes Kasper Bang (ur. 28 kwietnia 1967 w Odense) – duński aktor filmowy, teatralny i telewizyjny. W 1996 ukończył Duńską Państwową Akademię Teatralną. Przełomowym punktem w jego karierze była rola kuratora muzeum sztuki współczesnej w szwedzkim filmie Rubena Östlunda "The Square" (2017). Bang otrzymał za nią Europejską Nagrodę Filmową dla najlepszego aktora.

</doc>
<doc id="4517279" url="https://pl.wikipedia.org/wiki?curid=4517279" title="Suren Aslamazaszwili">
Suren Aslamazaszwili

Suren Artiomowicz Aslamazaszwili (Aslamazjan) (, gruz. , ; ur. we wsi Kawtischeli w powiecie gorijskim w guberni tyfliskiej, zm. 22 listopada 1970 w Tbilisi) – radziecki żołnierz, starszy sierżant, Bohater Związku Radzieckiego (1944).
Życiorys.
Urodził się w gruzińskiej lub ormiańskiej rodzinie chłopskiej. Skończył szkołę wiejską, 1937–1939 odbywał służbę w Armii Czerwonej, po demobilizacji pracował w warsztacie samochodowym w Tbilisi. Po ataku Niemiec na ZSRR ponownie powołany do armii, od 20 sierpnia 1942 uczestniczył w wojnie z Niemcami, walczył w składzie 5 Gwardyjskiej Brygady Piechoty na Froncie Północno-Kaukaskim, brał udział w bitwie o Kaukaz. Od 25 sierpnia 1943 walczył na Froncie Stepowym, brał udział w operacji połtawsko-krzemieńczuckiej, w październiku 1943 został członkiem WKP(b). Jako dowódca oddziału kompanii rusznic przeciwpancernych 109 gwardyjskiego samodzielnego dywizjonu przeciwpancernego 110 Gwardyjskiej Dywizji Strzeleckiej w składzie 37. Armii Frontu Stepowego w stopniu sierżanta wyróżnił się podczas bitwy o Dniepr, biorąc udział w obronie przyczółka na południe od Krzemieńczuka, gdzie 14 października 1943 wraz z kompanią odpierał niemieckie kontrataki, zadając wrogowi duże straty; został wówczas ranny, jednak nie opuścił pola walki. Po utracie przytomności z powodu utraty krwi został ewakuowany do szpitala. Po wyleczeniu wrócił na front, biorąc udział w walkach na terytorium Mołdawskiej SRR, Rumunii, Węgier i Czechosłowacji. Po wojnie został zwolniony do rezerwy w stopniu starszego sierżanta, wrócił do rodzinnej wsi, później przeniósł się do Tbilisi, gdzie pracował w fabryce przędzalniczo-tkackiej i na stacji kolejowej, później w fabryce im. Kirowa.
Odznaczenia.
I inne.

</doc>
<doc id="4517287" url="https://pl.wikipedia.org/wiki?curid=4517287" title="Suren Petrosjan">
Suren Petrosjan

Suren Grigorjewicz Petrosjan (ros. Сурен Григорьевич Петросян, orm. Սուրեն Գրիգորի Պետրոսյան, ur. we wsi Rew obecnie w rejonie Askeran w Górskim Karabachu, zm. 25 listopada 1996 w Erywaniu) – radziecki wojskowy, kapitan, Bohater Związku Radzieckiego (1944).
Życiorys.
Urodził się w ormiańskiej rodzinie chłopskiej. Skończył szkołę, od września 1939 służył w Armii Czerwonej, w 1942 ukończył kursy doskonalenia kadry dowódczej. Od września 1942 uczestniczył w wojnie z Niemcami, dowodził kompanią moździerzy i kompanią piechoty na Froncie Południowo-Zachodnim, później dowodził batalionem w 5 Gwardyjskiej Brygadzie Powietrznodesantowej 52 Armii 2 Frontu Ukraińskiego jako starszy porucznik. Wyróżnił się podczas forsowaniu Dniepru i walkach na przyczółku na zachodnim brzegu Dniepru w rejonie czerkaskim w obwodzie czerkaskim w listopadzie 1943, gdy dowodzony przez niego batalion działający na tyłach wroga zniszczył sztab niemieckiego batalionu we wsi Potok, a później zdobył dwa ufortyfikowane punkty, zadając wrogowi duże straty. W 1945 został zwolniony do rezerwy w stopniu kapitana, pracował w rejonowym komitecie partyjnym w Kirowakanie, później w organach Ministerstwa Spraw Wewnętrznych Armeńskiej SRR, w 1973 zakończył służbę w stopniu podpułkownika milicji.
Odznaczenia.
I inne.

</doc>
<doc id="4517288" url="https://pl.wikipedia.org/wiki?curid=4517288" title="Géza Bereményi">
Géza Bereményi

Géza Bereményi (ur. 25 stycznia 1946 w Budapeszcie) – węgierski reżyser i scenarzysta filmowy i teatralny. Laureat Europejskiej Nagrody Filmowej dla najlepszego reżysera za film "Eldorado" (1988). Był współscenarzystą historycznego filmu "1956 Wolność i miłość" (2006) Krisztiny Gody.

</doc>
<doc id="4517289" url="https://pl.wikipedia.org/wiki?curid=4517289" title="Łuskowiec gruboogonowy">
Łuskowiec gruboogonowy



</doc>
<doc id="4517290" url="https://pl.wikipedia.org/wiki?curid=4517290" title="Schwabenkrieg">
Schwabenkrieg



</doc>
<doc id="4517293" url="https://pl.wikipedia.org/wiki?curid=4517293" title="Łuskowiec stepowy">
Łuskowiec stepowy



</doc>
<doc id="4517294" url="https://pl.wikipedia.org/wiki?curid=4517294" title="Łuskowiec leśny">
Łuskowiec leśny



</doc>
<doc id="4517296" url="https://pl.wikipedia.org/wiki?curid=4517296" title="Phil McGraw">
Phil McGraw

Phillip Calvin McGraw, znany jako Dr. Phil (ur. 1 września 1950) – amerykańska osobowość telewizyjna, autor, psycholog i prowadzący programu Dr. Phil. McGraw po raz pierwszy uzyskał status celebryty wraz z pojawieniem się w "The Oprah Winfrey Show" w późnych latach 90.
Wychowany w Środkowo-Zachodnich Stanach Zjednoczonych, McGraw grywał w futbol amerykański na Uniwersytecie Tulsańskim i Środkowozachodnim Stanowym Uniwersytecie, gdzie zdobył tytuł bakalaureata w psychologii. Później uzyskał tytuł magistra sztuk w psychologii eksperymentalnej i stopień doktora psychologii klinicznej na Uniwersytecie Północnego Teksasu. Pracował w prywatnym gabinecie lekarskim przez parę lat, gdzie także prowadził konwersatorium dla swoich pacjentów.
McGraw zyskał rozgłos, gdy od 1998 r. zaczął się pojawiać w cotygodniowym segmencie The Oprah Winfrey Show. Później we wrześniu 2002 r. Oprah Winfrey pomogła McGraw’owi uruchomić swój własny program — Dr. Phil. Miał on format konsultacyjny. W październiku 2003 r. założył Fundację Dr. Phila dedykowaną walce z dziecięcą otyłością.
McGraw był także źródłem kontrowersji. Od 2006 r. nie posiada licencji na praktyki psychologiczne. Jego porady były krytykowane jako zbyt uproszczone i nieefektywne. Był pozwanym w kilku procesach sądowych, w tym dotyczących złych praktyk biznesowych, złego traktowania pracowników i zniesławienia.
Wczesne życie.
McGraw urodził się 1 września 1950 r. w Vinicie, w stanie Oklahoma, jako syn Josepha J. McGraw Jr. i jego żony Anne Geraldine „Jerry” (z d. Stevens). Dorastał wśród swoich dwóch starszych sióstr: Deany oraz Donny i jednej młodszej Brendy, na polach naftowych w Północnym Teksasie, gdzie jego ojciec był dostawcą sprzętu. Podczas dzieciństwa McGraw'a jego rodzina przeprowadziła się, aby jego ojciec mógł kontynuować osiąganie swojego życiowego celu – zostania psychologiem.
McGraw uczęszczał do Shawnee Mission North High School w Overland Park, w stanie Kansas. W 1968 r. zdobył stypendium piłkarskie na Uniwersytecie Tulsańskim, gdzie grał na pozycji środkowego wspomagającego. Jego trenerem był Glenn Dobbs. 24 listopada tego roku drużyna McGraw’a przegrała z Uniwersytetem Houstońskim z wynikiem 100-6, która była jedną z najbardziej niezbalansowanych gier w historii futbolu uniwersyteckiego. Dobbs wycofał się z roli trenera po tym sezonie, a McGraw przeniósł się do Środkowowschodniego Stanowego Uniwersytetu w Wichita Falls, w stanie Texas.
Edukacja i wczesna kariera.
W 1975 r. McGraw ukończył Środkowowschodni Stanowy Uniwersytet, a wraz z tym zdobył tytuł bakalaureata psychologii. Zdobył później tytuł magistra sztuk w psychologii eksperymentalnej w 1976 r. oraz uzyskał stopień doktora psychologii klinicznej w 1979 r. na Uniwersytecie Północnego Teksasu. Jego rozprawa doktorska nosiła tytuł „Reumatoidalne Zapalenie Stawów: Interwencja Psychologiczna”. Jego promotorem był Frank Lawlis, który później został głównym psychologiem przyczyniającym się do tworzenia programu Dr. Phil.
Po uzyskaniu doktoratu McGraw dołączył do swojego ojca, Joego McGraw, w Wichita Fall, w stanie Teksas, gdzie McGraw senior założył swój prywatny gabinet psychologiczny.
W 1983 r. McGraw i jego ojciec dołączyli do Thelmy Box, popularniej teksańskiej businesswoman, w serii szkoleń „Ścieżki”, „Szkoleń opartych na doświadczeniach, które pozwalają jednostkom osiągać i tworzyć własne wyniki” Krytycy twierdzili, że wiele „frazesów i terminologia oraz osobliwe powiedzenia” użytych przez McGraw'a w programach Oprah i Dr. Phil zostały wymyślone przez Box i prezentowane przez McGraw'a na szkoleniach. McGraw potwierdził, że część materiału z jego książki „Strategie Życiowe” – jego pierwszego bestsellera, została stworzona na podstawie tych szkoleń. Jednakże nigdy nie wspomniał o Box ani o jej wkładzie w jego sukces w żadnej jego książce czy w programach telewizyjnych. Osiem lat po tym, jak dołączył do Box, McGraw podpisał umowę sprzedaży akcji „Ścieżek”, nie informując o tym ani swojego ojca, ani Box. Box założyła wkrótce swoją własną serię szkoleń „Wybory”.
Teksańska Stanowa Rada Egzaminatorów Psychologów.
21 października 1988 r. Teksańska Stanowa Rada Egzaminatorów Psychologów stwierdziła, że McGraw zatrudnił swojego byłego pacjenta na „niepełnoetatowe zatrudnienie tymczasowe”. Konkretnie rada wspomniała o „możliwym niepowodzeniu w zapewnieniu właściwego oddzielenia między zakończeniem terapii a rozpoczęciem pracy”. Wydała pismo upomnienia i nałożyła kary administracyjne. Rada zbadała także roszczenia zgłaszane przez pacjenta o niewłaściwym kontakcie zainicjowanym przez McGraw, ale dokument „Ustalenia Faktów” wydany przez radę 21 października 1988 r., pod koniec dochodzenia, nie zawierał żadnego odniesienia do jakiegokolwiek kontaktu fizycznego. W szczególności określono „relacje terapeutyczne i biznesowe” jako jedynym problem McGraw'a z Radą. McGraw spełnił wszystkie warunki przedstawione przez radę, a rada zamknęła sprawę w czerwcu 1990 r.
Brak uprawnień do wykonywania zawodu.
McGraw nie posiada licencji na praktyki psychologiczne żadnego rodzaju w Teksasie ani żadnym innym stanie w Stanach Zjednoczonych. McGraw był zaangażowany w wiele kontrowersji, które narażały go na odebranie licencji. Został oskarżony o posiadanie niewłaściwych niefizycznych relacji z pacjentem w Teksasie w styczniu 1989 r. oraz wzniesiono przeciwko niemu formalną skargę karną w Kalifornii w 2008 r. za praktyki psychologiczne bez profesjonalnej licencji lub certyfikatu i naruszenie poufności w stosunku lekarz-pacjent, w związku z niesławnym incydentem z Britney Spears w 2008 r.
McGraw wykazał, że „dobrowolnie zrzekł się” swojej teksańskiej licencji w 2006 r. i nigdy nie posiadał licencji na praktyki psychologiczne w żadnym innym stanie, w tym Kalifornii w związku ze sprawą opisaną powyżej. To doprowadziło kilku wiodących psychologów klinicznych w Kalifornii do kwestionowania czy program Dr. Phila łamie prawo oferując usługi „psychologa”, pomimo tego, że firma produkcyjna programu prosi jego gości o podpisanie oświadczenia, że otrzymują jedynie „poradę w programie telewizyjnym”. Praktykujący psycholodzy bez licencji w Kalifornii popełniają przestępstwo.
Courtroom Sciences, Inc.
W 1990 r. McGraw dołączył do prawnika Gary’ego Dobbsa jako współzałożyciel Courtroom Sciences, Inc (CSI) – próbnej firmy konsultingowej, przez którą McGraw później uzyskał kontakt z Oprah Winfrey. Ostatecznie, CSI stało się rentownym przedsiębiorstwem, doradzającym firmom z listy Fortune 500 i poszkodowanym powodom w osiąganiu ugody. McGraw nie jest już zarządcą ani dyrektorem tej firmy.
Po założeniu CSI McGraw zaprzestał praktyk psychologicznych. Zachował swoją licencję i miał dobre opinie do czasu, gdy zdecydował się ją odnowić 15 lat później w 2006 r. Pojawiając się na The Today Show w styczniu 2008 r., McGraw powiedział, że „postawił sprawę jasno”, że jego obecna praca nie wiąże się z praktyką psychologiczną. Powiedział także, że „wycofał się z psychologii”.
Kariera telewizyjna.
Oprah Winfrey i program "Dr. Phil".
W 1995 r. Oprah Winfrey zatrudniła legalną konsultingową firmę CSI założoną przez McGraw'a, aby przygotować ją do procesu ws. Amarillo Texas. McGraw tak zaimponował Winfrey, że podziękowała mu osobiści za jej zwycięstwo w tej sprawie, która zakończyła się w 1998 r. Wkrótce potem zaprosiła go do swojego programu. Jego występ okazał się tak dobrze przyjęty przez widownię, że od kwietnia 1998 r. zaczął pojawiać się tam co tydzień w różne dni tygodnia, oprócz wtorków, jako ekspert od relacji i strategii życiowych.
W następnym roku McGraw opublikował swojego pierwszego bestsellera – „Strategie Życiowe”. Przez następne 4 lata McGraw opublikował jeszcze trzy książki, które także były bestsellerami, a ich głównym tematem był relacje. Wraz z tym opublikował do każdej z nich, uzupełniający ją, podręcznik.
Wraz z początkiem wrzenia 2002 r., McGraw założył firmę Peteski Productions i wystartował swój własny syndykowany codzienny program telewizyjny, "Dr. Phil", produkowany przez Harpo Studios, firmę założoną przez Winfrey. Jego format to typowa psychologiczna rozmowa. W każdym odcinku prowadzący zajmuje się innym tematem i oferuje swoje porady dotyczące problemów przechodzących do studia gości.
Produkty odchudzające.
W 2003 r. McGraw wszedł w biznes produktów odchudzających, sprzedaży koktajli, batonów energetycznych i suplementów diety. Produkty te były promowane przez jego siostry Deanę i Brendę oraz jego siostrzeńca Toniego wśród wyróżnionych referencji w programie. Produkty z nazwą marki „Shape It Up, Woo, Woo!”, posiadały etykiety z napisem „Produkty te zawierają naukowo zbadane poziomy składników, które mogą pomóc Ci zmienić Twoje zachowanie, aby przejąć kontrolę nad twoją wagą”. Spotkało się to z szybką krytyką z różnych źródeł, oskarżającą McGraw'a (psychologa klinicznego, a nie lekarza) o brak fachowej wiedzy nt. rekomendowanych przez siebie produktów. Wobec dochodzenia Federalnej Komisji Handlu w sprawie roszczeń ze strony Shape Up McGraw wycofał swoje suplementy z rynku w marcu 2004 r., a Komisja zamknęła sprawę. W październiku 2005 r. kilka osób, które używali produktów McGraw'a zadeklarowało zamiar złożenie pozwu zbiorowego przeciwko niemu, zakładając, że chociaż suplementy kosztowały 120 dolarów miesięcznie, osoby je zażywające nie utraciły one wagi. McGraw rozstrzygnął pozew w październiku 2006 r., za 10,5 mln dolarów. Część ugody (6 mln dolarów) mogła zostać wpłacona w postaci witamin Nutrilite marki Amway (Quixtar).
Nieautoryzowana biografia "Jak stworzono Dr. Phil" (2003 r.).
"Jak stworzono Dr. Phil" to biografia napisana przez Sophię Dembling, reporterkę z The Dallas Morning News, oraz przez Lisę Gutierrez, reporterkę z The Kansas City Star. Książka pogłębiała historię McGraw’a, zawierając wywiady z jego przyjaciółmi i byłymi kolegami ze szkoły. Książka donosi, że McGraw rzekomo na początku swojej kariery zawodowej stosował nieetyczne praktyki biznesowe w biznesie gimnastycznym, że był rzekomo obraźliwy dla swojej pierwszej żony i pracowników, zauważając jednocześnie, że pokonał przeciwności poprzez wyznaczanie celów i uporczywie dążył do sukcesu. Książka nie otrzymała żadnej pomocy promocyjnej od McGraw’a ani od jego współpracowników.
W 2005 r. McGraw opublikował kolejnego bestsellera "Po Pierwsze Rodzina", wraz z podręcznikiem. Podpisał również pięcioletnie przedłużenie umowy syndykacyjnej z dystrybutorami jego programu — King World Productions, Inc. Umowa zawierała postanowienie o płaceniu McGraw'owi 15 milionów dolarów rocznie i utrzymaniu programu w produkcji w latach 2013-2014.
Programy spin-offowe.
W 2005 r. program Jaya McGraw'a, syna Phila McGraw’a, Renovate My Family (klon programu stacji ABC Dom nie do poznania) został zakończony po starcie swojego drugiego sezonu po odnowionym pozwie pewnej rodziny, która wystąpiła w nim. Jay McGraw i jego ojciec wkrótce założyli studio Stage 29 Productions. Tydzień później, McGraw i jego syn zapowiedzieli nowy program Moochers (klon programu stacji ABC Kicked Out); jednakże program ten został anulowany, zanim wyemitowano jakikolwiek odcinek. McGraw opublikował wkrótce kolejną książkę, Mądra Miłość, która nie podzieliła losu pozostałych bestsellerów.
W 2006 r. Dom Dr. Phila (klon programu stacji CBS Big Brother) zaczął być emitowany jako segment głównego programu Dr. Phil. Po proteście sąsiadów, dom w Los Angeles został zamknięty, a produkcja została wznowiona w studiu filmowym. McGraw znalazł się na 22 miejscu na liście Forbes Celebrity 100, z dochodem 45 milionów dolarów.
Kolejny program Stage 29 Decision House (przerobiony Dr. Phil House) emitowany od września do listopada 2007 r., ale został anulowany przez niepozytywne recenzje i niskie oceny. Oceny programu Dr Phil w 2007 r. zaczęły się obniżać. W maju liczba widzów wynosiła blisko 7 milionów osób. Jednakże pod koniec roku oglądalność wynosiła ok. 5.5 miliona osób (Program zajął dziesiąte miejsce w rankingu syndykowanych programów telewizyjnych tuż pod Wszyscy kochają Raymonda, Głowa rodziny i ) W Sierpniu 2008 r. jego oglądalność obniżyła się do 4 milionów osób. Dwa tygodnie później program ześlizgnął się pod 12 najlepszych syndykowanych programów Nielsena i od tego czasu udało mu się powrócić na wcześniej zajmowane miejsca w rankingach oglądalności. Dochód McGraw'a spadł o 1/3 do 30 milionów dolarów, a on sam spadł na 30 miejsce na liście Forbes Celebrity 100.
Pod koniec 2007 roku McGraw rozpoczął promocję rozszerzenia swojego programu Dr. Phil w 2008 r. Lekarze. Prowadzącym programu był Travis Stork – osobowość telewizyjna oraz lekarz ratownictwa medycznego znany z programu Kawaler do wzięcia. Innymi ekspertami, którzy mieli się pojawić w programie, były osobowości, które pojawiły się także w poprzednich latach w Dr. Phil. Byli to Lisa Masterson, położnik i ginekolog; Andrew Ordon, chirurg plastyczny; oraz Jim Sears, pediatra. Masterson, Ordon i Sears pojawiali się w Dr. Phil w latach 2007-08, więc McGraw mógł wyszkolić ich „jak udzielić artykułowanej porady medycznej, będąc jednocześnie obserwowanym przez publiczność studyjną w Los Angeles”. Najstarszy syn McGraw'a, Jay McGraw jest producentem wykonawczym programu. Lekarze zadebiutowali 8 września 2008 r., a od 10 listopada 2008 r. nastąpił gwałtowny wzrost oglądalności i średniej oceny programu.
Pozew Kalpoe (2006 r.).
W 2006 r. McGraw został współoskarżonym, wraz z Telewizją CBS, w pozwie złożonym w związku z zaginięciem Natalee Holloway. Pozew został złożony przez Deepak Kalpoe i jego brata Satish Kalpoe, którzy zakładali, że wywiad, który przeprowadził McGraw, nadany we wrześniu 2005 r., „został zmanipulowany i później przedstawiający Deepak Kalpoe oraz Satish Kalpoe jako zaangażowanych w działalność przestępczą przeciwko Natalee Holloway i stanowiący zniesławienie” Bracia Kalpoe w pozwie, który został złożony w Sądzie Najwyższym w Los Angeles, twierdzili, że nastąpiło naruszenie prywatności, szalbierstwo, oszustwo, zniesławienie, stres emocjonalnego i zmowa cywilnej.
W dniu 17 marca 2015 r. pozew przeciwko McGraw'owi i CBS został oddalony. Akta sądowe ujawnione przez Deepaka i Satish Kalpoe zostały odrzucone na tydzień przed rozpoczęciem procesu cywilnego.
"Interwencja" Britney Spears (2008 r.).
W styczniu 2008 r. McGraw odwiedził gwiazdę popu Britney Spears w jej sali szpitalnej. Wizyta McGraw wywołała krytykę jej rodziny i specjalistów w dziedzinie zdrowia psychicznego.
Wizyta okazała się częścią próby nakłonienia Spears i jej rodziców do wzięcia udziału w „interwencji” w programie telewizyjnym Dr. Phil. Natychmiast po wizycie, McGraw wydał publiczne oświadczenie o sytuacji Spearsów, w związku z którą rzeczniczka rodziny Spears, Lou Taylor, powiedziała, że McGraw podważył zaufanie tejże rodziny do niego. „Jest to kolejny przykład nadużycia zaufania”, powiedziała Taylor do Meredith Vieiry – współprowadzącej program Today. „Zamiast pomagać w sytuacji rodzinnej, psycholog celebryta spowodował dodatkowe szkody.”, powiedziała. Paru specjalistów w dziedzinie zdrowia psychicznego skrytykowało McGraw'a za jego działania, ale jego znajoma Joyce Brothers, także telewizyjna psycholog, wstawiła się za nim. Do Kalifornijskiej Rady Psychologii złożono skargę, twierdząc że McGraw praktykował bez licencji i naruszył zaufanie w relacji lekarz-pacjent, omawiając sytuację Spearsów poprzez media. Kopia zgłoszenia ukazała się w mediach, ale nie było możliwości zweryfikować, czy została ona rzeczywiście przekazana do Rady. Rada nie ujawnia informacji na ten temat, chyba że zostanie wszczęte dochodzenie. Martin Greenberg, były przewodniczący Rady, powiedział w programie Today, że ten incydent nie jest sprawą, którą prawo obejmuje, lub ma się przejmować.
Podejście do psychologii.
Porady i metody stosowane przez McGraw'a ściągnęły krytykę ze strony wielu psychoterapeutów, jak również od niektórych laików. Krytycy uważają, że udzielane przez niego rady powinny być w najlepszym razie uproszczone, a w najgorszym – nieskuteczne. Narodowy Związek na rzecz Walki z Chorobami Psychicznymi nazwał zachowanie McGraw'a w jednym z odcinków jego programu telewizyjnego "nieetycznym" i "niezwykle nieodpowiedzialnym”. McGraw powiedział w wywiadzie dla gazety South Florida z 2001 r., że nigdy nie lubił tradycyjnego poradnictwa typu jeden na jednego.
Fundacja charytatywna.
McGraw ogłosił utworzenie 22 października 2003 r. Fundacji Dr. Phila, która zbiera fundusze na walkę z otyłością wśród dzieci. Fundacja wspiera również organizacje charytatywne, które pomagają w zaspokajaniu potrzeb emocjonalnych, duchowych i pieniężnych dzieci i rodzin.
Życie osobiste.
McGraw poślubił swoją pierwszą żonę, byłą cheerleaderkę – Debbie Higgins McCall, w 1970 r., kiedy miał 20 lat. Według niej, McGraw dominował i nie pozwalał jej uczestniczyć w rodzinnym biznesie. Twierdziła, że była ona ograniczona do obowiązków domowych, które obejmowały podnoszenie ciężarów w celu poprawy jej biustu.
Podczas procesu unieważnienia małżeństwa w 1973 roku, McGraw spotykał się z Robin Jo Jameson (ur. 28 grudnia 1953 r.), którą poślubił w 1976 roku. Para miała dwoje dzieci, Jaya, urodzonego w 1979 roku i Jordana, urodzonego w 1986 roku.
Syn McGraw'a, Jay McGraw, częściowo poszedł w ślady swojego ojca, publikując książki skierowane do nastolatków na podstawie książek McGraw'a i pracując dla Stage 29. Jay McGraw zaręczył się z Ericą Dahm, jedną ze słynnych trojaczków Playboy Playmate. Starszy McGraw był drużbą na ślubie swojego syna, pomimo faktu, że sprzeciwił się posiadaniu przez syna pornografii w jego domu w Beverly Hills.
McGraw jest również prywatnym pilotem z uprawnieniami do wykonywania lotów samolotami jednosilnikowymi. McGraw określił się jako chrześcijanin.
21 października 2017 r. został zagrożony procesem sądowym, gdy przypadkowo uderzył swoim Mercedesem-Benzem w deskorolkarza.

</doc>
<doc id="4517298" url="https://pl.wikipedia.org/wiki?curid=4517298" title="The Suicide Commandos">
The Suicide Commandos

The Suicide Commandos – amerykańskie trio punkrockowe utworzone w 1975 roku w Minneapolis w stanie Minnesota. Wydali dwa single za pośrednictwem niezależnego wydawnictwa w 1976 i 1977 roku, po czym podpisali kontrakt z firmą Blank Records, należącą do koncernu Mercury Records. Współpracując z wielką wytwórnią wydali jeden album długogrający, "Make a Record". Zespół rozpadł się w 1979 roku. Pomimo krótkiego okresu istnienia, The Suicide Commandos są uważani za pionierów w dziedzinie tworzenia muzyki punkrockowej w Twin Cities, które w niedalekiej przyszłości stało się miejscem powstania popularnych zespołów, takich jak Hüsker Dü, The Replacements i Soul Asylum.
Dyskografia.
Opracowano na podstawie materiału źródłowego.

</doc>
<doc id="4517299" url="https://pl.wikipedia.org/wiki?curid=4517299" title="Reichstage zu Speyer">
Reichstage zu Speyer



</doc>
<doc id="4517301" url="https://pl.wikipedia.org/wiki?curid=4517301" title="Vilma Degischer">
Vilma Degischer

Vilma Degischer, właśc. Wilhelmine Anna Maria Degischer (ur. 17 listopada 1911 w Wiedniu zm. 3 maja 1992 w Baden) – austriacka aktorka teatralna i filmowa. W latach 1931–1991 wystąpiła w ponad trzydziestu filmach. Od 1931 do 1991 grała w Theater in der Josefstadt w Wiedniu.
Życiorys.
Vilma była córka hofrata – urzędnika państwowego. Uczyła się tańca i baletu klasycznego u Grete Gross, Gertrude Bodenwieser i Ellinor Tordis. Do 1931 roku studiowała aktorstwo w wiedeńskim Max Reinhardt Seminar. Jej debiut na scenie odbył się jeszcze w czasie nauki – zagrała rolę Hermii w sztuce "Sen nocy letniej" w reżyserii Maxa Reinhardta w Deutsches Theater w Berlinie. Tutaj spotkała aktora Hermanna Thimiga, którego poślubiła w 1939 roku. Mieli dwie córki, Hedwigę, która zmarła zaraz po porodzie i Johanne (1943-2014), znaną jako Hannerl.
Pracowała w Reinhardt-Bühnen w Wiedniu i Berlinie, ale do śmierci była związana z Theater in der Josefstadt.

</doc>
<doc id="4517304" url="https://pl.wikipedia.org/wiki?curid=4517304" title="Ben van Dael">
Ben van Dael

Ben van Dael (ur. 3 marca 1965 w Swalmen) – holenderski trener piłki nożnej, od października 2018 do sierpnia 2019 trener Zagłębia Lubin, wcześniej krótko asystent Mariusza Lewandowskiego. 

</doc>
<doc id="4517305" url="https://pl.wikipedia.org/wiki?curid=4517305" title="Griffith University">
Griffith University



</doc>
<doc id="4517306" url="https://pl.wikipedia.org/wiki?curid=4517306" title="Kilińszczyzna">
Kilińszczyzna

Kilińszczyzna – manifestacja zorganizowana 17 kwietnia 1894 przez Ligę Narodową w Warszawie w setną rocznicę wybuchu insurekcji warszawskiej, na czele której stał Jan Kiliński.
Geneza.
Do upamiętnienia insurekcji i osoby Kilińskiego przygotowywała się młodzież narodowa. Studenci-socjaliści nie przewidywali swojego udziału w manifestacji, ponieważ miała ona mieć charakter patriotyczno-religijny. Ostatecznie udział w wydarzeniu wzięli.
Przebieg manifestacji.
We wtorek 17 kwietnia 1894 o godzinie 10.00 w katedrze św. Jana odbyła się msza św. w intencji powrotu do zdrowia ciężko chorego dziecka. Kościół wypełniony był przede wszystkim młodzieżą studencką i inteligencją. Po mszy uformował się kilkusetosobowy pochód, który ruszył w kierunku Rynku Starego Miasta. Przed domem Kilińskiego na komendę „Zdjąć czapki!” tłum zatrzymał się i uczcił przywódcę insurekcji warszawskiej. Na ulicy Podwale policja zamknęła pochodowi przejście do Krakowskiego Przedmieścia i odcięła drogę odwrotu z drugiej strony ulicy. Część osób wsiadła do tramwajów konnych, które nadjechały w ostatniej chwili, gdzie konduktorzy rozdali im bilety. Pozostałe osoby na polecenie policji przeszli na podwórze pobliskiego cyrkułu policyjnego. Były to 253 osoby: 165 studentów, 54 mężczyzn i 34 kobiety.
Następstwa.
W gronie zgromadzonych w cyrkule znaleźli się m.in.: Marian Bohusz, Benedykt Hertz, Edward Słoński, Cecylia Walewska, Zofia Daszyńska-Golińska. Po ustaleniu tożsamości i spisaniu zatrzymanych – manifestanci zostali wieczorem wypuszczeni. Następnie w nocy z 19 na 20 kwietnia odbyły się aresztowania.. Była to pierwsza tak wielka manifestacja od czasów sprzed powstania styczniowego w 1861.
Wobec niemożności ustalenia organizatorów kilińszczyzny władze zwolniły nielicznych rzemieślników i osoby mogące dowieść, że na pochodzie były przypadkowo, by nadać manifestacji studencki charakter. Uczestników podzielono na trzy kategorie, co wiązało się z kilkumiesięcznym aresztem lub zesłaniem w głąb Rosji na dwa lub trzy lata. Tłumnie żegnani na Dworcu Kolei Petersburskiej, dzięki amnestii związanej z wstąpieniem na tron Mikołaja II przebywali na zesłaniu znacznie krócej.
Efektem manifestacji, aresztowań i zesłań było rozbicie Zetu, osłabienie Ligi Narodowej i zamknięcie „Głosu”. Czołowi działacze endecji przenieśli się do Galicji (Jan Ludwik Popławski, Roman Dmowski).

</doc>
<doc id="4517312" url="https://pl.wikipedia.org/wiki?curid=4517312" title="Schleierfall (Rettenbach)">
Schleierfall (Rettenbach)

Schleierfall – wodospad na strumieniu "Rettenbach" w górach Kaisergebirge, w Tyrolu w zachodniej Austrii. Od wodospadu potok "Rettenbach" stanowi granicę między gminami Going am Wilden Kaiser i St. Johann in Tirol.
Do wodospadu Schleierfall można dotrzeć pieszo z parkingu oddalonego o około 45 minut spacerem. Istnieje możliwość przejścia za kurtyną wodną wodospadu.
Ściany skalne koło wodospadu są wykorzystywane do uprawiania wspinaczki. Znajdują się tam trasy wspinaczkowe: "Open Air", "Fugu", "Mongo", "Weiße Rose". Trasa "Mongo" o poziomie trudności 9a (UIAA XI). Trasa ta o długości około 25 metrów i przewieszona pod kątem 40° jest jedną z najtrudniejszych tras na świecie.

</doc>
<doc id="4517320" url="https://pl.wikipedia.org/wiki?curid=4517320" title="Hilde Wagener">
Hilde Wagener

Hilde Wagener, właściwie Brunhilde Karoline Katherine Wagener (ur. 26 września 1904 w Hanowerze, zm. 26 grudnia 1992 w Baden) – urodzona w Niemczech, osiadła na stałe w Austrii aktorka teatralna i filmowa.
Życiorys.
Hilde Wagener była głównie aktorką sceniczną, przez wiele lat związana była z wiedeńskim Burgtheater. Okazjonalnie występowała w filmach, zazwyczaj w rolach drugoplanowych. W 1955 roku założyła organizację „Künstler helfen Künstlern” pomagającą artystom w podeszłym wieku. Wyszła za mąż za aktora Otto Tresslera (1871–1965), z którym miała syna Georga (1917–2007), znanego reżysera.

</doc>
<doc id="4517325" url="https://pl.wikipedia.org/wiki?curid=4517325" title="Cachoeira da Fumaça (Bahia)">
Cachoeira da Fumaça (Bahia)

Cachoeira da Fumaça – wodospad w stanie Bahia we wschodniej Brazylii na terenie Parku Narodowego Chapada Diamantina.
Wodospad Cachoeira da Fumaça ma wysokość 340 m. Przed odkryciem 353-metrowego wodospadu "Cachoeira do Araca" był uważany za najwyższy wodospad w Brazylii.
Do wodospadu można dotrzeć na dwa sposoby: z góry, 6-kilometrowym spacerem z bazy ekologicznej w Vale do Capão lub z dołu, po trzydniowej wędrówce z Lençóis.
Wodospad był znany lokalnej ludności, ale szerzej stał się znany po odkryciu go w 1960 roku przez pilota Georga Glassa.
Wodospad Cachoeira da Fumaça pojawił się w jednej ze scen bollywoodzkiego filmu Dhoom 2 z 2006 roku.

</doc>
<doc id="4517333" url="https://pl.wikipedia.org/wiki?curid=4517333" title="Mercedes Benz B-Class Electric Drive">
Mercedes Benz B-Class Electric Drive



</doc>
<doc id="4517334" url="https://pl.wikipedia.org/wiki?curid=4517334" title="Ilka Grüning">
Ilka Grüning

Ilka Grüning, właściwie Ilka Henriette Grunzweig (ur. 4 września 1876 w Wiedniu, zm. 11 listopada 1964 w Los Angeles) – austriacko-amerykańska aktorka teatralna i filmowa pochodzenia żydowskiego.
Życiorys.
Ilka Grüning była jedną z wielu aktorek żydowskich, które zostały zmuszone do ucieczki z Europy, gdy naziści doszli do władzy w 1933 roku. W wieku 17 lat zadebiutowała na scenie w "Miss Julie" i szybko stała się znaną aktorką sceniczną.

</doc>
<doc id="4517347" url="https://pl.wikipedia.org/wiki?curid=4517347" title="University of Wisconsin-Milwaukee">
University of Wisconsin-Milwaukee



</doc>
<doc id="4517375" url="https://pl.wikipedia.org/wiki?curid=4517375" title="Rosochy (Lewino)">
Rosochy (Lewino)

Rosochy – przysiółek wsi Lewino w Polsce, położony w województwie pomorskim, w powiecie wejherowskim, w gminie Linia.
W latach 1975–1998 przysiółek administracyjnie należał do województwa gdańskiego.

</doc>
<doc id="4517379" url="https://pl.wikipedia.org/wiki?curid=4517379" title="Marek Sikorski (chemik)">
Marek Sikorski (chemik)

Marek Sikorski (ur. 26 lutego 1961 w Miastku) – polski chemik, prof. dr hab. nauk chemicznych, profesor zwyczajny Pracowni Fotochemii Stosowanej Wydziału Chemii Uniwersytetu im. Adama Mickiewicza w Poznaniu.
Życiorys.
W 1985 uzyskał tytuł magistra. 27 września 1994 obronił pracę doktorską pt. "Kinetyka wygaszania fluorescencji częściowo kontrolowanego przez dyfuzję w roztworach", a 24 listopada 2003 uzyskał stopień doktora habilitowanego na podstawie rozprawy zatytułowanej "Determination of Spectroscopic and Photophysical Properties of Some Substances in Turbid or Other Non-transmissive Media". W latach 1998-1999 stypendysta Programu Fulbrighta na University of Notre Dame. 21 grudnia 2012 nadano mu tytuł naukowy profesora nauk chemicznych.
Pełni funkcję profesora zwyczajnego w Pracowni Fotochemii Stosowanej na Wydziale Chemii Uniwersytetu im. Adama Mickiewicza w Poznaniu.
Życie prywatne.
Jego żoną jest Ewa Maria Antkowiak, z którą ma syna Tomasza.

</doc>
<doc id="4517382" url="https://pl.wikipedia.org/wiki?curid=4517382" title="Kopce (Lewino)">
Kopce (Lewino)

Kopce – część wsi Lewino w Polsce, położona w województwie pomorskim, w powiecie wejherowskim, w gminie Linia.
W latach 1975–1998 Kopce administracyjnie należały do województwa gdańskiego.

</doc>
<doc id="4517389" url="https://pl.wikipedia.org/wiki?curid=4517389" title="Werner Girke">
Werner Girke

Werner Girke (ur. 4 września 1940 w Grabiku) – niemiecki lekkoatleta, długodystansowiec, halowy mistrz Europy z 1967. W czasie swojej kariery reprezentował Republikę Federalną Niemiec.
Zajął 5. miejsce w biegu na 3000 metrów na europejskich igrzyskach halowych w 1966 w Dortmundzie. Na mistrzostwach Europy w 1966 w Budapeszcie zajął 10. miejsce w biegu na 5000 metrów.
Zwyciężył w biegu na 3000 metrów na europejskich igrzyskach halowych w 1967 w Pradze, wyprzedzając Raszyda Szarafietdinowa ze Związku Radzieckiego i Lajosa Mecsera z Węgier. Odpadł w eliminacjach biegu na 5000 metrów na igrzyskach olimpijskich w 1968 w Meksyku.
Zdobył brązowy medal w biegu na 3000 metrów na europejskich igrzyskach halowych w 1969 w Belgradzie, przegrywając jedynie z Ianem Stewartem z Wielkiej Brytanii i Javierem Álvarezem z Hiszpanii. Zajął 5. miejsce w biegu na tym dystansie na halowych mistrzostwach Europy w 1970 w Wiedniu. Odpadł w eliminacjach biegu na 5000 metrów na mistrzostwach Europy w 1971 w Helsinkach.
Girke był mistrzem RFN w biegu na 5000 metrów w 1964 i 1965, wicemistrzem na tym dystansie w 1969 i 1971 oraz brązowym medalistą w latach 1966–1968. Był również drużynowym mistrzem RFN w biegu przełajowym na krótkim dystansie w 1963, 1965, 1957 i 1969. W hali był mistrzem w biegu na 3000 metrów w 1964, 1966, 1967 i 1969, wicemistrzem w tej konkurencji w 1965 i 1970 oraz brązowym medalistą w 1972.

</doc>
<doc id="4517414" url="https://pl.wikipedia.org/wiki?curid=4517414" title="Adam Skrybant">
Adam Skrybant

Adam Antoni Skrybant (ur. 1947) – polski dyplomata. Od 2003 do 2007 ambasador RP w Wenezueli.
Życiorys.
Adam Skrybant jest absolwentem Szkoły Głównej Planowania i Statystyki. Był stypendystą rządu hiszpańskiego, ukończył roczne studium hiszpanoznawstwa na uniwersytecie w Madrycie.
Z Ministerstwem Spraw Zagranicznych związany od 1970. Pracował na początku lat 80. na placówce w Hawanie. Był I sekretarzem w stałym przedstawicielstwie przy Biurze Organizacji Narodów Zjednoczonych w Genewie. Od 2000 był radcą handlowym w Madrycie. Przewodniczył wielu polskim delegacjom na posiedzenia organów Organizacji Narodów Zjednoczonych, w szczególności poświęconych problematyce państw rozwijających się. Od 1 października 2002 do 2007 był ambasadorem RP w Wenezueli.
Jest autorem podręcznika MSZ dotyczącego struktur współpracy międzynarodowej. Mówi po hiszpańsku, francusku, angielsku i niemiecku.

</doc>
<doc id="4517415" url="https://pl.wikipedia.org/wiki?curid=4517415" title="Szematyzm Greckokatolickiej Eparchii Przemyskiej">
Szematyzm Greckokatolickiej Eparchii Przemyskiej



</doc>
<doc id="4517418" url="https://pl.wikipedia.org/wiki?curid=4517418" title="Angiotensynogenaza">
Angiotensynogenaza



</doc>
<doc id="4517420" url="https://pl.wikipedia.org/wiki?curid=4517420" title="Dziedziniec Notre-Dame - Plac Jana Pawła II">
Dziedziniec Notre-Dame - Plac Jana Pawła II



</doc>
<doc id="4517424" url="https://pl.wikipedia.org/wiki?curid=4517424" title="Polska Izba Gospodarcza Czystości">
Polska Izba Gospodarcza Czystości

Polska Izba Gospodarcza Czystości (PIGC) – instytucja samorządu gospodarczego, reprezentująca przedsiębiorstwa branży profesjonalnego utrzymania czystości w Polsce.
Działalność.
Polska Izba Gospodarcza Czystości jest jedyną organizacją samorządu gospodarczego w branży profesjonalnego utrzymania czystości w Polsce. W jej skład wchodzi 77 członków i 21 posiadaczy Gwaranta Czystości i Higieny. W dużej części są to firmy zajmujące się kompleksowym utrzymaniem czystości. Działalność izby opiera się na kilku płaszczyznach: doradczej, prawnej, międzynarodowej, wydawniczej, szkoleniowej i lobbingowej. Jednym z podstawowych zadań jest również działanie na rzecz rozwoju branży i polepszaniu jakości świadczonych usług na rynku. Izba współpracuje z TÜV Rheinland oraz ISSA Advancing Clean. Od 2003 roku Izba Gospodarcza Czystości bierze udział przy organizacji targów branżowych czego efektem była pierwsza edycja targów ISSA/Interclean Europa Środkowo-Wschodnia.
Historia.
16 października 2008 r. w Sądzie Rejonowym w Bydgoszczy zarejestrowana została Polska Izba Gospodarcza Czystości. PIGC jest kontynuatorką Polskiego Stowarzyszenia Czystości (powołanego w 2000 r.), którego celem było utworzenie pierwszego w Polsce podmiotu reprezentującego interesy branży związanej z profesjonalnym utrzymaniem czystości. Za pośrednictwem Stowarzyszenia planowano propagować idee dbania o czystość, integrować środowiska producentów, dystrybutorów i usługodawców oraz promować nowości techniczne dla sektora czystościowego.
Przez blisko dekadę, Stowarzyszenie brało udział w kształtowaniu przeobrażeń technicznych i ekonomicznych organizując m.in. seminaria, konferencje i międzynarodowe targi, pozyskując środki branżowe oraz podejmując pracę na arenie międzynarodowej.
W 2002 roku podpisano umowę partnerską z największą branżową organizacją na świecie – The Worldwide Cleaning Industry Association (ISSA). W tym samym roku PSC podpisało porozumienie z ISSA i RAI Amsterdam, którego przedmiotem była wspólna organizacja targów ISSA/Interclean Central &amp; Eastern Europe. Konsekwencje podpisanych porozumień stanowiła pierwsza edycja targów ISSA/Interclean Europa Środkowo-Wschodnia (Poznań 2003).
W 2005 r. Polskie Stowarzyszenie Czystości zostało przyjęte do Eurpaen Federation of Cleaning Insustries (EFCI) – organizacji reprezentującej interesy usługodawców z branży profesjonalnego utrzymania czystości w Unii Europejskiej. Dzięki członkostwu w EFCI, przedstawiciele PSC zapraszani byli do udziału w pracach unijnego Komitetu ds. Dialogu Społecznego oraz zyskali dostęp do opracowań i analiz unijnych, poświęconych m.in. tematyce działalności gospodarczej, swobodzie przepływu usług, czy problemom bezrobocia.
W ramach Stowarzyszenia zrodził się pomysł stworzenia systemu certyfikacji jakościowej dla firm usługowych z branży profesjonalnego utrzymania czystości. W 2004 r. nawiązano współpracę z jedną z największych firm certyfikujących TŰV Rheinland Polska Sp. z o.o., czego efektem jest realizowany od ponad 13 lat program „Gwarant Czystości i Higieny”.
W 2007 r. partnerem strategicznym programu zostało ISSA. Rozpoczęto wprowadzanie Gwaranta do innych Państw Europy Środkowo-Wschodniej; Rosji, Ukrainy i na Węgry. W 2002 r. PSC powołało do życia pierwszy branżowy magazyn „Forum Czystości”, wydawany nieprzerwanie do dnia dzisiejszego.
Od początku swojej działalności, PSC kładło duży nacisk na szkolenia. Opracowano trójstopniowy program szkoleniowy dla osób wykonujących usługi czystościowe. Program realizowany jest przez firmy szkoleniowe, które pozytywnie przeszły procedurę akredytacyjną w PSC (obecnie PIGC). Oferta zawiera szkolenie dla pracowników liniowych (I stopień), brygadzistów (II stopień) i menadżerów (III stopień). W 2005 r. wydano certyfikat ukończenia szkolenia I stopnia z numerem 1000.
W 2006 r., dzięki współpracy z TÜV Akademia Polska Sp. z o.o. rozpoczęto realizację szkoleń w ramach programu „Wzrost konkurencyjności firm branży usług czystościowych poprzez podniesienie kompetencji pracowników”. Szkolenia w 80% dofinansowane były ze środków UE. W ramach tego programu, w ciągu niespełna dwóch lat przeszkolono 1000 osób. W 2006 r. rozpoczęto prace nad przygotowaniem publikacji „Zasady utrzymania czystości w Zakładach Opieki Zdrowotnej”. Opracowanie ukazało się drukiem w roku 2008. Jest to pierwsza tego typu publikacja w kraju, powstała dzięki współpracy z Polskim Stowarzyszeniem Pielęgniarek Epidemiologicznych i Stowarzyszeniem Higieny Lecznictwa.
W 2008 r. zapoczątkowany został cykl konferencji dla sektora medycznego. Dotychczas koncentrowało się na następujących zagadnieniach tematycznych:
Konferencje kierowane są głównie do osób odpowiedzialnych za utrzymanie czystości i przeciwdziałanie zakażeniom w placówkach szpitalnych. Co roku towarzyszy im salon wystawienniczy, w ramach którego zainteresowane firmy prezentują ofertę przeznaczoną dla sektora medycznego.
Po kilku latach funkcjonowania Stowarzyszenia dostrzeżono potrzebę przejścia na wyższy poziom organizacji. Chodziło już nie tylko o integrowanie i propagowanie, ale także o oddziaływanie głównie na prawodawstwo związane z branżą profesjonalnego utrzymania czystości oraz o bliższą współpracę z organami państwowymi. W związku z powyższym zapadła decyzja o utworzeniu Izby Gospodarczej. Zgodnie z ustawą, może ona bowiem delegować swoich przedstawicieli, na zaproszenie organów państwowych, do uczestniczenia w pracach instytucji doradczo–opiniodawczych, w sprawach działalności wytwórczej, handlowej, budowlanej i usługowej; organizować i stwarzać warunki do rozstrzygania sporów w drodze postępowania polubownego i pojednawczego oraz uczestniczyć w postępowaniu sądowym w związku z działalnością gospodarczą jej członków. Izba uprawniona jest także do wydawania opinii o istniejących zwyczajach dotyczących działalności gospodarczej, a także o stanie rozwoju gospodarczego na terenie jej działalności. Ponadto na wniosek lub za zgodą Izby, Rada Ministrów może, w drodze rozporządzenia, powierzyć Izbie wykonanie niektórych zadań zastrzeżonych w przepisach dla administracji państwowej.
Mając powyższe na uwadze, w 2008 r. pomyślnie zakończono proces rejestracji. Izba przejęła zadania Stowarzyszenia, także te dotyczące współpracy z ISSA, RAI i EFCI. Dzięki możliwości, jakie daje ta forma prawna Izba wpisana została na listę organizacji uprawnionych do wnoszenia środków ochrony prawnej, prowadzaną przez Prezesa Urzędu Zamówień Publicznych oraz w rejestr MSWiA dotyczący organizacji wykonujących zawodową działalność lobbingowa. Kontynuując zadania podjęte przez PSC, Izba współorganizowała IV edycję targów ISSA/Interclean Europa Środkowo-Wschodnia 2009, w trakcie której stoiska odwiedziło ponad 3500 gości. W związku z likwidacją PSC w 2010 r, edycję 2011 PIGC zorganizowała już samodzielnie.
Rok 2009 zaowocował przyznaniem Polsce miejsca w europejskim zarządzie ISSA.
W 2010 r. oferta szkoleniowa Izby została znacznie wzbogacona. Obecnie proponuje już nie tylko szkolenia I, II i III stopnia, ale także specjalistyczne, trójstopniowe szkolenia ukierunkowane na usługi wykonywane w placówkach służby zdrowia, szkolenia dla handlowców, administratorów obiektów oraz związane z bezpiecznym obchodzeniem się ze środkami chemicznymi. Naszymi partnerami przy ich realizacji są m.in. TÜV Akademia Polska Sp. z o.o., Cleaning Consulting, THETA Doradztwo Techniczne oraz Polskie Stowarzyszenie Pielęgniarek Epidemiologicznych.
W 2010 r. Izba zorganizowała Kurs dla Trenerów Akredytowanych. Uczestnicy, którzy pozytywnie zaliczyli egzamin końcowy, mogą obecnie samodzielnie prowadzić szkolenia na poziomie I stopnia. Szkolenia prowadzone przez trenerów akredytowanych kończą się wydaniem certyfikatów Izby.

</doc>
<doc id="4517436" url="https://pl.wikipedia.org/wiki?curid=4517436" title="Czesław Kołodyński (lekarz)">
Czesław Kołodyński (lekarz)

Czesław Karol Kołodyński, ang. Charles Kelsey – polski lekarz, rzeźbiarz.
Życiorys.
Pochodził z Sambora. Podjął studia medyczne na Wydziale Lekarskim Uniwersytetu Jana Kazimierza we Lwowie, które po wybuchu II wojny światowej dokończył na polskim wydziale lekarskim w Edynburgu. Specjalizował się w chirurgii ortopedycznej. Jako „Charles Kelsey” został naturalizowany w Wielkiej Brytanii 10 maja 1957. Od 1958 był kierownikiem oddziału w szpitalu w Coventry.
Poza pracą zawodową zajmował się rzeźbiarstwem. Studiował rzeźbiarstwo na kursach w Coventry. W 1978 został członkiem Minister Art Gallery w Coventry, prowadząc tam własne studio. Swoje dzieła tworzył głównie w cemencie wraz z drucianym szkieletem, a ponadto także w kamieniu i w drewnie. W swojej twórczości przedstawiał głównie postawy i ruch figur. W 1978 jego prace wystawiono w Herbert Art Gallery w Coventry, w lutym 1980 indywidualnie w Centrum Artystycznym w tamtejszym University of Warwick, w czerwcu 1980 w Polskim Ośrodku Społeczno-Kulturalnym w Londynie, w 1983 w Polskim Centrum w Leamington Spa.

</doc>
<doc id="4517438" url="https://pl.wikipedia.org/wiki?curid=4517438" title="Czesław Kołodyński">
Czesław Kołodyński



</doc>
<doc id="4517448" url="https://pl.wikipedia.org/wiki?curid=4517448" title="Zespół Szkół Urszulańskich (Wrocław)">
Zespół Szkół Urszulańskich (Wrocław)



</doc>
<doc id="4517464" url="https://pl.wikipedia.org/wiki?curid=4517464" title="Teglata in Proconsulari">
Teglata in Proconsulari

Teglata in Proconsulari (łac. "Diocesis Teglatensis in Proconsulari") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4517466" url="https://pl.wikipedia.org/wiki?curid=4517466" title="Jan Kita">
Jan Kita

Jan Kita, ps. „Samotny” (ur. 22 czerwca 1914 roku w Buczaczu, zm. w grudniu 1941 roku w obozie zagłady Auschwitz) – podporucznik, harcmistrz, komendant Szarych Szeregów na terenie Dębicy, adiutant komendanta Obwodu ZWZ Dębica.
Życiorys.
Był synem nauczyciela gimnazjalnego Ludwika Kity i Zofii z Kapeców. Miał troje rodzeństwa, siostrę Marię i dwóch braci Stanisława i Aleksandra. W 1916 roku zamieszkał w Dębicy, gdzie ukończył Państwowe Gimnazjum im. Króla Władysława Jagiełły w 1934 roku. Podczas nauki szkolnej był działaczem harcerstwa. Następnie rozpoczął studia w Akademii Handlowej w Krakowie, a także został słuchaczem Wyższego Naukowego Kursu Spółdzielczego. Podczas studiów nadal działał w harcerstwie i był drużynowym I Drużyny Kolejowej w Krakowie. Na początku 1939 roku został powołany do odbycia ćwiczeń wojskowych w oddziałach Obrony Narodowej przy 55 pułku piechoty w Stryju, skąd 2 września 1939 roku został zwolniony do rezerwy w stopniu kaprala rezerwy.
Podczas powrotu wziął udział w wojnie obronnej pomiędzy Rzeszowem a Lwowem skąd został wzięty do niewoli. W końcu września uciekł z niewoli, powrócił do Dębicy i pracował w Komunalnej Kasie Oszczędności. Pod koniec 1939 roku włączył się w działalność konspiracyjną w grupie 42 harcerzy podlegających konspiracyjnej Komendzie Chorągwi Krakowskiej, która organizowała Szare Szeregi. Jan Kita został dowódcą Szarych Szeregów w Dębicy przyjmując pseudonim „Samotny”. Po akcji scalania „Szare Szeregi” zostały włączone do ZWZ, gdzie jako komendant Szarych Szeregów w Dębicy, był adiutantem komendanta Obwodu „Deser” por. Artura Towarnickiego ps. „Tur”. 15 sierpnia 1940 roku awansowany do stopnia podporucznika.
19 kwietnia 1941 roku nastąpiło przypadkowe ujęcie przez żandarmów łącznika zajmującego się przewozem prasy konspiracyjnej, a następnie po denuncjacji struktur kilku harcerzy aresztowano. Jan Kita został aresztowany 22 kwietnia 1941 roku. Poddany śledztwu i torturom na Gestapo w Rzeszowie. Podczas jednego z przesłuchań próbował popełnić samobójstwo za pomocą własnego sztyletu harcerskiego znajdującego się na biurku przesłuchującego go Niemca, jednakże przeżył i po podleczeniu został przewieziony transportem z Krakowa do obozu koncentracyjnego w Auschwitz i oznaczony numerem 20976. Pod koniec grudnia 1941 roku został zamordowany zastrzykiem fenolu i spalony w krematorium.
Upamiętnienie.
29 maja 2017 roku decyzją Rady Miasta Dębicy, ppor. hm Jan Kita ps. „Samotny” został patronem ulicy

</doc>
<doc id="4517469" url="https://pl.wikipedia.org/wiki?curid=4517469" title="Massa (ujednoznacznienie)">
Massa (ujednoznacznienie)



</doc>
<doc id="4517471" url="https://pl.wikipedia.org/wiki?curid=4517471" title="Renate Aichinger">
Renate Aichinger

Renate Aichinger (ur. 28 listopada 1976 w Salzburgu) – austriacka pisarka, poetka, dramatopisarka, reżyserka teatralna.
Życiorys.
Renate Aichinger ukończyła studia teatralne, filmowe i medialne na Uniwersytecie Wiedeńskim. Pracę dyplomową poświęciła dramatowi "Marzyciele" Roberta Musila. Podczas nauki pracowała w różnych małych teatrach w Wiedniu, w tym w Junges Schauspielhaus Zürich, Stadttheater Gießen i Vorarlberger Landestheater. Od 2009 roku pracuje w Junge Burg w Wiedniu. Od sezonu 2012/16 kieruje również Bürgertheater w Landestheater Niederösterreich.
Dwie jej sztuki nominowane były do nagrody Retzhofer Dramapreis: "WWW.COM" (2003) i "Rosa Rossi sucht das Morgen" (2011).
W 2013 Fundacja Współpracy Polsko-Niemieckiej oraz Stowarzyszenie Willa Decjusza wybrało Renate Aichinger jako stypendystkę programu Stypendia Twórcze 2013. W Willi Decjusza kończyła swoją pierwszą, częściowo autobiograficzną powieść. W 2014 otrzymała nagrodę Rauriser Literaturpreis.

</doc>
<doc id="4517475" url="https://pl.wikipedia.org/wiki?curid=4517475" title="Drużynowe Mistrzostwa Polski na Żużlu 2019">
Drużynowe Mistrzostwa Polski na Żużlu 2019

Drużynowe Mistrzostwa Polski na Żużlu 2019 – 72. edycja Drużynowych Mistrzostw Polski, organizowanych przez Polski Związek Motorowy.

</doc>
<doc id="4517489" url="https://pl.wikipedia.org/wiki?curid=4517489" title="Selena (ujednoznacznienie)">
Selena (ujednoznacznienie)



</doc>
<doc id="4517494" url="https://pl.wikipedia.org/wiki?curid=4517494" title="Fara (ujednoznacznienie)">
Fara (ujednoznacznienie)



</doc>
<doc id="4517496" url="https://pl.wikipedia.org/wiki?curid=4517496" title="Gertruda Łukaniewicz">
Gertruda Łukaniewicz

Gertruda Łukaniewicz OSU (ur. 29 stycznia 1893 w Chęcinach, zm. ok. 1984) – polska urszulanka, nauczycielka.
Życiorys.
Urodziła się jako Martyna Łukaniewicz 29 stycznia 1893 w Chęcinach.
20 września 1915 jako eksternistka zdała egzamin dojrzałości w C. K. Gimnazjum Nowodworskim św. Anny w Krakowie. Ukończyła studia polonistyczne na Uniwersytecie Jagiellońskim. W latach 20. była nauczycielką języka polskiego i języka francuskiego w Prywatnym Gimnazjum Żeńskim im. Elizy Orzeszkowej i w III Seminarium Nauczycielskim Sióstr Urszulanek w Tarnowie. Przy drugiej z tych szkół była kierowniczką duchową Sodalicji Mariańskiej. Później uczyła w Gimnazjum Żeńskim SS Urszulanek, działającym przy ul. św. Jacka we Lwowie. Udzielała się wówczas pracy społecznej, wychowaniu patriotycznym, wspieraniu osób potrzebujących. W 1928 założyła „Kółko radości”, później przekształcone w Kółko PCK i działające do 1939. Opracowała audycję pt. "Z życia szkolnej spółdzielni", wykonaną przez uczennice Prywatnego Gimnazjum SS Urszulanek 8 lutego 1939 na antenie Polskiego Radia Lwów.
Podczas II wojny światowej przebywała w Rzymie i Belgii, pracując tam w szkołach. Pod koniec wojny była dyrektorką polskiej szkoły w Rzymie. W 1946 powróciła do Polski. Od końca września 1946 do 1948 była pierwszą dyrektorką Prywatnego Żeńskiego Gimnazjum i Liceum im. Św. Urszuli (obecne Liceum Ogólnokształcące Sióstr Urszulanek Unii Rzymskiej we Wrocławiu). Następnie uczyła języka polskiego w Lublinie. 
Była wszechstronnie uzdolniona, znała języki obce, grała na instrumentach muzycznych, malowała, tworzyła poezję religijną. W 1978 obchodziła jubileusz 60-lecia życia zakonnego. Do końca życia przebywała w klasztorze SS Urszulanek w Bardzie Śląskim. Zmarła w wieku 91 lat.

</doc>
<doc id="4517497" url="https://pl.wikipedia.org/wiki?curid=4517497" title="Lesław Juliusz Chlebek">
Lesław Juliusz Chlebek



</doc>
<doc id="4517501" url="https://pl.wikipedia.org/wiki?curid=4517501" title="Ilse Pausin">
Ilse Pausin

Ilse Pausin, po mężu Ulrich (ur. 7 lutego 1919 w Wiedniu, zm. 6 sierpnia 1999) – austriacka łyżwiarka figurowa reprezentująca Austrię, a następnie III Rzeszę, startująca w parach sportowych z bratem Erichem Pausinem. Wicemistrzyni olimpijska z Garmisch-Partenkirchen (1936), 5-krotna wicemistrzyni świata (1935–1939), 3-krotna wicemistrzyni Europy (1937–1939), 6-krotna mistrzyni Austrii (1936–1941) oraz dwukrotna wicemistrzyni Niemiec (wtedy III Rzesza) (1939, 1941). 
Po anschlussie Austrii przez Rzeszę Niemiecką w 1938 roku, para startowała w barwach niemieckich, m.in. zdobywając srebro na mistrzostwach świata w Budapeszcie w 1939 roku.
Po zakończeniu kariery zawodniczej Ilse Pausin pracowała jako trenerka łyżwiarstwa figurowego.

</doc>
<doc id="4517505" url="https://pl.wikipedia.org/wiki?curid=4517505" title="Erik Pausin">
Erik Pausin

Erik Pausin (ur. 18 kwietnia 1920 w Wiedniu, zm. w maju 1997) – austriacki łyżwiarz figurowy startujący w parach sportowych, wicemistrz olimpijski, multimedalista mistrzostw świata i Europy. Startował również w barwach Niemiec.
W zawodach występował ze swoją siostrą Ilse, która była od niego starsza o rok. W latach 30. XX wieku para była w światowej czołówce łyżwiarstwa figurowego. Wśród ich sukcesów można wymienić: wicemistrzostwo olimpijskie podczas igrzysk w Garmisch-Partenkirchen w 1936 roku, pięciokrotne wicemistrzostwo świata w latach 1935–1939 oraz trzykrotne wicemistrzostwo Europy w latach 1937–1939. Po anschlussie Austrii przez Rzeszę Niemiecką w 1938 roku, para startowała w barwach niemieckich, m.in. zdobywając srebro na mistrzostwach świata w Budapeszcie w 1939 roku.
Ilse i Erik Pausin osiągali również sukcesy na arenie krajowej. Sześciokrotnie z rzędu zwyciężyli w mistrzostwach Austrii w latach 1936–1941. W 1939 i 1941 roku zdobyli tytuły wicemistrzowskie w mistrzostwach Niemiec.

</doc>
<doc id="4517506" url="https://pl.wikipedia.org/wiki?curid=4517506" title="Erich Pausin">
Erich Pausin



</doc>
<doc id="4517509" url="https://pl.wikipedia.org/wiki?curid=4517509" title="Karin Kessler">
Karin Kessler

Karin Kessler z domu Rettmeyer (ur. 25 kwietnia 1939 w Hamburgu) – niemiecka lekkoatletka, biegaczka średniodystansowa, halowa mistrzyni Europy z 1967. W czasie swojej kariery reprezentowała Republikę Federalną Niemiec.
Zdobyła srebrny medal w biegu na 800 metrów na europejskich igrzyskach halowych w 1966 w Dortmundzie, przegrywając jedynie z Zsuzsą Szabó-Nagy z Węgier, a wyprzedzając Marie Ingrovą z Czechosłowacji. Na mistrzostwach Europy w 1966 w Budapeszcie odpadła w półfinale biegu na tym dystansie.
Zwyciężyła w biegu na 800 metrów na europejskich igrzyskach halowych w 1967 w Pradze, wyprzedzając Maryvonne Dupureur z Francji i Walentinę Łukjanową ze Związku Radzieckiego.
16 sierpnia 1967 w Düsseldorfie ustanowiła rekord świata w sztafecie 3 × 800 metrów czasem 6:21,0 (sztafeta RFN biegła w składzie: Antje Gleichfeld, Anita Rottmüller i Kessler. Rekord ten przetrwał tylko 10 dni, zanim został poprawiony o jedną sekundę przez sztafetę brytyjską. 
Kessler była mistrzynią RFN w biegu na 800 metrów w 1967 i 1968, wicemistrzynią na tym dystansie w 1966 oraz brązową medalistką w 1965. Zwyciężała również w sztafecie 3 × 800 metrów w 1967 i 1968. Była także mistrzynią w biegu przełajowym (indywidualnie i w drużynie) w 1967. W hali była mistrzynią w biegu na 800 metrów w 1966 i 1967.
28 czerwca 1967 w Kolonii ustanowiła rekord RFN w biegu na 800 metrów czasem 2:03,6.

</doc>
<doc id="4517511" url="https://pl.wikipedia.org/wiki?curid=4517511" title="Cyril Tommasone">
Cyril Tommasone

Cyril Tommasone (ur. 4 lipca 1987 r. w Villeurbanne) – francuski gimnastyk, dwukrotny medalista mistrzostw świata i czterokrotnie mistrzostw Europy, dwukrotny medalista igrzysk śródziemnomorskich, złoty medalista uniwersjady.
Igrzyska olimpijskie.
Na igrzyskach zadebiutował podczas igrzysk olimpijskich w 2012 roku w Londynie. Wówczas w kwalifikacjach w ćwiczeniach na koniu zajął drugie. W finale wypadł nieco gorzej i ostatecznie rywalizację zakończył na piątej pozycji. Wystąpił również w finale wieloboju drużynowego, zajmując ostatnie, ósme miejsce oraz w wieloboju indywidualnym, kończąc zawody na 16. pozycji. W pozostałych konkurencjach odpadał w kwalifikacjach.
Cztery lata później w Rio de Janeiro zabrakło 0,1 punktu do brązowego medalu w ćwiczeniach na koniu z łękami, zajmując czwarte miejsce.

</doc>
<doc id="4517521" url="https://pl.wikipedia.org/wiki?curid=4517521" title="Keffermüller">
Keffermüller

Keffermüller – polskie nazwisko pochodzenia niemieckiego.

</doc>
<doc id="4517523" url="https://pl.wikipedia.org/wiki?curid=4517523" title="Massimo Bottura">
Massimo Bottura

Massimo Bottura (ur. 30 września 1960 w Modenie) – włoski szef kuchni, właściciel restauracji Osteria Francescana w Modenie. 
Pierwszą restauracją, jaką prowadził była Trattoria dell Campazzo w Modenie. Od 1995 roku jest właścicielem Osteria Francescana, która może pochwalić się trzema gwiazdkami Michelin oraz dwukrotnym zajęciem pierwszego miejsca w rankingu The World's 50 Best Restaurants.

</doc>
<doc id="4517528" url="https://pl.wikipedia.org/wiki?curid=4517528" title="Megalopolis in Proconsulari">
Megalopolis in Proconsulari

Megalopolis in Proconsulari (łac. "Diocesis Megalopolitanus in Proconsulari") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4517529" url="https://pl.wikipedia.org/wiki?curid=4517529" title="Iraklij Cykolija">
Iraklij Cykolija

Iraklij Huramowycz Cykolija, ukr. Іраклій Гурамович Циколія (ur. 26 maja 1987 w Suchumi, Gruzińska SRR) – ukraiński piłkarz pochodzenia gruzińskiego, grający na pozycji obrońcy.
Kariera piłkarska.
Kariera klubowa.
Wychowanek klubu Dynamo Kijów, barwy którego bronił w juniorskich mistrzostwach Ukrainy (DJuFL). Karierę piłkarską rozpoczął 24 lipca 2004 w trzeciej drużynie Dynama. Latem 2006 odszedł do CSKA Kijów. Następnego lata wyjechał do Finlandii, gdzie potem występował w klubach KajHa, AC Oulu, Rovaniemen Palloseura i TP-47. W lutym 2010 podpisał kontrakt z kazachskim FK Taraz. Latem 2010 wrócił do Ukrainy, gdzie został piłkarzem Bukowyny Czerniowce. Potem grał w klubach Arsenał Biała Cerkiew, Naftowyk-Ukrnafta Ochtyrka i PFK Sumy. W lipcu 2018 zasilił skład gruzińskiego Kolcheti 1913 Poti. Na początku 2019 przeniósł się do Szewardeni-1906 Tbilisi.
Kariera reprezentacyjna.
W latach 2003-2005 bronił barw juniorskich reprezentacji Ukrainy.

</doc>
<doc id="4517530" url="https://pl.wikipedia.org/wiki?curid=4517530" title="Gerhard Schneider">
Gerhard Schneider

Gerhard Schneider (ur. 22 stycznia 1969 w Ulm) – niemiecki duchowny katolicki, biskup pomocniczy Rottenburga-Stuttgartu od 2019.
Życiorys.
Święcenia kapłańskie przyjął 6 lipca 2002 i został inkardynowany do diecezji Rottenburga-Stuttgartu. Po kilkuletnim stażu wikariuszowskim rozpoczął pracę w konwikcie "Wilhelmsstift" w Tybindze. W 2009 został rektorem seminarium propedeutycznego w tym mieście, a rok później objął kierownictwo w wydziale kurialnym ds. personalnych.
16 kwietnia 2019 papież Franciszek mianował go biskupem pomocniczym diecezji Rottenburg-Stuttgart ze stolicą tytularną "Abbir Germaniciana". Sakry udzielił mu 13 lipca 2019 biskup Gebhard Fürst.

</doc>
<doc id="4517533" url="https://pl.wikipedia.org/wiki?curid=4517533" title="Wahagyn Dawtian">
Wahagyn Dawtian

Wahagyn Dawtian (ur. 19 sierpnia 1988 r. w Erywaniu) – ormiański gimnastyk, dwukrotny medalista mistrzostw Europy, srebrny medalista igrzysk europejskich.

</doc>
<doc id="4517535" url="https://pl.wikipedia.org/wiki?curid=4517535" title="Falsettos">
Falsettos

Falsettos – musical z książką autorstwa Williama Finna i Jamesa Lapine'a oraz muzyką i tekstami Finna. Musical składa się z "March of the Falsettos" i "Falsettoland" – dwóch ostatnich części trylogii jednoaktowych musicali Off-Broadway (pierwszą jej część stanowi "In Trousers") tgzw. "Trylogii Marvina". Przedstawiona historia dotyczy Marvina, jego byłej żony Triny, jego psychiatry Mendla, jego syna Jasona, kochanka Whizzera Browna oraz sąsiadek Cordelii i dr Charlotte. Musical miał swoją premierę na Broadwayu w 1992 roku. Został nominowany do siedmiu nagród Tony, wśród których zdobył nagrodę Best Book of a Musical i Best Original Score. Został wznowiony na Broadwayu w 2016 roku, a występ znaczący kolejną odsłonę musicalu został nominowany do pięciu nagród Tony, w tym do Best Revival of a Musical.
Tło.
"In Trousers -" musical stworzony przez Williama Finna został po raz pierwszy przedstawiony publicności 21 lutego 1979 roku. 26 marca 1985 roku w Off-Broadway Promenade Theatre otwarto wyraźnie przerobioną wersję z bardziej zunifikowaną fabułą, gdzie grany był szesnaście razy.
Współpracując z Jamesem Lapine, Finn stworzył dwa dodatkowe akty – "March of the Falsettos" i "Falsettoland", skupiające się na dalszym życiu Marvina, jego rodziny oraz przyjaciół. "March of the Falsettos" miał swoją premierę Off-Broadway na Playwrights Horizons 20 maja 1981 r. Przestał być tam wystawiany 26 września 1981 r. Jeszcze tego samego roku przeniósł się do Westside Theatre, gdzie był grany do 31 stycznia 1982 r. Kolejne otwarcie nastąpiło w Los Angeles w Huntington Hartford Theatre 21 kwietnia 1982 r. (zakończony 2 lipca 1982 r.).Ostatecznie musical miał swoją premierę w Library Theatre w Brytyjskim Manchesterze w 1987 roku. "Falsettoland" zapremierował Off-Broadway na Playwrights Horizons 28 czerwca 1990 r., gdzie był wystawiany do 12 sierpnia 1990 r. Po czym przeniósł się do Teatru Lucille Lortel 25 września 1990 r.
Oba akty zostały ostatecznie połączone w wyniku tego powstał Falsettos – dwuaktowy musical.
Oryginalna produkcja.
"Falsettos" zapemierował na Broadwayu w John Golden Theatre 29 kwietnia 1992 roku, koniec występów znaczy data 27 czerwca 1993 roku. Aktorzy mogli się wykazać w 486 spektaklach i 23 pokazach. Musical został po raz pierwszy zaprezentowany Off-Broadway jako dwa oddzielne spektakle: "March of the Falsettos" (1981) i "Falsettoland" (1990).
Reżyser James Lapine w trakcie produkcji współpracował z następującą grupą aktorów: Michael Rupert wcielił się w rolę Marvina, Stephen Bogardus wystąpił jako Whizzer, Barbara Walsh jako Trina, Chip Zien, niegdyś grający w "In Trousers" Marvina jako Mendel, Jonathan Kaplan jako Jason, Heather MacRae jako Charlotte i Carolee Carmello jako Cordelia. Rupert, Bogardus i Zien powtórzyli swoje role w oryginalnych produkcjach "March of the Falsettos" i "Falsettoland w" off-Broadwayu, MacRae powtórzyła swoją rolę w "Falsettoland", a Walsh ponownie zagrała swoją rolę w regionalnej produkcji Hartford Stage. Scenografię zaprojektował Douglas Stein, projekt kostiumów zapewniła Ann Hould-Ward, natomiast projekt oświetlenia był dziełem Frances Aronson.
Wznowienie na Broadwayu 2016.
5 lutego 2015 roku Jordan Roth ogłosił, iż ożywi sztukę pod kierunkiem Jamesa Lapine'a. Otwarcie zaplanowano na wiosnę 2016 r. Natomiast 3 września 2015 r. ogłoszono, że wznowienie musicalu nastąpi w sezonie 2016–2017. Produkcja miała swoją premierę na Broadwayu w Teatrze Walter Kerr 29 września 2016 roku, w formie pokazów oraz pełnego przedstawienia 27 października, w reżyserii Lapine. Christian Borle, Andrew Rannells, Stephanie J. Block i Brandon Uranowitz wcielili się w role odpowiednio Marvina, Whizzera, Triny i Mendla Pozostałe postaci były grane przez Tracie Thoms jako Dr Charlotte, Betsy Wolfe jako Cordelia i Anthony Rosenthal jako Jason. Produkcja została zamknięta 8 stycznia 2017 r. W dniach 3 i 4 stycznia 2017 r. nakręcono dwa spektakle, które miały zostać przekształcone w nagranie dla programu telewizyjnego PBS "Live from Lincoln Center", który nadano 27 października 2017 r.
2019 Trasa U.S.
Północnoamerykańska trasa w wydaniu Lincoln Center Theatre z 2016 roku, rozpoczęła swój kurs w marcu 2019 r. pod kierunkiem Jamesa Lapine'a. Eden Espinosa występuje na deskach odwiedzanych teatrów jako Trina obok Maxa von Essena wcielającego się w rolę Marvina, towarzyszy im Nick Adams jako Whizzer. Trasa zagra w Los Angeles, San Francisco, Dallas i w wielu innych miastach.
Streszczenie.
Akt I: Marsz Falsetów.
Akcja dzieje się w późnych latach siedemdziesiątych w Nowym Jorku. Marvin ma 10-letniego syna Jasona. Rozwiódł się z żoną i zostawił ją dla Whizzera, ale nadal mieszkają razem i pragnie szczęśliwej rodziny. Próbuje stworzyć wraz z Whizzerem, ale nikt nie jest zadowolony z takiego stanu rzeczy. Mężczyzna odwiedza psychiatrę Mendla. Specjalista uspokaja go i mówi – miłość jest ślepa. Główni bohaterowie omawiają swoje relacje, rozumiejąc, że nic ich nie łączy poza zakochaniem. Syn martwi się o siebie i reputację swojego ojca. Boi się ze zostanie homoseksualistą. Chłopiec zostaje wysłany do psychiatry. Marvin próbuje zmusić Whizzera do zaangażowania się w dom. Trina narzeka, że wszyscy o niej zapominają. Wszyscy decydują, że nadszedł czas, aby to zatrzymać. Jason znów zaczyna się martwić. Jego matka dzwoni do Mendla i prosi, aby do niego przyszedł. Psychiatra jest nią zafascynowany. Przyjeżdżają do Mendla kilka razy, a doktor oświadcza się Trinie. Kobieta zgadza się. Marvin jest wściekły: jego rodzina zostaje zniszczona, czuje że psychiatra go zdradził. Trina informuje, że była zmęczona życiem w rodzinie której głową był Marvin. Nasi towarzysze znów się kłócą. Pierwszy rozumie, że nie kocha drugiego i wychodzi. Marvin oskarża żonę o swoje niepowodzenia i uderza ją. Jedyną osobą, która zostaje z nim jest jego syn.
Akt II: Falsettoland.
Mendel rzuca światło na publiczność na ciemnej scenie, witając nas w Falsettolandzie. Jest rok 1981, dwa lata później. Nancy Reagan jest w Białym Domu, a obsada została powiększona o dwie lesbijki – sąsiadki Marvina Dr Charlotte, internistka i Cordelia, sziksa żywieniowiec specjalizujący się w kuchni żydowskiej. Marvin zauważa, że czas dorosnąć i opanować się. Udało mu się utrzymać relacje z Jasonem i dzieli opiekę nad nim z Triną. Nie widział Whizzera od lat.
Pewnego dnia Trina, kiedy przyjeżdża do domu Marvina, aby przejąć opiekę nad Jasonem przez tydzień, informuje Marvina, że nadszedł czas, aby zacząć planować bar micwę. Para natychmiast zaczyna się sprzeczać. Mendel  zachęca ich do zorganizowania prostego przyjęcia i zrelaksowania się. Scena przenosi się do gry baseballowej. Pałkarz Jason ma o wiele więcej na głowie niż gra – próbuje zdecydować, które dziewczyny zaprosić na bar micwę: dziewczyny, które powinien zaprosić, czy dziewczyny, które chce zaprosić. Wszyscy oglądają żydowskich chłopców grających bardzo nieumiejętnie, przy tym są trochę zbyt bardzo zaangażowani. Nagle pojawia się Whizzer; Jason poprosił go, żeby przyszedł, ku zdziwieniu Marvina i nieprzyjemnemu zaskoczeniu Triny. Whizzer daje Jasonowi bardzo potrzebną radę, a on i Marvin zastanawiają się nad tym, jak bardzo brakuje im bycia razem. Marvin ostrożnie pyta Whizzera o randkę, gdy Jason uderza piłkę. Chłopiec jest tak zszokowany tym, że trafił, że zapomina biec.
Interludium: "Dzień w Falsettoland". W części pierwszej, Mendel słucha przewrażliwionej pacjentki i tęskni za latami 60’, a jego praca zbiera żniwo w małżeństwie. W części drugiej, Trina próbuje zrozumieć, dlaczego Marvin i Whizzer bezustannie wracają do siebie. W części trzeciej Mendel i Trina dyskutują o Marvinie i Bar Micwie podczas ćwiczeń, a Charlotte wraca do domu. Cordelia pyta Charlotte, jak minął jej dzień w szpitalu, a Charlotte wykrzykuje, że dziś był rzadki dzień, gdy nie musiała doświadczyć śmierci pacjenta. Tymczasem Marvin i Whizzer grają w racquetball, Whizzer pokonuje Marvina. Wkrótce Whizzer choruje, a cała akcja komplikuje się w związku z organizacja przyjęcia.

</doc>
<doc id="4517536" url="https://pl.wikipedia.org/wiki?curid=4517536" title="Pascual Limachi Ortiz">
Pascual Limachi Ortiz

Pascual Limachi Ortiz (ur. 5 maja 1963 w La Paz) – boliwijski duchowny katolicki, biskup pomocniczy El Alto w latach 2019–2021, prałat terytorialny Corocoro od 2021.
Życiorys.
Święcenia kapłańskie przyjął 29 czerwca 1992 i został początkowo inkardynowany do archidiecezji La Paz, a od 1994 był prezbiterem nowo utworzonej diecezji El Alto. Pracował jako proboszcz w kilku parafiach (m.in. przez kilkanaście lat w Achacachi). W 2015 został także wikariuszem generalnym diecezji.
16 kwietnia 2019 papież Franciszek mianował go biskupem pomocniczym diecezji El Alto oraz biskupem tytularnym "Belesasa". Sakry udzielił mu 26 czerwca 2019 biskup Eugenio Scarpellini.
10 lutego 2021 papież Franciszek przeniósł go na urząd prałata terytorialnego Corocoro.

</doc>
<doc id="4517538" url="https://pl.wikipedia.org/wiki?curid=4517538" title="Serverus Jjumba">
Serverus Jjumba

Serverus Jjumba (ur. 2 sierpnia 1962 w Katinnyondo-Kyannamukaala) – ugandyjski duchowny rzymskokatolicki, biskup diecezjalny Masaki od 2019.
Życiorys.
Prezbiterat.
Święcenia kapłańskie przyjął 20 czerwca 1992 i został inkardynowany do diecezji Masaka. Po rocznym stażu wikariuszowskim został wychowawcą oraz ekonomem w niższym seminarium duchownym. W 2000 mianowany ekonomem diecezjalnym, a w 2014 wikariuszem generalnym.
Episkopat.
16 kwietnia 2019 roku został mianowany przez papieża Franciszka biskupem diecezji Masaka. Sakry udzielił mu 6 lipca 2019 biskup John Baptist Kaggwa.

</doc>
<doc id="4517541" url="https://pl.wikipedia.org/wiki?curid=4517541" title="Tolsti Vrh (gmina Dravograd)">
Tolsti Vrh (gmina Dravograd)

Tolsti Vrh – wieś w Słowenii, w gminie Dravograd. W 2018 roku liczyła 45 mieszkańców.

</doc>
<doc id="4517543" url="https://pl.wikipedia.org/wiki?curid=4517543" title="Zapreval">
Zapreval

Zapreval – wieś w Słowenii, w gminie Gorenja vas-Poljane. W 2018 roku liczyła 30 mieszkańców.

</doc>
<doc id="4517545" url="https://pl.wikipedia.org/wiki?curid=4517545" title="Pożar katedry Notre-Dame w Paryżu (2019)">
Pożar katedry Notre-Dame w Paryżu (2019)



</doc>
<doc id="4517550" url="https://pl.wikipedia.org/wiki?curid=4517550" title="Morje">
Morje

Morje – wieś w Słowenii, w gminie Rače-Fram. W 2018 roku liczyła 1128 mieszkańców.

</doc>
<doc id="4517551" url="https://pl.wikipedia.org/wiki?curid=4517551" title="Planica (gmina Rače-Fram)">
Planica (gmina Rače-Fram)

Planica – wieś w Słowenii, w gminie Rače-Fram. W 2018 roku liczyła 137 mieszkańców.

</doc>
<doc id="4517552" url="https://pl.wikipedia.org/wiki?curid=4517552" title="Peter Heli">
Peter Heli

Peter Heli (ur. 27 lutego 1969 w Tallinnie) – radziecki, a później estoński narciarz klasyczny, występujący w kombinacji norweskiej i skokach narciarskich, olimpijczyk z Albertville (1992), wielokrotny medalista mistrzostw Estonii.
W lutym 1992 roku wziął udział w igrzyskach olimpijskich w Albertville. Zaprezentował się w dwóch konkurencjach w kombinacji norweskiej – w konkursie indywidualnym uplasował się na 31. miejscu, a w drużynowym był dziewiąty (wraz z nim estońską drużynę tworzyli Ago Markvardt i Allar Levandi).
W 1989 i 1990 roku wystąpił w zawodach Pucharu Europy w skokach narciarskich w Kuopio – w pierwszym starcie zajął 59., a w drugim 42. miejsce.
Wielokrotnie stawał na podium mistrzostw Estonii w skokach narciarskich i kombinacji norweskiej. W 1984 roku został mistrzem Estonii do lat 18 w konkursie drużynowym w skokach narciarskich. Rok później w tej samej kategorii wiekowej w kombinacji norweskiej zajął drugie miejsce w zawodach indywidualnych. W 1986 roku w mistrzostwach Estonii w kombinacji norweskiej do lat 18 dwukrotnie był drugi – indywidualnie i drużynowo. W 1987 roku został indywidualnym mistrzem Estonii do lat 20 w kombinacji oraz wicemistrzem w kategorii seniorów. W kolejnych latach występował już tylko w seniorskich mistrzostwach. W 1990 roku w kombinacji norweskiej był drugi drużynowo w zawodach zimowych i trzeci indywidualnie w letnich, w 1991 roku drugi indywidualnie w zawodach letnich, w 1992 roku trzeci indywidualnie w letnich mistrzostwach w kombinacji i drugi indywidualnie w letnich mistrzostwach w skokach, w 1993 roku zajął drugie miejsce w zimowych mistrzostwach w kombinacji w konkursie indywidualnym, a rok później trzeci indywidualnie w letnich mistrzostwach w kombinacji.

</doc>
<doc id="4517561" url="https://pl.wikipedia.org/wiki?curid=4517561" title="Spodnja Orlica">
Spodnja Orlica

Spodnja Orlica – wieś w Słowenii, w gminie Radlje ob Dravi. W 2018 roku liczyła 107 mieszkańców.

</doc>
<doc id="4517563" url="https://pl.wikipedia.org/wiki?curid=4517563" title="Spodnja Vižinga">
Spodnja Vižinga

Spodnja Vižinga – wieś w Słowenii, w gminie Radlje ob Dravi. W 2018 roku liczyła 302 mieszkańców.

</doc>
<doc id="4517564" url="https://pl.wikipedia.org/wiki?curid=4517564" title="Vuhred">
Vuhred

Vuhred – wieś w Słowenii, w gminie Radlje ob Dravi. W 2018 roku liczyła 702 mieszkańców.

</doc>
<doc id="4517565" url="https://pl.wikipedia.org/wiki?curid=4517565" title="Zgornja Vižinga">
Zgornja Vižinga

Zgornja Vižinga – wieś w Słowenii, w gminie Radlje ob Dravi. W 2018 roku liczyła 259 mieszkańców.

</doc>
<doc id="4517566" url="https://pl.wikipedia.org/wiki?curid=4517566" title="Zgornji Kozji Vrh">
Zgornji Kozji Vrh

Zgornji Kozji Vrh – wieś w Słowenii, w gminie Radlje ob Dravi. W 2018 roku liczyła 138 mieszkańców.

</doc>
<doc id="4517568" url="https://pl.wikipedia.org/wiki?curid=4517568" title="Bartek Pawlus">
Bartek Pawlus



</doc>
<doc id="4517571" url="https://pl.wikipedia.org/wiki?curid=4517571" title="Myisha Hines-Allen">
Myisha Hines-Allen

Myisha Hines-Allen (ur. 30 maja 1996 w Montclair) – amerykańska koszykarka występująca na pozycji silnej skrzydłowej, obecnie zawodniczka ŽBK Jenisej Krasnojarsk, a w okresie letnim – Washington Mystics w WNBA.

</doc>
<doc id="4517574" url="https://pl.wikipedia.org/wiki?curid=4517574" title="Jednodniowe mecze międzynarodowe">
Jednodniowe mecze międzynarodowe



</doc>
<doc id="4517579" url="https://pl.wikipedia.org/wiki?curid=4517579" title="Ignacy Drewnowski (oficer)">
Ignacy Drewnowski (oficer)

Ignacy Junosza-Drewnowski herbu Junosza (ur. 9 stycznia 1897 w Krakowie, zm. 22 grudnia 1993 w Barrow-in-Furness) – pułkownik łączności Wojska Polskiego.
Życiorys.
Urodził się 9 stycznia 1897 w Krakowie, w rodzinie Ignacego Drewnowskiego. Był bratem Kazimierza i Marii (uczestniczka obrony Lwowa w 1918, zm. w 1979 we Lwowie w wieku 86 lat).
W 1913 ukończył VI klasę w C. K. Gimnazjum we Lwowie.
Podczas I wojny światowej od 9 marca 1915 służył w szeregach Legionów Polskich. Później był żołnierzem Polskiego Korpusu Posiłkowego. Dosłużył stopnia sierżanta. Po bitwie pod Rarańczą z połowy 1918 był internowany w Szaldobos. W 1918 był podchorążym. W listopadzie 1918 brał udział w obronie Lwowa podczas wojny polsko-ukraińskiej. Kontynuował naukę w IV Gimnazjum we Lwowie, w roku szkolnym 1917/1918 jako kandydat wojskowy w klasie VII, a w terminie nadzwyczajnym w grudniu 1918 zdał egzamin dojrzałości będąc kandydatem matur wojennym. 3 stycznia 1919 jako sierżant byłych Legionów Polskich został mianowany podporucznikiem w służbie łączności. 
1 czerwca 1921, w stopniu kapitana, pełnił służbę w Szefostwie Łączności Dowództwa Okręgu Generalnego Warszawa, a jego oddziałem macierzystym był 1 Baon Zapasowy Telegraficzny. 3 maja 1922 został zweryfikowany w stopniu kapitana ze starszeństwem z 1 czerwca 1919 i 67. lokatą w korpusie oficerów łączności, a jego oddziałem macierzystym był 1 Pułk Łączności. W tym czasie przysługiwał mu, obok stopnia wojskowego, tytuł adiutanta sztabowego. W latach 1923–1924 był przydzielony z macierzystego pułku do Departamentu VI Wojsk Technicznych Ministerstwa Spraw Wojskowych, a następnie Departamentu Inżynierii MSWojsk. Z dniem 21 listopada 1927 został przydzielony do Biura Personalnego MSWojsk. na stanowisko referenta. 18 lutego 1928 został mianowany majorem ze starszeństwem z 1 stycznia 1928 i 9. lokatą w korpusie oficerów łączności. W sierpniu 1929 został przeniesiony do Pułku Radiotelegraficznego na stanowisko dowódcy I batalionu. Z dniem 16 listopada 1931 został przydzielony na pięciomiesięczny kurs informacyjny dla oficerów sztabowych łączności przy Ministerstwie Poczt i Telegrafów. W międzyczasie (marcu 1932) został przeniesiony do 28 Dywizji Piechoty w Warszawie na stanowisko szefa łączności. Od grudnia 1934 do 1939 pełnił stanowisko dowódcy 5 Batalionu Telegraficznego w Krakowie. Należał wówczas do Krakowskiego Koła Lwowian. Na stopień podpułkownika został mianowany ze starszeństwem z 19 marca 1937 i 4. lokatą w korpusie oficerów łączności. W kampanii wrześniowej 1939 był dowódcą łączności Armii „Kraków”.
Po wojnie przebywał na emigracji. Od 1962 należał do Koła Lwowian w Londynie. Na początku lat 80. był w stopniu pułkownika.
Zmarł 22 grudnia 1993 w szpitalu w Barrow-in-Furness. Został pochowany na cmentarzu w Millom w hrabstwie Kumbria.
Upamiętnienie.
Na podstawie decyzji nr 66/MON ministra obrony narodowej z 14 maja 2021 Regionalne Centrum Informatyki Kraków otrzymało imię płk. Ignacego Junosza-Drewnowskiego.

</doc>
<doc id="4517580" url="https://pl.wikipedia.org/wiki?curid=4517580" title="Ignacy Drewnowski (urzędnik)">
Ignacy Drewnowski (urzędnik)

Ignacy Junosza Daćbóg Drewnowski (ur. 21 czerwca 1846 w Niezabitowie, zm. 5 marca 1920 we Lwowie) – powstaniec styczniowy, urzędnik, przemysłowiec z tytułem inżyniera, działacz społeczny.
Życiorys.
Ignacy Junosza Daćbóg Drewnowski urodził się 21 czerwca 1846 w rodzinnym majątku w Niezabitowie. Przed 1863 podjął studia w instytucie politechnicznym w Puławach. Po wybuchu powstania styczniowego 1863 mając 17 lat przystąpił do walk, służył jako szeregowiec w oddziale Karola Świdzińskiego, oddziału (partii) Marcina Borelowskiego ps. „Lelewel”, oddziale Antoniego Jeziorańskiego. W insurekcji 1863 brał udział inny Ignacy Drewnowski, wymieniany w grupie wyższych oficerów i samoistnych dowódców.
Po przekroczeniu granicy był więziony przez władze austriackie w Rzeszowie i Königgrätz. Po ucieczce przebywał na zachodzie Europy: w Dreźnie, w Szwajcarii i w Paryżu. Powróciwszy do rodzinnego majątku wstawiał się za prześladowanymi unitami, w związku z czym zagrożony aresztowaniem był zmuszony ponownie wyjechać na obszar zaboru austriackiego. Pełnił funkcję sekretarza ociemniałego Wincentego Pola.
Ukończył studia politechniczne, uzyskując tytuł inżyniera i wstąpił do służby kolejowej. Został zatrudniony w C. K. Uprzywilejowanej Lwowsko-Czerniowiecko-Jaskiej Kolei, w strukturze której był kolejno aspirantem na stacji w Suczawie od około 1872, następnie asystentem inżyniera w warsztacie w Stanisławowie od około 1873, potem urzędnikiem ogrzewalni na stacji we Lwowie od około 1874, urzędnikiem ogrzewalni na stacji w Czerniowcach od około 1875, urzędnikiem ogrzewalni na stacji w Stanisławowie od około 1879, przełożonym ogrzewalni na stacji we Lwowie od około 1882. Następnie przeniesiony do C. K. Kolei Państwowych z siedzibą we Lwowie, był przełożonym ogrzewalni na stacji w Stryju od około 1884 do około 1886. Po przerwie objął stanowisko naczelnika zarządu ogrzewalni w Nowym Sączu, które sprawował od około 1887 do około 1893, w tym od około 1889 z tytułem inżyniera, a od około 1891 z tytułem nadinżyniera, naczelnikiem ogrzewalni w Krakowie (od około 1893, z tytułem nadinżyniera), po przerwie był naczelnikiem warsztatów we Lwowie (od około 1895, od początku z tytułem inspektora kolei państwowych, od około 1899 z tytułem radcy cesarskiego, pod koniec pracy około 1904 z tytułem nadinspektora kolei państwowych).
Od 1899 do około 1908 był także członkiem C. K. Komisji Krajowej dla Spraw Przemysłowych we Lwowie, a z jej ramienia od 1899 był członkiem C. K. Rady Szkolnej Krajowej, zasiadając w sekcji III dla szkół przemysłowych i handlowych.
10 lutego 1905 w Sanoku został oficjalnie przywitany jako nowy naczelny dyrektor tamtejszej fabryki pod nazwą Pierwsze Galicyjskie Towarzystwo Akcyjne Budowy Wagonów i Maszyn w Sanoku (zastąpił na tym stanowisku ustępującego Aleksandra Misiągiewicza). Od 15 lutego 1905 do 13 czerwca 1909 był członkiem rady nadzorczej tej fabryki. W tych latach był dyrektorem tejże fabryki (formalnie jako emerytowany naczelnik lwowskich warsztatów kolejowych). Od około 1907 do około 1908 był delegatem Wydziału Krajowego do wydziału fachowej szkoły uzupełniającej w Sanoku. Na początku XX wieku był inicjatorem budowy kościoła katolickiego w Posadzie Olchowskiej w pobliżu działającej fabryki (do realizacji nie doszło). Z racji pełnienia tego stanowiska był określany jako przemysłowiec. Po opuszczeniu Sanoka osiadł we Lwowie.
W Nowym Sączu był zatrudniony w konsumie. Od 1898 do końca życia był członkiem zwyczajnym Towarzystwa Politechnicznego we Lwowie. We Lwowie udzielał się w wielu działalnościach społecznych i narodowych, był członkiem licznych towarzystw. W kwietniu 1901 został wybrany członkiem zarządu Czytelni Katolickiej we Lwowie. 6 kwietnia 1902 został członkiem rady nadzorczej Wytwórczo-Handlowej Spółki Przyborów Szkolnych we Lwowie. W styczniu 1904 został wybrany członkiem wydziału lwowskiego Towarzystwa uczestników powstania 1863 r.. Należał do Towarzystwa Wzajemnej Pomocy Uczestników Powstania Polskiego z r. 1963/4, w którym 27 stycznia 1904 wszedł do wydziału. 23 stycznia 1912 został wybrany wiceprezesem Towarzystwa Weteranów z roku 1863 we Lwowie. W 1912 został członkiem rady nadzorczej zatwierdzonego 23 grudnia 1911 Towarzystwa „Ziemia Polska”, mającego za cel "utrzymanie polskiego stanu posiadania w kraju w zakresie własności ziemskiej".
W 1912 figurował pod adresem ul. Siemiradzkiego 12 w Krakowie. Podczas I wojny światowej udał się nad rzekę Styr przewożąc dary przebywającym tam żołnierzom Legionów Polskich. Przez ostatnie dwa lata życia chorował. Jeszcze na kilka tygodni przed śmiercią przebywał w Warszawie, gdzie wraz z prof. Leonem Syroczyńskim wspierał sprawę emerytur dla powstańców z 1863. Zmarł 5 marca 1920 we Lwowie. Został pochowany w kwaterze powstańców styczniowych na Cmentarzu Łyczakowskim we Lwowie 8 marca 1920. Jego pogrzeb był manifestacją narodową, a nad grobem przemawiał biskup Władysław Bandurski.
Jego dziećmi byli: Kazimierz (1881-1952, pułkownik Wojska Polskiego, inżynier), Maria (uczestniczka obrony Lwowa w 1918, zm. w 1979 we Lwowie w wieku 86 lat), Ignacy (1897-1993, oficer Wojska Polskiego).

</doc>
<doc id="4517581" url="https://pl.wikipedia.org/wiki?curid=4517581" title="AIUT">
AIUT

AIUT – polskie przedsiębiorstwo działające w branży automatyki i robotyki przemysłowej oraz IIoT (Przemysłowy Internet Rzeczy). Jeden z największych europejskich integratorów systemów dla przemysłu. Firma posiada oddziały stacjonarne w sześciu krajach na świecie: centrala przedsiębiorstwa mieści się w Polsce na terenie Katowickiej Specjalnej Strefy Ekonomicznej w Gliwicach; zagraniczne filie działają w USA (Greenville), Niemczech (Dingolfing), Indiach (Bombaj), Rumunii (Sebes) oraz Chinach (Shenyang). Ponadto AIUT posiada sieć biur terenowych w Polsce. Spółka zatrudnia blisko 900 pracowników, w tym ponad 500 specjalistów inżynierów (stan na 2019 r.). Do 2019 roku spółka zrealizowała ponad 3000 projektów w 45 krajach.
Obszar działania.
AIUT świadczy usługi w zakresie opracowania i wdrożenia kompleksowych rozwiązań z zakresu automatyki, robotyki oraz IoT dla przedsiębiorstw z branż: motoryzacyjnej, cementowo-wapienniczej, energetycznej, paliwowej, metalurgii i hutnictwa, spożywczej oraz innych. Ponadto specjalizuje się w projektowaniu i wdrażaniu systemów inteligentnego opomiarowania mediów (smart city), tworzeniu rozwiązań obejmujących pełny zakres zarządzania majątkiem przedsiębiorstwa, świadczy wsparcie dla działów utrzymania ruchu, gospodarki remontowej i serwisowej. Dostarcza systemy CMMS i Service Desk (ITIL) ze szczególnym uwzględnieniem rozwiązań firmy IBM.

</doc>
<doc id="4517582" url="https://pl.wikipedia.org/wiki?curid=4517582" title="Kolcheti 1913 Poti">
Kolcheti 1913 Poti



</doc>
<doc id="4517586" url="https://pl.wikipedia.org/wiki?curid=4517586" title="Ignacy Drewnowski">
Ignacy Drewnowski



</doc>
<doc id="4517590" url="https://pl.wikipedia.org/wiki?curid=4517590" title="Irina Moisiejewa">
Irina Moisiejewa

Irina Walentinowna Moisiejewa, po mężu Minienkowa ros. Ирина Валентиновна Моисеева-Миненкова (ur. 3 lipca 1955 w Moskwie) – rosyjska łyżwiarka figurowa, startująca w parach tanecznych z mężem Andriejem Minienkowem. Wicemistrzyni olimpijska z Innsbrucka (1976), brązowa medalistka olimpijska z Lake Placid (1980), dwukrotna mistrzyni świata (1975, 1977), dwukrotna mistrzyni Europy (1977, 1978) oraz mistrzyni Związku Radzieckiego (1977). 
W 1977 roku Moisiejewa wyszła za mąż za swojego partnera sportowego Andrieja Minienkowa. Kibice i media nadali im przydomki "Mi" i "Mo". Małżeństwo zakończyło karierę sportową w 1983 roku, gdy Irina zaszła w ciążę. W tym samym roku na świat przyszła ich córka Jelena. W późniejszych latach Moisiejewa rozpoczęła pracę jako trenerka młodych łyżwiarzy na moskiewskim lodowisku.
Osiągnięcia.
Z Andriejem Minienkowem

</doc>
<doc id="4517595" url="https://pl.wikipedia.org/wiki?curid=4517595" title="Hotel George">
Hotel George



</doc>
<doc id="4517600" url="https://pl.wikipedia.org/wiki?curid=4517600" title="Presidential Cycling Tour of Turkey 2019">
Presidential Cycling Tour of Turkey 2019

Presidential Cycling Tour of Turkey 2019 – 55. edycja wyścigu kolarskiego Presidential Cycling Tour of Turkey.
Uczestnicy.
W wyścigu wzięło udział 17 ekip: sześć drużyn należących do UCI WorldTeams oraz jedenaście zespołów zaproszonych przez organizatorów z tzw. "dziką kartą" (dziesięć należących do UCI Professional Continental Teams i reprezentacja Turcji).

</doc>
<doc id="4517602" url="https://pl.wikipedia.org/wiki?curid=4517602" title="Wiadomości Fotograficzne">
Wiadomości Fotograficzne

Wiadomości Fotograficzne – polski ilustrowany dwutygodnik o tematyce fotograficznej i tematyce związanej z fotografią, wydawany we Lwowie w latach 1903–1905.
Historia.
Wiadomości Fotograficzne były czasopismem (dwutygodnikiem) utworzonym staraniem ówczesnego Klubu Miłośników Sztuki Fotograficznej we Lwowie, nieco później przemianowanego na Lwowskie Towarzystwo Fotograficzne – w 1903 roku. Dwutygodnik był finansowany i wydawany przez Wiktora Wołczyńskiego, będącego jednocześnie redaktorem prowadzącym czasopisma (od początku istnienia dwutygodnika do lipca 1905 – zmarł 17 lipca 1905). Od sierpnia 1905 do końca istnienia Wiadomości Fotograficznych (grudzień 1905) – funkcję redaktora prowadzącego sprawował Józef Świtkowski. Wiadomości Fotograficzne były jednym z nielicznych polskich czasopism fotograficznych, wydawanych z nienaganną regularnością. 
Zawartość czasopisma stanowiły aktualne wiadomości fotograficzne – w dużej części wiadomości informujące o działalności Lwowskiego Towarzystwa Fotograficznego oraz ilustrowane artykuły o fotografii, estetyce w fotografii, artykuły poświęcone technice i chemii fotograficznej oraz opisy sprzętu fotograficznego (kamery, obiektywy). Do dwutygodnika dołączano wkładki – reprodukcje fotografii (na papierze kredowym) m.in. członków Lwowskiego Towarzystwa Fotograficznego (w dominującej tematyce krajobrazowej, krajoznawczej, portretowej). Wiele miejsca poświęcano reklamom związanym z fotografią.
Wiadomości Fotograficzne (przyznawane członkom Lwowskiego Towarzystwa Fotograficznego bezpłatnie) był pierwszoplanowym, fundamentalnym źródłem informacji o stanie ówczesnej, lwowskiej fotografii. Od śmierci Wiktora Wołczyńskiego (17 lipca 1905) – Wiadomości Fotograficzne wydawano do końca 1905 roku, pod kierownictwem Józefa Świtkowskiego.

</doc>
<doc id="4517608" url="https://pl.wikipedia.org/wiki?curid=4517608" title="Polska Izba Gospodarcza Czystości (PIGC)">
Polska Izba Gospodarcza Czystości (PIGC)



</doc>
<doc id="4517618" url="https://pl.wikipedia.org/wiki?curid=4517618" title="Artrotomia">
Artrotomia

Artrotomia – zabieg operacyjny polegający na otwarciu stawu przez rozcięcie pokrywających go tkanek.

</doc>
<doc id="4517619" url="https://pl.wikipedia.org/wiki?curid=4517619" title="Andrea Amort">
Andrea Amort

Andrea Amort (ur. 1958 w Linzu) – austriacka pisarka, dramaturg, krytyk teatralny, reżyserka teatralna.
Życiorys.
Andrea Amort uczyła się tańca nowoczesnego i baletu klasycznego u Eriki Gangl i Andrei Jerschik w Lins. W 1982 ukończyła studia teatralne na Uniwersytecie Wiedeńskim. Pracę dyplomową poświęciła historii Opery Wiedeńskiej od 1818 do 1942 roku. W latach 1981–2009 pracowała jako krytyk, redaktor i zastępca dyrektora działu kultury czasopisma "Kurier". Obecnie pisze dla międzynarodowych mediów i magazynów branżowych.
Do 2003 wykładała na prywatnej uczelni Uniwersytecie im. Antona Brucknera, skąd przeniosła się na Musik und Kunst Privatuniversität der Stadt Wien, gdzie pracuje do dziś. Wykładała w Londynie, Oksfordzie i Paryżu, na Uniwersytecie Zuryskim, a także pracuje nad filmami dokumentalnymi.
Była dramaturgiem w Deutsche Oper am Rhein i Tiroler Landestheater Innsbruck, współpracowała też z niezależnymi choreografami. Od 2009 do 2013 roku pracowała jako kuratorka teatru, tańca i performance dla miasta Wiednia.

</doc>
<doc id="4517623" url="https://pl.wikipedia.org/wiki?curid=4517623" title="Ulica Prudnicka w Białej">
Ulica Prudnicka w Białej

Ulica Prudnicka – jedna z głównych ulic Białej. Ulica ta stanowi drogę wyjazdową z Białej na południe, na drogę wojewódzką nr 414, w kierunku Prudnika.
Nazwa ulicy używana do 1945 to "Neustädter Strasse".

</doc>
<doc id="4517627" url="https://pl.wikipedia.org/wiki?curid=4517627" title="Przedsiębiorstwo Komunikacji Samochodowej „Trans-Pol”">
Przedsiębiorstwo Komunikacji Samochodowej „Trans-Pol”

Przedsiębiorstwo Komunikacji Samochodowej „Trans-Pol” sp. z o.o. w upadłości (używany skrót: PKS „TRANS-POL”; pisownia oryginalna) – przedsiębiorstwo powstałe w 2004 roku jako spółka kapitałowa pracowników istniejącego w różnych formach organizacyjnych od 1945 roku dawnego Przedsiębiorstwa Państwowej Komunikacji Samochodowej (PPKS) w Legnicy i trzech sprywatyzowanych spółek przewozowych (grupa kapitałowa PKS „Tour” Jelenia Góra).
Geneza przedsiębiorstwa sięga istniejących w latach 1945–2017 struktur PKS w Legnicy. Na skutek problemów finansowych działalność była sukcesywnie ograniczana. W 2017 roku siedzibę spółki przeniesiono do Jawora.
Historia.
Struktura organizacyjna.
Pod koniec II wojny światowej dla realizacji akcji przesiedleńczej, na Ziemie Odzyskane kierowano żołnierzy i sprzęt Ludowego Wojska Polskiego. W kwietniu 1945 r. dowódca 1. Pułku Samochodowego płk inż. Jemielian Chriapin przekazał do dyspozycji pełnomocnika Rządu RP na okręg Dolnego Śląska Stanisława Piaskowskiego kolumnę trzydziestu samochodów GAZ-AA wraz z kierowcami. Kolumna po krótkim pobycie w Trzebnicy, gdzie była zlokalizowana pierwszą tymczasowa administracja województwa wrocławskiego, przeniosła się do Legnicy, gdzie w maju 1945 r. została zdemobilizowana i przekształcona w Okręgową Bazę Transportową tworzonej Państwowej Komunikacji Samochodowej.
Początkowo zadaniem pracowników Bazy był przewóz żywności i ekspatriantów, komunikację pasażerską uruchamiano od września 1945 roku.
Przybywając do Legnicy, kolumna zajęła początkowo poniemiecką stację paliw przy ulicy Jaworzyńskiej w centrum miasta. W połowie lipca 1945 roku lewobrzeżna Legnica została zamknięta przed cywilami przez radziecką komendanturę wojskową pod pretekstem urządzenia w zamkniętych dzielnicach wielkiego szpitala polowego dla powracających z frontu wschodniego żołnierzy radzieckich. Władze okręgowe przeniosły wówczas swą siedzibę na ulicę Długą (obecnie aleja Rzeczypospolitej), a kolumna samochodowa zajęła obiekty po tartaku przy ulicy Długiej 25 i ulokowała tam zajezdnię – istniejącą w latach 1945-2017.
Ekspozytura Państwowej Komunikacji Samochodowej Okręgu Wrocławskiego.
Pierwsza załoga PKS w Legnicy liczyła 48 pracowników. Działalność oddziału skupiała się początkowo na przewozie osadników i żywności. Tabor stanowiło 30 samochodów GAZ-AA oraz dwa wyremontowane, poniemieckie autobusy marek: Ford i Renault.
We wrześniu 1945 roku uruchomiono pierwszą regularną linię autobusową w relacji Legnica – Łódź. Kolejnymi połączeniami były Legnica – Kraków, Legnica – Bogatynia oraz Legnica – Jelenia Góra, uruchamiane przy pomocy przystosowanych do przewozu pasażerów samochodów ciężarowych.
W październiku 1945 roku powstała baza transportowa PKS we Wrocławiu. Z początkiem 1946 roku dekretem Ministra oficjalnie powołano przedsiębiorstwo państwowe Państwowa Komunikacja Samochodowa. Bazę PKS w Legnicy przekształcono w ekspozyturę „Państwowej Komunikacji Samochodowej Okręgu Wrocławskiego” pod zwierzchnictwem Prezydium Wojewódzkiej Rady Narodowej we Wrocławiu, podległą Zjednoczeniu Przedsiębiorstw Państwowej Komunikacji Samochodowej Województwa Wrocławskiego we Wrocławiu .
Z przedsiębiorstwa w 1946 roku oddelegowano grupy pracowników do utworzenia oddziałów PKS w Wałbrzychu i Jeleniej Górze. Oddziałowi PKS w Legnicy powierzono także zorganizowanie baz transportowych PKS w: Bolesławcu, Chojnowie, Jaworze, Lubinie, Strzegomiu, Środzie Śląskiej i Złotoryi.
Oddział Wojewódzkiego Przedsiębiorstwa Państwowej Komunikacji Samochodowej we Wrocławiu.
Pod koniec czerwca 1958 roku w legnickie struktury PKS włączono filię Przedsiębiorstwa Transportu Samochodowego i Specycji, a zarządzeniem nr 3/60 z dnia 16 stycznia 1960 roku Prezydium Wojewódzkiej Rady Narodowej we Wrocławiu połączono szereg państwowych przedsiębiorstw transportu towarowego i pasażerskiego z rejonu Dolnego Śląska w Wojewódzkie Przedsiębiorstwo Państwowej Komunikacji Samochodowej (WP PKS). Nadzór nad Przedsiębiorstwem sprawowało Prezydium Wojewódzkiej Rady Narodowej we Wrocławiu za pośrednictwem Wydziału Komunikacji.
Wojewódzkie Przedsiębiorstwo PKS we Wrocławiu brało udział w budowie Legnicko-Głogowskiego Okręgu Miedziowego. W 1968 roku na bazie filii Oddziału Towarowo-Osobowego WP PKS w Legnicy z siedzibą w Lubinie utworzono samodzielny oddział PKS, któremu podporządkowano filię legnickiego PKS w Chojnowie oraz filię oddziału WP PKS z Bolesławca zlokalizowaną w Chocianowie.
Przedsiębiorstwo Państwowej Komunikacji Samochodowej w Legnicy.
1 stycznia 1991 roku wszystkie dotychczasowe oddziały Państwowej Komunikacji Samochodowej przekształcono w 176 niezależnych od siebie przedsiębiorstw państwowych, które stopniowo prywatyzowano. Dotychczasowy oddział PKS w Legnicy przekształcono w Przedsiębiorstwo Państwowej Komunikacji Samochodowej w Legnicy.
Po likwidacji Wojewódzkiego Przedsiębiorstwa Komunikacyjnego w Legnicy przedsiębiorstwo objęło część relacji regionalnych dotąd obsługiwanych przez komunikację miejską.
Od lat 90. przedsiębiorstwo (podobnie jak pozostałe publiczne przedsiębiorstwa przewozowe) zmagało się z narastającą konkurencją prywatnych przewoźników drogowych oraz zwiększeniem liczby samochodów osobowych. Ponadto, od 1999 roku polskie gminy (również na obszarze działalności PKS Legnica) pozyskiwały z rządowego programu autobusy szkolne do realizacji zamkniętych dowozów uczniów, które pozbawiły publiczny transport zbiorowy istotnej grupy pasażerów.
Pod względem liczby pasażerów przewożonych dziennie na terenie powiatu legnickiego w komunikacji zwykłej udział PKS wynosił 12,58% w roku 2004 i zmalał do 9,21% w roku 2005.
Przedsiębiorstwo Komunikacji Samochodowej „TRANS-POL” spółka z o.o..
W latach 2001–2004 wojewoda dolnośląski przeprowadził prywatyzację Przedsiębiorstwa Państwowej Komunikacji Samochodowej w Legnicy.
Na przełomie 2004 i 2005 roku wojewoda oddał przedsiębiorstwo w odpłatne używanie spółce PKS „Trans-Pol”, w której udziały objęli pracownicy PPKS (ok. 35%) oraz przewoźnicy z grupy kapitałowej PKS „Tour” Jelenia Góra (pozostałe udziały).
PKS „Trans-Pol” rywalizowała o sprywatyzowanie PPKS Legnica z inną spółką: „PKS Legnica Sp. z o.o.”, którą chcieli pierwotnie założyć pracownicy i sprywatyzowany uprzednio PKS w Żarach. Do PKS „Trans-Pol” przystąpiło ostatecznie 121 ze 184 pracowników PPKS. Funkcję prezesa objął Tadeusz Nowak, zarządca komisaryczny PPKS Legnica z nadania organu właścicielskiego (wojewody dolnośląskiego). Zastrzeżenia wobec prywatyzacji z udziałem PKS „Tour” Jelenia Góra formułował poseł Ryszard Zbrzyzny.
Prywatyzacja PPKS Legnica na rzecz spółki PKS „Trans-Pol”, poza pakietem gwarancji socjalnych dla załogi, umożliwiła nabycie w leasingu 4 nowych autobusów oraz napływ taboru od udziałowców.
Oprócz dotychczasowych połączeń spółka weszła na trasy, z których rezygnowało Miejskie Przedsiębiorstwo Komunikacyjne w Legnicy, m.in. Legnica – Jawor i Legnica – Złotoryja.
Według informacji medialnych przekazywanych przez zarząd w 2010 roku przewozy liniowe były dla spółki deficytowe, a ogólna sytuacja finansowa spółki zła. Według stanu na rok 2010 głównym źródłem dochodów PKS „Trans-Pol” było wynajmowanie autokarów (posiadano ich wówczas 75) oraz dzierżawa pomieszczeń.
W 2009 roku spółka przejęła od Skarbu Państwa użytkowane nieruchomości: zajezdnie w Legnicy, Jaworze i Złotoryi oraz dworce autobusowe w Legnicy i Złotoryi. Spółka, nie dysponując środkami na remont będącego w złym stanie technicznym dworca autobusowego w Legnicy, wzniesionego w latach 70, zdecydowała o jego sprzedaży. Kolejno sprzedano: dworzec w Złotoryi (2010 r.), dworzec w Legnicy (2011 r.), bazę przy autostradzie A4 (2016 r.), bazę w Złotoryi (czerwiec 2017 r.). Podobną politykę sprzedaży majątku prowadziły inne spółki grupy kapitałowej PKS „Tour” Jelenia Góra.
Kolejno w: 2009, 2010, 2012 i 2014 roku reporterzy Polskiego Radia Wrocław informowali o niesprawnych autokarach należących do spółki.
Władze gminy Legnica, na skutek zaległości przedsiębiorstwa w opłacaniu podatku od nieruchomości wszczęły postępowanie egzekucyjne i zajęły komorniczo trzy autokary spółki.
Pod koniec września 2017 roku komornik sądowy dokonał skutecznej sprzedaży bazy PKS „Trans-Pol” w Legnicy, w której firma funkcjonowała w różnych formach organizacyjnych od 1945 roku. Na skutek kłopotów w 2017 roku spółka ograniczyła działalność, a także przeniosła siedzibę do Jawora.
Na koniec 2017 roku przedsiębiorstwo zatrudniało 30 pracowników. Własność autokarów była przeniesiona na spółki grupy PKS „Tour” Jelenia Góra.
8 lutego 2018 roku nastąpiła zmiana na stanowisku prezesa spółki. Kierującego od powstania PKS „Trans-Pol” w 2004 roku Tadeusza Nowaka zastąpił Janusz Przygrodzki.
Od 15 października 2018 r. do 10 lutego 2019 r. spółka obsługiwała nowo utworzoną komunikację miejską w Złotoryi. Przewozy prowadzono z wykorzystaniem dwóch autobusów Karosa i Iveco wypożyczonych przez operatora z powiązanego kapitałowo przedsiębiorstwa PKS Lubin, wycofanych z obsługi komunikacji miejskiej w Lubinie oraz własnego autokaru. 10 lutego 2019 r. zaprzestano obsługi połączeń na zlecenie gminy miejskiej Złotoryja, zarówno w komunikacji miejskiej, jak i zamawianych przez wiele lat połączeń szkolnych.
1 czerwca 2021 roku spółka zawiesiła poranny kurs Wądroże Wielkie-Jawor, a bilety miesięczne na tej trasie realizowały autobusy szkolne PKS-u. Trasa całkowicie została zawieszona na wakacjach. Do 1 września 2021 roku spółka całkowicie zawiesiła ostatnie kursy na trasie Legnica-Jawor, Jawor-Legnica tym samym kończąc działalność przewozową.
Trasy.
Według stanu na 1 marca 2019 r.:

</doc>
<doc id="4517628" url="https://pl.wikipedia.org/wiki?curid=4517628" title="PKS Legnica">
PKS Legnica



</doc>
<doc id="4517629" url="https://pl.wikipedia.org/wiki?curid=4517629" title="PKS Trans-Pol">
PKS Trans-Pol



</doc>
<doc id="4517633" url="https://pl.wikipedia.org/wiki?curid=4517633" title="Ulica Prudnicka w Krapkowicach">
Ulica Prudnicka w Krapkowicach

Ulica Prudnicka – jedna z głównych ulic Krapkowic.
Nazwa ulicy używana do 1945 to "Neustadterstrasse".
Przebieg.
Ulica ta biegnie wzdłuż drogi wojewódzkiej nr 409. Stanowi drogę wyjazdową z Krapkowic na południe, w kierunku Białej i Prudnika. Przechodzi przez drogę krajową nr 45.

</doc>
<doc id="4517634" url="https://pl.wikipedia.org/wiki?curid=4517634" title="Nongshim">
Nongshim

Nongshim Co., Ltd. (kor.: 농심) – południowokoreańska firma z branży spożywczej z siedzibą w Seulu. Nongshim została założona w 1965 roku pod nazwą Lotte Food Industrial Company. Nazwę zmieniono na Nongshim w 1978 roku.
Obecne logo zostało opublikowane w 1991 roku, Które przybrało formę nasienia. W 2003 roku firma przeszła na system holdingowy i stała się spółką zależną Nongshim Holdings.
Pod koniec 2015 roku firma miała 2,57 bilionów wygranych w aktywach i 2,81 biliona wygranych w sprzedaży.
Działa w 11 fabrykach na całym świecie, posiada oddziały w Korei i za granicą oraz działa w ponad 100 krajach.
Nongshim to największa firma produkująca ramyun i przekąski w Korei Południowej. Jej produkty obejmują ramyun, przekąski i wodę butelkowaną. Produkty Nongshim są teraz dostępne w ponad 100 krajach.

</doc>
<doc id="4517635" url="https://pl.wikipedia.org/wiki?curid=4517635" title="Lamphua">
Lamphua

Lamphua (łac. "Diocesis Lamphuensis") – stolica historycznej diecezji we Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4517636" url="https://pl.wikipedia.org/wiki?curid=4517636" title="Ulica Prudnicka">
Ulica Prudnicka



</doc>
<doc id="4517638" url="https://pl.wikipedia.org/wiki?curid=4517638" title="Madame X (album)">
Madame X (album)

Madame X – czternasty album studyjny amerykańskiej piosenkarki Madonny, wydany 14 czerwca 2019 roku nakładem Interscope Records.
Geneza.
Poprzedni album studyjny Madonny, "Rebel Heart", został wydany w marcu 2015 roku. W wakacje 2017 roku piosenkarka przeprowadziła się z dziećmi ze Stanów Zjednoczonych do Lizbony. Pochodzący z Republiki Zielonego Przylądka piosenkarz Dino D’Santiago zapoznał ją z kulturą dzielnicy Alfama, między innymi z Tejo Barem, gdzie – jak przyznała artystka – odnalazła pierwsze inspiracje na następny album. W Lizbonie Madonna poznała między innymi brazylijskiego pianistę João Venturę, Kimi Djabatego z Gwinei Bissau, portugalską wokalistkę Vânię Duarte oraz brazylijską piosenkarkę Blayę, znaną w Portugalii z przeboju „Faz Gostoso”. Brała udział w domowych sesjach, podczas których grano fado. Ponadto, po piętnastu latach od ostatniej współpracy muzycznej nawiązała kontakt z francuskim producentem Mirwaisem Ahmadzaï.
W styczniu 2018 roku Madonna potwierdziła za pośrednictwem serwisu Instagram, że rozpoczęła pracę nad swoim kolejnym albumem. W maju wystąpiła podczas Met Gali w nowojorskim Metropolitan Museum of Art, gdzie zaprezentowała fragment premierowej piosenki, „Dark Ballet” (zatytułowanej wówczas „Beautiful Game”). Na scenie towarzyszył jej grający na pianinie Ventura. 14 kwietnia 2019 roku Madonna zaprezentowała zwiastun albumu z informacją o jego tytule, "Madame X", a trzy dni później potwierdziła datę premiery.
Nagrywanie i styl muzyczny.
"Madame X" był nagrywany przez ponad 18 miesięcy w Lizbonie, Londynie, Los Angeles i Nowym Jorku. Album jest inspirowany muzyką latynoską i portugalskim fado. Piosenki na album zostały nagrane w językach: angielskim, hiszpańskim i portugalskim.
Wydanie.
"Madame X" został wydany 14 czerwca 2019 roku w dwóch wersjach: standardowej (z trzynastoma utworami) i specjalnej (z dwoma dodatkowymi piosenkami). 17 kwietnia rozpoczęła się ich przedsprzedaż. Album ukazał się także w formie box setu z edycją specjalną na CD, dodatkowym CD z trzema utworami, edycją standardową na kasecie magnetofonowej, siedmiocalową płytą z grafiką, zawierającą utwór „I Rise”, książką, dwustronnym plakatem i arkuszem do tatuaży.
Promocja.
Single.
Pierwszy singel promujący "Madame X", „Medellín” (nagrany w duecie z Malumą), został wydany 17 kwietnia 2019 roku. 24 kwietnia odbyła się premiera nagranego do niego teledysku, wyreżyserowanego przez Dianę Kunst i Mau Morgó.
Drugi singel, „Crave” (nagrany w duecie ze Swae Lee), został wydany 10 maja 2019 roku. 10 dni później piosenka została wydana w formacie adult contemporary w Stanach Zjednoczonych. 22 maja odbyła się premiera teledysku wyreżyserowanego przez Nuno Xico. 25 października zostały wydane remiksy utworu, a w połowie listopada utwór uplasował się na pierwszym miejscu amerykańskiej listy Dance Club Songs.
„I Rise” został oryginalnie wydany jako pierwszy singel promocyjny albumu 3 maja 2019 roku. 4 października utwór został wypuszczony we włoskich rozgłośniach radiowych jako trzeci singel albumu. Za pośrednictwem strony magazynu Time, teledysk „I Rise” w reżyserii Petera Matkiwskyego został wydany 19 czerwca. 19 lipca oraz 16 sierpnia zostały wydane remiksy piosenki. Remiks Tracy Young został nominowany do nagrody Grammy w kategorii Najlepsze zremiksowane nagranie.
Promocyjne single i teledyski.
17 maja został wydany utwór „Future” stworzony we współpracy z Quavo, a 7 czerwca piosenka „Dark Ballet” została wydana. Teledysk utworu „Dark Ballet” był wyreżyserowany przez Emmanuela Adjei i gra w nim Mikky Blanco. Remiks Honeya Dijona „I Don't Search I Find” został wydany 6 grudnia i 2 miesiące później stał się pięćdziesiątym numerem 1. Madonny na liście "Dance Club Songs".
Teledysk do utworu „God Control” został opublikowany 26 czerwca. Klip został wyreżyserowany przez wieloletniego współpracownika Madonny Jonasa Åkerlunda i przedstawia strzelaninę w klubie nocnym, która przypomina strzelaninę w klubie nocnym w Orlando w 2016.
19 lipca został opublikowany teledysk do utworu „Batuka”, który był wyreżyserowany przez Emmanuela Adjei i przedstawia m.in. Madonnę oraz zespół Orquestra Batukadeiras grające oraz tańczące do batuque.
Występy na żywo.
1 maja 2019 roku Madonna i Maluma po raz pierwszy wykonali na żywo „Medellín” podczas gali Billboard Music Awards 2019 w Las Vegas. 18 maja artystka wystąpiła gościnnie w trakcie Konkursu Piosenki Eurowizji 2019 w Tel Awiwie, gdzie zaprezentowała „Like a Prayer” i zaśpiewany z Quavo „Future”. 30 czerwca zaśpiewała „God Control” i „I Rise” podczas koncertu Stonewall 50 – WorldPride NYC 2019 w Nowym Jorku.
6 maja piosenkarka ogłosiła trasę koncertową Madame X Tour, która rozpoczęła się we wrześniu 2019 roku i obejmie teatry w Stanach Zjednoczonych oraz Europie.
Odbiór.
Krytyczny.
"Madame X" otrzymał w serwisie Metacritic średnią 70/100 na podstawie 21 profesjonalnych recenzji krytyków muzycznych.
Ben Beaumont-Thomas z gazety „The Guardian” ocenił: „Latynoskie wpływy, nie tylko poprzez adaptację współczesnego popu z elementami reggaeton, ale także poprzez przeprowadzkę do Lizbony, sprawiają, że sześćdziesięcioletnia Madonna brzmi najbardziej naturalnie, progresywnie i oryginalnie od czasu "Confessions [on a Dance Floor]". Równocześnie jest to jeden z jej najbardziej dziwacznych i rozwalonych albumów, na którym znalazły się jedne z jej najgorszych piosenek”. El Hunt z serwisu NME napisała: „"Madame X" jest śmiały, dziwaczny i niepodobny do niczego, co dotychczas robiła Madonna (…). Po raz pierwszy od czasu "Confessions on a Dance Floor" jest w jej oczach błysk”. Rob Sheffield z „Rolling Stone’a” ocenił: „"Madame X" jest dziwaczny w uroczy sposób, a jedyne, co pozostaje słuchaczowi, to stanie w tyle i patrzenie”. Sal Cinquemani z portalu Slant Magazine nazwał album „dziełem artysty przebudzonego, który ma coś do powiedzenia”, dodając: „Nawet gdy Madonna wypada słabiej, przynajmniej wiemy, że mamy do czynienia z prawdziwą artystką, a nie gwiazdą popu stworzoną w laboratorium pisania piosenek”. Will Hodgkinsonn z gazety „The Times” nazwał "Madame X" „najodważniejszym albumem” Madonny.
Craig Jenkins z portalu Vulture napisał: „Być może dawne albumy [Madonny] były gładsze i okupione mniejszym wysiłkiem, ale i tak wciąż wracamy po więcej, bo to, jak jej umysł i muzyka działają, jest fascynujące. Madonna w wieku sześćdziesięciu lat wciąż ma dużo do powiedzenia”. Jeremy Helligar z „Variety” ocenił: „Tym, co sprawia, że "Madame X" jest najlepszym albumem Madonny od czasu "Confessions on a Dance Floor", jest fakt, że choć znów się zwierza, to tym razem nie kieruje się ku masowej konsumpcji”. Alexandra Pollard z „The Independent” nazwała "Madame X" „intrygującym, często wspaniałym, a okazjonalnie okropnym albumem”. Mark Beech z „Forbesa” ocenił: „Na "Madame X" Madonna nie wykazuje się zachowawczością po czteroletniej przerwie (…). Sześćdziesięcioletnia Madonna na pewno nie popadła w rutynę i mimo wad wciąż jest interesująca”. Louise Bruton z „The Irish Times” napisała: „Jej głos jest mocno zamaskowany, co jeszcze bardziej popycha maniakalną koncepcję tego albumu. Jest to duża i zwariowana produkcja, przeciwstawiająca się spaczeniom technologicznym, społecznym i politycznym, niekiedy tak dziwaczna, że nie można nie być pod wrażeniem”. Bartosz Sąder z portalu Onet.pl ocenił: „"Madame X" to muzyczny rollercoaster (…), udaje jej się zaskoczyć i właśnie za to ją kochamy (…). Madame X to nowe alter ego Madonny, które ma wiele wcieleń. I właśnie taki jest ten krążek. Zmienny po każdym utworze. Eksperymentalny, niejasny, dziwny, artystycznie świetny. Nic tu się nie zgadza”.
Negatywną recenzję wystawił Rich Juzwiak z portalu Pitchfork, który napisał: „Olbrzymia ambicja w niefortunny sposób podkreśla porażki. Dużo piosenek z "Madame X" znajduje się w stanie, nazwijmy to tak, delirycznej wylewności – zmierzają gdzieś wokół siebie samych, zmieniając kierunek i co kilka sekund oferując coś nowego w celu przyciągnięcia uwagi. Przez te dziwaczne pomysły kończą, upadając nisko (…). Pop [Madonny] zawsze istniał po to, by w ezoteryczny sposób przemycać masowemu odbiorcy obce kultury. Z tym że na "Madame X" [Madonna] nie konsumuje tych kultur, ale pobieżnie korzysta z drive-thru”. Neil McCormick z „The Daily Telegraph” ocenił: „Nawet auto-tune nie ratuje żenujących tekstów, w których wzniosłe inspiracje są sprowadzane na ziemię przez zgrzytliwe rymy i pseudofilozoficzne hasła (…). Madonna twierdzi, że walczy z ageizmem, ale walka odbywa się na zbyt wielu frontach. Jej największą słabością w popowej grze o tron pozostaje chęć rządzenia wszystkim”. Artur Szklarczyk z CGM napisał: „Wydany właśnie następca "Rebel Heart" sprzed 4 lat to zlepek (za) dużej liczby różnorodnych brzmień, wokali podrasowanych auto-tune’em oraz pretensjonalnych tekstów. W efekcie daje to ciężkostrawną całość (…). "Madame X" przytłacza mnogością stylistyk i denerwuje brakiem jakiegokolwiek spójnego pomysłu na zgrabną, muzyczną opowieść, dopasowaną do realiów panujących we współczesnej muzyce rozrywkowej”. Bartek Chaciński z „Polityki” ocenił: „Piszę o tej wojnie bez wojny, bo jeśli nawet czasem brakowało Madonnie repertuaru, nadrabiała energią, wyrazistością, a "Madame X" jest pod tym względem albumem, który brzmi, jak gdyby nagrywany był w Polsce w dzisiejszych warunkach pogodowych. Wyblakłym i mało dynamicznym. Z daleka – jak nie u Madonny – nawet nie bardzo słychać, że coś się dzieje. Ale z bliska widać i słychać, że sytuacja jest gorsza niż można było przypuszczać”.
Komercyjny.
Dzięki 95 tysiącom ekwiwalentów egzemplarzy "Madame X" zadebiutował na pierwszym miejscu amerykańskiej listy przebojów Billboard 200. 90 tysięcy z nich to sprzedaż właściwa, tysiąc – ekwiwalenty dzięki pobraniom pojedynczych utworów, zaś 4 tysięcy – ekwiwalenty dzięki odtworzeniom w serwisach streamingowych. "Madame X" jest dziewiątym albumem Madonny, który dotarł do szczytu listy, a zarazem pierwszym od czasu "MDNA" z 2012 roku. Równocześnie jest to jej dwudziesty drugi album, który dotarł do pierwszej dziesiątki notowania.

</doc>
<doc id="4517640" url="https://pl.wikipedia.org/wiki?curid=4517640" title="Dobrava">
Dobrava



</doc>
<doc id="4517641" url="https://pl.wikipedia.org/wiki?curid=4517641" title="Kościół św. Rocha i św. Jana Chrzciciela w Brochowie">
Kościół św. Rocha i św. Jana Chrzciciela w Brochowie

Kościół świętego Rocha i świętego Jana Chrzciciela – rzymskokatolicki kościół parafialny należący do parafii św. Jana Chrzciciela w Brochowie (dekanat Sochaczew – św. Wawrzyńca diecezji łowickiej), zabytkowa świątynia chrześcijańska, miejsce chrztu Fryderyka Chopina.
Jest to gotycko-renesansowa bazylika powstała jako efekt przebudowy pierwotnego gotyckiego kościoła. Została ufundowana przez Brochowskich (herbu Prawdzic), a wzniesiona została w latach 1551–1561 przez działającego na Mazowszu znakomitego muratora Jana Baptystę Wenecjanina (m.in. wybudował lub przebudował kościoły w Broku, Płocku i Pułtusku). Świątynia ma charakter obronny. Podkreślają to trzy wieże, które dominują nad okolicą tak jak baszty zamku. Była przebudowywana także później, m.in. po 1655 roku dzięki staraniom Olbrachta Adriana Lasockiego. To w tym czasie zostały wzniesione ceglane obramowania bastionowe okalające teren przy kościele. Od strony Bzury zachowały się jeszcze pozostałości fosy. We wnętrzu, nad bocznymi nawami, jest umieszczony długi ganek, który umożliwiał połączenie między wieżami-basztami. Typowe dla stylu Jana Baptysty Wenecjanina jest zrekonstruowane po zniszczeniach wojennych sklepienie kolebkowe z siatką dekoracyjnych żeber kasetonowych w formie koła i prostokąta. W czasie gruntownego remontu świątyni w latach 2008-10 zostały zrekonstruowane także polichromie nakrywające sklepienie. Wyposażenie wnętrza jest skromne. Funkcja obronna świątyni nie przydała się w okresie nowożytnym. Podczas I wojny światowej kościół był wykorzystywany jako stanowisko obserwacyjne, a podczas bitwy nad Bzurą we wrześniu 1939 roku kościół był zajęty przez polskich żołnierzy osłaniających przeprawę przez Bzurę. W czasie obu wojen światowych artyleria niszczyła kościół. Na północnej ścianie świątyni znajduje się tablica poświęcona żołnierzom polskim walczącym w bitwie nad Bzurą..

</doc>
<doc id="4517645" url="https://pl.wikipedia.org/wiki?curid=4517645" title="Jan Milecki">
Jan Milecki

Jan Milecki – polski chemik, dr hab. nauk chemicznych, profesor nadzwyczajny Pracowni Spektrochemii Organicznej i Środowiskowego Laboratorium Unikalnej Aparatury Chemicznej Wydziału Chemii Uniwersytetu im. Adama Mickiewicza w Poznaniu.
Życiorys.
W 1972 uzyskał tytuł magistra, natomiast w 1980 obronił pracę doktorską pt. "Synteza struktura i właściwości oligonukleotydów zawierających rzadkie nukleozydy pochodne uracylu", a 27 czerwca 2002 uzyskał stopień doktora habilitowanego w zakresie nauk chemicznych na podstawie rozprawy zatytułowanej "Specyficzne modyfikacje i znakowanie izotopowe w badaniach strukturalnych oligorybonukleotydów".
Został zatrudniony na stanowisku profesora nadzwyczajnego w Pracowni Spektrochemii Organicznej i Środowiskowego Laboratorium Unikalnej Aparatury Chemicznej na Wydziale Chemii Uniwersytetu im. Adama Mickiewicza w Poznaniu.

</doc>
<doc id="4517648" url="https://pl.wikipedia.org/wiki?curid=4517648" title="Thiệu Trị">
Thiệu Trị

Thiệu Trị , (ur. 1807, zm. 1847) – cesarz Wietnamu z rodu Nguyễn, panował w latach 1841–47.
Panowanie.
Był synem i następcą Minh Mạnga. Wykształcony w naukach konfucjańskich, kontynuował konserwatywną politykę izolacjonizmu. Sprzeciwiał się działalności chrześcijańskich misjonarzy, jednak nie prowadził krwawych prześladowań jak Minh Mạng.
Za jego panowania francuskie imperium kolonialne zaczęło zyskiwać wpływy w Wietnamie, czemu konserwatywne feudalne cesarstwo nie było w stanie zapobiec.

</doc>
<doc id="4517659" url="https://pl.wikipedia.org/wiki?curid=4517659" title="Lotte Ingrisch">
Lotte Ingrisch

Lotte Ingrisch, właściwie Charlotte Gruber, pseudonim Tessa Tüvari (ur. 20 lipca 1930 w Wiedniu, zm. 24 lipca 2022 tamże) – austriacka pisarka i dramaturg.
Życiorys.
Lotte urodziła się jako córka Emmy i Karla Gruber. Od 1949 do 1965 roku była żoną austriackiego filozofa Hugo Ingrischa. W 1966 roku wyszła za mąż za austriackiego kompozytora Gottfrieda von Einema (1918-1996), dla którego napisała wiele librett. W latach 50. i 60. Lotte Ingrisch opublikowała kilka powieści humorystycznych i psychologicznych pod pseudonimem Tessa Tüvari. Od połowy lat 60. pisała komedie, science fiction, słuchowiska radiowe, sztuki telewizyjne, libretta i literaturę faktu. Duża część jej pracy została przetłumaczona na angielski, hiszpański i inne języki świata.
Po śmierci męża ofiarowała swój dom w Oberdürnbach jako Muzeum Gottfrieda von Einem społeczności Maissau, która co roku organizuje tam koncerty. W 1990 Lotte Ingrisch przekazała swoje zasoby literackie do Literaturarchiv der Österreichischen Nationalbibliothek. W 1993 roku założyła "Schule der Unsterblichkeit", aby pozbawić ludzi strachu przed śmiercią i umieraniu z godnością. Ingrisch jest wiceprezesem Fundacji Muzycznej Gottfrieda von Einem, a w 2010 założyła Międzynarodowe Towarzystwo Gottfrieda von Einem, które jest jej spadkobiercą. Przewodniczącym jest kompozytor i dyrygent Heinz Karl (Nali) Gruber.

</doc>
<doc id="4517662" url="https://pl.wikipedia.org/wiki?curid=4517662" title="Stanisław Lamperski">
Stanisław Lamperski

Stanisław Lamperski – polski chemik, dr hab. nauk chemicznych, profesor nadzwyczajny Zakładu Chemii Fizycznej Wydziału Chemii Uniwersytetu im. Adama Mickiewicza w Poznaniu.
Życiorys.
W 1976 uzyskał tytuł magistra, natomiast 14 grudnia 1984 obronił pracę doktorską pt. "Zjawisko oddziaływań molekularnych w polu granicy faz metal-elektrolit", a 5 stycznia 2001 uzyskał stopień doktora habilitowanego na podstawie rozprawy zatytułowanej "Teoria adsorpcji i jej zastosowanie do opisu właściwości wybranych rodzajów granic faz". 19 grudnia 2014 nadano mu tytuł profesora nauk chemicznych.
Pełni funkcję profesora nadzwyczajnego w Zakładzie Chemii Fizycznej na Wydziale Chemii Uniwersytetu im. Adama Mickiewicza w Poznaniu.

</doc>
<doc id="4517663" url="https://pl.wikipedia.org/wiki?curid=4517663" title="Tierra Ruffin-Pratt">
Tierra Ruffin-Pratt

Tierra La-she Ruffin-Pratt (ur. 11 kwietnia 1991 w Alexandrii) – amerykańska koszykarka występująca na pozycjach rzucającej lub niskiej skrzydłowej, obecnie zawodniczka Elicuru Holon.
Kariera sportowa.
W 2009 została wybrana MVP meczu gwiazd amerykańskich szkół średnich – McDonald’s All-American.
W styczniu 2020 została zawodniczką AZS-u Uniwersytet Gdański.

</doc>
<doc id="4517666" url="https://pl.wikipedia.org/wiki?curid=4517666" title="Domenico Cachia">
Domenico Cachia

Domenico Cachia (, ur. ok. 1690, zm. 1761) – był to maltański "capomastro" (mistrz budowniczy), który był zaangażowany w budowę kilku znaczących budynków, w tym Zajazdu Kastylijskiego w Valletcie i bazyliki św. Heleny w Birkirkarze.
Nie jest jasne, czy była to ta sama osoba, co Gio Domenico Cachia, architekt, ojciec Antonio Cachii.
Domenico Cachia był zaangażowany w 1741 w rozbiórkę oryginalnej "Auberge de Castille" Girolamo Cassara, a następnie budowę nowego zajazdu do projektu Andrei Belliego. Był „capomastro” Fundacji Manoela od 1745 do 1761.
Czasem Cachii przypisywany jest projekt bazyliki św. Heleny w Birkirkarze (1740), Selmun Palace w Mellieħa (data nieznana) oraz kościoła św. Augustyna w Valletcie (1765–94), lecz nie istnieje żadna pisana dokumentacja potwierdzająca jego udział.

</doc>
<doc id="4517684" url="https://pl.wikipedia.org/wiki?curid=4517684" title="Porwanie samolotu Horizon Air">
Porwanie samolotu Horizon Air

Porwanie samolotu Horizon Air – zdarzenie, do którego doszło 10 sierpnia 2018 roku. Skradziono wówczas samolot Bombardier Dash 8 Q400 linii lotniczych Horizon Air z międzynarodowego lotniska Seattle-Tacoma w SeaTac w stanie Waszyngton. Sprawca, 29-letni Richard Russell, był pracownikiem obsługi naziemnej Horizon Air bez doświadczenia w pilotażu. Wykonał on nieautoryzowany start, przez co dwa myśliwce McDonnell Douglas F-15 Eagle zostały wysłane w celu przechwycenia porwanego samolotu. Kontrola ruchu lotniczego SeaTac nawiązała kontakt radiowy z Russellem, jedyną osobą na pokładzie, który określił siebie jako „złamanego człowieka, który pewnie ma poluzowanych kilka śrub”. Około godziny i 15 minut po starcie Russell popełnił samobójstwo, celowo rozbijając samolot na słabo zaludnionej wyspie Ketron w Puget Sound. 
Samolot.
Porwanym samolotem był Bombardier Dash 8 Q400, należący do Horizon Air (wykonujący loty dla Alaska Airlines) o rejestracji N449QX i numerze seryjnym 4410. W 2012 roku odbył pierwszy lot i został dostarczony do Horizon Air. 10 sierpnia 2018 roku wylądował na międzynarodowym lotnisku Seattle-Tacoma o godzinie 13:35 czasu lokalnego po południu, po locie z miejscowości Victoria w Kolumbii Brytyjskiej. Tego dnia nie planowano ponownego lotu z jego udziałem. 
Porwanie.
Samolot został skradziony z miejsca oznaczonego jako „Plane Cargo 1” na północnym krańcu lotniska SeaTac. Maszyna następnie kołowała do pasa 16C drogą kołowania. Kontrola lotów w Seattle prosiła kilka razy samolot o podanie swojego identyfikatora lotu, nie otrzymała jednak odpowiedzi. Pobliski odrzutowiec Alaska Airlines znajdujący się na ziemi poinformował, że samolot zaczął startować. Nieautoryzowany start odbył się o 19:32 (02:32 UTC, 11 sierpnia). W odpowiedzi dwa myśliwce F-15 z 142. Skrzydła Myśliwskiego pod dowództwem NORAD zostały wysłane około 20:15 czasu lokalnego z bazy Portland Air National Guard w celu przechwycenia porwanego samolotu. Oba były uzbrojone w pociski powietrze-powietrze AIM-9 Sidewinder i AIM-120 AMRAAM. Myśliwce te leciały w prędkości naddźwiękowej, generując grom dźwiękowy w drodze do Puget Sound. Poza myśliwcami, została wysłana również latająca cysterna Stratotanker KC-135R z bazy sił powietrznych Fairchild w celu wsparcia wysłanych F-15. Loty do lotniska SeaTac zostały tymczasowo zawieszone. 
Kontrola ruchu lotniczego Seattle-Tacoma utrzymywała kontakt radiowy z pilotem. Transmisje odbywały się na otwartej częstotliwości i były szybko publikowane w serwisach społecznościowych. Pilot powiedział: „jestem złamanym człowiekiem, pewnie mam poluzowanych kilka śrub. Nigdy do tej pory tak naprawdę o tym nie wiedziałem”. Kiedy kontroler ruchu lotniczego zasugerował, żeby samolot wylądował na Joint Base Lewis – McChord, pilot odmówił: „Ci faceci mnie zabiją, jeśli spróbuję tam wylądować. Myślę, że mogę też coś tam zniszczyć. Nie chciałbym tego robić”. Zapytał kontrolera, czy mógłby dostać pracę jako pilot w Alaska Airlines, gdyby udało mu się szczęśliwie wylądować. Kontroler odpowiedział: „myślę, że dadzą ci pracę, jeśli uda ci się wylądować”, na co odpowiedział „Tak, dobrze!”, jednak chwilę później się rozmyślił. Mówił o chęci wykonania „kilku manewrów, aby zobaczyć, co ten [samolot] może zrobić”. Stwierdził, że nie chce nikogo skrzywdzić, a w ostatnich minutach komunikacji przeprosił swoich przyjaciół i rodzinę. Pod koniec lotu samolot został sfilmowany w momencie, kiedy pilot wykonywał nim akrobacje nad Puget Sound. Zdjęcia tych akrobacji pojawiły się w mediach społecznościowych. Doświadczony pilot powiedział, że manewry „wydawały się całkiem nieźle wykonane, bez przeciągnięcia”. Kiedy kontroler ruchu lotniczego poprosił o to, żeby spróbował wylądować samolotem po tych manewrach, pilot odpowiedział: „Nie wiem. Nie chcę. Miałem nadzieję, że tak się stanie, wiesz?” Dodał, że „nie planował lądowania”. 
Dwa F-15 próbowały skierować samolot w kierunku Oceanu Spokojnego, nie strzelając do niego. Q400 ostatecznie rozbił się o 20:43 czasu lokalnego na wyspie Ketron w Puget Sound, w hrabstwie Pierce w stanie Waszyngton, zabijając pilota i niszcząc samolot. Załoga okolicznego holownika zareagowała jako pierwsza. Strażacy z West Pierce Fire and Rescue i innych pobliskich oddziałów przybyli na wyspę około 1,5 godziny po katastrofie, z powodu czekania na prom na wyspie Steilacoom – Anderson. Pożar spowodowany katastrofą o powierzchni 2 akrów został stłumiony przez brak wiatru i został ugaszony następnego ranka. 
Śledztwo.
Biuro szeryfa hrabstwa Pierce podziękowało wszystkim za dokładne informacje i 11 sierpnia potwierdziło, że to agencje federalne będą prowadzić dochodzenie, głównie biuro Federalnego Biura Śledczego (FBI) w Seattle. Śledztwo wykazało, że sprawca, zidentyfikowany jako 29-letni Richard Russell, był samobójcą. Stwierdziło również, że jego działania nie mają podłoża terrorystycznego. Brad Tilden, dyrektor generalny Alaska Air Group, ogłosił tego samego dnia, że linia lotnicza współpracuje z Federalną Administracją Lotnictwa (FAA), FBI oraz Krajową Radą Bezpieczeństwa Transportu (NTSB) i „pracuje nad tym, aby dowiedzieć się o wszystkim, co się stało”. 12 sierpnia FBI stwierdziło, że wydobyło z wraku rejestrator danych lotu wraz z elementami rejestratora głosu w kabinie. Sprzęt został wysłany do Krajowej Rady Bezpieczeństwa Transportu w celu odczytania zapisanych informacji. 
9 listopada FBI oświadczyło, że zakończyło dochodzenie. Przesłanki terrorystyczne zostały wykluczone i stwierdzono, że Russell działał sam. Ostateczne zniżanie lotu na Wyspę Ketron zostało uznane za celowe, a samobójstwo zostało wymienione jako sposób śmierci. FBI oświadczyło: „Wywiady z kolegami z pracy, przyjaciółmi i rodziną, oraz przegląd wiadomości tekstowych wymienianych z Russellem podczas incydentu nie zidentyfikowały żadnych informacji, które sugerowałyby, że kradzież samolotu była związana z szerszą działalnością przestępczą lub ideologią terrorystyczną. Chociaż badacze otrzymali informacje o pochodzeniu Russella, możliwych stresorach i życiu osobistym, żaden element nie dawał wyraźnej motywacji działań Russella”.
Sprawca.
Richard Russell był pracownikiem obsługi naziemnej Horizon Air w Sumner w stanie Waszyngton. Od 4 lat był członkiem zespołu holowniczego, którego zadaniem było zmienianie pozycji samolotu na płycie lotniska. Kierownik operacyjny Horizon Air opisał Russella jako „spokojnego faceta”, który był „lubiany przez innych pracowników”. Miasto SeaTac ma minimalną płacę 15 USD za godzinę, ale nie dotyczy to pracowników linii lotniczych takich jak agenci naziemni Horizon Air. Podczas komunikacji z kontrolerem ruchu lotniczego Russell skarżył się na płace. 
Russell urodził się w Key West na Florydzie, a następnie w wieku siedmiu lat przeniósł się do miasta Wasilla na Alasce. Uczęszczał do Wasilla High School, gdzie uprawiał lekkoatletykę. Wśród przyjaciół i rodziny był znany jako „Beebo”. Był żonaty od 2012 roku. Poznał swoją żonę w 2011 roku na spotkaniu Campus Crusade for Christ w Southwestern Oregon Community College. Razem założyli piekarnię w North Bend w stanie Oregon. Sprzedali ją w 2015 roku, aby jego żona mogła być bliżej swojej rodziny; osiedlili się w Sumner w Waszyngtonie, a Russell znalazł zatrudnienie w Horizon Air. Był zapalonym podróżnikiem i uczęszczał na kampus Washington State University Global University, kształcąc się w dziedzinie nauk społecznych. Planował zdobyć stanowisko kierownicze w Horizon Air lub zostać oficerem wojskowym po uzyskaniu dyplomu. Był aktywny w swoim lokalnym kościele. Był również przywódcą lokalnej chrześcijańskiej posługi młodzieży Młodego Życia. 
Gary Beck, dyrektor generalny Horizon Air, stwierdził, że z tego co wiedziała firma, Russell nie miał licencji pilota. Beck stwierdził, że manewry lotnicze były „niewiarygodne” i że „nie wiedział, jak [Russell] osiągnął to, co zrobił”. Podczas rozmowy z kontrolą ruchu lotniczego Russell powiedział, że „wiedział trochę, co robi”, ponieważ miał doświadczenie w grach wideo. Prawdopodobnie miał na myśli Microsoft Flight Simulator. Ze względu na między innymi wątek gier video, incydent był szeroko komentowany w serwisie 4chan, gdzie powstało wiele memów i gdzie narodził się pośmiertny, internetowy pseudonim Richarda „Beebo Russella” – „Sky King”. O pośmiertnej popularności Russella w internecie świadczy także to, iż doczekał się on własnej stronie w serwisie Know Your Meme, który dokumentuje najpopularniejsze internetowe fenomeny. 
Po incydencie Joel Monteith, pilot SkyWest Airlines, przekazał dyspozytorowi awaryjnemu, że w 2017 r. zobaczył Russella i innego mężczyznę „wciskającego i obracającego przełączniki” w kokpicie samolotu SkyWest zaparkowanego na lotnisku Seattle – Tacoma. Monteith oświadczył, że mężczyźni powiedzieli mu, że trenują korzystanie z APU samolotu aby mogli go holować. Monteith stwierdził, że było to „podejrzane”, a mężczyźni odeszli zaraz po jego przyjściu. Stwierdził również, że Russell był kiedyś z nim w kokpicie Embraera 175, a Russell pytał go o „rzeczy, które należy wykonać przed startem”. 
Rodzina Russella wydała oświadczenie 11 sierpnia, stwierdzając, że byli „oszołomieni i załamani” i „zdruzgotani”.

</doc>
<doc id="4517693" url="https://pl.wikipedia.org/wiki?curid=4517693" title="Stanisław Tunikowski">
Stanisław Tunikowski

Stanisław Tunikowski (ur. 3 października 1908 w Kutach, zm. 29 grudnia 1979 w Rodezji) – polski oficer.
Życiorys.
Urodził się 3 października 1908 w Kutach. Ukończył studia prawnicze na Wydziale Prawa Uniwersytetu Jana Kazimierza we Lwowie. Był właścicielem majątku na Pokuciu.
Podczas II wojny światowej służył w Samodzielnej Brygadzie Strzelców Karpackich. Był oficerem Polskich Sił Zbrojnych.
Po wojnie pozostał na emigracji i zamieszkiwał w afrykańskiej Rodezji. Udzielał się w życiu tego kraju. Zmarł tamże 29 grudnia 1979. Jego imieniem nazwano tam most.

</doc>
<doc id="4517694" url="https://pl.wikipedia.org/wiki?curid=4517694" title="Katastrofa lotnicza na Piz Segnas">
Katastrofa lotnicza na Piz Segnas

Katastrofa lotnicza na Piz Segnas – wypadek lotniczy, do którego doszło 4 sierpnia 2018, gdy zabytkowy samolot pasażerski Junkers Ju 52, obsługiwany przez linie lotnicze Ju-Air rozbił się na górze Piz Segnas w Szwajcarii podczas podróży z Locarno do Dübendorf. Zginęło wszystkie 20 osób znajdujących się na pokładzie.
Była to pierwsza katastrofa samolotu Ju-Air z ofiarami śmiertelnymi od czasu rozpoczęcia działalności przez te linie lotnicze w 1982 roku. Za bezpośrednią przyczynę wypadku uznano niebezpieczne manewry wykonywane przez pilotów.
Przebieg lotu.
Samolot leciał z lotniska w Locarno do bazy lotniczej w Dübendorf, wracając z dwudniowej podróży. Pogoda była lepsza niż zazwyczaj w tym rejonie o tej porze roku, z wzburzonymi wiatrami. O 16:56 dniu 4 sierpnia (14:56 UTC), Junkers uderzył w górę Piz Segnas, na wysokości 2540 metrów.
Szwajcarskie władze stwierdziły, że samolot uderzył w ziemię prawie pionowo i z dużą prędkością. Świadek, przebywający w chwili katastrofy w pobliskiej Przełęczy Segnas widział Junkersa zbliżającego się od południa i przelatującego nad Martinsloch, o charakterystycznym 18-metrowym oknie skalnym na grzbiecie górskim Tschingelhörner, obok przełęczy. Następnie, zamiast przelecieć nad grzbietem, samolot wykonał ostry zakręt, zanurkował pionowo i uderzył w płaskowyż poniżej. Około 10 minut przed katastrofą inny świadek zaobserwował, że Ju 52 gwałtownie przechylał się w lewo i tracił wysokość, po czym zwiększył moc silnika i wrócił do normalnego lotu.
Na pokładzie przebywało 3 członków załogi i 17 pasażerów. Każdy z nich był Szwajcarem, oprócz austriackiej pary i ich syna. W samolocie znajdowało się łącznie dziewięć kobiet i jedenastu mężczyzn.
Samolot i załoga.
Samolot, który uległ katastrofie to Junkers Ju 52 / 3mg4e, rejestracja HB-HOT, o numerze seryjnym 6595. Służył on w szwajcarskich siłach powietrznych od 1939 do 1985 roku, kiedy to został przejęty przez Ju-Air, firmę oferującą loty widokowe starymi samolotami. Wylatał 10 000 godzin. Został wykorzystany w filmach "Tylko dla orłów" (1968) i "Walkiria" (2008) oraz w niemieckim filmie z 2012 roku "Bis zum Horizont, dann links!". Samolot otrzymał certyfikat zdatności do lotu wydany przez Federalny Urząd Lotnictwa Cywilnego (FOCA) w dniu 6 kwietnia 2018, ważny na okres dwóch lat.
W dniu katastrofy Junkers był pilotowany przez dwóch doświadczonych pilotów w wieku 62 i 63 lat. Obaj mieli duże doświadczenie jako piloci w Swissair, Swiss i Edelweiss Air, a także ponad 30 lat służby milicyjnej w Szwajcarskich Siłach Powietrznych. Obydwaj mieli także wylatane kilkaset godzin na Ju 52. Trzecim członkiem załogi była 66-letnia stewardesa z 40-letnim doświadczeniem zawodowym.
Konsekwencje.
Trasy piesze i lokalna przestrzeń powietrzna zostały zamknięte na czas operacji wydobycia wraku, w której udział wzięło pięć śmigłowców.
Linie Ju-Air zawiesiły wszystkie loty samolotami Ju 52 na okres dwóch tygodni, aż do wznowienia działalności 17 sierpnia, jednak w bardziej surowych warunkach.
W marcu 2019 r., podczas gdy dochodzenie w sprawie katastrofy nadal trwało, FOCA zakazało Ju-Air prowadzenia lotów pasażerskich z maszynami Ju 52, umożliwiając członkom klubu tylko prywatne loty. Uznano, że historyczne samoloty, takie jak Ju 52 nie spełniają obowiązujących wymogów bezpieczeństwa dla komercyjnego transportu pasażerskiego.
Po zakończeniu dochodzenia, Szwajcarska Komisja Śledcza ds. Bezpieczeństwa Transportu (STSB) wydała 8 rekomendacji dotyczących bezpieczeństwa ruchu lotniczego.
Dochodzenie.
Wypadek był badany przez STSB i policję kantonalną w Grisons w imieniu prokuratury federalnej i kantonalnej.
Rzecznik STSB stwierdził, że Junkers „spadł jak kamień na ziemię” a fala upałów w Europie mogła mieć wpływ na dojście do katastrofy, ponieważ ciepło zmniejsza wydajność, z jaką wznosi się samolot. Policja wskazała, że przed katastrofą nie otrzymano z samolotu żadnego sygnału o niebezpieczeństwie. Śledczy wykluczyli kolizję z liną lub samolotem i stwierdzili, że nie było żadnych śladów wskazujących na utratę części samolotu przed katastrofą. Samolot nie był wyposażony w żadne rejestratory parametrów lotu. Badacze mieli nadzieję znaleźć odpowiednie informacje w osobistych zdjęciach i nagraniach wideo pasażerów wykonanych podczas lotu. STSB wydało po katastrofie wstępne sprawozdanie w dniu 15 sierpnia 2018. 20 listopada 2018 wydano raport pośredni, w którym podano informację o śladach korozji i pęknięciach, niezwiązanych z wypadkiem, które skutecznie uziemiły dwa pozostałe Ju-52 Ju-Air (HB-HOP i HB-HOS) aż do pełnego wyjaśnienia sprawy.
28 stycznia 2021 STSB opublikowała raport końcowy, według którego główną przyczyną katastrofy były niebezpieczne manewry wykonywane przez pilotów samolotu. Według raportu, samolot znajdował się na niebezpiecznie niskiej wysokości, która uniemożliwiła zmianę trasy lotu. Samolot miał również poruszać się z niebezpiecznie niską prędkością. Czynniki te, połączone z turbulencjami występującymi w dolinie przez którą leciał samolot, miały doprowadzić do utraty kontroli nad samolotem przez pilotów. Jako dodatkowe czynniki wskazano środek ciężkości znajdujący się poza bezpiecznymi granicami i niepostępowanie zgodnie z regulacjami zapewniającymi bezpieczeństwo lotu.

</doc>
<doc id="4517699" url="https://pl.wikipedia.org/wiki?curid=4517699" title="Wilsznia (potok)">
Wilsznia (potok)

Wilsznia – potok w Beskidzie Niskim, prawobrzeżny dopływ Wisłoki.
Źródła na wysokości ok. 540 m n.p.m., na północnym stoku przełęczy, oddzielającej masyw Zimnego Wierchu od głównego grzbietu wododziałowego Karpat, pod samą granicą państwową polsko-słowacką. Źródłowy tok, pod nazwą Moczarnik, spływa w kierunku północnym. Od terenu nieistniejącej wsi Wilsznia płynie generalnie w kierunku północno-zachodnim. W Wilszni przyjmuje lewobrzeżny dopływ – potok Beskid. W Olchowcu przyjmuje dopływy: lewobrzeżny Olchowczyk i prawobrzeżny Ropianka (z terenu nieistniejącej wsi Ropianka). Niżej, w Polanach, przyjmuje z lewej strony Huciankę (z terenu dawnej wsi Huta Polańska) z potokiem Baranie, a z prawej potok spod Kiczery (646 m n.p.m.). W dolnej części Polan, na wysokości ok. 350 m n.p.m., uchodzi do Wisłoki.
W systemie gospodarki wodnej Wilsznia jest jednolitą częścią wód powierzchniowych o krajowym kodzie RW200012218149. Jej identyfikator hydrologiczny na Mapie Podziału Hydrograficznego Polski to 21814
W nocy z 18 na 19 lipca 2003 r. w wyniku potężnego oberwania chmury nad dorzeczem Wilszni potok i jego dopływy gwałtownie wezbrały. Woda zniszczyła prawie wszystkie mostki, przejazdy i przepusty oraz znacznie uszkodziła większość dróg. Szczęśliwie ocalał zabytkowy, kamienny mostek prowadzący do cerkwi w Olchowcu. W Polanach wezbrane wody Wilszni porwały samochód osobowy, którego 5 pasażerów zginęło.

</doc>
<doc id="4517709" url="https://pl.wikipedia.org/wiki?curid=4517709" title="Mistrzostwa Świata U-20 w Rugby Union Mężczyzn 2019">
Mistrzostwa Świata U-20 w Rugby Union Mężczyzn 2019

Mistrzostwa Świata U-20 w Rugby Union Mężczyzn 2019 (2019 World Rugby U20 Championship) – dwunaste mistrzostwa świata w rugby union dla drużyn narodowych do lat dwudziestu, organizowane przez World Rugby. Turniej został rozegrany w Argentynie w dniach 4–22 czerwca 2019 roku. Wzięło w nim udział dwanaście drużyn, a tytuł mistrzowski obronili Francuzi.
Unión Argentina de Rugby otrzymał prawa do organizacji mistrzostw w połowie czerwca 2018 roku, jednocześnie wskazano, iż mecze – podobnie jak w edycji 2010 – gościć będą Rosario i Santa Fe. Pod koniec lutego roku 2019 ogłoszono natomiast składy grup i rozkład gier, a także ustalono cenę najtańszych wejściówek na mecze fazy grupowej na 300 ARS. Sędziowie zawodów byli wyznaczani przed każdą kolejką. Przedturniejowe charakterystyki zespołów.
Podobnie jak rok wcześniej podczas mistrzostw były testowane zmiany w przepisach dotyczące niebezpiecznej szarży i jej penalizacji.
Drużyny rywalizowały w pierwszej fazie systemem kołowym podzielone na trzy czterozespołowe grupy. Zwycięzca meczu zyskiwał cztery punkty, za remis przysługiwały dwa punkty, porażka nie była punktowana, a zdobycie przynajmniej czterech przyłożeń lub przegrana nie więcej niż siedmioma punktami premiowana była natomiast punktem bonusowym. Po zakończeniu pierwszej fazy ustalany był ranking przed dwumeczową fazą play-off – pierwsze cztery zespoły walczyły o mistrzostwo, kolejne cztery o miejsce piąte, zaś pozostałe o miejsce dziewiąte. Przy ustalaniu rankingu po fazie grupowej w przypadku tej samej ilości punktów lokaty zespołów były ustalane kolejno na podstawie:
Już po dwóch kolejkach awans do półfinałów zapewniła sobie Australia, dołączyły do niej następnie RPA, Argentyna i Francja. Brak bonusowego punktu w porażce z Południowoafrykańczykami oznaczał dla "Baby Blacks" brak awansu do najlepszej czwórki po raz drugi w ciągu dwunastoletniej historii mistrzostw. W finale zmierzyli się obrońcy tytułu oraz goszczący ponownie po dziewięciu latach na tym etapie Australijczycy, zaś Nowozelandczycy po raz pierwszy znaleźli się poza pierwszą szóstką zawodów. Tytuł mistrzowski po wyrównanym spotkaniu, w którym prowadzenie zmieniało się siedmiokrotnie, obronili Francuzi, "Baby Boks" po raz trzeci z rzędu zdobyli brązowe medale, a z rozgrywek elity po zajęciu ostatniego miejsca wypadli zaś Szkoci jako pierwsza drużyna z Wysp Brytyjskich. Przedstawiciel gospodarzy, Juan Pablo Castro, otrzymał wyróżnienie "Breakthrough Player of the Tournament", najwięcej punktów w zawodach zdobył Josh Hodge, zaś w klasyfikacji przyłożeń zwyciężył Ewan Ashman.
Uczestnicy.
W zawodach uczestniczyło jedenaście najwyżej sklasyfikowanych drużyn z poprzednich mistrzostw oraz zwycięzca World Rugby U-20 Trophy 2018.

</doc>
<doc id="4517711" url="https://pl.wikipedia.org/wiki?curid=4517711" title="Czesław Obtułowicz">
Czesław Obtułowicz

Czesław Tomasz Obtułowicz (ur. 28 grudnia 1898 w Jaśle, zm. 29 grudnia 1979 w Londynie) – pułkownik artylerii Wojska Polskiego.
Życiorys.
Urodził się 28 grudnia 1898 w Jaśle jako syn Czesława. Podczas I wojny światowej służył w Legionach Polskich. 
Po zakończeniu wojny, jako były oficer Legionów oraz c. i k. Armii został przyjęty do Wojska Polskiego i zatwierdzony w stopniu podporucznika. W listopadzie 1918 brał udział w obronie Lwowa podczas wojny polsko-ukraińskiej. W stopniu podporucznika służył w 9 pułku artylerii polowej podczas wojny polsko-bolszewickiej i za swoje czyny otrzymał Order Virtuti Militari. 
Został awansowany na stopień porucznika artylerii ze starszeństwem z dniem 1 czerwca 1919. W 1923 pozostawał oficerem 9 pułku artylerii polowej. Następnie awansował na stopień kapitana artylerii ze starszeństwem z dniem 1 lipca 1923. W 1924 i w kolejnych latach 20. i 30. służył w 17 pułku artylerii polowej. 2 grudnia 1930 został mianowany na stopień majora ze starszeństwem z 1 stycznia 1931 i 36. lokatą w korpusie oficerów artylerii. W marcu 1930 został wyznaczony na stanowisko dowódcy dywizjonu. W czerwcu 1934 został przesunięty na stanowisko kwatermistrza. W listopadzie 1935 został przeniesiony do 26 pułku artylerii lekkiej w Skierniewicach na stanowisko dowódcy III dywizjonu, na którym pozostawał do roku 1937. Na stopień podpułkownika został mianowany ze starszeństwem z 19 marca 1938 i 28. lokatą w korpusie oficerów artylerii. Do sierpnia 1939 pełnił służbę stanowisku I zastępcy dowódcy 11 pułku artylerii lekkiej w Stanisławowie.
Po wybuchu II wojny światowej 1939 walczył w kampanii wrześniowej jako dowódca 11 pułku artylerii lekkiej. Był aresztowany i więziony przez sowietów. Po odzyskaniu wolności wstąpił do formowanych Polskich Sił Zbrojnych w ZSRR. Od 1 października 1941 do 9 stycznia był dowódcą 6 pułku artylerii lekkiej, po czym przeszedł na stanowisko dowódcy artylerii dywizyjnej 6 Lwowskiej Dywizji Piechoty. Od 7 kwietnia 1942 do 3 maja 1947 ponownie dowodził 6 pułkiem artylerii lekkiej, w międzyczasie awansowany na pułkownika. Uczestniczył w kampanii włoskiej, w tym brał udział w bitwie pod Monte Cassino.
Po wojnie pozostał na emigracji w Wielkiej Brytanii. Zmarł 29 grudnia 1979 w Londynie.

</doc>
<doc id="4517714" url="https://pl.wikipedia.org/wiki?curid=4517714" title="Barbara Wieck">
Barbara Wieck

Barbara Wieck (ur. 26 lutego 1951 w Koserowie) – niemiecka lekkoatletka, biegaczka średniodystansowa, halowa mistrzyni Europy z 1969. W czasie swojej kariery reprezentowała Niemiecką Republikę Demokratyczną.
Zdobyła brązowy medal w biegu na 800 metrów na europejskich igrzyskach juniorów w 1966 w Odessie. Na kolejnych europejskich igrzyskach juniorów w 1968 w Lipsku zwyciężyła w tej konkurencji. Odpadła w eliminacjach biegu na 800 metrów na igrzyskach olimpijskich w 1968 w Meksyku.
Zwyciężyła w tej konkurencji na europejskich igrzyskach halowych w 1969 w Belgradzie, wyprzedzając Magdolnę Kulcsár z Węgier i Annę Ziminę ze Związku Radzieckiego. Jej wynik – 2:05,3 był nieoficjalnym halowym rekordem świata (IAAF nie uznawała wówczas oficjalnych rekordów w hali). Na mistrzostwach Europy w 1969 w Atenach Wieck zajęła 4. miejsce w biegu na 800 metrów.
4 października 1969 w Chociebużu ustanowiła rekord świata w sztafecie 4 × 800 metrów czasem 8:33,0 (sztafeta NRD biegła w składzie: Gertrud Schmidt, Gunhild Hoffmeister, Waltraud Pöhland i Wieck. 
Wieck była mistrzynią NRD w biegu na 800 metrów w 1969 oraz wicemistrzynią na tym dystansie w 1970 oraz mistrzynią w sztafecie 4 × 800 metrów w 1969. W hali była mistrzynią NRD w biegu na 800 metrów w 1969
18 września 1969 w Atenach ustanowiła rekord NRD w biegu na 800 metrów czasem 2:02,7.
Przez pewien czas była żoną piłkarza Gerda Kische.

</doc>
<doc id="4517734" url="https://pl.wikipedia.org/wiki?curid=4517734" title="Kobi Marimi">
Kobi Marimi

Kobi Marimi, hebr. קובי מרימי (ur. 8 października 1991 w Ramat Ganie) – izraelski aktor i piosenkarz, reprezentant Izraela w Konkursie Piosenki Eurowizji 2019.
Życiorys.
Ukończył szkołę średnią o kierunku teatralnym oraz studia na kierunku aktorskim.
W 2019 miał swoje pierwsze profesjonalne doświadczenie z muzyką w programie "Rising Star". Po wygraniu programu został ogłoszony reprezentantem Izraela w 64. Konkursie Piosenki Eurowizji w Tel Awiwie z utworem „Home”. Jako reprezentant gospodarzy miał zapewnione miejsce w finale widowiska, rozgrywanym 18 maja wystąpił w finale konkursu i zajął 23. miejsce, po zdobyciu łącznie 35 punktów w tym 35 punktów od telewidzów (19. miejsce) i 0 pkt od jurorów (26. miejsce).

</doc>
<doc id="4517737" url="https://pl.wikipedia.org/wiki?curid=4517737" title="Antonio Cachia">
Antonio Cachia

Antonio Cachia (ur. 1739, zm. 1813) – był to maltański architekt, inżynier cywilny i wojskowy oraz archeolog, który działał na przełomie XVIII i XIX wieku.
Był synem architekta Gio Domenico Cachii, który był prawdopodobnie tą samą osobą, co Domenico Cachia, "capomastro", który nadzorował budowę "Auberge de Castille". Był kuzynem Michele Cachii, innego architekta i inżyniera wojskowego.
Antonio Cachia został w 1779 "Capomastro delle Opere". W 1787 otrzymał od papieża Piusa VI tytuł Rycerza Komandora Orderu Złotej Ostrogi. Odpowiadał za prace nad różnymi fortyfikacjami, w tym modernizację fortu Ricasoli i budowę fortu Tigné. W Valletcie zaprojektował lub wybudował kościół św. Dominika, kościół św. Augustyna oraz klasztor św. Katarzyny. Mówi się, że skończył budowę "Bibliotheki", której projektantem był Stefano Ittar.
Cachia zaprojektował też kilka ogrodów, w tym "Ġonna tal-Kmand" w różnych miejscach wokół Malty, oraz "Lower Argotti Gardens" we Florianie. Przeprojektował też Floriana Granaries oraz "Market House" (dziś znany jako Middle Sea House). Ostatecznie otrzymał posadę głównego inspektora stoczni cywilnej.
Podczas swego życia Antonio Cachia został członkiem kilku europejskich akademii architektury. Zmarł 6 czerwca 1813.

</doc>
<doc id="4517744" url="https://pl.wikipedia.org/wiki?curid=4517744" title="SK Norczi Dinamoeli Tbilisi">
SK Norczi Dinamoeli Tbilisi



</doc>
<doc id="4517746" url="https://pl.wikipedia.org/wiki?curid=4517746" title="Wzór (banknot)">
Wzór (banknot)

Wzór banknotu – banknot nieprzeznaczony do obiegu, wydrukowany jako:
Wzorami akceptacyjnymi przeważnie są banknoty bez numeracji albo z numeracją zerową i bez nadruków.
Egzemplarze okazowe wykonuje się jako wzory dla banków krajowych lub zagranicznych, z którymi utrzymywane są stosunki pieniężne, Interpolu, placówek dyplomatycznych oraz z przeznaczeniem dla archiwów. Zazwyczaj wzory te posiadają numerację zerową lub kolejno następujące po sobie cyfry. Zdarzają się również sytuacje przygotowania ich z banknotów obiegowych, czyli z numeracją bieżącą. Nadruki na banknotach przeważnie wykonywane są dużymi literami w kolorze czerwonym lub innym. Inskrypcje te zazwyczaj kontrastowo różnią się od ogólnego tła rysunku.
W przypadku banknotów polskich na wzorach okazowych spotyka się napisy:
Napisy WZÓR często, choć nie zawsze, umieszczane są między dwiema podwójnymi lub pojedynczymi liniami, albo też ujęte są w ramki. Niektóre wzory mają przekreślenia banknotu po przeciwprostokątnych. Umieszczenie numeracji – zerowej lub bieżącej – pozwala na ocenę kroju cyfr, czemu przede wszystkim służy ta druga. Niekiedy wzory banknotów obiegowych mają dodrukowywaną numerację z brakującymi cyframi w numeracji pierwszej w celu zaprezentowania wszystkich cyfr numeratora.
W kolekcjonerstwie wzory z epoki, zwłaszcza te z numeracją specjalną, są cenniejsze od banknotów obiegowych.
Od przełomu XX/XXI w. na polskim rynku kolekcjonerskim pojawiają się czasami tzw. „wzory Jaroszewicza” niemające nic wspólnego ze wzorami specjalnymi, przeznaczonymi dla celów bankowych. Powstawały one ze zwykłych banknotów obiegowych dla premiera rządu PRL Piotra Jaroszewicza, który kolekcjonował papierowe znaki pieniężne seriami. Wysokiej rangi urzędnik NBP miał obowiązek przekazywania premierowi wszystkich nowo wychodzących banknotów poszczególnych serii z bardzo niską numeracją, pozbawianych siły nabywczej w Drukarni Skarbowej poprzez perforację albo nadruk napisu WZÓR. Wg autorów katalogów z drugiego dziesięciolecia XXI w. stanowią one jedynie ciekawostkę kolekcjonerską – nadrukiem od klasycznych wzorów bankowych się nie różnią ale przeznaczeniem już tak.

</doc>
<doc id="4517750" url="https://pl.wikipedia.org/wiki?curid=4517750" title="Stiftung für deutsch-polnische Zusammenarbeit">
Stiftung für deutsch-polnische Zusammenarbeit



</doc>
<doc id="4517752" url="https://pl.wikipedia.org/wiki?curid=4517752" title="Ribeiro (ujednoznacznienie)">
Ribeiro (ujednoznacznienie)



</doc>
<doc id="4517753" url="https://pl.wikipedia.org/wiki?curid=4517753" title="Piotr Agniaszwili">
Piotr Agniaszwili

Piotr Siemionowicz Agniaszwili (ros. Пётр Семёнович Агниашвили, gruz. პეტრე სიმონის ძე აღნიაშვილი, ur. 1898 lub 1896, zm. 13 lipca 1937) – gruziński rewolucjonista i działacz komunistyczny, radziecki polityk.
Życiorys.
W 1916 wstąpił do SDPRR(b), od 1918 służył w Armii Czerwonej, w lutym 1919 kierował obroną Władykaukazu przed białymi, w 1921 był sekretarzem odpowiedzialnym Biura Organizacyjnego RKP(b) w Abchazji. Później dowodził Gruzińską Dywizją Strzelecką w składzie Kaukaskiej Armii Czerwonego Sztandaru, był zastępcą przewodniczącego GPU Gruzińskiej SRR, a od 1930 zastępcą kierownika Wydziału Agitacji i Kampanii Masowych KC Komunistycznej Partii (bolszewików) Gruzji. W październiku 1932 został członkiem Biura Zakaukaskiego Komitetu Krajowego WKP(b), później do 30 grudnia 1934 był II sekretarzem KC KP(b)G, a od 1 stycznia 1935 I zastępcą przewodniczącego Rady Komisarzy Ludowych ZFSRR. 14 grudnia 1936 został aresztowany, 13 lipca 1937 skazany na śmierć pod zarzutem udziału w terrorystycznej organizacji trockistowsko-zinowjewowskiej i kierowania szkodliwą działalnością w gospodarce narodowej Gruzińskiej SRR i tego samego dnia stracony. 28 lipca 1956 pośmiertnie go rehabilitowano.

</doc>
<doc id="4517754" url="https://pl.wikipedia.org/wiki?curid=4517754" title="Otto de la Bourde">
Otto de la Bourde

Otto de la Bourde (ur. 1630, zm. 24 grudnia 1708) – austriacki duchowny rzymskokatolicki, w latach 1697-1708 Gurk
Życiorys.
Otto de la Bourde pochodzi z austriackiej rodziny o tradycjach wojskowych. Jego ojciec pochodził z Piemontu i był podpułkownikiem w Egerze, gdzie również urodził się jego syn Otto. W 1664 roku Otto de la Bourde został opatem benedyktyńskiego klasztoru Banz w Górnej Frankonii. Opat Otto miał wielkie zasługi w odbudowie opactwa, które ucierpiało w czasie wojny chłopskiej i reformacji. W 1677 został doradcą w cesarza Leopolda I, któremu wstawiennictwo u księcia salzburskiego i arcybiskupa zawdzięcza podniesienie do godności biskupiej w 1697. Sakrę otrzymał 28 kwietnia 1697. 
Biskup Otto de la Bourde został zapamiętany jako pobożny fundator i dobroczyńca. Pod jego rządami wybuchł spór terytorialny między Salzburgiem a Gurkiem wokół dzielnicy Marburg. 
Zmarł 24 grudnia 1708 i został pochowany na własną prośbę w Strasburgu.

</doc>
<doc id="4517755" url="https://pl.wikipedia.org/wiki?curid=4517755" title="Emma Adler">
Emma Adler

Emma Adler, z domu Braun, pseudonim Marion Lorm i Helene Erdmann (ur. 20 maja 1858 w Debreczynie, zm. 23 lutego 1935 w Zurychu) – austriacka "fin de siècle" dziennikarka, pisarka, tłumaczka, działaczka polityczna. 
Życiorys.
Adler urodziła się w Debreczynie na Węgrzech, gdzie jej ojciec Ignaz był przedsiębiorcą kolejowym Braun. Miała pięciu braci, najstarszy Heinrich Braun (1854–1927) był pisarzem, najmłodszy Adolf Braun (1862–1929) dziennikarzem i politykiem. W 1878 roku poznała Victora Adlera, lekarza i polityka, założyciela ruchu socjaldemokratycznego w Austro-Węgrzech, z którego inicjatywy powstała Socjaldemokratyczna Partia Austrii. Pobrali się w tym samym roku i mieli troje dzieci: Friedricha (1878-1960), Marie (ur. 1881), Karla (ur. 1885). 
Emma znana jest z dzieł literackich, powieści historycznych, tłumaczeń, a także korespondencji z Karlem Kautskim. Była socjalistką i wraz z innymi pisarkami tamtych czasów, takimi jak: Hedwig Dohm, Bertha Pappenheim i Hedwig Lachmann, łączyła działalność polityczną z twórczością artystyczną. Adler była wydawcą "Arbeiterinnen-Zeitung".

</doc>
<doc id="4517759" url="https://pl.wikipedia.org/wiki?curid=4517759" title="Kąty (przystanek kolejowy)">
Kąty (przystanek kolejowy)

Kąty (ukr. Кути, ros. Куты) – przystanek kolejowy w miejscowości Kąty, w rejonie złoczowskim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="4517761" url="https://pl.wikipedia.org/wiki?curid=4517761" title="Zabłotce (stacja kolejowa)">
Zabłotce (stacja kolejowa)

Zabłotce (ukr. Заболотці, ros. Заболотцы) – stacja kolejowa w miejscowości Zabłotce, w rejonie złoczowskim, w obwodzie lwowskim, na Ukrainie.
Stacja powstała w czasach Austro-Węgier na linii kolei galicyjskiej im. Karola Ludwika.

</doc>
<doc id="4517764" url="https://pl.wikipedia.org/wiki?curid=4517764" title="Franz von Lodron">
Franz von Lodron

Franz von Lodron (ur. 1616 w Concesio, zm. 30 listopada 1652 w Trydencie) – austriacki duchowny rzymskokatolicki, w latach 1643-1652 Gurk.
Życiorys.
Franz von Lodron urodził się jako syn Hieronima von Lodron i jego żony Julii de Zanetti. W latach 1635-1640 studiował na Collegium Germanicum. 30 września 1643 został mianowany następcą swego brata na urzędzie biskupa Gurk. 6 marca 1644 został wyświęcony na biskupa w Salzburgu. W 1652 roku biskup Lodron odwiedzał swojego ojca w Concesio. W drodze do domu zmarł w Trydencie. Jego ciało zostało przetransportowane do Concesio i pochowano obok ciała brata w rodzinnej krypcie. Jego wola pochowania w kościele Loretto w Strasburgu nie została spełniona.

</doc>
<doc id="4517767" url="https://pl.wikipedia.org/wiki?curid=4517767" title="Strefa Dawro">
Strefa Dawro

Strefa Dawro ("Dawro Zone") – obszar administracyjny w Etiopii, w Regionie Narodów, Narodowości i Ludów Południa. Strefa bierze swoją nazwę od ludu Dawro, który ją zamieszkuje. 
Do ważniejszych miejscowości w strefie należą Tarcha i Chida. Według spisu z 2007 roku strefę zamieszkiwało blisko 500 tys. mieszkańców na powierzchni 4815 km² (102 osób/km²). 
Na obszarze strefy znajduje się Park Narodowy Chebera Churchura, w którym swoje siedliska mają m.in. słonie afrykańskie, hipopotamy, bawoły, lwy, lamparty i 237 gatunków ptaków. Poza tym obszar Dawro bogaty jest w atrakcje turystyczne takie jak: zimne i gorące źródła, jeziora i jaskinie. 
Demografia.
Według spisu z 2007 roku Dawro stanowią 97,4% mieszkańców strefy, 1,3% to Hadija, a pozostałe 1,3% należało do innych grup etnicznych. Pod względem religijnym dominuje protestantyzm (57,7%), a do największych mniejszości należą etiopscy prawosławni (31,9%), animiści (4,9%) i katolicy (4,6%). 
Podział administracyjny.
W skład strefy wchodzi 5 wored:

</doc>
<doc id="4517770" url="https://pl.wikipedia.org/wiki?curid=4517770" title="Məmməd Əsgərov">
Məmməd Əsgərov

Məmməd Həsən oğlu Əsgərov (ros. Мамед Гасан оглы Аскеров, ur. 25 grudnia 1918 we wsi Yaycı w powiecie nachiczewańskim w guberni erywańskiej (obecnie w Nachiczewańskiej Republice Autonomicznej, zm. 27 lipca 1988 w Baku) – radziecki i azerbejdżański polityk.
Życiorys.
W 1932 skończył 7-letnią szkołę średnią w Culfie, od 1935 pracował jako zootechnik, w 1936 ukończył technikum rolnicze w Nachiczewanie, a w 1942 z wyróżnieniem Wydział Agronomiczny Azerbejdżańskiego Instytutu Rolniczego, został kandydatem nauk rolniczych. Pracował jako agronom w rejonowym oddziale gospodarki rolnej, w końcu 1943 został głównym agronomem Stacji Maszynowo-Traktorowej, 1944-1948 był dyrektorem takiej Stacji. W 1945 został członkiem WKP(b), 1948-1954 był dyrektorem innej Stacji Maszynowo-Traktorowej, a 1954-1958 przewodniczącym komitetu wykonawczego rady rejonowej. W 1959 był krótko zastępcą przewodniczącego, a 1959-1964 przewodniczącym Rady Ministrów Nachiczewańskiej ASRR, jednocześnie od 18 lutego 1960 wchodził w skład KC Komunistycznej Partii Azerbejdżanu. W latach 1965-1969 i 1969-1976 był I sekretarzem dwóch kolejnych komitetów rejonowych KPA, a 1977-1985 ministrem gospodarki rolnej Azerbejdżańskiej SRR, potem przeszedł na emeryturę. Był deputowanym do Rady Najwyższej ZSRR 6 kadencji i do Rady Najwyższej ZSRR 4, 7 i 11 kadencji.
Odznaczenia.
I medale.

</doc>
<doc id="4517771" url="https://pl.wikipedia.org/wiki?curid=4517771" title="Quang Trung">
Quang Trung

Nguyễn Huệ , znany jako cesarz Quang Trung (ur. 1753, zm. 1792) – władca Wietnamu w latach 1788–1792, członek tzw. dynastii Tây Sơn, jeden z najwybitniejszych dowódców wojskowych w historii Wietnamu.
Nguyễn Huệ i jego bracia Nguyễn Nhạc i Nguyễn Lữ, znani razem jako "bracia Tây Sơn", byli przywódcami ludowego powstania Tây Sơn. Jako buntownicy podbili Wietnam, zwalczając arystokratyczny ród Nguyễn (zbieżność nazwisk przypadkowa) oraz interwencję wojsk chińskiej dynastii Qing.
Po kilku latach społecznych reform, jak i ciągłych kampanii wojskowych, cesarz Quang Trung zmarł w wieku około 40 lat. Przed śmiercią planował kontynuować marsz na południe, aby zniszczyć armię Nguyễn Ánha, pretendenta do tronu z rodu Nguyễn.
Jego śmierć była początkiem upadku dynastii Tây Sơn. Jego następcy nie byli w stanie zrealizować planów, które przygotował dla rządzenia Wietnamem. Dynastia Tây Sơn została obalona przez swojego wroga, Nguyễn Ánha, który w 1802 roku ogłosił się cesarzem jako Gia Long.

</doc>
<doc id="4517775" url="https://pl.wikipedia.org/wiki?curid=4517775" title="Parada Równości">
Parada Równości



</doc>
<doc id="4517777" url="https://pl.wikipedia.org/wiki?curid=4517777" title="Juraciszki (stacja kolejowa)">
Juraciszki (stacja kolejowa)

Juraciszki (biał. Юрацішкі, ros. Юратишки) – stacja kolejowa w miejscowości Lepieszki, w rejonie iwiejskim, w obwodzie grodzieńskim, na Białorusi. Nazwa pochodzi od pobliskiego osiedla typu miejskiego Juraciszki.
Stacja istniała przed II wojną światową.

</doc>
<doc id="4517780" url="https://pl.wikipedia.org/wiki?curid=4517780" title="Ryzyko biometryczne">
Ryzyko biometryczne

Ryzyko biometryczne – oznacza ryzyko związane ze śmiercią, niepełnosprawnością lub długowiecznością.

</doc>
<doc id="4517781" url="https://pl.wikipedia.org/wiki?curid=4517781" title="Klake (Słowenia)">
Klake (Słowenia)

Kozje – wieś w Słowenii, w gminie Kozje. W 2018 roku liczyła 30 mieszkańców.

</doc>
<doc id="4517782" url="https://pl.wikipedia.org/wiki?curid=4517782" title="Topolovo">
Topolovo

Topolovo – wieś w Słowenii, w gminie Kozje. W 2018 roku liczyła 39 mieszkańców.

</doc>
<doc id="4517786" url="https://pl.wikipedia.org/wiki?curid=4517786" title="Lukavci">
Lukavci

Lukavci – wieś w Słowenii, w gminie Križevci. W 2018 roku liczyła 600 mieszkańców.

</doc>
<doc id="4517787" url="https://pl.wikipedia.org/wiki?curid=4517787" title="Vučja vas">
Vučja vas

Vučja vas – wieś w Słowenii, w gminie Križevci. W 2018 roku liczyła 223 mieszkańców.

</doc>
<doc id="4517789" url="https://pl.wikipedia.org/wiki?curid=4517789" title="Zasadi (gmina Križevci)">
Zasadi (gmina Križevci)

Zasadi – wieś w Słowenii, w gminie Križevci. W 2018 roku liczyła 62 mieszkańców.

</doc>
<doc id="4517793" url="https://pl.wikipedia.org/wiki?curid=4517793" title="Zasadi">
Zasadi



</doc>
<doc id="4517794" url="https://pl.wikipedia.org/wiki?curid=4517794" title="Sebastian von Lodron">
Sebastian von Lodron

Sebastian von Lodron (ur. 28 sierpnia 1601 w Concesio, zm. 4 września 1643 tamże) – austriacki duchowny rzymskokatolicki, w latach 1630-1643 biskup Gurk
Życiorys.
Franz von Lodron urodził się jako syn Hieronima von Lodron i jego żony Julii de Zanetti. 26 sierpnia 1630 został mianowany biskupem Gurk. Data jego sakry nie jest pewna. 
Biskup Lodron bardzo rzadko przebywał w swojej diecezji, większość czasu spędzał w Wiedniu. 
Zmarł 4 września 1643 podczas wizyty u swojej rodziny w Concesio i został pochowany w rodzinnym grobie. Jego młodszy brat Franz poszedł w jego ślady zostając biskupem Gurk. 

</doc>
<doc id="4517795" url="https://pl.wikipedia.org/wiki?curid=4517795" title="Centrum Handlowe Zielone Arkady">
Centrum Handlowe Zielone Arkady



</doc>
<doc id="4517800" url="https://pl.wikipedia.org/wiki?curid=4517800" title="Sigismund III von Schrattenbach">
Sigismund III von Schrattenbach



</doc>
<doc id="4517807" url="https://pl.wikipedia.org/wiki?curid=4517807" title="Süleyman Rəhimov">
Süleyman Rəhimov

Süleyman Hüseyn oğlu Rəhimov (ros. Сулейма́н Гусе́йн оглы́ Раги́мов; ur. 22 marca 1900 we wsi Aim w powiecie zangezurskim w guberni jelizawietpolskiej (obecnie w rejonie Qubadlı w Górskim Karabachu), zm. 11 października 1983 w Baku) – radziecki i azerbejdżański pisarz.
Życiorys.
Był Kurdem. Od 1911 do 1917 uczył się w rosyjskiej szkole w Qubadlı, później pracował jako pastuch, a od 1920 pisarz, w 1921 rozpoczął naukę na kursach pedagogicznych w Şuşy, w 1923 został dyrektorem szkoły wiejskiej. Od 1926 należał do WKP(b), 1928–1931 studiował na Wydziale Pedagogicznym Azerbejdżańskiego Uniwersytetu Państwowego, później pracował jako nauczyciel, potem został dyrektorem technikum pedagogicznego. W latach 30. pracował jako funkcjonariusz partyjny, m.in. kierownik wydziału propagandy laçınskiego rejonowego komitetu Komunistycznej Partii (bolszewików) Azerbejdżanu, później sekretarz wielu wiejskich komitetów partyjnych w rejonie rejonie Samux i Şahbuz, a od maja 1937 do czerwca 1938 I sekretarz Şərurskiego rejonowego komitetu KP(b)A. Później pracował w Związku Pisarzy Azerbejdżańskiej SRR, w 1941 był sekretarzem Komitetu Miejskiego KP(b)A w Baku, pod koniec wojny z Niemcami został przewodniczącym Związku Pisarzy Azerbejdżańskiej SRR, następnie kierował Komitetem Instytucji Kulturalno-Oświatowych Azerbejdżańskiej SRR. Od 1930 publikował. Napisał kilka powieści, głównie poświęconych okresowi rewolucji komunistycznej i ustanawiania władzy radzieckiej w Azerbejdżanie, m.in. "Şamo" (1931–1964) i "Saçlı" (1944–1948). W powieści "Qafqaz qartalı" ("Kaukaska Orlica", 1971–1973) ukazywał przyjaźń narodów Zakaukazia i Rosji. Był deputowanym do Rady Najwyższej Azerbejdżańskiej SRR.
Odznaczenia.
I medale.

</doc>
<doc id="4517809" url="https://pl.wikipedia.org/wiki?curid=4517809" title="Pasterz ze wzgórz">
Pasterz ze wzgórz

Pasterz ze wzgórz (org. "The Shepherd of the Hills") – amerykański western filmowy z 1941 roku, nakręcony w technicolorze. Adaptacja powieści Harolda Bella Wrighta.
Treść.
Główny bohater, Matt Matthews, mieszka w górach Ozark. Marzy o zemście na ojcu, który porzucił kiedyś rodzinę. Matt nigdy nie znał swojego ojca, ale obwinia go za śmierć matki, która umarła po jego odejściu. Tymczasem w osadzie zjawia się Daniel Howitt. Za jego sprawą życie mieszkańców całkowicie się zmienia. Matt nie potrafi mu jednak zaufać.

</doc>
<doc id="4517810" url="https://pl.wikipedia.org/wiki?curid=4517810" title="Tlake (gmina Rogatec)">
Tlake (gmina Rogatec)

Tlake – wieś w Słowenii, w gminie Rogatec. W 2018 roku liczyła 315 mieszkańców.

</doc>
<doc id="4517813" url="https://pl.wikipedia.org/wiki?curid=4517813" title="Trlično">
Trlično

Trlično – wieś w Słowenii, w gminie Rogatec. W 2018 roku liczyła 113 mieszkańców.

</doc>
<doc id="4517815" url="https://pl.wikipedia.org/wiki?curid=4517815" title="Petro Pachniuk">
Petro Pachniuk

Petro Wołodymyrowycz Pachniuk (; ur. 26 listopada 1991 r. w Kijowie) – ukraiński gimnastyk, srebrny medalista mistrzostw Europy, dwukrotny brązowy medalista igrzysk europejskich, trzykrotny srebrny medalista uniwersjady, uczestnik igrzysk europejskich w Rio de Janeiro.
W latach 2014–2016 reprezentował Azerbejdżan.
Igrzyska olimpijskie.
Na igrzyskach olimpijskich w 2016 roku w Rio de Janeiro reprezentował Azerbejdżan. Wystąpił w sześciu konkurencjach, lecz nie awansował do żadnego z finałów. Najbliżej tego celu był w wieloboju, zajmując 34. miejsce.

</doc>
<doc id="4517816" url="https://pl.wikipedia.org/wiki?curid=4517816" title="Žahenberc">
Žahenberc

Žahenberc – wieś w Słowenii, w gminie Rogatec. W 2018 roku liczyła 262 mieszkańców.

</doc>
<doc id="4517817" url="https://pl.wikipedia.org/wiki?curid=4517817" title="Tlake">
Tlake



</doc>
<doc id="4517818" url="https://pl.wikipedia.org/wiki?curid=4517818" title="Krażyno">
Krażyno

Krażyno (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn.
W dwudziestoleciu międzywojennym leżało w Polsce, w województwie nowogródzkim, w powiecie wołożyńskim.

</doc>
<doc id="4517820" url="https://pl.wikipedia.org/wiki?curid=4517820" title="Krażyn">
Krażyn



</doc>
<doc id="4517821" url="https://pl.wikipedia.org/wiki?curid=4517821" title="Josipdol (Słowenia)">
Josipdol (Słowenia)

Josipdol – wieś w Słowenii, w gminie Ribnica na Pohorju. W 2018 roku liczyła 305 mieszkańców.

</doc>
<doc id="4517822" url="https://pl.wikipedia.org/wiki?curid=4517822" title="Zgornja Orlica">
Zgornja Orlica

Zgornja Orlica – wieś w Słowenii, w gminie Ribnica na Pohorju. W 2018 roku liczyła 90 mieszkańców.

</doc>
<doc id="4517824" url="https://pl.wikipedia.org/wiki?curid=4517824" title="Zgornji Janževski Vrh">
Zgornji Janževski Vrh

Zgornji Janževski Vrh – wieś w Słowenii, w gminie Ribnica na Pohorju. W 2018 roku liczyła 23 mieszkańców.

</doc>
<doc id="4517825" url="https://pl.wikipedia.org/wiki?curid=4517825" title="Zgornji Lehen na Pohorju">
Zgornji Lehen na Pohorju

Zgornji Lehen na Pohorju – wieś w Słowenii, w gminie Ribnica na Pohorju. W 2018 roku liczyła 110 mieszkańców.

</doc>
<doc id="4517826" url="https://pl.wikipedia.org/wiki?curid=4517826" title="Świadczenia emerytalne">
Świadczenia emerytalne

Świadczenia emerytalne oznaczają świadczenia wypłacane w zależności od osiągniętego lub przewidywanego osiągnięcia emerytury lub, gdy są one uzupełnieniem tych świadczeń i świadczone dodatkowo w formie wypłat z tytułu śmierci, niepełnosprawności lub zaprzestania zatrudnienia lub w formie zapomóg lub usług w razie choroby, ubóstwa lub śmierci. W celu zapewnienia bezpieczeństwa finansowego na emeryturze, świadczenia te przyjmują zazwyczaj formę dożywotnich wypłat.

</doc>
<doc id="4517827" url="https://pl.wikipedia.org/wiki?curid=4517827" title="Franz Anton von Harrach zu Rorau">
Franz Anton von Harrach zu Rorau

Augustin Johann Joseph Gruber (ur. 2 października 1663 w Wiedniu, zm. 19 lipca 1727 w Salzburgu) – austriacki duchowny rzymskokatolicki, w latach 1709–1727 arcybiskup metropolia Salzburga.
Życiorys.
Franz Anton był synem Ferdynanda Bonawentury Grafa von Harrach (1637–1706), i Johanny Teresy Gräfin von Lamberg. Dorastał w Madrycie. Studiował prawo cywilne oraz kanoniczne na Collegium Germanicum. Cesarz Leopold I mianował go koadiutorem Wiednia w lipcu 1701, a papież kanonicznie zatwierdził wybór pod koniec listopada tego samego roku. Kiedy biskup Ernest Graf von Trautson zmarł 7 stycznia 1702, Harrach został jego następcą i otrzymał święcenia biskupie od Johanna Philippa von Lamberga, biskupa Pasawy. 19 października 1705 został mianowany koadiutorem arcybiskupa Salzburga Johanna Ernsta von Thuna und Hohensteina, decyzja ta została zatwierdzona w kwietniu 1706. Po śmierci Thuna 29 maja 1709 został księciem arcybiskupem Salzburga. Franz Anton był życzliwy, uprzejmy i popularny jako książę-biskup, uwielbiał publiczne widowiska oraz przepych. Zmarł 19 lipca 1727 i został pochowany w krypcie katedry w Salzburgu. 

</doc>
<doc id="4517828" url="https://pl.wikipedia.org/wiki?curid=4517828" title="Bislama">
Bislama



</doc>
<doc id="4517832" url="https://pl.wikipedia.org/wiki?curid=4517832" title="Kocjan">
Kocjan



</doc>
<doc id="4517833" url="https://pl.wikipedia.org/wiki?curid=4517833" title="Anna Maria Achenrainer">
Anna Maria Achenrainer

Anna Maria Achenrainer (ur. 5 lipca 1909 w Pfunds, zm. 14 stycznia 1972 w Innsbrucku) – austriacka poetka i pisarka podejmująca głównie tematykę historii i krajobrazu Tyrolu.
Życiorys.
Ojciec Anny Marii był kowalem, po jego śmierci w czasie I wojny światowej dorastała w sierocińcu w Scharnitz. Potem uczyła się w szkole w Innsbrucku, w Instytucie Doskonalenia Nauczycieli, gdzie jej pierwszym literackim promotorem był Anton Müller. W 1929 roku opublikowała pierwsze opowiadania i wiersze w tyrolskim magazynie "Tiroler Volksbote". Achenrainer była jednym z założycieli stowarzyszenia Turmbund, wciąż istniejącego towarzystwa promocji talentów literackich i artystycznych w Innsbrucku. Była inicjatorka pierwszych austriackich tygodni kultury młodzieżowej.
Anna Maria Achenrainer utrzymywała kontakt z wieloma pisarzami z lat 50. i 60. m.in. z i . W 1950 roku otrzymała austriacką nagrodę państwową za swój pierwszy tom poezji. Od 1969 do 1972 roku była współredaktorem literackiego rocznika "Wort im Gebirge. Schrifttum aus Tirol", założonego przez w 1949 roku. Zmarła w 1972 roku. Jej grób znajduje się na cmentarzu w Mühlau w Innsbrucku.

</doc>
<doc id="4517835" url="https://pl.wikipedia.org/wiki?curid=4517835" title="Lwowskie Towarzystwo Fotograficzne">
Lwowskie Towarzystwo Fotograficzne

Lwowskie Towarzystwo Fotograficzne – stowarzyszenie fotograficzne, istniejące w latach 1903–1939, utworzone na bazie Klubu Miłośników Sztuki Fotograficznej we Lwowie (1891–1903).
Historia.
Klub Miłośników Sztuki Fotograficznej we Lwowie utworzono 27 marca 1891 roku (utworzenie stowarzyszenia zainicjowano podczas spotkania w pracowni rzeźbiarskiej Tadeusza Borącza). Członkami założycielami KMSF byli m.in. Tadeusz Borącz, Karol Stromenger, Teodor Szajnok. Pierwszym prezesem Zarządu lwowskiego KMSF został Karol Stromenger, kierownikiem pracowni klubowej – Henryk Drdacki. W dniu 2 kwietnia 1903 roku (po wcześniejszym dokonanki zmian statutowych) przemianowano Klub Miłośników Sztuki Fotograficznej we Lwowie w Lwowskie Towarzystwo Fotograficzne. Pierwszym prezesem Zarządu LTF został Henryk Mikolasch.
Działalność.
Podstawowym statutowym celem działalności zarówno Klubu Miłośników Sztuki Fotograficznej we Lwowie jak i Lwowskiego Towarzystwa Fotograficznego była organizacja wystaw fotograficznych – członkowskich oraz powszechnych (ogólnopolskich) takich jak m.in. Powszechna Wystawa Krajowa, zorganizowana przez KMSF – w 1894 roku oraz Doroczna Wystawa Fotograficzna, zorganizowana przez LTF – w 1903 roku. KMSF i LTF organizowały konkursy fotograficzne dla członków, pokłosiem czego była wspólna ocena prac i wymiana doświadczeń. Lwowskie Towarzystwo Fotograficzne ściśle współpracowało z utworzonym w 1902 roku Towarzystwem Fotografów Amatorów w Krakowie. Współpraca polegała przede wszystkim na wymianie wystaw fotograficznych. 
W latach 1895–1898 lwowski Klub Miłośników Sztuki Fotograficznej dysponował własnym czasopismem – "Przeglądem Fotograficznym", miesięcznikiem wydawanym i redagowanym przez Stanisława Lachowskiego – wieloletniego członka Zarządu KMSF we Lwowie. W 1898 Stanisław Lachowski (wspólnie z Ferdynandem Włoszyńskim) był wydawcą i redaktorem "Kroniki Fotograficznej" – kolejnego czasopisma, organu Klubu Miłośników Sztuki Fotograficznej we Lwowie. W latach 1903-1905 ukazywały się "Wiadomości Fotograficzne" – dwutygodnik, organ Lwowskiego Towarzystwa Fotograficznego – wydawany i redagowany przez Wiktora Wołczyńskiego. W latach 1907–1911 oraz ponownie w latach 1924–1931 agendą Lwowskiego Towarzystwa Fotograficznego był Miesięcznik Fotograficzny, wydawany przez Władysława Borzemskiego i redagowany przez Romana Brzezinskiego oraz Józefa Świtkowskiego. W latach 1932–1933 LTF było współwydawcą miesięcznika "Kamera Polska", również pod redakcją Józefa Świtkowskiego. Agendą Lwowskiego Towarzystwa Fotograficznego był również "Przegląd Fotograficzny", ukazujący się w latach 1935–1939. 
Lwowskie Towarzystwo Fotograficzne w 1929 roku było współinicjatorem utworzenia Polskiego Towarzystwa Fotograficznego. Lwowskie Towarzystwo Fotograficzne funkcjonowało do 1939 roku (z dziesiącioletnią przerwą w latach 1914–1924).
Pierwszy Zarząd Klubu Miłośników Sztuki Fotograficznej we Lwowie.
Źródło.
Pierwszy Zarząd Lwowskiego Towarzystwa Fotograficznego.
Źródło.

</doc>
<doc id="4517836" url="https://pl.wikipedia.org/wiki?curid=4517836" title="Viljar Loor">
Viljar Loor

Viljar Loor (ur. 1 października 1953, zm. 22 marca 2011) – estoński siatkarz. W barwach ZSRR medalista olimpijski z Moskwy.
Zawody w 1980 były jego jedynymi igrzyskami olimpijskimi. Oprócz złota igrzysk olimpijskich dwukrotnie sięgał po złoty medal mistrzostw świata (1978 i 1982) praz pięciokrotnie zostawał mistrzem Europy (1975, 1977, 1979, 1981, 1983). Był graczem m.in. CSKA Moskwa, z którym wywalczył siedem tytułów mistrza ZSRR i zwyciężał w Pucharze Mistrzów.
Przypisy.
 

</doc>
<doc id="4517838" url="https://pl.wikipedia.org/wiki?curid=4517838" title="Hrašenski Vrh">
Hrašenski Vrh

Hrašenski Vrh – wieś w Słowenii, w gminie Radenci. W 2018 roku liczyła 110 mieszkańców.

</doc>
<doc id="4517839" url="https://pl.wikipedia.org/wiki?curid=4517839" title="Hrastje-Mota">
Hrastje-Mota

Hrastje-Mota – wieś w Słowenii, w gminie Radenci. W 2018 roku liczyła 346 mieszkańców.

</doc>
<doc id="4517840" url="https://pl.wikipedia.org/wiki?curid=4517840" title="Janžev Vrh">
Janžev Vrh

Janžev Vrh – wieś w Słowenii, w gminie Radenci. W 2018 roku liczyła 262 mieszkańców.

</doc>
<doc id="4517841" url="https://pl.wikipedia.org/wiki?curid=4517841" title="Kapelski Vrh (Słowenia)">
Kapelski Vrh (Słowenia)

Kapelski Vrh – wieś w Słowenii, w gminie Radenci. W 2018 roku liczyła 229 mieszkańców.

</doc>
<doc id="4517842" url="https://pl.wikipedia.org/wiki?curid=4517842" title="Kobilščak">
Kobilščak

Kobilščak – wieś w Słowenii, w gminie Radenci. W 2018 roku liczyła 45 mieszkańców.

</doc>
<doc id="4517843" url="https://pl.wikipedia.org/wiki?curid=4517843" title="Kocjan (wieś)">
Kocjan (wieś)

Kocjan – wieś w Słowenii, w gminie Radenci. W 2018 roku liczyła 49 mieszkańców.

</doc>
<doc id="4517844" url="https://pl.wikipedia.org/wiki?curid=4517844" title="Melanjski Vrh">
Melanjski Vrh

Melanjski Vrh – wieś w Słowenii, w gminie Radenci. W 2018 roku liczyła 27 mieszkańców.

</doc>
<doc id="4517845" url="https://pl.wikipedia.org/wiki?curid=4517845" title="Murščak">
Murščak

Murščak – wieś w Słowenii, w gminie Radenci. W 2018 roku liczyła 144 mieszkańców.

</doc>
<doc id="4517846" url="https://pl.wikipedia.org/wiki?curid=4517846" title="Murski Vrh">
Murski Vrh

Murski Vrh – wieś w Słowenii, w gminie Radenci. W 2018 roku liczyła 85 mieszkańców.

</doc>
<doc id="4517847" url="https://pl.wikipedia.org/wiki?curid=4517847" title="Okoslavci">
Okoslavci

Okoslavci – wieś w Słowenii, w gminie Radenci. W 2018 roku liczyła 237 mieszkańców.

</doc>
<doc id="4517848" url="https://pl.wikipedia.org/wiki?curid=4517848" title="Paričjak">
Paričjak

Paričjak – wieś w Słowenii, w gminie Radenci. W 2018 roku liczyła 224 mieszkańców.

</doc>
<doc id="4517849" url="https://pl.wikipedia.org/wiki?curid=4517849" title="Rački Vrh">
Rački Vrh

Rački Vrh – wieś w Słowenii, w gminie Radenci. W 2018 roku liczyła 75 mieszkańców.

</doc>
<doc id="4517850" url="https://pl.wikipedia.org/wiki?curid=4517850" title="Radenski Vrh">
Radenski Vrh

Radenski Vrh – wieś w Słowenii, w gminie Radenci. W 2018 roku liczyła 174 mieszkańców.

</doc>
<doc id="4517851" url="https://pl.wikipedia.org/wiki?curid=4517851" title="Rihtarovci">
Rihtarovci

Rihtarovci – wieś w Słowenii, w gminie Radenci. W 2018 roku liczyła 109 mieszkańców.

</doc>
<doc id="4517852" url="https://pl.wikipedia.org/wiki?curid=4517852" title="Spodnji Kocjan">
Spodnji Kocjan

Spodnji Kocjan – wieś w Słowenii, w gminie Radenci. W 2018 roku liczyła 53 mieszkańców.

</doc>
<doc id="4517853" url="https://pl.wikipedia.org/wiki?curid=4517853" title="Šratovci">
Šratovci

Šratovci – wieś w Słowenii, w gminie Radenci. W 2018 roku liczyła 169 mieszkańców.

</doc>
<doc id="4517854" url="https://pl.wikipedia.org/wiki?curid=4517854" title="Turjanci">
Turjanci

Turjanci – wieś w Słowenii, w gminie Radenci. W 2018 roku liczyła 98 mieszkańców.

</doc>
<doc id="4517855" url="https://pl.wikipedia.org/wiki?curid=4517855" title="Turjanski Vrh">
Turjanski Vrh

Turjanski Vrh – wieś w Słowenii, w gminie Radenci. W 2018 roku liczyła 76 mieszkańców.

</doc>
<doc id="4517856" url="https://pl.wikipedia.org/wiki?curid=4517856" title="Zgornji Kocjan">
Zgornji Kocjan

Zgornji Kocjan – wieś w Słowenii, w gminie Radenci. W 2018 roku liczyła 32 mieszkańców.

</doc>
<doc id="4517857" url="https://pl.wikipedia.org/wiki?curid=4517857" title="Žrnova">
Žrnova

Žrnova – wieś w Słowenii, w gminie Radenci. W 2018 roku liczyła 20 mieszkańców.

</doc>
<doc id="4517858" url="https://pl.wikipedia.org/wiki?curid=4517858" title="Sigmund Christoph von Waldburg zu Zeil und Trauchburg">
Sigmund Christoph von Waldburg zu Zeil und Trauchburg



</doc>
<doc id="4517860" url="https://pl.wikipedia.org/wiki?curid=4517860" title="Franz Anton von Harrach">
Franz Anton von Harrach



</doc>
<doc id="4517861" url="https://pl.wikipedia.org/wiki?curid=4517861" title="Johann Ernst von Thun">
Johann Ernst von Thun



</doc>
<doc id="4517862" url="https://pl.wikipedia.org/wiki?curid=4517862" title="Maximilian Gandalf von Khuenburg">
Maximilian Gandalf von Khuenburg



</doc>
<doc id="4517864" url="https://pl.wikipedia.org/wiki?curid=4517864" title="Liane Haid">
Liane Haid

Liane Haid, właśc. Juliane Haid (ur. 16 sierpnia 1895 w Wiedniu, zm. 28 listopada 2000 w Bernie) – austriacka aktorka teatralna i filmowa, piosenkarka, często bywa nazywana pierwszą austriacką gwiazdą filmową. Popularna aktorka w latach 20. i 30., zagrała w około 100 filmach.
Życiorys.
Juliane Haid pochodziła z bawarskiej rodziny szlacheckiej. Jej siostra Grit Haid również została aktorką filmową. Karierę sceniczną Liane rozpoczęła jako tancerka baletowa, cieszyła się również wszechstronnym wykształceniem wokalnym. W 1915 roku zadebiutowała w filmie "Mit Herz und Hand fürs Vaterland" w reżyserii Jacoba Flecka i Louise Fleck, w którym zagrała u boku Huberta Marischki (1882–1959). W 1921 roku reżyser Richard Oswald dowiedział się o niej i zaproponował jej tytułową rolę w niemym filmie "Lady Hamilton". Po ważnej roli Lukrecji Borgii w "Bride of Vengeance" (1923) – kolejnym niemym filmie – otrzymała zaproszenie do Hollywood, ale odrzuciła je. Małżeństwo z baronem Friedrichem Haymerle, synem byłego premiera Austrii Heinricha Karla von Haymerle, sprawiło, że kariera zeszła na drugi plan. Ważnym filmem był dla niej "Die Czardasfürstin" (1927) oparty na operetce Imre Kálmána.
Pracowała dla niemieckiej wytwórni filmowej UFA GmbH, gdzie jako piosenkarka nie miała problemu z przejściem do nowej ery filmów dźwiękowych. Jej pierwszym filmem dźwiękowym był "Der unsterbliche Lump" (1930), w którym zagrała z Gustavem Fröhlichem. W kolejnych produkcjach jej partnerami byli m.in. Hans Albers, Willi Forst, Luigi Bernauer, Bruno Kastner, Georg Alexander, Theo Lingen i Heinz Rühmann. W 1930 roku zagrała w filmie "Das Lied ist aus", gdzie zaśpiewała piosenkę "Adieu mein kleiner Gardeoffizier", która stała się bardzo popularna. Jednym z jej najbardziej znanych filmów był "Ungeküßt soll man nicht schlafen gehn" (1936).
W 1937 rozwiodła się po raz drugi, tym razem z berlińskim prawnikiem i aktorem Hansem Sombornem. W tym samym roku poślubiła szwajcarskiego lekarza dr Carla Spychera, któremu towarzyszyła przez wiele lat w jego podróżach badawczych po tropikach. W 1942 roku zamieszkała na stałe w Szwajcarii. Po nakręceniu "Die fünf Karnickel" w 1953 oficjalnie zakończyła swoją karierę. W 1969 roku otrzymała niemiecką nagrodę Filmband in Gold za zasługi dla kultury i kinematografii niemieckiej.

</doc>
<doc id="4517868" url="https://pl.wikipedia.org/wiki?curid=4517868" title="Michele Cachia">
Michele Cachia

Michele Cachia (; ur. 30 września 1760, zm. 24 stycznia 1839) – był to maltański architekt i inżynier wojskowy. Jest również znany ze swej roli podczas powstania Maltańczyków przeciw Francuzom w latach 1798–1800.
Życie.
Michele Cachia urodził się 30 września 1760 w Żejtun. Był kuzynem Antonio Cachii, innego architekta i inżyniera. W kwietniu 1784 starał się o stanowisko "perito agrimensore" (). Tak jak jego ojciec i dziadek, Michele również pracował przy budowie kościoła parafialnego w Żejtun. Był również adjutantem w "milicji" w Żejtun w czasie, gdy Malta była rządzona przez Zakon Maltański.
Michele Cachia brał udział w powstaniu Maltańczyków w latach 1798–1800 przeciw francuskim okupantom. Zaprojektował kilka baterii dla powstańców, w tym baterie Corradino, baterię Tal-Borg oraz baterie Żejtun. W 1799 zaprojektował też magazyn prochu w baterii św. Rocha.
W latach 1801–1821 Cachia mieszkał we Florianie, ówczesnych przedmieściach Valletty. W 1802 był członkiem delegacji Maltańczyków do Wielkiej Brytanii.
Cachia był odpowiedzialny za budowę szpitala w Rabacie na Gozo. Jego najsłynniejszym dziełem jest portyk kościoła Matki Bożej Boskiej Opatrzności w Siġġiewi, który zaprojektował po uszkodzeniu kościoła przez uderzeniu pioruna w 1815.
Michele Cachia posiadał zbiór notesów, zawierających jego osobiste notatki dotyczące nieruchomości w Valletcie. Zachowało się 217 notesów, są one kopalnią informacji na temat miasta i jego mieszkańców pod koniec XVIII i na początku XIX wieku.

</doc>
<doc id="4517871" url="https://pl.wikipedia.org/wiki?curid=4517871" title="Wzór monety polskiej">
Wzór monety polskiej

Wzór monety polskiej – dwustronnie wytłoczony na tekturowym krążku wzór monety obiegowej wprowadzanej w II Rzeczypospolitej w związku z reformą walutową Władysława Grabskiego lub przy okazji nowych emisji w okresie późniejszym. Wzory te tłoczono w celu przekazania ich kasjerom w bankach.
Na awersie umieszczono godło państwa – orła w koronie – identyczne z rysunkiem godła umieszczonego na monecie, otoczone napisem: „WZÓR MONETY POLSKIEJ” zastępującego: „RZECZPOSPOLITA POLSKA” uzupełnionego rokiem emisji.
Rysunek rewersu wytłoczonego tekturowego wzoru tożsamy jest z rysunkiem rewersu wprowadzanej monety.
Na początku XXI w. znane są wzory monety polskiej następujących nominałów obiegowych II Rzeczypospolitej:

</doc>
<doc id="4517874" url="https://pl.wikipedia.org/wiki?curid=4517874" title="Merja Lahtinen">
Merja Lahtinen

Merja Päivikki Kuusisto z d. Lahtinen (ur. 30 czerwca 1968 w Laihia) – fińska biegaczka narciarska.
Kariera.
W Pucharze Świata zadebiutowała 2 marca 1990 roku w Lahti, zajmując 64. miejsce w biegu na 5 km stylem dowolnym. Pierwsze pucharowe punkty zdobyła dwa lata później, 1 marca 1992 roku w tej samej miejscowości, kiedy zajęła 11. miejsce na dystansie 30 km techniką klasyczną. Nigdy nie stanęła na podium zawodów tego cyklu, start w Lahti w 1992 roku był jednocześnie jej najlepszym wynikiem. Najlepsze rezultaty osiągnęła w sezonie 1994/1995, kiedy zajęła 23. miejsce w klasyfikacji generalnej.
W 1993 roku wzięła udział w mistrzostwach świata w Falun, gdzie w biegu na 30 km stylem dowolnym zajęła 32. miejsce. Na rozgrywanych dwa lata później mistrzostwach świata w Thunder Bay była szósta w sztafecie, dziesiąta w biegu na 15 km techniką klasyczną, a w biegu na 5 km klasykiem zajęła 29. miejsce. W międzyczasie wystąpiła na igrzyskach olimpijskich w Lillehammer w 1994 roku, gdzie była czwarta w sztafecie, piętnasta na dystansie 30 km techniką klasyczną oraz szesnasta w biegu na 15 km stylem dowolnym.
Jej mąż, Mika Kuusisto, również był biegaczem narciarskim.
Osiągnięcia.
Puchar Świata.
Miejsca na podium.
Lahtinen nigdy nie stanęła na podium zawodów PŚ.

</doc>
<doc id="4517876" url="https://pl.wikipedia.org/wiki?curid=4517876" title="Anke Schulze">
Anke Schulze



</doc>
<doc id="4517877" url="https://pl.wikipedia.org/wiki?curid=4517877" title="Paris von Lodron">
Paris von Lodron

Paris Reichsgraf von Lodron (wł. Paride Lodron, ur. 13 lutego 1586 w Castel Noarna w Południowym Tyrolu, zm. 15 grudnia 1653 w Salzburgu) – duchowny rzymskokatolicki, w latach 1619-1653 książę arcybiskup Salzburga.
Życiorys.
Urodził się w Południowym Tyrolu we włoskiej rodzinie.
Już w wieku jedenastu lat udał się na studia teologiczne do Trydentu, a następnie do Bolonii. 13 listopada 1618 wybrany arcybiskupem Salzburga, papież zatwierdził ten wybór 3 marca 1619. Sakrę otrzymał 23 maja 1619. Pomimo że jego rządy przypadały na ciężkie czasy wojny trzydziestoletniej, która zrujnowała znaczne obszary Rzeszy, dzięki zręcznej polityce udało mu się uchronić arcybiskupstwo od działań wojennych, rozbudować fortyfikacje miasta, dokończyć budowę katedry i założyć uniwersytet Uniwersytetu w Salzburgu, który obecnie nosi jego imię. 
Zmarł w wieku 67 lat 15 grudnia 1653 na puchlinę i chorobę serca. Arcybiskup Lodron został pochowany w krypcie katedry w Salzburgu.

</doc>
<doc id="4517888" url="https://pl.wikipedia.org/wiki?curid=4517888" title="Bilety Skarbu Wyzwolonej Polski">
Bilety Skarbu Wyzwolonej Polski

Bilety Skarbu Wyzwolonej Polski – drukowane w 1853 r. przez Komitet Centralny Polski z siedzibą w Londynie, bilety denominowane w złotych polskich w ramach funduszu – "Skarb Wyzwolonej Polski".
Komitet Centralny Polski z siedzibą w Londynie, w celu finansowania Centralizacji Towarzystwa Demokratycznego Polskiego, ustanowił specjalny fundusz pod nazwą "Skarb Wyzwolonej Polski". Pozyskanie potrzebnych kapitałów miało być dokonane za pomocą emisji biletów oprocentowanych na 5 procent. Bilety drukowano w Londynie w nominałach: 10, 25, 50 i 100 złotych polskich. Podawano na nich również ich równowartość w czterech obcych walutach:
Gwarantami biletów byli członkowie Komitetu Centralnego Polskiego w osobach:
których faksymilia umieszczono na biletach. Dodatkowym gwarantem tej emisji był Giuseppe Mazzini jako reprezentant Komitetu Centralnego Europejskiego – faksymile jego podpisu zostało również umieszczone na biletach.

</doc>
<doc id="4517893" url="https://pl.wikipedia.org/wiki?curid=4517893" title="DW153">
DW153



</doc>
<doc id="4517894" url="https://pl.wikipedia.org/wiki?curid=4517894" title="DW161">
DW161



</doc>
<doc id="4517895" url="https://pl.wikipedia.org/wiki?curid=4517895" title="DW164">
DW164



</doc>
<doc id="4517896" url="https://pl.wikipedia.org/wiki?curid=4517896" title="DW170">
DW170



</doc>
<doc id="4517900" url="https://pl.wikipedia.org/wiki?curid=4517900" title="DW174">
DW174



</doc>
<doc id="4517902" url="https://pl.wikipedia.org/wiki?curid=4517902" title="Beatrice von Dovsky">
Beatrice von Dovsky

Beatrice von Dovsky, właściwie Beatrice Freiin von Vay z domu Drewikowsky (ur. 14 listopada 1866 w Wiedniu, zm. 18 lipca 1923 tamże) – austriacka poetka, pisarka, dramatopisarka i aktorka.
Życiorys.
Beatrice von Dovsky jest najbardziej znana z napisania libretta do opery "Mona Lisa" Maxa von Schillinga, którą zaprezentował jej wiosną 1913 roku. Temat był wówczas bardzo aktualny, ponieważ obraz Leonarda da Vinci został skradziony z Luwru w 1911 roku i ponownie odnaleziony we Florencji w 1913 roku. Opera miała prawykonanie w Staatsoper Stuttgart we wrześniu 1915 roku. Choć nie była częścią standardowego repertuaru operowego, była wielokrotnie wystawiana przez główne opery w XX wieku. Dyrygent i kompozytor Carl Arthur Richter wykorzystał także część jej utworu w 1946 roku jako podstawę swojego "Opus 36 Mona Lisa. Dramatische Ouvertüre", dzieło na orkiestrę dętą.
Inne prace Beatrice obejmują wiersze, opowiadania i utwory dla dzieci. Jej bajki należą do jej bardziej znanych dzieł m.in. "Der Wiener Fratz", "Die Gnä' Frau" i "Zwölf Märchen aus der Ostmark". W 1901 wydała dzieło o tematyce podróżniczej "Von Penzing nach Peking". 7 grudnia 1905 roku wystawiono jej sztukę "Der alte Herr"w wiedeńskim Burgtheater. W 1906 jej sztuka "Lady Godiva" zwróciła uwagę kompozytora Maxa von Schillinga. W 1912 wydała dwanaście opowiadań o monarchii austro-węgierskiej "Märchenkranz aus der Ostmark". Dovsky była też aktywna jako aktorka sceniczna w Wiedniu. Zmarła w 1923 roku w wieku 57 lat i została pochowana na cmentarzu w dzielnicy Hietzing.

</doc>
<doc id="4517904" url="https://pl.wikipedia.org/wiki?curid=4517904" title="DW176">
DW176



</doc>
<doc id="4517905" url="https://pl.wikipedia.org/wiki?curid=4517905" title="DW181">
DW181



</doc>
<doc id="4517906" url="https://pl.wikipedia.org/wiki?curid=4517906" title="25. Brygada Kawalerii Powietrznej">
25. Brygada Kawalerii Powietrznej



</doc>
<doc id="4517907" url="https://pl.wikipedia.org/wiki?curid=4517907" title="DW182">
DW182



</doc>
<doc id="4517908" url="https://pl.wikipedia.org/wiki?curid=4517908" title="Feliks Polanowski">
Feliks Polanowski

Feliks Polanowski herbu Pobóg (ur. ok. 1745, zm. 1808) – starosta stęgwilski, skarbnik bełski, elektor 1764, mecenas kultury, wolnomularz.
Urodził się ok. 1745 r. jako syn Tomasza, łowczego i podstolego bełskiego oraz Katarzyny Sierakowskiej herbu Lubicz.
Podpisał elekcję Stanisława Augusta Poniatowskiego w 1764 r. Po śmierci teścia Adama Mrozowickiego, 11 kwietnia 1775 r. król Stanisław August nadał jemu starostwo stęgwilskie, które było przez ok. 40 lat w rękach rodziny Mrozowickich. Według Seweryna Uruskiego w 1788 r. był skarbnikiem bełskim.
W 1773 r. wstąpił do loży masońskiej w Paryżu (jego dyplom wolnomularski znajduje się w Lwowskiej Naukowej Bibliotece im. W. Stefanyka Akademii Nauk Ukrainy we Lwowie – Archiwum Rozwadowskich).
3 maja 1789 r. został wyznaczony Konstytucją Sejmu Wielkiego "do sposobu wynalezienia ofiary z dóbr ziemskich i duchownych w powiecie bracławskim i w mieście Bracławiu".
Był dziedzicem znacznych dóbr w województwie bełskim, m.in.: Bujańca, Śmitkowa, Ostrowa, Opulska i Moszkowa w powiecie sokalskim. Jego dwór w Moszkowie tętnił życiem kulturalnym. Zgromadził tam znaczną bibliotekę, w 1789 r. nuncjusz papieski Ferdynand Maria Saluzzo wydał jemu i jego rodzinie zgodę na czytanie książek zakazanych ogółowi przez władzę kościelną.
Był osobą bardzo zasłużoną dla kultury polskiej jako mecenas. W 1800 r. zatrudnił w swojej kapeli dworskiej wówczas 15-letniego Karola Kurpińskiego w charakterze drugiego skrzypka, który miał tam szansę na zapoznanie się partyturami klasyków wiedeńskich. Nabywał on w czasie 8-letniego pobytu w Moszkowie umiejętności muzycznych, podpatrując członków kapeli, analizując razem z nimi partytury i słuchając uwag mistrza. Poznał wówczas szeroki repertuar muzyki poważnej, w tym operowej; bywał często w operach lwowskich. To była jego jedyna szkoła muzyczna, dzięki której nauczył się gry w zespole i poznał zasady komponowania. Swoją pierwszą kompozycję skomponował w Moszkowie, była to muzyka do sceny lirycznej Pigmalion wystawionej przez tamtejszą kapelę dworską. Mecenat Polanowskiego miał zasadniczy wpływ na rozwinięcie talentu Kurpińskiego.
Od 1775 roku był żonaty 1.v z Elżbietą Katarzyną Urszulą Mrozowicką herbu Prus III, córką Adama, starosty stęgwilskiego i regimentarza wojsk koronnych oraz Ewy Franciszki Puzynianki, pisarzówny wielkiej litewskiej, urodzoną w 1754 r. w Sokołówce, z którą pozostawił córkę Annę, urodzoną w 1778 roku, żonę Jan Uruskiego herbu Sas, dziedzica Juśkowic. Od 1789 r. był żonaty 2.v z Boną Świdzińską herbu Półkozic, córką Ignacego, starosty lityńskiego i Heleny Mierzejewskiej herbu Szeliga, kasztelanki sochaczewskiej, z którą pozostawił synów: Aleksandra i Stanisława. Zmarł w 1808 roku. 

</doc>
<doc id="4517909" url="https://pl.wikipedia.org/wiki?curid=4517909" title="DW198">
DW198



</doc>
<doc id="4517913" url="https://pl.wikipedia.org/wiki?curid=4517913" title="DW200">
DW200



</doc>
<doc id="4517914" url="https://pl.wikipedia.org/wiki?curid=4517914" title="Maurice de Sully">
Maurice de Sully

Maurice de Sully (ur. na początku XII wieku w Sully-sur-Loire, zm. 11 września 1196 w Paryżu) – francuski duchowny katolicki, biskup Paryża w latach 1160-1196.
Życiorys.
Maurice de Sully urodził się w Sully-sur-Loire niedaleko Orleanu. W 1140 roku przyjechał do Paryża i rozpoczął studia eklezjologiczne. Wkrótce dał się poznać jako zdolny profesor teologii i elokwentny kaznodzieja. Był także postrzegany jako kanonik Bourges, na co jednak nie było wystarczających dowodów. W 1159 roku został archidiakonem Paryża, z kolei 12 października 1160 roku, w dużej mierze dzięki wpływowi francuskiego króla Ludwika VII Młodego zastąpił Piotra Lombarda na stanowisku biskupa stolicy Francji.
Niedługo po objęciu administracji biskupiej nad Paryżem Maurice de Sully zdecydował o zburzeniu ruin dwóch starych bazylik i zastąpieniu ich jedną dużą świątynią, obecną katedrą Notre-Dame. Kamień węgielny pod budowę obiektu został wmurowany na miejscu jednej z rozebranych bazylik w 1163 roku w obecności papieża Aleksandra III, z kolei w 1189 roku odbyło się poświęcenie ołtarza głównego świątyni. Całkowite ukończenie katedry nastąpiło dopiero w 1334 roku. Do innych ważnych przedsięwzięć budowlanych biskupa de Sully należy przebudowa pałacu biskupiego, w którym przedstawiciele szlachty i duchowieństwa zgromadzili się w 1179 roku podczas koronacji Filipa II Augusta. Maurice de Sully cieszył się zaufaniem zarówno ze strony tego władcy, jak i jego poprzednika i zarazem ojca, Ludwika VII Młodego, któremu towarzyszył w spotkaniu z cesarzem Świętego Cesarstwa Rzymskiego Fryderykiem I Barbarossą w Saint-Jean-de-Losne w 1162 roku. Był także jednym ze strażników królewskiego skarbca w 1190 roku, podczas III wyprawy krzyżowej.
W sporze pomiędzy Tomaszem Becketem a królem Anglii Henrykiem II zdecydowanie stanął po stronie tego pierwszego, usprawiedliwiając się we wciąż istniejących trzech listach swoją sprawą z papieżem Aleksandrem III. Zabronił świętowania uroczystości Niepokalanego Poczęcia w swojej diecezji, ale podobno mocno poparł odwołując się do świętych ksiąg (Hi, 19:25-27) doktrynę o zmartwychwstaniu ciał przeciwko niektórym sceptycznie nastawionym szlachcicom. Zachowując władzę w paryskiej diecezji u schyłku życia przeniósł się do klasztoru Saint-Victor, gdzie zmarł 11 września 1196 roku.
Dzieła.
Maurice de Sully jest autorem rozprawy o kanonie mszy, zachowanym w rękopisie z Bourges. Przypisuje mu się także wiele kazań pisanych zarówno po łacinie jak i w języku francuskim. Te łacińskie teksty były przeznaczone głównie na potrzeby użytkowe i naukowe duchownych, z kolei francuskie nie wydają się być w swej obecnej formie oryginalnym dziełem biskupa de Sully - są one powszechnie uważane za reprodukcje wykonane przez innych duchownych na podstawie jego łacińskiego zbioru.
Dotychczas żadne krytyczne wydanie tych kazań nie zostało opublikowane, natomiast trzy listy do Aleksandra III są wydrukowane w P. L., CC, 1419-22 podobnie jak jego niektóre oficjalne dokumenty (CCV, 897-914).

</doc>
<doc id="4517915" url="https://pl.wikipedia.org/wiki?curid=4517915" title="DW202">
DW202



</doc>
<doc id="4517917" url="https://pl.wikipedia.org/wiki?curid=4517917" title="DW207">
DW207



</doc>
<doc id="4517919" url="https://pl.wikipedia.org/wiki?curid=4517919" title="VDL Citea">
VDL Citea

VDL Citea – seria niskopodłogowych i niskowejściowych autobusów miejskich i regionalnych produkowanych od 2007 r. przez holenderskie przedsiębiorstwo VDL Bus &amp; Coach w Heerenveen i belgijskim Roeselare.
Historia.
2007–2010.
VDL Citea był drugim, po autokarze turystycznym VDL Jonckheere, modelem autobusu wprowadzonym do produkcji przez koncern VDL Bus &amp; Coach po wejściu tego przedsiębiorstwa na rynek autobusowy i przejęciu takich holenderskich oraz belgijskich marek autobusów, jak m.in. Bova, Berkhof, Jonckheere i Kuster. Nad nowym modelem autobusu miejskiego, który zastąpił w ofercie VDL modele Berkhof Premiere i Jonckheere Transit, pracowały biura konstrukcyjne z Heerenveen, Eindhoven i Roeselere. Główny nacisk w projektowaniu nowego modelu położono na niskie koszty eksploatacji, niewielką masę pojazdu oraz niezawodność i łatwość obsługi. Wykorzystano konstrukcję modułową, która pozwoliła na tworzenie bez większych zmian konstrukcyjnych wersji o różnych długościach i układach nadwozia. Nowa konstrukcja miała też być platformą nie tylko dla autobusów miejskich, ale także podmiejskich i regionalnych na trasy o długości poniżej 100 km. Autorem projektu bryły Citei był Axel Enthoven, projektant także innych autobusów VDL, m.in. modelu Magiq, czy też Jonckheere. Oficjalna premiera VDL Citea miała miejsce w maju 2007 r. podczas Wystawy Transportu Publicznego UITP w Helsinkach.
W 2010 r. 12-metrowy VDL Citea spełniający normę emisji spalin Euro 5 EEV brał udział w konkursie Bus Euro Test 2010, który odbył się na ulicach Belgradu. Oprócz modeli VDL w teście brały udział 4 konstrukcje różnych marek: Mercedes-Benz Citaro, Otokar Kent, Temsa Avenue i Volvo 7700 Hybrid. Ostatecznym zwycięzcą stał się model VDL Citea, uzyskując tytuł Autobus Roku 2011.
po 2010.
W 2010 r., wraz z wprowadzeniem nowego logo producenta, VDL zaprezentował facelifting modelu Citea. Całkowicie przeprojektowano przednią ścianę pojazdu, wprowadzając dwuczęściowy zderzak, powiększając przednią maskownicę z logo producenta, a także zmieniając kształt reflektorów. Zmiany objęły także ścianę tylną – wprowadzono nowy kształt reflektorów z ciemnym przetłoczeniu połączonym z linią okien, zmieniono kształt pokrywy silnika i zderzaka, rezygnując z płaskiej ściany tylnej.
W 2011 r. poinformowano, że VDL uzyskał pierwsze kontrakty na rynku niemieckim na dostawy autobusów Citea z napędem hybrydowym. Konstrukcja Citea SLF-120 Hybrid w trzech wersjach napędu powstała we współpracy z przedsiębiorstwem Vossloh Kiepe, które dostarcza szeregowy napęd pojazdu. Dwa lata później, w 2013 r., wraz z wprowadzeniem napędów spełniających normę emisji spalin Euro 6, zaprezentowano dwa przegubowe modele z serii Citea – SLFA-180 o długości 18 m i SLFA-187 o długości 18,75 m.
Podczas targów UITP w Genewie w 2013 r. VDL zaprezentował pierwszy w swojej ofercie autobus z napędem w pełni elektrycznym. Był to 12-metrowy model Citea SLF-120 Electric. Pierwszych pięć autobusów tego typu dostarczono w 2015 r. do niemieckiego Münster. W kolejnych latach do oferty autobusów elektrycznych VDL dołączyły także modele o innych konfiguracjach nadwozia. Pod koniec 2015 r. dostarczono pierwsze przegubowe autobusy elektryczne Citea SLFA-180 Electric do Kolonii. W 2018 r. VDL zrealizował największe do tej pory zamówienie na elektrobusy w Europie – 100 pojazdów przeznaczonych do obsługi komunikacji miejskiej w aglomeracji Amsterdamu. Odbiorcą było przedsiębiorstwo Connexion. NA koniec 2018 r. VDL sprzedał ponad 300 autobusów elektrycznych do Francji, Norwegii, Szwecji, Szwajcarii, Finlandii, Luksemburga i Belgii. W 2017 r. producent uplasował się na trzecim miejscu z 12-procentowym udziałem w rynku autobusów elektrycznych, natomiast w 2018 r. znalazł się na pierwszym miejscu z udziałem w rynku 15%.
W 2013 r. VDL zaprezentował pierwsze modele klasy MIDI z serii Citea. MLE-88 MLE-95 cechowały się innym designem niż do tej pory stosowany w serii Citea. Niskowejściowe autobusy o długości 8,8 i 9,5 m miały też mniejszą szerokość od innych modeli Citea – 2,45 m. Model przeznaczono głównie do obsługi mniej uczęszczanych linii na obrzeżach miast. W 2015 r. VDL wyprodukował jedną sztukę dwupokładowego autobusu miejskiego VDL Citea DLF-114 dla berlińskiego przewoźnika BVG. W 2016 r. VDL przedstawił nowe modele klasy MIDI (LLE-99 o długości 9,9 m i LLE-107 o długości 10,7 m) w oparciu o konstrukcje dłuższych niskowejściowych Citei. Równocześnie zaprezentowano autobus Citea LLE-127 o długości 12,7 m. W 2018 r. VDL pozyskał pierwsze zamówienia i dostarczył niskowejściowe autobusy elektryczne do Finlandii oraz elektrobusy o długości 9,9 m do Luksemburga.
W ofercie VDL znajduje się także model Citea SLFA-181 Electric przeznaczony dla systemów BRT. Wyróżnia się on nieco innym designem, głównie bardziej pochylonej ściany przedniej. Takie autobusy dostarczono m.in. do Amsterdamu.
Konstrukcja.
Napęd spalinowy.
Początkowo wszystkie autobusy VDL Citea były wyposażane w silnik DAF PR228S o pojemności 9,2 dm3 i mocy 228 kW (310 KM) lub 183 kW (250 KM). Opcjonalnie dostępny był silnik Cummins ISBe o pojemności 6,7 dm3 i mocy 183 kW (250 KM). Jednostki te spełniały normę emisji spalin Euro 5 EEV. Później wprowadzono silniki spełniające normę emisji spalin Euro 6 produkcji Cummins lub FTP. W autobusach stosowane są automatyczne skrzynie biegów ZF Ecolife lub Voith DIWA.6. 
Zawieszenie z zastosowaniem osi ZF zapewnia wysoki komfort jazdy oraz stabilność pojazdu podczas pokonywania zakrętów. Autobusy wyposażone są w system hamulców EBS2
produkowany przez Bosch. Zastosowano takie systemy bezpieczeństwa, jak ABS, ASR i ESP.
Napęd elektryczny.
Autobusy elektryczne Citea są wyposażone w silniki elektryczne Siemens o mocy 160 lub 210 kW (218 i 285 KM – w zależności od wielkości autobusu). Energia gromadzona jest standardowo w bateriach typu „High Capacity”, lecz opcjonalnie w modelach niskopodłogowych dostępne są także baterie „High Power” cechujące się mniejszą pojemnością, lecz większą mocą. 
Nadwozie i wnętrze.
Projektując autobusy z VDL Citea, kierowano się tym, aby autobus był możliwie najtańszy w eksploatacji, a także ergonomiczny i prosty w serwisowaniu i codziennej obsłudze. Wzorem swojego poprzednika, Berkhof Ambassador, autobusy z serii Citea wyróżnia niewielka masa własna – są to najlżejsze autobusy miejskie dostępne na rynku. Ich masa własna jest mniejsza o około 600–900 kg w stosunku do porównywalnych konstrukcji innych producentów. Nadwozie spełnia normy ECE-R66. Projektując nadwozie pierwszej generacji pojazdu, szczególny nacisk położono na design przedniej ściany, w której elementem charakterystycznym są ułożone ukośnie reflektory połączone przetłoczeniem w kształcie litery V. Później zrezygnowano z tego wraz z faceliftingiem przeprowadzonym w 2010 r. Wprowadzono większą przednią maskownicę z logo VDL oraz zmieniono kształt świateł. W autobusach Citea po bokach szyby przedniej zastosowano dodatkowo niewielkie okienka łączące linię reflektorów z oknami, które poprawiają widoczność z kabiny kierowcy podczas podjeżdżania do przystanku. 
Wejście na pokład autobusu jest możliwe dzięki dwóm lub trzem parom drzwi w wersji 12-metrowej lub odpowiednio dla wersji midi i mega – dwóm i trzem lub czterem. Standardowe dwuskrzydłowe drzwi Ventura mają szerokość 1200 mm, natomiast drzwi jednoskrzydłowe – 800 mm. W środkowej części przy drugich drzwiach znajduje się platforma dla osób niepełnosprawnych lub dla wózków dziecięcych, natomiast w drugich drzwiach znajduje się rampa o nośności do 350 kg. 
Wnętrze autobusu utrzymane jest w jasnych, beżowych barwach. Dobre oświetlenie zapewniają duże szyby boczne. Część siedzeń zamontowano bokiem do kierunku jazdy, co zwiększa bezpieczeństwo w autobusie i zmniejsza ryzyko wandalizmów. Wnętrze jest monitorowane, a także wyposażone w elektroniczne tablice informacji pasażerskiej. Klimatyzację przestrzeni pasażerskiej, jak i kabiny kierowcy zapewnia jeden klimatyzator Thermo King.
Stanowisko kierowcy składa się z umieszczonego centralnie pulpitu zbliżonego pod względem układu do pulpitu VDO (pulpit VDO dostępny jest jako opcja). Kabinę od przestrzeni pasażerskiej oddzielają drzwi połowiczne lub w pełni zabudowane z szybą.
W modelach SLE-120 Cargo oraz XLE-145 Cargo w tylnej części pojazdu znajdują się niewielkie bagażniki o pojemności ok. 2 m3. Dzięki takiemu nietypowemu rozwiązaniu w połączeniu z układem drzwi 1-1-0 są one przystosowane do obsługi dłuższych połączeń regionalnych (do 100 km), na których wymagane są autobusy niskowejściowe, a nie średnio- lub wysokopodłogowe.

</doc>
<doc id="4517923" url="https://pl.wikipedia.org/wiki?curid=4517923" title="DW217">
DW217



</doc>
<doc id="4517924" url="https://pl.wikipedia.org/wiki?curid=4517924" title="DW219">
DW219



</doc>
<doc id="4517930" url="https://pl.wikipedia.org/wiki?curid=4517930" title="Heinfried Birlenbach">
Heinfried Birlenbach

Heinfried Birlenbach (ur. 7 grudnia 1940 w Birlenbach, dzielnicy Siegen, zm. 11 listopada 2020 w Siegen) – niemiecki lekkoatleta, specjalista pchnięcia kulą, dwukrotny halowy mistrz Europy, trzykrotny olimpijczyk. W czasie swojej kariery reprezentował Republikę Federalną Niemiec.
Wystąpił w pchnięciu kulą we wspólnej reprezentacji Niemiec na igrzyskach olimpijskich w 1964 w Tokio, odpadając w kwalifikacjach. W późniejszych imprezach międzynarodowych reprezentował RFN. Odpadł w kwalifikacjach na europejskich igrzyskach halowych w 1966 w Dortmundzie. Na mistrzostwach Europy w 1966 w Budapeszcie zajął 5. miejsce. Nie dostał się do finału na europejskich igrzyskach halowych w 1967 w Pradze.
Zwyciężył na europejskich igrzyskach halowych w 1968 w Madrycie, wyprzedzając Polaka Władysława Komara i Nikołaja Karasiowa ze Związku Radzieckiego. 20 lipca 1968 w Brescii ustanowił rekord Europy pchnięciem na odległość 20,18 m. Zajął 8. miejsce na igrzyskach olimpijskich w 1968 w Meksyku.
Ponownie zwyciężył na europejskich igrzyskach halowych w 1969 w Belgradzie, wyprzedzając reprezentantów NRD Hartmuta Briesenicka i Heinza-Joachima Rothenburga. Zakwalifikował się do finału na mistrzostwach Europy w 1971 w Helsinkach, ale w nim nie wystąpił wskutek kontuzji. Zajął 7. miejsce w finale igrzysk olimpijskich w 1972 w Monachium, ustanawiając swój rekord życiowy rezultatem 20,37 m.
Birlenbach był mistrzem RFN w pchnięciu kulą w latach 1966–1971 oraz wicemistrzem w tej konkurencji w latach 1963–1965 i 1972. W hali był mistrzem w latach 1965–1970 i wicemistrzem w 1964.
Wielokrotnie poprawiał rekord RFN w pchnięciu kulą do rezultatu 20,35 m, uzyskanego 15 lipca 1970 w Stuttgarcie.

</doc>
<doc id="4517932" url="https://pl.wikipedia.org/wiki?curid=4517932" title="Somerville College">
Somerville College



</doc>
<doc id="4517935" url="https://pl.wikipedia.org/wiki?curid=4517935" title="Wilhelm Egon von Fürstenberg">
Wilhelm Egon von Fürstenberg

Wilhelm Egon von Fürstenberg (ur. 2 grudnia 1629 w Heiligenbergu, zm. 9 kwietnia 1704 w Paryżu) – niemiecki kardynał.
Życiorys.
Urodził się 2 grudnia 1629 roku w Heiligenbergu. Po przyjęciu subdiakonatu został kanonikiem w Kolonii. We wrześniu 1663 roku kapituła katedralna Metzu wybrałą go na biskupa, jednak elekcja nie została zatwierdzona przez papieża. W 1674 roku został uwięziony przez cesarza w Wiedniu, a następnie skazano go na śmierć. Nuncjusz apostolski w Arcyksięstwie Austriackim ubiegał się o łaskę dla Fürstenberga i po podpisaniu traktatu pokojowego uzyskał on zwolnienie. 11 stycznia 1683 roku został zatwierdzony jako biskup Strasburga, a 1 maja przyjął sakrę. 2 września 1686 roku został kreowany kardynałem prezbiterem i otrzymał kościół tytularny Sant’Onofrio. Ze względu na swoje poparcie dola Francji ogłoszono go wrogiem cesarstwa. W 1687 roku kapituła katedralna Kolonii wybrała go biskupem koadiutorem. Jednak rok później, po śmierci urzędującego arcybiskupa, Fürstenberg nie objął archidiecezji, gdyż kapituła dokonała drugiego wyboru, w którym kardynał uzyskał 13 głosów, a Józef Klemens Wittelsbach – 11. Jednakże cesarz zaoponował wobec tej elekcji, na co papież przystał i nowym arcybiskupem został Wittelsbach. Zmarł 9 kwietnia 1704 roku w Paryżu.

</doc>
<doc id="4517938" url="https://pl.wikipedia.org/wiki?curid=4517938" title="Gegam Alekian">
Gegam Alekian

Gegam Bagratowicz Alekian (ros. Гегам Багратович Алекян, orm. Գեղամ Բագրատի Ալեքյան, ur. 23 marca 1912 w Wagharszapacie, zm. 10 kwietnia 1998) – polityk Armeńskiej SRR.
Życiorys.
W 1932 ukończył technikum bawełniane w Wagharszapacie, później był słuchaczem kursów w Moskwie, pracował w organach Komsomołu. W listopadzie 1931 został przewodniczącym rejonowego biura młodych pionierów Komsomołu Armenii w Wagharszapacie, od lutego 1934 zastępcą przewodniczącego Centralnego Biura Młodych Pionierów przy KC Komsomołu Armenii, później do września 1937 kierował Wydziałem Pionierskim KC Komsomołu Armenii, od września 1937 do października 1940 był redaktorem odpowiedzialnym gazety "Pionier Kaczi". Od października 1940 do stycznia 1942 był I sekretarzem Komitetu Miejskiego Komsomołu w Erywaniu, a od stycznia 1942 do sierpnia 1948 I sekretarzem KC Komsomołu Armenii, potem przeszedł do pracy w strukturach partyjnych i od sierpnia do listopada 1948 był III sekretarzem, a od listopada 1948 do lipca 1950 II sekretarzem Komitetu Miejskiego Komunistycznej Partii (bolszewików) Armenii w Erywaniu. Od lipca 1950 do lutego 1952 był I sekretarzem Komitetu Rejonowego KP(b)A w Eczmiadzynie (Wagharszapacie), od lutego 1952 do 1953 I sekretarzem Komitetu Miejskiego KP(b)A/KPA w Leninakanie (obecnie Giumri), w 1953 kierował Wydziałem Organów Partyjnych KC KPA, później do stycznia 1957 pracował w Ministerstwie Kultury Armeńskiej SRR. Od stycznia 1957 do października 1960 był I sekretarzem Komitetu Rejonowego KPA w Martuni, od października 1960 do 1966 był szefem jednego z zarządów przy Radzie Ministrów Armeńskiej SRR, później do kwietnia 1974 ministrem Armeńskiej SRR. Był odznaczony trzema Orderami Czerwonego Sztandaru Pracy (1944, 1967 i 1971) i Orderem „Znak Honoru”.

</doc>
<doc id="4517939" url="https://pl.wikipedia.org/wiki?curid=4517939" title="Strefa Gedeo">
Strefa Gedeo

Strefa Gedeo ("Gedeo Zone") – obszar administracyjny w Etiopii, w Regionie Narodów, Narodowości i Ludów Południa. Nazwa obszaru bierze się od ludu Gedeo, którego strefa jest ojczyzną. Centrum administracyjne stanowi miasto Dila. Inne ważniejsze miejscowości to: Irgachefe, Wenago, Chelelektu i Gedeb. Według spisu z 2007 roku strefę zamieszkiwało 847,4 tys. mieszkańców na powierzchni 1211 km² (700 osób/km²).
Rolnictwo oparte na produkcji kawy jest podstawą gospodarki ludu Gedeo, a kawa zajmuje 50% gruntów rolnych w strefie Gedeo. 
Blisko 1 milion osób zostało przesiedlonych w wyniku starć między społecznościami w strefach Gedeo i Guji w lutym i marcu 2019 roku, co doprowadziło do interwencji Światowej Organizacji Zdrowia. 
Demografia.
Według spisu cztery największe grupy etniczne w strefie to: Gedeo (86,1%), Oromowie (4,7%), Amharowie (3,4%) i Gurage (1,6%). Do pozostałych grup należało 4,2% populacji. Pod względem religijnym przeważa protestantyzm (73,2%), a obecni są także etiopscy prawosławni (10,7%), animiści (8%), muzułmanie (2,4%) i katolicy (2,1%).
Podział administracyjny.
W skład strefy wchodzi 7 wored:

</doc>
<doc id="4517940" url="https://pl.wikipedia.org/wiki?curid=4517940" title="Rudik Mkrtchyan">
Rudik Mkrtchyan



</doc>
<doc id="4517941" url="https://pl.wikipedia.org/wiki?curid=4517941" title="Levani Kavjaradze">
Levani Kavjaradze



</doc>
<doc id="4517951" url="https://pl.wikipedia.org/wiki?curid=4517951" title="Urania (Wiedeń)">
Urania (Wiedeń)

Urania – instytut edukacyjny i obserwatorium w Wiedniu.
Historia.
Urania powstała jako obserwatorium astronomiczne, obecnie jest to instytucja edukacyjna. Projekt budynku w 1909 roku przygotował Max Fabiani, a otwarcia dokonał 20 maja 1910 roku Franciszek Józef I. Przez wiele lat obserwatorium podawało precyzyjny czas. Podczas II wojny światowej, w 1944 roku budynek został uszkodzony, a refraktor Zeissa został zniszczony. Zostało odbudowane i ponownie otwarte w 1957 roku. W 1980 roku został zakupiony nowy teleskop. W latach 2000-2003 został przeprowadzony remont, podczas którego odnowiono główna kopułę i dodano drugą. W 2008 roku połączono Obserwatorium Urania wraz z Planetarium Zeissa i Obserwatorium Kuffnera utworzyło Vienna Adult Education Centers GmbH (Wiedeńskie Centrum Edukacji Dorosłych).
Obecnie Urania posiada również sale seminaryjne, w których odbywają się zajęcia i wykłady, kino wykorzystywane podczas corocznego festiwalu filmów Viennale i teatr lalek, którego założycielem był aktor Hans Kraus. Znajduje się tu także restauracja.

</doc>
<doc id="4517954" url="https://pl.wikipedia.org/wiki?curid=4517954" title="Azərbaycanfilm">
Azərbaycanfilm

Azərbaycanfilm (, "Azierbajdżanfilm") – radzieckie i azerskie studio filmów fabularnych i dokumentalnych z siedzibą w Baku. Od 2020 dyrektorem studia jest reżyser Fariz Əhmədov.

</doc>
<doc id="4517955" url="https://pl.wikipedia.org/wiki?curid=4517955" title="Benzina">
Benzina

Benzina – czeska sieć dystrybucji paliw i olejów silnikowych.
Marka została założona w 1953 r. W 1958 r. została zarejestrowana jako oficjalna marka Stowarzyszenia Rafinerii Czechosłowackich. Po rozpadzie tej grupy powstała niezależna państwowa firma Benzina, która została później sprywatyzowana. Od 1995 r. jest częścią struktury holdingowej Unipetrol (należącej w całości do PKN Orlen). W 2002 r. Unipetrol stał się jedynym udziałowcem Benziny. Benzina stała się tym samym oddziałem Unipetrol.
Pod koniec marca 2018 r. istniało 406 stacji Benziny. Udział Benziny w rynku czeskim wzrósł do 22,2%. Jest to największa sieć stacji paliw w Czechach.
Pierwotne prywatne sieci dystrybucji olejów silnikowych i paliw, istniejące przed 1945 r. W Czechosłowacji, zostały znacjonalizowane po II wojnie światowej i połączone w jedną, centralnie kontrolowaną sieć handlową. Ta sieć stacji paliw używała nazwy Benzinol od 1949 roku. Nazwa pochodziła od słów BENZIN i OLIE. W godle znajduje się skrzydlaty koń.
W ramach federalizacji Czechosłowacji podział krajowej sieci dystrybucji paliw został podzielony w 1969 roku. Podczas gdy przedsiębiorstwo państwowe zachowało obecną markę Benzina w Czechach i na Morawach, marka Benzinol została odnowiona na Słowacji po ponad 30 latach.

</doc>
<doc id="4517958" url="https://pl.wikipedia.org/wiki?curid=4517958" title="Gadarat">
Gadarat

Gadarat, GDRT, Gadur, GDR – drugi znany władca państwa Aksum. Był pierwszym znanym królem, który prowadził działania wojenne na półwyspie Somalijskim i Arabskim, m.in. na terytorium dzisiejszego Jemenu i Etiopii. We wczesnej fazie język Gyyz, miał charakter spółgłoskowy, więc oryginalne imię brzmiało "GDRT," a nie "Gadarat." GDRT jest prawdopodobnie tą samą osobą co GDR, którego imię zostało wspomniane na jednej z inskrypcji:
"gdr / ngśy / ʾksm / tbʿl / mzlt / lʾrg / wllmq"
Można ją przetłumaczyć na:
"(Do) Gadura, króla Aksum, berło zostało wręczone przez starszych i Almaqaha."
Polityka Zagraniczna.
GDRT był sojusznikiem władcy Sabejczyków, Alhāna Nahfāna, na co wskazuje inskrypcja w świątyni Almaqaha, boga księżyca:
"zgodzili się razem, że ich wojny i ich pokoje, powinny być zgodne, przeciwko każdemu, kto może powstać przeciwko nim, i że pod względem bezpieczeństwa i obrony powinni sprzymierzyć się Salhen i Zararan"", Alhān i Gadarat."
Sojusz był wymierzony przeciwko Himjarytom i Hadramautowi.

</doc>
<doc id="4517959" url="https://pl.wikipedia.org/wiki?curid=4517959" title="Rəsul Rza">
Rəsul Rza

Rəsul Rza (ur. w miasteczku Göyçay w guberni bakijskiej, zm. 1 kwietnia 1981 w Baku) – radziecki azerbejdżański poeta.
Życiorys.
W 1927 skończył wiejską szkołę średnią, później do 1930 studiował na Zakaukaskim Uniwersytecie Komunistycznym w Tbilisi, później uczył się w Baku na aspiranturze Azerbejdżańskiego Państwowego Instytutu Naukowo-Badawczego i jednocześnie pracował w redakcji gazety „Mołodoj Raboczyj”. Od 1930 należał do WKP(b), w latach 1933-1935 był redaktorem studia kinowego „Azerkino”, w 1937 ukończył Wszechzwiązkowy Państwowy Instytut Sztuki Kinowej w Moskwie i został szefem specjalnego działu studia kinowego „Azerkino”, 1938-1939 był przewodniczącym Zarządu Związku Pisarzy Azerbejdżańskiej SRR. Od 1927 publikował wiersze, stał się znany po opublikowaniu w 1931 w piśmie „Riewolucyja i Kultura” twórczości "Bolszewitskaja Wiesna". W latach 20. i 30. pisał wiersze ideologiczne na tematy takie jak: internacjonalizm, walka z faszyzmem i kolonializmem, rozkwit narodowej kultury azerbejdżańskiej, przyjaźń między radzieckimi ludźmi różnej narodowości, propaganda osiągnięć ustroju radzieckiego. Najbardziej znane zbiory jego wierszy to "Czapiej" (1932), "Si Au" (1934, o ruchu narodowowyzwoleńczym w Chinach), "Giermanija" (1934, dzieła antyfaszystowskie), "Pismo pioniera" (1934), "Surowyje dni" (1935), "Rodina" (1935), "Kryłja" (1935), "Madrid" (1936, o wojnie domowej w Hiszpanii). Podczas wojny ZSRR z Niemcami był frontowym korespondentem gazety armijnej 51 Armii na Froncie Zakaukaskim i Krymskim. W latach 1942-1944 był dyrektorem studia kinowego w Baku, 1944-1946 szefem Zarządu ds. Sztuk Azerbejdżańskiej SRR, 1948-1949 ministrem kinematografii Azerbejdżańskiej SRR. Pisał też wiersze o bohaterach ZSRR z lat wojny, a w 1950 napisał poemat "Lenin". Po 1949 na pewien czas odszedł od działalności publicznej z powodu napiętych stosunków z I sekretarzem Komunistycznej Partii (bolszewików) Azerbejdżanu Bağırovem i z tego powodu, że był żonaty z córką rozstrzelanego przez komunistów w 1920 wybitnego polityka Demokratycznej Republiki Azerbejdżanu W latach 1966-1975 był redaktorem naczelnym Encyklopedii Azerbejdżańskiej. Tłumaczył na azerbejdżański twórczość Nizami, Ajschylosa ("Prometeusz w okowach"), Longfellowa, Byrona, Lope de Vegi, Goethego, Petőfiego, Paula Éluarda, Heinego, Szewczenki, Puszkina, Lermontowa, Niekrasowa, Janki Kupały, Błoka, Majakowskiego i innych poetów. W 1960 otrzymał tytuł Ludowego Poety Azerbejdżańskiej SRR. Był deputowanym do Rady Najwyższej Azerbejdżańskiej SRR 1 i od 3 do 7 kadencji.
Odznaczenia i nagrody.
I medale.

</doc>
<doc id="4517960" url="https://pl.wikipedia.org/wiki?curid=4517960" title="Azerbajdżanfilm">
Azerbajdżanfilm



</doc>
<doc id="4517962" url="https://pl.wikipedia.org/wiki?curid=4517962" title="Giuseppe Bonnici">
Giuseppe Bonnici

Giuseppe Bonnici (ur. 1707, zm. 1779) – maltański architekt i inżynier wojskowy. Miał stanowisko "Capomastro delle Opere della Religione" i był naczelnym architektem zakonu św. Jana od 1761 aż do swojej śmierci. Zaprojektował kilka znaczących budynków; jego arcydziełem był budynek starego urzędu celnego w Valletcie.
Biografia.
Bonici zaczął tworzyć plany architektoniczne już w młodym wieku, terminował u tak znanych architektów, jak Maltańczyk Giovanni Barbara, zaś później francuski inżynier wojskowy René Jacob de Tigné. W 1734 wykonał plany do kościoła parafialnego św. Publiusza we Florianie, które umocniły jego sławę jako mistrza architektury kościelnej. Jego arcydziełem jest "Old Customs House" w Valletcie, który zaprojektował w 1774. Większość projektów Boniciego powstawało w stylu barokowym, nawet wtedy, gdy na pozostałej części Europy zapanowała architektura klasycystyczna.
W czasie swojej kariery Bonici piastował kilka stanowisk, w tym zastępcy inżyniera w "Commissari Domorum", egzaminatora kandydatów na geodetów, oraz "Capomastro delle Fortificazioni della Fondazione Cotoner". Najbardziej znaczącym było stanowisko "Capomastro delle Opere della Religione", naczelnego architekta Zakonu Maltańskiego, które piastował od 1761 do swojej śmierci w 1779. Bonnici był również członkiem Monte della Redenzione degli Schiavi i darczyńcą Zakonu.
Lista budynków przypisywanych Bonniciemu.
Poniższe budynki zostały zaprojektowane przez Bonniciego, lub są mu przypisywane:

</doc>
<doc id="4517964" url="https://pl.wikipedia.org/wiki?curid=4517964" title="Georgi Rakowski">
Georgi Rakowski

Georgi Stojkow Rakowski (ur. 2 kwietnia 1821 w Koteł, zm. 9 października 1867) – bułgarski rewolucjonista, pisarz, historyk, dziennikarz. Walczył o wyzwolenie Bułgarii spod panowania tureckiego.
Życiorys.
Urodził się w Koteł w Bułgarii jako Sybi Stojkow Popowicz. W 1841 osiadł w Braile. Z powodu działalności rewolucyjnej został aresztowany i skazany na śmierć. Został uratowany przez greckiego konsula i wyemigrował do Francji na półtora roku. Następnie powrócił do Bułgarii, gdzie ponownie został aresztowany w 1845 i skazany na siedem lat więzienia. Karę odbywał w Stambule, zwolniony w 1848. Pozostał w Stambule, działając na rzecz utworzenia bułgarskiego Kościoła prawosławnego. W 1853 stworzył bułgarskie stowarzyszenia rewolucyjne, które miały walczyć u boku Rosjan w wojnie krymskiej. Ponownie został aresztowany i deportowany do Bułgarii. Gdy w Serbii w latach 1859–1860 rozpoczęła się kampania antyturecka, Rakowski założył w 1862 pierwszy legion bułgarski w Belgradzie. Konflikt serbsko-turecki wkrótce się zakończył i legion został rozwiązany. Rakowski kontynuował swoją działalność w Bukareszcie. Zmarł na gruźlicę.

</doc>
<doc id="4517965" url="https://pl.wikipedia.org/wiki?curid=4517965" title="Pedro de Salazar Gutiérrez de Toledo">
Pedro de Salazar Gutiérrez de Toledo

Pedro de Salazar Gutiérrez de Toledo OdeM (ur. w 1630 w Maladze, zm. 15 sierpnia 1706 w Kordobie) – hiszpański kardynał.
Życiorys.
Urodził się w 1630 roku w Maladze. W młodości wstąpił do zakonu meredariuszy, a w latach 1664–1670 był przełożonym generalnym zgromadzenia. 2 czerwca 1681 roku został wybrany biskupem Salamanki, a we wrześniu przyjął sakrę. 2 września 1686 roku został kreowany kardynałem prezbiterem i otrzymał kościół tytularny Santa Croce in Gerusalemme. Dwa lata później został przeniesiony do diecezji Kordoby. Zmarł tamże 15 sierpnia 1706 roku.

</doc>
<doc id="4517966" url="https://pl.wikipedia.org/wiki?curid=4517966" title="Akaki Ckarozija">
Akaki Ckarozija



</doc>
<doc id="4517969" url="https://pl.wikipedia.org/wiki?curid=4517969" title="Ruch Prawdziwa Europa">
Ruch Prawdziwa Europa

Ruch Prawdziwa Europa – Europa Christi (Ruch PE, RPE) – polska prawicowa partia polityczna o charakterze narodowo-katolickim, założona w listopadzie 2018 przez Mirosława Piotrowskiego, zarejestrowana 12 lutego 2019.
Historia.
Ugrupowanie zostało założone w listopadzie 2018 przez eurodeputowanego niezależnego z grupy Europejscy Konserwatyści i Reformatorzy, Mirosława Piotrowskiego (wybranego z listy Prawa i Sprawiedliwości, związanego ze środowiskiem Radia Maryja). 27 listopada złożył on wniosek o rejestrację partii wraz z Małgorzatą Banach i Mariuszem Książkiem. Ostatecznie zarejestrowana została ona 12 lutego 2019.
W marcu 2019 ogłoszono, że z list Ruchu PE w wyborach do Parlamentu Europejskiego w 2019 wystartują także kandydaci Prawicy Rzeczypospolitej i Zjednoczenia Chrześcijańskich Rodzin. W kwietniu grupa czołowych działaczy Prawicy Rzeczypospolitej (m.in. jej założyciel, eurodeputowany Marek Jurek) zdecydowała się jednak na start z list komitetu Kukiz’15 (decyzję tę, poza prezesem Krzysztofem Kawęckim, poparli niemal wszyscy członkowie władz Prawicy). Listy Ruchu PE zostały zarejestrowane w okręgach lubelskim (5-osobowa) i małopolsko-świętokrzyskim (10-osobowa). Ta druga (którą otwierał prezes ZChR, były europoseł Bogusław Rogalski; było na niej także m.in. dwóch członków Prawicy) została jednak wykreślona. Listę lubelską otworzył Mirosław Piotrowski, znalazł się na niej też m.in. działacz Prawicy (który jednak także poparł start tej partii z list Kukiz’15). Ostatecznie Ruch PE wycofał się z udziału w wyborach do Europarlamentu, zapowiadając jednocześnie start w wyborach parlamentarnych i prezydenckich (współpracę z nim w tychże zadeklarował w imieniu Prawicy Rzeczypospolitej jej ówczesny prezes Krzysztof Kawęcki, który jednak potem opuścił tę formację). W wyborach parlamentarnych w tym samym roku nie powołano komitetu partii Ruch PE, wśród kandydatów nie znaleźli się także jej członkowie. Środowisko ugrupowania wystawiło natomiast trzech bezpartyjnych kandydatów na senatorów w ramach KWW Lista Piotrowskiego do Senatu. Dwóch z nich zajęło ostatnie miejsca w okręgach, jeden przedostatnie. Ogółem na kandydatów komitetu oddano 33 967 głosów ważnych, tj. 0,19% w skali kraju.
W grudniu 2019 odbył się zjazd krajowy partii, na którym wybrano jej władze. W ich składzie znaleźli się m.in. byli politycy Prawicy Rzeczypospolitej, w tym jej były prezes Krzysztof Kawęcki (który został jednym z wiceprezesów Ruchu PE, jednak w październiku 2020 opuścił partię).
Prezes partii Mirosław Piotrowski był kandydatem w wyborach prezydenckich w 2020, zajmując ostatnie, 11. miejsce, z wynikiem 0,11% głosów. W II turze nie udzielił poparcia żadnemu z kandydatów.
31 marca 2023 ugrupowanie zawarło porozumienie z Konfederacją Korony Polskiej, dołączając do Konfederacji Wolność i Niepodległość.
Program.
Założenia ideowe Ruchu PE opierają się na obronie wartości chrześcijańskich. Partia deklaruje ochronę życia ludzkiego (sprzeciwiając się m.in. legalności aborcji i eutanazji), wspieranie instytucji małżeństwa jako związku kobiety i mężczyzny (m.in. poprzez sprzeciw wobec propagowaniu „ideologii LGBT”) oraz umacnianie roli rodziny, poparcie dla koncepcji Europy ojczyzn, a także działania na rzecz „obrony polskiej wsi” i ochrony polskiego środowiska naturalnego. Postuluje „demontaż dyktatu wielkich zagranicznych wielkopowierzchniowych sieci handlowych na polskim rynku”. Kładzie nacisk na sojusz ze Stanami Zjednoczonymi w ramach NATO, sprzeciwiając się wspólnej europejskiej armii. Sprzeciwia się także nadmiernym unijnym regulacjom.
Władze.
Prezes:
Wiceprezesi:

</doc>
<doc id="4517973" url="https://pl.wikipedia.org/wiki?curid=4517973" title="Baselios Mar Thoma Mathews I">
Baselios Mar Thoma Mathews I

Baselios Mar Thoma Mathews I (imię świeckie Mathew Vattakunnel, ur. 27 marca 1907, zm. 8 listopada 1996) – duchowny Malankarskiego Kościoła Ortodoksyjnego, w latach 1975-1991 Katolikos Wschodu i zwierzchnik tegoż Kościoła. 
Życiorys.
Był synem księdza posługującego w kościołach Kottayam. Po ukończeniu szkół 18 sierpnia 1945 został wyświęcony na subdiakona, a następnego dnia na diakona. 27 października 1946 przyjął święcenia kapłańskie z rąk katolikosa Bazylego Jerzego II. W 1951 roku został wybrany na biskupa. Sakrę otrzymał 15 maja 1953, również z rąk katolikosa. W roku 1960 objął rządy w diecezji Kościoła malankarskiego poza Keralą. 31 grudnia 1970 został wybrany na katolikosa Wschodu i metropolitę Malankary. 27 października 1975 odbyła się jego uroczysta intronizacja patriarsza. W czasie swoich rządów dwa razy poświęcił krzyżmo ("muron"), co jest bardzo rzadkim wydarzeniem w Kościele malankarskim, konsekrował także dziesięciu biskupów. 27 kwietnia 1991 ze względu na problemy zdrowotne zrezygnował z funkcji katolikosa. Zmarł 8 listopada 1996.
Jego doczesne szczątki spoczęły w kaplicy pałacu patriarszego w Devalokam, a następcą na stolicy św. Tomasza został Baselios Mar Thoma Mathews II.

</doc>
<doc id="4517979" url="https://pl.wikipedia.org/wiki?curid=4517979" title="Pier Matteo Petrucci">
Pier Matteo Petrucci

Pier Matteo Petrucci COr (ur. 20 maja 1636 w Jesi, zm. 5 lipca 1701 w Montefalco) – włoski kardynał.
Życiorys.
Urodził się 20 maja 1636 roku w Jesi, jako syn Giambattisty Petrucciego i Aurelii Stelli. Studiował na Uniwersytecie w Maceracie, gdzie uzyskał doktorat utroque iure. 2 lutego 1661 roku złożył profesję wieczystą w zakonie filipinów, a 14 marca przyjął święcenia kapłańskie. 14 kwietnia 1681 roku został wybrany biskupem Jesi, a sześć dni później przyjął sakrę. 2 września 1686 roku został kreowany kardynałem prezbiterem i otrzymał kościół tytularny San Marcello. Jego publiczna debata z jezuitą Paolem Segnerim, w której Petrucci bronił kwietyzmu, doprowadziła do oskarżenia kardynała o herezję. Inkwizycja potępiła 45 tez spośród jego twierdzeń, czemu Petrucci niezwłocznie się podporządkował. W 1691 roku zrezygnował z zarządzania diecezją. W latach 1694–1695 był kamerlingiem Kolegium Kardynałów. Zmarł 5 lipca 1701 roku w Montefalco.

</doc>
<doc id="4517983" url="https://pl.wikipedia.org/wiki?curid=4517983" title="Piotr Ostaszewski (ujednoznacznienie)">
Piotr Ostaszewski (ujednoznacznienie)



</doc>
<doc id="4517990" url="https://pl.wikipedia.org/wiki?curid=4517990" title="Anna Cinzia Bonfrisco">
Anna Cinzia Bonfrisco

Anna Cinzia Bonfrisco (ur. 12 października 1962 w Riva del Garda) – włoska polityk, przedsiębiorca i samorządowiec, senator XV, XVI, XVII i XVIII kadencji, posłanka do Parlamentu Europejskiego IX kadencji.
Życiorys.
Kształciła się w zakresie nauk o edukacji. Pracowała jako nauczyciel akademicki, zajęła się też prowadzeniem działalności gospodarczej.
Była działaczką Włoskiej Partii Socjalistycznej. W latach 1988–1992 zasiadała w radzie miejskiej swojej rodzinnej miejscowości. W 1992 zatrzymana w związku z zarzutami korupcyjnymi, została prawomocnie uniewinniona od popełnienia tych czynów.
Powróciła do aktywności politycznej w ramach partii Forza Italia, z którą współtworzyła Lud Wolności. W 2006 po raz pierwszy wybrana w skład Senatu. Z powodzeniem ubiegała się o reelekcję w 2008 i 2013. W trakcie XVII kadencji dołączyła do reaktywowanego ugrupowania FI. Następnie przystępowała do formacji Conservatori e Riformisti oraz PLI, a ostatecznie związała się z Ligą Północną. Z jej ramienia w 2018 po raz czwarty z rzędu uzyskała mandat senatora. W 2019 została natomiast wybrana na eurodeputowaną IX kadencji.

</doc>
<doc id="4517999" url="https://pl.wikipedia.org/wiki?curid=4517999" title="After (film)">
After (film)

After – amerykański melodramat z 2019 roku, na podstawie powieści Anny Todd pt. "After. Płomień pod moją skórą", w reżyserii Jenny Gage, wyprodukowany przez wytwórnię Aviron Pictures.
Fabuła.
Tessa Young to wzorowa uczennica i posłuszna córka, która ma plany na przyszłość. Dziewczyna rozpoczyna wymarzone studia. Wszystko się zmienia, gdy spotyka Hardina Scotta – zbuntowanego i wytatuowanego nastolatka o artystycznej duszy. Życie Tessy zaczyna wywracać się do góry nogami. Chłopak otwiera przed nią świat namiętności, o jakim wcześniej nie miała pojęcia.
Odbiór.
Zysk.
Z dniem 14 kwietnia 2019 roku film "After" zarobił 6 milionów dolarów w Stanach Zjednoczonych i Kanadzie oraz 16 milionów dolarów w pozostałych państwach; łącznie 22 miliony dolarów w stosunku do budżetu produkcyjnego 14 milionów dolarów.
Krytyka.
Film "After" spotkał się z negatywną reakcją krytyków. W serwisie Rotten Tomatoes 23% z dwudziestu dwóch recenzji filmu jest pozytywne (średnia ocen wyniosła 3,8 na 10). Na portalu Metacritic średnia ocen z 8 recenzji wyniosła 30 punktów na 100.

</doc>
<doc id="4518000" url="https://pl.wikipedia.org/wiki?curid=4518000" title="Konstantine Lordkipanidze">
Konstantine Lordkipanidze

Konstantine Lordkipanidze (gruz. კონსტანტინე ლორთქიფანიძე, ur. we wsi Didi Dżichaiszi w guberni kutaiskiej (obecnie w Imeretii), zm. 30 lipca 1986 w Tbilisi) – gruziński pisarz i poeta.
Życiorys.
W 1924 ukończył technikum humanistyczne w Kutaisi, od 1924 publikował opowiadania jako prozaik (pierwsze opowiadanie miało tytuł "Fotograf"), a także poeta liryczny. Tworzył pod silnym wpływem gruzińskich symbolistów, później dał się poznać jako poeta proletariacki, tworząc wiersze o walce rewolucyjnej. W 1926 wydał zbiór "Wiersze wybrane", w 1927 "Uśmiech", w 1929 "Po pierwszym", w 1927 napisał poemat "Stienka Razin". W 1938 wydał cykl opowiadań "Nieśmiertelność" o wydarzeniach na Białorusi podczas wojny domowej. Jednocześnie pracował w wielu pismach. W 1942 został powołany do Armii Czerwonej, od września 1943 uczestniczył w wojnie z Niemcami m.in. jako telefonista w samodzielnej kompanii łączności, w 1944 został korespondentem-organizatorem dywizyjnej gazety „Wpieriod za Rodinu!” wydawanej po gruzińsku. Walczył na Froncie Północno-Kaukaskim i w składzie Samodzielnej Armii Nadmorskiej, brał udział w operacji noworosyjsko-tamańskiej i krymskiej. W 1945 został zdemobilizowany, wrócił do Gruzji. Napisał kilka powieści i opowiadań o heroizmie narodu w walce z Niemcami, m.in. "Ostrze bez rdzy" (1949, wyd. popr. 1956), cykl opowiadań "Śmierć jeszcze poczeka" (1968), opowiadania "Jak umarł stary rybak", "Kiedy człowiek jeden" i inne. W latach 1948-1952 wydał powieść "Świt Kolchidy" o socjalistycznych porewolucyjnych przemianach w chłopskim życiu w Gruzji i Kolektywizacji, a w 1955 i w 1965 dwie części powieści o radzieckiej Gruzji "Czarodziejski kamień". W powieści "Ortaczalscy rybacy" z 1969 poruszał współczesne problemy etyczne. Tłumaczył swoje dzieła na rosyjski. Od 1956 do 1962 był redaktorem naczelnym pisma "Literacka Gruzja", a 1962-1966 redaktorem naczelnym pisma "Ciskari", 1966-1973 dyrektorem wydawnictwa "Nakaduli", a 1973-1986 redaktorem almanachu "Świt". Był bezpartyjny. W latach 1971-1974 sprawował mandat deputowanego do Rady Najwyższej Gruzińskiej SRR.
Odznaczenia i nagrody.
I inne.

</doc>
<doc id="4518001" url="https://pl.wikipedia.org/wiki?curid=4518001" title="Aleksander Tšutšelov">
Aleksander Tšutšelov

Aleksander Tšutšelov (ros. Aleksandr Dmitrjewicz Czuczełow; ur. 26 kwietnia 1933, zm. 1 stycznia 2017) – estoński żeglarz sportowy. W barwach ZSRR srebrny medalista olimpijski z Rzymu.
Zawody w 1960 były jego pierwszymi igrzyskami olimpijskimi. Zajął drugie miejsce w klasie Finn, w 1964 był dwunasty. Zdobył trzy złote medale mistrzostw ZSRR - w 1964 w Finnie, w latach 1974-1975 w klasie Soling. Żeglarzami byli również jego ojciec Dmitri i wuj Nikolai.

</doc>
<doc id="4518003" url="https://pl.wikipedia.org/wiki?curid=4518003" title="Aleksander Czuczelow">
Aleksander Czuczelow



</doc>
<doc id="4518005" url="https://pl.wikipedia.org/wiki?curid=4518005" title="Baza paliw w Mirostowicach Dolnych">
Baza paliw w Mirostowicach Dolnych

Baza paliw w Mirostowicach Dolnych – baza paliwowa zlokalizowana w Mirostowicach Dolnych (powiat żarski). 
Baza została wybudowana w latach 40. XX wieku. Obiekt przeszedł modernizację w latach 2005–2006. W latach 2008–2009 baza została rozbudowana przez przedsiębiorstwo Apexim AB (budowniczego kilkunastu innych tego typu obiektów) za niecałe 35 milionów złotych i otwarta w październiku 2009. W sektorze paliwowym była to wówczas jedna z największych inwestycji na zachodzie Polski. Wybudowano dwa nawierzchniowe zbiorniki po 20 000 m³, tworząc bazę o łącznej pojemności 47 000 m³ paliw. Wyremontowano też bocznicę kolejową odchodzącą od linii kolejowej nr 380, odcinka z Jankowej Żagańskiej do Przewozu. Baza gromadzi i utrzymuje zapasy obowiązkowe. Terminal załadunkowy dysponuje liniami do oddolnego nalewu autocystern paliwami (benzyną i olejem napędowym) razem z elektronicznym systemem dozowania biokomponentów (bioetanolu, estrów kwasów tłuszczowych). Prędkość nalewu cystern wynosi 2500 litrów na minutę. Modernizacja bazy pozwoliła na pokrycie występujących w Polsce niedostatecznych pojemności magazynowych z przeznaczeniem na zapasy obowiązkowe.

</doc>
<doc id="4518012" url="https://pl.wikipedia.org/wiki?curid=4518012" title="Playstation 5">
Playstation 5



</doc>
<doc id="4518013" url="https://pl.wikipedia.org/wiki?curid=4518013" title="Arctocyclopina pagonasta">
Arctocyclopina pagonasta

Arctocyclopina pagonasta – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1985 roku przez zoologów Ashmeada. A. Mohammeda i Vidara Neuhofa. Gatunek ten został ujęty w Katalogu Życia.

</doc>
<doc id="4518019" url="https://pl.wikipedia.org/wiki?curid=4518019" title="Markus Sittikus von Hohenems">
Markus Sittikus von Hohenems

Markus Sittikus von Hohenems (ur. 24 czerwca 1574 w Hohenems, zm. 9 października 1619 w Salzburgu) – austriacki duchowny rzymskokatolicki, w latach 1612–1619 książę arcybiskup metropolia Salzburga.
Życiorys.
Jego ojciec, Jakob Hannibal von Hohenems (1530–1587), był generałem armii w służbie cesarza Karola V Habsburga. Wujem Markusa był kardynał Markus Sitticus von Hohenems.
18 marca 1612 wybrany arcybiskupem Salzburga, papież kanonicznie zatwierdził ten wybór 18 czerwca tego samego roku. Święcenia prezbiteriatu przyjął we wrześniu 1612, a na początku października sakrę.
Zmarł 9 października 1619. Został pochowany w klasztorze franciszkańskim w Salzburgu.

</doc>
<doc id="4518023" url="https://pl.wikipedia.org/wiki?curid=4518023" title="Wolf Dietrich von Raitenau">
Wolf Dietrich von Raitenau

Wolf Dietrich von Raitenau (ur. 26 marca 1559 w Lochau, zm. 16 stycznia 1617 w Twierdzy Hohensalzburg) – austriacki duchowny rzymskokatolicki, w latach 1587-1612 książę arcybiskup metropolia Salzburga.
Życiorys.
Raitenau urodził się w zamku Hofen w Lochau, niedaleko Bregencji, jako syna pułkownika Hansa Wernera von Raitenau i Helene von Hohenems, siostrzenicy papieża Piusa IV i siostry Marka Sitticha von Hohenems Altemps, biskupa Konstancji, jak również siostrzenicy kardynała św. Karola Boromeusza. Studiował na Collegium Germanicum. 2 marca 1587 został wybrany arcybiskupem Salzburga, papież kanonicznie zatwierdził ten wybór 25 maja tego samego roku. Święcenia kapłańskie oraz sakrę otrzymał w październiku 1587. Wdał się w konflikt z Maksymilianem I Bawarskim, który zakończył się po wtargnięciu wojsk Bawarskich do miasta i obaleniu Raitenau. Zmuszony do rezygnacji został uwięziony do końca życia w Twierdzy Hohensalzburg.

</doc>
<doc id="4518031" url="https://pl.wikipedia.org/wiki?curid=4518031" title="Gimnazjum nr 1 im. Zjazdu gnieźnieńskiego w Gnieźnie">
Gimnazjum nr 1 im. Zjazdu gnieźnieńskiego w Gnieźnie



</doc>
<doc id="4518035" url="https://pl.wikipedia.org/wiki?curid=4518035" title="Weriko Andżaparidze">
Weriko Andżaparidze

Weriko (Viera Iłłarionowna) Andżaparidze (gruz. ვერიკო ანჯაფარიძე, ur. w Kutaisi, zm. 30 stycznia 1987 w Tbilisi) – gruzińska i radziecka aktorka teatralna i filmowa, Ludowa Artystka ZSRR.
Życiorys.
Urodziła się w rodzinie notariusza. Uczyła się w Moskiewskim Studiu Dramatycznym S. Ajdarowa (1916-1917) i w studiu G. Dżabadari w Tbilisi (1918-1920), później do 1926 pracowała jako aktorka Teatru im. Sz. Rustawelego, a 1926-1928 grała w teatrze w Batumi i w Teatrze Robotniczym Tbilisi. Od 1928 była aktorką teatru w Kutaisi, a od 1930 w Tbilisi, 1932-1933 pracowała w Teatrze Realistycznym N. Ochłopkowa w Moskwie, a od 1933 w Teatrze im. Marzaniszwili. Zagrała m.in. rolę Kleopatry w "Antoniuszu i Kleopatrze" Szekspira (1951). Od 1923 grała w filmach, łącznie wystąpiła w ponad 30 filmach kinowych. Ważniejsze role zagrała w filmach: "Saba" Micheila Cziaurelego (1929), "Dwudziestu sześciu komisarzy" (1932), "Arsen", "Złota dolina" (1937), "Kadżana" (1941), "Giorgi Saakadze" (1942), "Keto i Kote" (1948), "Upadek Berlina", "Szczęśliwe spotkanie" (1949), "Wielki wojownik Albanii Skanberbeg" (1953), "Mamluk" (1958). 10 listopada 1950 otrzymała tytuł Ludowej Artystki ZSRR. W 1980 nadano jej honorowe obywatelstwo Tbilisi. Została pochowana na Panteonie Mtacminda. Jej mężem był reżyser, aktor i scenarzysta Micheil Cziaureli, a córką Sofiko Cziaureli, aktorka teatralna i filmowa.
Upamiętnienie.
W 1992 w brytyjskiej encyklopedii „Who is who?” wydanej w Londynie została zaliczona do 10 najwybitniejszych aktorek XX wieku.

</doc>
<doc id="4518039" url="https://pl.wikipedia.org/wiki?curid=4518039" title="Ludwig Achim von Arnim">
Ludwig Achim von Arnim



</doc>
<doc id="4518042" url="https://pl.wikipedia.org/wiki?curid=4518042" title="Obizorowic/Feliks Polanowski">
Obizorowic/Feliks Polanowski



</doc>
<doc id="4518045" url="https://pl.wikipedia.org/wiki?curid=4518045" title="Bertha Eckstein-Diener">
Bertha Eckstein-Diener

Bertha Eckstein-Diener, pseudonimy: 'Ahasvera', 'Sir Galahad', 'Helen Diner' (ur. 18 marca 1874 w Wiedniu, zm. 20 lutego 1948 w Genewie) – austriacka pisarka, dziennikarka, feministka i intelektualistka.
Życiorys.
Bertha Helene Diener pochodziła z rodziny przemysłowców. W 1898 roku wyszła za mąż za Friedricha Ecksteina (1861–1939), wiedeńskiego producenta i uczonego, wbrew życzeniom rodziców. Podobnie jak jej mąż, została członkiem wiedeńskiej loży Towarzystwa Teozoficznego Adyar (Adyar-TG). Małżonkowie wynajmowali willę w Baden koło Wiednia, przy Helenenstraße 19-21, w której prowadzili salon. Wśród ich gości znaleźli się Peter Altenberg, Karl Kraus, Adolf Loos i Arthur Schnitzler, którzy mieli duży wpływ na rozwój intelektualny ich syna Percy’ego (1899-1962) i fabułę jego dramatu "Das weite Land", który wydał w 1911 roku.
W 1900 roku poznała mieszkającego nad Jeziorem Genewskim zamożnego żydowskiego doktora Theodora Beere (1866–1919), z którym związała się w 1903 roku. Rok później opuściła męża i syna i rozpoczęła pierwsze poważne podróże, między innymi do Egiptu, Grecji i Anglii. Między 1904 a 1905 poddana była dużej presji opinii publicznej, która jej postępowanie uznała za szkodliwy proces moralny. W 1909 roku Eckstein rozwiódł się z Diener. W 1910 roku oddała drugiego syna Rogera Dienera, którego ojcem był Beer, rodzinie zastępczej. Theodor Beer, utraciwszy status zawodowy i społeczny w wyniku orzeczenia sądu i zubożenia na skutek wojny, odebrał sobie życie w 1919 roku, w dniu licytacji swojej willi w Lucernie. Roger po raz pierwszy nawiązał kontakt z matką w 1936 roku – początkowo listownie – a następnie odwiedził ją w Berlinie w 1938 roku. Friedrich Eckstein zmarł w 1939 roku w wieku 78 lat.
Bertha Eckstein-Diener była członkiem "Arturians", grupy europejskich intelektualistów aktywnych w latach 30. XX wieku, która przyjęła nazwę od Rycerzy Okrągłego Stołu. Diner była Sir Galahadem i tym pseudonimem podpisywała wiele swoich prac. Bertha początkowo pisała pod pseudonimem Ahasvera, ale najsłynniejsze dzieła opublikowała jako Sir Galahad. Oprócz publikacji książkowych napisała wiele esejów dla gazet i czasopism, przetłumaczyła trzy prace amerykańskiego dziennikarza i pisarza ezoterycznego Prenticea Mulforda. W latach 1914–1919 pisała książkę "Kegelschnitte Gottes", w której krytykuje sytuację kobiet w okresie grynderstwa. Od 1925 do 1930 pracowała nad książką "Mütter und Amazonen" (1930), w której jako jedna z pierwszych skupiła się na historii kultury kobiet; książka uważana jest za klasyczne studium matriarchatu. W swojej pracy oparła się o badania Johanna Jakoba Bachofena.

</doc>
<doc id="4518048" url="https://pl.wikipedia.org/wiki?curid=4518048" title="Komil Yashin">
Komil Yashin

Komil Yashin (Nuʼmonov), "Kamil Jaszin (Nugmanow)" (ur. 25 grudnia 1909 w Andiżanie, zm. 25 września 1997 w Taszkencie) – radziecki i uzbecki pisarz i dramaturg.
Życiorys.
Urodził się w rodzinie handlowca. Skończył szkołę średnią w Andiżanie, później studiował w Leningradzkim Instytucie Leśnym, w 1928 w związku z chorobą był zmuszony zmienić klimat i wrócić do Andiżanu. Wykładał literaturę i fizykę w szkole średniej, 1930-1936 kierował sekcją literacką Uzbeckiego Państwowego Teatru Muzycznego, od 1925 publikował wiersze, w 1930 opublikował pierwszy zbiór wierszy. Wielki wpływ na jego twórczość wywarł Hamza Hakimzoda, z którym się wielokrotnie spotkał. Był autorem pieśni i dramatów muzycznych, napisał też libretto do pierwszych narodowych oper uzbeckich, "Buran" (1939), "Wielki Kanał" (1941) i "Hamza" (1962). Od 1946 do 1949 był szefem Zarządu ds. Sztuk przy Radzie Ministrów Uzbeckiej SRR, 1958-1960 był przewodniczącym Związku Pisarzy Uzbeckiej SRR, 1969-1980 redaktorem naczelnym pisma "Uzbecki język i literatura", a od 1959 sekretarzem Zarządu Związku Pisarzy ZSRR. W 1960 został członkiem-korespondentem, a w 1969 członkiem rzeczywistym Akademii Nauk Uzbeckiej SRR. Od 1943 do 1991 należał do WKP(b)/KPZR, w 1960 wszedł w skład KC Komunistycznej Partii Uzbekistanu. Jego imieniem nazwano ulice w Taszkencie i Andiżanie.
Odznaczenia i nagrody.
I inne.

</doc>
<doc id="4518050" url="https://pl.wikipedia.org/wiki?curid=4518050" title="Uniti One">
Uniti One

Uniti One – futurystyczny, dwuosobowy szwedzki samochód elektryczny (autosegment A), produkowany od 2019 roku. Wyróżnikiem samochodu są oryginalny kształt nadwozia, nowoczesny kokpit, nawiązujący funkcjonalnością i sposobem obsługi do smartfonu, interaktywna przednia szyba, asymetryczna aranżacja przestrzeni wewnątrz pojazdu (pasażer siedzi za kierowcą) oraz stały kontakt z internetem. Założeniem konstruktorów było stworzenie auta, które łatwo parkuje, może jeździć po trasach poza miastem, jest bezpieczne i nie emituje zanieczyszczeń. Pojazd jest przeznaczony do wykorzystania przez użytkowników prywatnych, w ramach car sharing (wynajem samochodu na minuty), a także do specjalnych form współdzielenia w ramach rodziny i przyjaciół, bez konieczności używania kluczyków.
Wygląd nadwozia.
Sylwetka samochodu jest zwarta, aerodynamiczna i wąska. Pojazd przypomina kształtem kroplę wody. Oświetlenie zewnętrzne zostało wykonane w technologii LED. Koła są niemalże wtopione w nadwozie. Przednia szyba pojazdu tworzy jedną całość z dachem i tylną szybą. Pojazd jest dwudrzwiowy.
Dzięki zastosowaniu ultralekkich materiałów pojazd waży ok. 900 kg. Pojazd został wyprodukowany z materiałów kompozytowych i włókien węglowych.
Wnętrze samochodu.
Kierowca steruje autem za pomocą „kierownicy” przypominającej stery samolotu. Pośrodku kierownicy znajduje się wyświetlacz LED, który emituje najważniejsze informacje dotyczące prędkości, zasięgu, stopnia naładowania baterii. Szereg informacji jest wyświetlany na interaktywnej szybie przedniej (rozbudowana technologia Head Up Display).
Napęd.
Do napędu auta wykorzystano dwa silniki elektryczne o łącznej mocy 120 kW. Napęd przekazywany jest na tylną oś. Źródłem zasilania jest bateria litowo – jonowa o pojemności 26 kWh (konfiguracja 2019 rok). Zasięg auta wynosi 240 kilometrów, prędkość maksymalna to 130 km/h.
Szybkie ładowanie baterii (z szybkiej ładowarki DC) do poziomu 80 procent trwa do 25 minut.
Średnie zużycie energii w trakcie jazdy wynosi ok. 11 kWh na 100 kilometrów.
Historia powstania.
Pomysł stworzenia samochodu zrodził się na szwedzkim uniwersytecie Lund. Był na tyle obiecujący, iż utworzono start up. Za pomocą środków z platform crowdfundingowych zebrano środki na uruchomienie firmy.
W 2016 roku w trakcie targów CeBit zaprezentowano kokpit auta, z zaawansowaną technologią head up display. W 2017 roku pojawiły się pierwsze projekt nadwozia.
W 2018 roku zaprezentowano gotowe auto w Indiach, w Greater Nouida, w trakcie targów Auto Expo. Producent nawiązał współpracę z indyjską firmą Bird, która w 2020 roku wprowadzi pojazd na rynek indyjski.
Początkowo pojazd miał być produkowany we współpracy z firmą Siemens. Następnie auto miało powstawać w Malmö w Szwecji. Ostatecznie producent zainwestował w Silverstone, w Wielkiej Brytanii.
Od 2019 roku pojazd można rezerwować za pomocą strony internetowej producenta.

</doc>
<doc id="4518052" url="https://pl.wikipedia.org/wiki?curid=4518052" title="Julie Wilhelmine Hagen-Schwarz">
Julie Wilhelmine Hagen-Schwarz

Julie Wilhelmine Hagen-Schwarz (Julie Hagen-Schwarz, ur. 27 października 1824 w Klein-Wrangelshof w guberni inflanckiej, zm. 20 października 1902 w Tartu) – bałtycka malarka niemiecka, portrecistka.
Życiorys.
Julie Wilhelmine Hagen-Schwarz była córką malarza Augusta Matthiasa Hagena. Urodziła się podczas plenerowej wycieczki malarskiej rodziców. Ponieważ wcześnie zaczęła interesować się rysunkiem, ojciec udzielał jej lekcji. Po ukończeniu szkoły, zapisała się na Uniwersytet w Tartu, gdzie wkrótce skupiła się na malarstwie portretowym.
Po ukończeniu studiów otrzymała stypendium na naukę w Niemczech. Zaczęła od nauki u Friedricha Gonne w Dreźnie, następnie udała się do Monachium, gdzie zaczęła pracę w warsztacie Johanna Moritza Rugendasa. Trzy lata później wróciła do Tartu i otrzymała kolejne stypendium od cara Mikołaja I na studia we Włoszech. Tym razem towarzyszył jej ojciec, który liczył, że włoski klimat poprawi jego pogarszający się wzrok.
W 1854 roku Hagen-Schwarz powróciła do domu jako rozpoznawalna artystka, dzięki udziałowi w kilku wystawach w różnych miejscach Europy. Niedługo później wyszła za mąż za astronoma Ludwiga Schwarza, który później został dyrektorem lokalnego obserwatorium. Częścią ich podróży poślubnej był wyjazd na południowo-wschodnią Syberię o długości 600 wiorst; Schwarz został członkiem wyprawy badawczej, która przygotowywała szczegółowe mapy i badała zasoby mineralne dla Rosyjskiego Towarzystwa Geograficznego. Hagen-Schwarz wykorzystała okazję, aby szkicować nowe otoczenie.
W 1858 roku, jako pierwsza osoba z dzisiejszych ziem estońskich, została członkiem Akademii Sztuk Pięknych w Petersburgu. Była tym samym także jedną z pierwszych kobiet akademików na tej uczelni. Do końca życia pracowała w Tartu, była ważną postacią życia artystycznego miasta.

</doc>
<doc id="4518053" url="https://pl.wikipedia.org/wiki?curid=4518053" title="Barbara Wizimirska">
Barbara Wizimirska

Barbara Maria Wizimirska (ur. 12 grudnia 1942 w Radomsku) – polska politolożka i działaczka społeczna związana z warszawską Falenicą.
Życiorys.
Barbara Wizimirska urodziła się w Radomsku w 1942. Od 1968 mieszka w Falenicy. Absolwentka Instytutu Orientalistycznego oraz Wydziału Ekonomii Politycznej Uniwersytetu Warszawskiego, doktor nauk politycznych ze specjalnością stosunki międzynarodowe.
Zawodowo związana przede wszystkim z Polskim Instytucie Spraw Międzynarodowych, gdzie pracowała jako adiunkt (1970–1991). Pracowała także w Polskim Komitecie ds. UNESCO (1994–1996) i Ministerstwie Spraw Zagranicznych. Publikowała głównie na temat południowej Azji. Przez 13 lat, od 1991 do 2004, była redaktorką naukową Rocznika Polskiej Polityki Zagranicznej.
Po przejściu w 2004 na emeryturę rozpoczęła działalność w Falenickim Towarzystwie Kulturalnym i w Klubie Kultury Falenica, gdzie prowadzi m.in. spotkania literackie; pisze książki o Falenicy oraz sztuki teatralne wystawiane w osiedlowym domu kultury.

</doc>
<doc id="4518056" url="https://pl.wikipedia.org/wiki?curid=4518056" title="Hermann Bahr">
Hermann Bahr

Hermann Bahr (ur. 19 lipca 1863 w Linzu, zm. 15 stycznia 1934 r. w Monachium) – austriacki krytyk literacki i pisarz tworzący w kierunkach od naturalizmu do impresjonizmu i ekspresjonizmu. Pisał dramaty, krytyki, eseje i powieści. Najbardziej znany ze swojego dramatu "Die Mutter" i powieści "Himmelfahrt".
Studiował w Wiedniu i Berlinie, gdzie nawiązał kontakt z naturialistami. Podróżował przez Hiszpanię, Francję, Maroko. Od roku 1889 był współwydawcą czasopisma "Die Freie Bühne". W roku 1890 był lektorem w "Reisen nach Russland". Od 1894 roku pracował jako wolny pisarz i krytyk literacki w Wiedniu. W latach 1906–1907 był reżyserem w "Deutsches Theater" w Berlinie, później, od 1918 pełnił posadę pierwszego dramaturga w "Burgtheater" w Wiedniu.

</doc>
<doc id="4518064" url="https://pl.wikipedia.org/wiki?curid=4518064" title="Citroen AX Electrique">
Citroen AX Electrique

Citroën AX Electrique – samochód elektryczny, produkowany w latach 1993–1995 na bazie trzydrzwiowej wersji modelu Citroën AX (produkowanego w latach 1986–1998). Citroen AX Electrique powstawał we Francji, w zakładach w Aulnay.
Geneza.
Citroen AX Elextrique powstał jako alternatywa dla miejskich samochodów z napędem spalinowym. W odróżnieniu od nich miał być cichy i tani w eksploatacji. Zasięg auta miał pozwolić na typowo miejską eksploatację (do 80 kilometrów).
Różnice w stosunku do wersji z silnikiem spalinowym.
Różnice zewnętrzne polegały jedynie na zastosowaniu klapki po stronie pasażera (pomiędzy przednim kołem a drzwiami), służącej do ładowania baterii. Pojazd można było ładować za pomocą standardowego przewodu, z gniazdka domowego. Ładowarka DC potrzebowała 6 godzin, aby naładować baterie do pełna.
Pojazd był napędzany przez silnik elektryczny produkcji francuskiej na prąd stały, o mocy 20 kW (27 KM). Źródłem zasilania były akumulatory niklowo-kadmowe, zamontowane w trzech pakietach (plastikowych kontenerach)- jeden pod podłogą bagażnika oraz dwa w komorze silnika. Napęd był przekazywany na przednie koła, za pośrednictwem standardowej przekładni manualnej.
Zastosowano dodatkowo komputer sterujący pracą układu napędowego, informujący kierowcę między innymi o stopniu naładowania baterii. Na desce rozdzielczej, w miejscu obrotomierza, zastosowano wskaźnik poziomu naładowania akumulatorów.
Dla bezpieczeństwa pasażerów zastosowano również szereg bezpieczników (odcinających dopływ prądu w razie awarii), chłodzenie układu napędowego za pomocą cieczy i powierza, a także ogrzewanie wnętrza kabiny na benzynę. Pojazd wyposażono również w system odzyskiwania energii z hamowania, który działał po puszczeniu przez kierowcę pedału gazu.
Osiągi.
Zasięg samochodu wynosił do ok. 90 km (80-100). Prędkości maksymalna – do 91 km/h. Samochód ważył 995 kilogramów.
Produkcja.
Wyprodukowano dokładnie 374 egzemplarze. Z racji nikłego zainteresowania klientów, produkcję zakończono. Doświadczenia, zdobyte przy produkcji Citroena AX Elexctrique, wykorzystano przy kolejnym pojeździe elektrycznym koncernu Citroen: modelu Saxo Electrique.

</doc>
<doc id="4518067" url="https://pl.wikipedia.org/wiki?curid=4518067" title="Jaclyn Jose">
Jaclyn Jose

Jaclyn Jose, właśc. Mary Jane Santa Ana Guck (ur. 16 marca 1964 w Angeles) – filipińska aktorka filmowa i telewizyjna, ciesząca się międzynarodowym uznaniem. Za rolę w dramacie kryminalnym "Mama Rosa" (2016) Brillante Mendozy otrzymała nagrodę dla najlepszej aktorki na 69. MFF w Cannes, stając się tym samym pierwszą laureatką tego prestiżowego wyróżnienia pochodzącą z rejonu Azji Południowo-Wschodniej.

</doc>
<doc id="4518070" url="https://pl.wikipedia.org/wiki?curid=4518070" title="Loch Tummel">
Loch Tummel

Loch Tummel – jezioro w środkowej Szkocji, w hrabstwie Perth and Kinross, położone w Grampianach, w dolinie rzeki Tummel, która przez nie przepływa, około 7 km na północny zachód od miasta Pitlochry.
Jezioro rozciąga się z zachodu na wschód na długości około 11 km. Lustro wody znajduje się na wysokości 143 m n.p.m. Objętość jeziora wynosi 36,4 mln m³. Na wschodnim krańcu jeziora znajduje się zapora wodna Clunie Dam, wzniesiona w 1951 roku. W następstwie jej budowy poziom wody w jeziorze podniósł się o około 5 m, a jezioro podwoiło swoją długość.

</doc>
<doc id="4518079" url="https://pl.wikipedia.org/wiki?curid=4518079" title="Trinity College w Dublinie">
Trinity College w Dublinie



</doc>
<doc id="4518090" url="https://pl.wikipedia.org/wiki?curid=4518090" title="Alina Biereżna">
Alina Biereżna



</doc>
<doc id="4518097" url="https://pl.wikipedia.org/wiki?curid=4518097" title="Alice Gurschner">
Alice Gurschner

Alice Gurschner z domu Pollak, pseudonim „Paul Althof” (ur. 18 marca 1874 w Wiedniu, zm. 26 marca 1944 w Genewie) – austriacka poetka, pisarka i felietonistka.
Życiorys.
Alice była córką Ludwiga i Emmy Pollak, należących do żydowskiej klasy średniej. Dorastała w Wiedniu, gdzie pobierała prywatne lekcje, w tym muzyki i języków nowożytnych. W 1897 roku poślubiła rzeźbiarza Gustava Gurschnera (1873–1970), współzałożyciela stowarzyszenia artystów plastyków Secesji Wiedeńskiej, z którym miała troje dzieci. Niektóre prace Alice opublikowane zostały w oficjalnym magazynie stowarzyszenia "Ver Sacrum". Jej rodzina nie aprobowała małżeństwa z katolikiem. Po ślubie Gurschnerowie mieszkali w Paryżu przez dwa lata. Po śmierci ojca w 1905 roku Gurschner przeszła na katolicyzm i stała się monarchistką i austro-węgierską nacjonalistką.
Podpisując się pseudonimem Paul Althof publikowała artykuły w czasopismach: „Neue Wiener Journal”, „Illustritre Wiener Extrablatt”, „Wiener Fremden-Blatt”, „Österreichische Volks-Zeitung” i „Berliner Börsen-Courier”.
Wybrana twórczość.
Utwory publikowane pod pseudonimem Paul Althof:

</doc>
<doc id="4518120" url="https://pl.wikipedia.org/wiki?curid=4518120" title="Pasquale Giannattasio">
Pasquale Giannattasio

Pasquale Giannattasio (ur. 5 stycznia 1941 w Giffoni Valle Piana, zm. 2 marca 2002 w Ostii w Rzymie) – włoski lekkoatleta, sprinter, halowy mistrz Europy z 1967.
Przebieg kariery.
Zwyciężył w sztafecie 4 × 100 metrów na igrzyskach śródziemnomorskich w 1963 w Neapolu (sztafeta włoska biegła w składzie: Livio Berruti, Giannattasio, Sergio Ottolina i Armando Sardi).
Zajął 7. miejsce w sztafecie 4 × 100 metrów (w składzie: Berruti, Ennio Preatoni, Ottolina i Giannattasio) na igrzyskach olimpijskich w 1964 w Tokio. Odpadł w półfinale biegu na 60 metrów na europejskich igrzyskach halowych w 1966 w Dortmundzie. Na mistrzostwach Europy w 1966 w Budapeszcie zajął 8. miejsce w finale biegu na 100 metrów. Doznał wówczas kontuzji, która uniemożliwiła mu start w sztafecie 4 × 100 metrów.
Zwyciężył w biegu na 50 metrów na europejskich igrzyskach halowych w 1967 w Pradze, wyprzedzając reprezentantów Związku Radzieckiego Aleksandra Lebiediewa i Wiktora Kasatkina.
Zdobył złoty medal w sztafecie 4 × 100 metrów (w składzie: Ippolito Giani, Preatoni, Giannattasio i Carlo Laverda) oraz srebrny medal w biegu na 100 metrów na igrzyskach śródziemnomorskich w 1967 w Tunisie. Odpadł w półfinale biegu na 50 metrów na europejskich igrzyskach halowych w 1968 w Madrycie.
Giannattasio był mistrzem Włoch w biegu na 100 metrów w latach 1965–1967 oraz w sztafecie 4 × 100 metrów w 1964.
19 lipca 1964 w Annecy ustanowił rekord Włoch w sztafecie 4 × 100 metrów z czasem 39,3 s. 15 października 1967 w Meksyku dwukrotnie wyrównał rekord Włoch w biegu na 100 metrów rezultatem 10,2 s.

</doc>
<doc id="4518130" url="https://pl.wikipedia.org/wiki?curid=4518130" title="Sroki">
Sroki



</doc>
<doc id="4518132" url="https://pl.wikipedia.org/wiki?curid=4518132" title="Władysław Samuel Zawadzki">
Władysław Samuel Zawadzki

Władysław Samuel Zawadzki herbu Rogala – chorąży pomorski w latach 1651-1672.
Syn Jana wojewody parnawskiego.
Poseł sejmiku generalnego pruskiego na sejm abdykacyjny 1668 roku.

</doc>
<doc id="4518139" url="https://pl.wikipedia.org/wiki?curid=4518139" title="Cyclopetta boetiusae">
Cyclopetta boetiusae

Cyclopetta boetiusae – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 2000 roku przez Pedro Martíneza Arbizu z Senckenberg Research Institute we Frankfurcie nad Menem.

</doc>
<doc id="4518144" url="https://pl.wikipedia.org/wiki?curid=4518144" title="Jaroslava Valentová">
Jaroslava Valentová

Jaroslava Valentová, później Řezáčová, z domu Králová (ur. 11 grudnia 1945 w Pradze) – czeska lekkoatletka, specjalistka skoku wzwyż. W czasie swojej kariery reprezentowała Czechosłowację.
Zdobyła srebrny medal w skoku wzwyż na europejskich igrzyskach juniorów w 1964 w Warszawie, przegrywając jedynie z Ritą Gildemeister z Niemieckiej Republiki Demokratycznej.
Zdobyła brązowy medal na europejskich igrzyskach halowych w 1967 w Pradze (pokonały ją tylko Taisija Czenczik ze Związku Radzieckiego i Linda Knowles z Wielkiej Brytanii). Na kolejnych europejskich igrzyskach halowych w 1968 w Madrycie zajęła 9.–10. miejsce. 
Zajęła 4. miejsce na igrzyskach olimpijskich w 1968 w Meksyku, przegrywając jedynie ze swą rodaczką Miloslavą Rezkovą i reprezentantkami ZSRR Antoniną Okorokową i Wałentyną Kozyr. Na mistrzostwach Europy w 1969 w Atenach zajęła 10. miejsce.
Valentová była wicemistrzynią Czechosłowacji w skoku wzwyż w 1968 oraz brązową medalistką w 1967 i 1969, a także mistrzynią w hali w 1969 i 1970.
Jako pierwsza zawodniczka z Czechosłowacji skoczyła 180 cm (15 maja 1968 w Hradcu Králové). 4 października tego roku w Meksyku wyrównała nowy rekord ustanowiony przez Rezkovą na wysokości 182 cm).

</doc>
<doc id="4518147" url="https://pl.wikipedia.org/wiki?curid=4518147" title="Cyclopetta difficilis">
Cyclopetta difficilis

Cyclopetta difficilis – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1913 roku przez norweskiego hydrobiologa Georga Ossiana Sarsa.

</doc>
<doc id="4518154" url="https://pl.wikipedia.org/wiki?curid=4518154" title="Pomnik młodego Ludwika Zamenhofa">
Pomnik młodego Ludwika Zamenhofa

Pomnik upamiętniający młodego Ludwika Zamenhofa – pomnik w Białymstoku umiejscowiony przy ulicy Ludwika Zamenhofa. Przedstawia młodego Ludwika Zamenhofa, urodzonego w Białymstoku twórcę języka esperanto, z okresu, w którym mieszkał w mieście. Jeden z dwóch pomników lekarza lingwisty, znajdujących się w tym mieście.
W 2017 roku w ramach Budżetu Obywatelskiego wybrano do realizacji projekt budowy pomnika. 17 sierpnia 2017 r. prezydent Białegostoku ogłosił konkurs na opracowanie koncepcji projektowej pomnika na terenie ul. Zamenhofa w sąsiedztwie Rynku Kościuszki. 29 listopada sąd konkursowy przyznał I nagrodę koncepcji Ryszarda Piotrowskiego i Katarzyny Piotrowskiej. 
Rzeźba przedstawia kilkunastoletniego Ludwika Zamenhofa z okresu, w którym mieszkał w Białymstoku (przed wyjazdem rodziny do Warszawy). O swoim mieście pisał: 
Wokół postaci porozrzucane są litery trzech alfabetów (łacińskiego, hebrajskiego i cyrylicy) z języków używanych w XIX w. w Białymstoku, będących inspiracją dla późniejszego inicjatora języka międzynarodowego. Autorzy pomnika tak opisali założenia projektowe: 
Wykonany przez Ryszarda Piotrowskiego mosiężny posąg został odsłonięty 14 kwietnia 2019 r. przez prezydenta Białegostoku Tadeusza Truskolaskiego w 102. rocznicę śmierci Zamenhofa.

</doc>
<doc id="4518155" url="https://pl.wikipedia.org/wiki?curid=4518155" title="Pajęcznica gałęziasta">
Pajęcznica gałęziasta



</doc>
<doc id="4518157" url="https://pl.wikipedia.org/wiki?curid=4518157" title="Cisówki (Jerzmanowice)">
Cisówki (Jerzmanowice)

Cisówki (475,5 m) – skaliste wzgórze na Wyżynie Olkuskiej będącej częścią Wyżyny Krakowsko-Częstochowskiej. Administracyjnie znajduje się w miejscowości Jerzmanowice, w województwie małopolskim, w powiecie krakowskim, w gminie Jerzmanowice-Przeginia.
Cisówki wznoszą się wśród pól uprawnych na orograficznie lewych zboczach Wąwozu do Smokówki (odgałęzienie Doliny Szklarki), w odległości około 300 m na zachód od asfaltowej drogi biegnącej przez Szklary. Jest to zbudowane z wapieni wzgórze ostańcowe z kilkumetrowej wysokości skałkami. Jest porośnięte drzewami i krzewami.
Wśród pól, odległości około 200 m na południe od Cisówek znajduje się podobne, również skaliste, ale nieco mniejsze wzniesienie Smokówka.

</doc>
<doc id="4518158" url="https://pl.wikipedia.org/wiki?curid=4518158" title="Cisówki">
Cisówki



</doc>
<doc id="4518160" url="https://pl.wikipedia.org/wiki?curid=4518160" title="Zabójstwo Małgorzaty Kwiatkowskiej i sprawa Tomasza Komendy">
Zabójstwo Małgorzaty Kwiatkowskiej i sprawa Tomasza Komendy



</doc>
<doc id="4518166" url="https://pl.wikipedia.org/wiki?curid=4518166" title="Schronisko Przechodnie w Żytniej Skale">
Schronisko Przechodnie w Żytniej Skale

Schronisko Przechodnie w Żytniej Skale, Jaskinia Przechodnia w Żytniej Skale – schronisko w Żytniej Skale we wsi Bębło w województwie małopolskim, w powiecie krakowskim, w gminie Wielka Wieś. Znajduje się na Wyżynie Olkuskiej w obrębie Wyżyny Krakowsko-Częstochowskiej.
Opis schroniska.
Schronisko znajduje się w północno-zachodniej ścianie Skały Żytniej, na jej wschodnim krańcu. Ma dwa duże otwory o ekspozycji północno-zachodniej. Powstało na skrzyżowaniu dwóch szczelinowych pęknięć skały, które następnie zostały rozmyte w wyniku procesów krasowych i utworzyły dwa przecinające się korytarze o ostrołukowym sklepieniu. Korytarz biegnący w kierunku południowo-wschodnim przechodzi w ślepą szczelinę. W stropie na skrzyżowaniu korytarzy znajduje się kilkumetrowej wysokości komin. Brak nacieków jaskiniowych, na ścianach są jedynie słabo widoczne rozmycia krasowe i czarne naloty. Namulisko jest głównie gliniaste, z domieszką próchnicy i kamieni.
Schronisko jest przewiewne, suche i oświetlone prawie na całej długości. Na ścianach i stropie w lepiej oświetlonych miejscach w pobliżu otworów rozwijają się glony.
Historia badań i dokumentacji.
Schronisko znane było od dawna. Po raz pierwszy jego krótki opis podał S.J. Czarnowski w 1899 r. W 1951 r. krótki opis i plan podał Kazimierz Kowalski. Podał też, że namulisko było nienaruszone. W 1967 r. przeprowadził badania osadów. W 1982 r. interdyscyplinarne badania osadów w schroniskach Skały Żytniej prowadziła T. Madeyska. W 2015 r. N. Sznobert pomierzył jaskinię i sporządził nowy jej plan.
Jaskinie i schroniska Skały Żytniej.
W Skale Żytniej znajduje się blisko siebie 6 schronisk i dwie jaskinie:

</doc>
<doc id="4518167" url="https://pl.wikipedia.org/wiki?curid=4518167" title="Jaskinia Przechodnia w Żytniej Skale">
Jaskinia Przechodnia w Żytniej Skale



</doc>
<doc id="4518175" url="https://pl.wikipedia.org/wiki?curid=4518175" title="Granica na Odrze i Nysie">
Granica na Odrze i Nysie



</doc>
<doc id="4518177" url="https://pl.wikipedia.org/wiki?curid=4518177" title="Ruch Prawdziwa Europa – Europa Christi">
Ruch Prawdziwa Europa – Europa Christi



</doc>
<doc id="4518178" url="https://pl.wikipedia.org/wiki?curid=4518178" title="Stosunki mołdawsko-rumuńskie">
Stosunki mołdawsko-rumuńskie

Stosunki mołdawsko-rumuńskie – relacje między dwoma państwami Europy Wschodniej, Republiką Mołdawii oraz Rumunią. Ambasada Mołdawii znajduje się w Bukareszcie, ambasada Rumunii jest zaś umiejscowiona w Kiszyniowie. Ponadto w mołdawskich miastach Bielcach i Kagule znajdują się dwie agencje konsularne Rumunii. Granica między tymi krajami mierzy 681 kilometrów oraz przebiega wzdłuż rzeki Prut (rzeka graniczna), wypływającej z terytorium ukraińskiego.
Historia.
W 1812 roku traktat pokojowy w Bukareszcie po raz pierwszy podzielił na dwie części terytorium Hospodarstwa Mołdawskigo, istniejącego od XIV wieku. Granicę wyznaczała rzeka Prut. Podział trwał 105 lat, aż do roku 1917, w którym pierwsza Mołdawska Republika Demokratyczna po ogłoszeniu niepodległości od Imperium Rosyjskiego zjednoczyła się z Królestwem Rumunii. Zjednoczenie państw trwało zaledwie 22 lata, ponieważ od roku 1940, zgodnie z paktem Ribbentrop-Mołotow, rzeka Prut miała wyznaczać granicę między ZSRR na wschodzie (lewy brzeg) oraz Rumunią na zachodzie (prawy brzeg).
Odtąd część Mołdawii należąca wcześniej do Królestwa Rumunii tworzyła Mołdawię Zachodnią, podczas gdy część usytuowana po stronie ZSRR i nazywana powszechnie Besarabią, mimo że termin ten nie odpowiada dokładnie terytorium Mołdawskiej Socjalistycznej Republiki Radzieckiej, tworzyła Mołdawię Wschodnią, z której po rozpadzie ZSRR w 1991 roku powstała obecna Mołdawia.
Do roku 1975 stosunki między dwoma częściami historycznej Mołdawii były znacznie ograniczone. Do roku 1989 istniały jedynie trzy przejścia graniczne, dwa kolejowe (Iaşi-Ungheni i Galaţi-Giurgiulești) oraz jedno drogowe (Albiţa-Leuşeni). Międzynarodowe pociągi kursujące między Bukaresztem a Moskwą zatrzymywały się na granicy rumuńsko-mołdawskiej w celu kontroli granicznych, jednakże nie na terytorium Mołdawskiej SRR. Stosunki obu państw ograniczały się do sfer rządzących. W kontaktach z cudzoziemcami mołdawscy obywatele radzieccy mieli obowiązek posługiwania się językiem rosyjskim, uznanym wówczas oficjalnie w Mołdawii za „język komunikacji międzyetnicznej”. Tak było między innymi w czasie wizyty rumuńskiego prezydenta Nicolae Ceauşescu i jego żony Eleny w Kiszyniowie w sierpniu 1975 r. W grudniu 1976 r. radziecki przywódca wschodniej Mołdawii Iwan Bodiul wraz z żoną Claudią byli pierwszymi ważnymi mołdawskimi gośćmi w komunistycznej Rumunii.
W przypadku Mołdawian zamieszkujących obie strony Prutu wszelki kontakt pozostawał niemożliwy do momentu ustanowienia przez Michaiła Gorbaczowa pierestrojki i głasnosti (dosł. jawność), których skutkiem było otwarcie granicy oraz przywrócenie językowi mołdawskiemu (sowieckie określenie języka rumuńskiego używanego na terenie ZSRR) alfabetu łacińskiego w 1989 roku (nie obowiązuje w Naddniestrzu). Reformy skutkują również przyznaniem językowi mołdawskiemu statusu języka urzędowego, którym do tamtej pory był jedynie rosyjski.
W latach 1990 i 1991, w momencie rozpadu ZSRR oraz odzyskania niepodległości przez Mołdawię (Rumunia była pierwszym państwem, które 28 sierpnia 1991 r. jako pierwsze uznało niepodległość Mołdawii), Mołdawianie z obu stron rzeki Prut, obywatele rumuńscy, jak i radzieccy przybyli masowo na mosty graniczne, na których zebrali się w celu wymiany serdeczności. Te manifestacje zostały okrzyknięte „mostami kwiatów”. Uczestniczyło w nich ponad milion osób. Ich następstwem było ułatwienie przemieszczania się osób (otwarto pięć nowych przejść granicznych, a wizy nie były już potrzebne w okresach, gdy w Mołdawii rządziła opcja pro-europejska), a przede wszystkim transportu towarów. Rumunia stawała się wtedy drugim po Rosji partnerem handlowym Mołdawii.
Niemniej jednak odrębność obu państw ani granica wyznaczona przez rzekę Prut nie uległy zatarciu. Pomimo że oba kraje łączą silne powiązania historyczne, kulturowe i językowe, jedną trzecią ludności niepodległej już Mołdawii stanowią mniejszości mające silne powiązania historyczne, kulturowe i językowe z Rosją. Głównie mniejszość rosyjskojęzyczna, a także część byłych Mołdawian radzieckich, zapewniają partii komunistycznej i socjalistycznej istotną reprezentację w parlamencie mołdawskim (np. 47 miejsc na 101 w wyborach w 2014 r.).
Z tego powodu od prawie 80 lat (w 2018 r.) oba kraje należą do odrębnych sfer geopolitycznych: prozachodniej w przypadku Rumunii, należącej do Unii Europejskiej i NATO; prorosyjskiej w przypadku Mołdawii, należącej do Wspólnoty Niepodległych Państw (WNP). Wspólna granica dwóch państw wyznaczona przez rzekę Prut jest zatem również granicą między dwoma głównymi strefami wpływów: zlokalizowaną po zachodniej stronie rzeki strefą Unii Europejskiej i NATO oraz usytuowaną na wschodnim lewym brzegu Prutu strefą WNP i Rosji. Osiem przejść granicznych, jak i droga wodna (żeglowna dla małych statków na 716 kilometrach jej długości) są zatem szczególnie nadzorowane przez rumuńską sekcję Europejskiej Agencji Straży Granicznej i Przybrzeżnej Frontex oraz mołdawską straż graniczną.
16 marca 1994 roku Mołdawia dołączyła do programu NATO Partnerstwo dla Pokoju, zaś w roku 2009 stała się członkiem Partnerstwa Wschodniego UE. Mołdawia podpisała również umowę stowarzyszeniową z UE w lipcu 2016 roku. Jednakże to dzięki Rumunii obywatele mołdawscy mogą od roku 1990 wjeżdżać na teren Unii Europejskiej, co doprowadziło w 2010 r. do sporu z Niemcami, a w 2014 roku do projektu mołdawsko-rosyjskiego oligarchy Renata Usatîiego, który zakładał „stworzenie nowego Muru Chińskiego między Mołdawią a Rumunią”.
O ile zbliżenie Mołdawii z Unią Europejską mogło nastąpić bez wywoływania reakcji zbrojnych ze strony Rosji (takich jak w 1992 r. – wojna o Naddniestrze i od 2014 r. na sąsiadującej z Mołdawią Ukrainie – wojna w Donbasie), o tyle zbliżenie polityczne i instytucjonalne z Rumunią nie obyło się bez sprzeciwów. Porozumienie zostało zainicjowane przez rumuńskojęzycznych zwolenników zjednoczenia oraz doprowadzone do skutku w marcu 2018. Zbliżenie polityczne jest negowane przez prorosyjskie władze mołdawskie, które podważają legitymację ruchu, podkreślając jednocześnie jego bezprawność. Ich zdaniem jest to tylko „przejaw rumuńskiego imperializmu, który sam jest jedynie marionetką imperializmu NATO”.

</doc>
<doc id="4518180" url="https://pl.wikipedia.org/wiki?curid=4518180" title="Adrijanci">
Adrijanci

Adrijanci – wieś w Słowenii, w gminie Gornji Petrovci. W 2018 roku liczyła 139 mieszkańców.

</doc>
<doc id="4518181" url="https://pl.wikipedia.org/wiki?curid=4518181" title="Boreča">
Boreča

Boreča – wieś w Słowenii, w gminie Gornji Petrovci. W 2018 roku liczyła 81 mieszkańców.

</doc>
<doc id="4518182" url="https://pl.wikipedia.org/wiki?curid=4518182" title="Lucova">
Lucova

Lucova – wieś w Słowenii, w gminie Gornji Petrovci. W 2018 roku liczyła 81 mieszkańców.

</doc>
<doc id="4518183" url="https://pl.wikipedia.org/wiki?curid=4518183" title="Martinje">
Martinje

Martinje – wieś w Słowenii, w gminie Gornji Petrovci. W 2018 roku liczyła 114 mieszkańców.

</doc>
<doc id="4518184" url="https://pl.wikipedia.org/wiki?curid=4518184" title="Neradnovci">
Neradnovci

Neradnovci – wieś w Słowenii, w gminie Gornji Petrovci. W 2018 roku liczyła 130 mieszkańców.

</doc>
<doc id="4518185" url="https://pl.wikipedia.org/wiki?curid=4518185" title="Ženavlje">
Ženavlje

Ženavlje – wieś w Słowenii, w gminie Gornji Petrovci. W 2018 roku liczyła 100 mieszkańców.

</doc>
<doc id="4518186" url="https://pl.wikipedia.org/wiki?curid=4518186" title="Gornji Petrovci">
Gornji Petrovci

Gornji Petrovci – wieś w Słowenii, siedziba gminy Gornji Petrovci. W 2018 roku liczyła 405 mieszkańców.

</doc>
<doc id="4518187" url="https://pl.wikipedia.org/wiki?curid=4518187" title="Stowarzyszenie Osób Eleganckich i Wprowadzających Dobry Nastrój">
Stowarzyszenie Osób Eleganckich i Wprowadzających Dobry Nastrój

Stowarzyszenie Osób Eleganckich i Wprowadzających Dobry Nastrój (SAPE) – reprezentuje styl ubierania się pochodzący z Konga (Republiki Konga i Demokratycznej Republiki Konga). Prąd ten jest porównywany do dandyzmu. Zwolenników tej mody, ubierających się w ten sposób u cenionych krawców, nazywa się "sapeurs."
Historia.
Dbałość o wygląd była obecna w kulturze Konga już od XVI wieku. Lud Ba-Kongo, zajmujący się tkactwem, bardzo wcześnie zaczął przywiązywać dużą wagę do sztuki ubioru. Strój różnił się w zależności od statusu społecznego i okoliczności.
Pochodzenie SAPE jest mało znane. "Sapeurs", mniej lub bardziej, uważają się za spadkobierców europejskich dandysów z XIX wieku. Naśladowanie kolonizatora poprzez przejęcie jego stylu ubioru i zachowań, z jednej strony miało na celu wejście do wyższych sfer, a z drugiej strony wyrażało chęć bycia podziwianym przez pozostałą część społeczeństwa. SAPE zaczęło stawać się popularne w latach 60. XX wieku w Brazzaville i Kinszasie, później spopularyzowało się w diasporze kongijskiej we Francji i w Belgii.
SAPE ma także wymiar polityczny. Po uzyskaniu niepodległości przez Kongo Belgijskie, dyktator DRK, Mobutu Sese Seko, wprowadził „politykę autentyczności”, która zakładała uwolnienie się od zachodnich praktyk. Tak zwana polityka "abacost" (dosł. precz z garniturem) promowała ubranie bez kołnierza i krawata, które były uznawane za oznakę poddania się kulturze kolonialnej. Zniesiono ją dopiero w 1990 roku. W ten sposób pojawienie się SAPE w latach siedemdziesiątych XX w. stało się ponownym przejęciem kodów kulturowych kolonizatora (kolorowe ubrania, garnitury z krawatem, itp.), w celu podważenia autorytarnej władzy Mobutu, zwłaszcza wśród uchodźców z diaspory w Château-Rouge, w 18. dzielnicy Paryża.
Za twórcę słowa „SAPE” uznaje się Christiana Loubakiego, który pracował jako złota rączka w luksusowej 16. dzielnicy Paryża. Loubaki obserwował, jak ubierają się jego pracodawcy i korzystał ze starych ubrań, które od nich dostawał. W 1978 roku Christian Loubaki, razem z Koffinem Massambą, otworzył w Bacongo (najbardziej zdominowanej przez kulturę SAPE dzielnicy Brazzaville) pierwszy sklep, "La Saperie". Innym znanym przedstawicielem sapologii jest Stervos Niarcos, założyciel kultu Kitendi (w języku lingala „tkanina” lub „materiał”).
Papa Wemba, członek ruchu Kitendistów, jest uważany przez mieszkańców Kinszasy za ostatniego lidera. Już w 1979 roku jego piosenka "Matebo" mówiła o kulturze SAPE.
Pierwsze badanie socjologiczne zostało przeprowadzone w 1984 r. przez Justina-Danuela Gandoulou. W filmie "Black Mic-Mac" z 1986 roku jest również fragment ukazujący konkurs "sapeurs" w Paryżu, zatytułowany „Proklamacja”, zorganizowany przez Papę Wembę i Stervosa Niarcosa, m.in. z udziałem Dra Limane'a i „Roi de la Sape” („Króla SAPE”), Djo Balarda.
Sapologia.
Rozróżnia się dwa typy "sapeurs": ruch Christiana Loubaki, z cechami burżuazyjnego dandyzmu z XIX i początku XX wieku, oraz Stowarzyszenie Osób Eleganckich i Wprowadzających Dobry Nastrój, które Ley Mamadou opisywał w latach 1983-84. Dla tych pierwszych, sposób bycia definiuje się poprzez sposób ubierania się w stylu zachodnim. Jeśli chodzi o drugi typ "sapeurs", jest to moda ekstrawagancka, na pokaz, często w jaskrawych kolorach.
SAPE to prawdziwa subkultura, posiadająca własne standardy i wartości. Podczas gdy niektórzy postrzegają ten ruch bardziej jako pełnoprawną ideologię niż jako zwykłą subkulturę, inni, na przykład jeden z głównych przedstawicieli ruchu, Ben Mukasha, uważają sapologię za „naukę, sztukę i kulturę”.
"Sapeurs" rozpoznaje się po wyrafinowanych i barwnych strojach, jak i ekstrawaganckim zachowaniu. Noszą ubrania i akcesoria luksusowych marek, mimo że wielu z nich doświadcza ubóstwa: chodzi o to by poświęcić swój poziom życia, aby wyglądać elegancko. Celem jest bycie tak widocznym i rozpoznawalnym jak to tylko możliwe. Nawet niektórzy afrykańscy prezydenci i politycy podążają za ideologią SAPE, chociaż się do tego nie przyznają. Modne ubieranie się jest ostentacyjnym oznaką prestiżu.
Sapologii towarzyszy konkurencja pomiędzy jej zwolennikami. Każdy musi umieć uzasadnić swój styl ubierania i bronić go przed konkurentami. "Sapeurs" dosłownie stają się aktorami i kreują swoją karykaturalną postać, wymyślają dla siebie pseudonimy i nazwiska sceniczne. Ważnym aspektem ruchu SAPE jest sztuka aktorska: nietypowe pozy, sposób poruszania się, gestykulacja i wyszukane słownictwo.
Jednocześnie "sapeurs" są bardzo krytykowani w społeczności kongijskiej, uważa się ich za oderwanych od rzeczywistości. Kult ubioru praktykowany przez "sapeurs" wydaje się całkowicie niewłaściwy ze względu na ich często trudną sytuację materialną. Oskarża się ich także o robienie wokół siebie widowiska i wydawanie niebotycznych sum na ubrania w społeczeństwie, które ma wiele innych zmartwień natury ekonomicznej. Wytyka się im okazywaną próżność, pychę i pretensjonalność. Nawet w swoim środowisku bywają oskarżani o ekstrawagancję przez bardziej powściągliwych członków ruchu.
Szał medialny.
Kultura SAPE staje się coraz bardziej znana, szczególnie we Francji i w Belgii, krajach, w których odsetek ludności pochodzenia kongijskiego jest wysoki. Zainteresowanie tym ruchem jest szeroko rozpowszechniane przez zachodnie media, które przejmują tę pochodzącą z daleka kulturę. Reportaż Enquête Exclusive wyemitowany na kanale M6 w 2011 roku znacznie przyczynił się do rozpowszechnienia tej subkultury wśród francuskich odbiorców. Osobistości takie jak Antoine de Caunes czy raper Maître Gims, który zdobył pierwszą nagrodę na "Victoires de la musique" ze swoim przebojem „Sapés comme jamais,” znacząco przyczyniły się do popularyzacji sapologii w latach 2015 i 2016. Piosenkarz Stromae dał się także wciągnąć w zabawę "sapeurs" dając się ubrać przez kilku z nich podczas jednej z tras w Kongo Brazzaville. W tamtych latach popularne były także programy telewizyjne takie jak „C’est mon choix”, który gościł czołową postać paryskiego ruchu SAPE, Jocelyn Bachelor, czy „Les Rois du shopping”, którego pierwszą edycję wygrał Norbat de Paris.
Na fali popularności SAPE w 2015 roku odbyła się wystawa w Palais de Tokyo. „SAPE jest jak zakonnica, która chce, aby "sapeur" był kimś, kto myśli i angażuje się. Jest to więc forma oporu politycznego przeciwko swojej materialnej kondycji.”- skomentowała Rebecca Lamarche, kurator wystawy.
Héctor Mediavilla spędził osiem lat swojego życia fotografując kluczowe postaci tego fenomenu kongijskiego, który przedstawił w swoim cyklu „SAPE: Society of Ambiancers and Elegant People”. Alain Mabanckou, kongijski pisarz, w następujący sposób analizuje pracę fotografa:
„Niektórzy postrzegają SAPE jako zwykły ruch młodych Kongijczyków, którzy ubierają się ostentacyjnie luksusowo, jednak zjawisko to wykracza poza nieuzasadnioną ekstrawagancję. Według samych "sapeurs" jest to estetyka całej osoby, inny sposób postrzegania świata i, do pewnego stopnia, społeczne żądanie młodzieży poszukującej punktu odniesienia. Ciało staje się więc wyrażaniem sztuki życia.”
Dziesięć przykazań sapologii.
Filozofii SAPE towarzyszy dziesięć podstawowych przykazań, które określają zachowanie "sapeurs" i ich wartości:

</doc>
<doc id="4518189" url="https://pl.wikipedia.org/wiki?curid=4518189" title="Slivno (Słowenia)">
Slivno (Słowenia)

Slivno – wieś w Słowenii, w gminie Laško. W 2018 roku liczyła 58 mieszkańców.

</doc>
<doc id="4518190" url="https://pl.wikipedia.org/wiki?curid=4518190" title="Jerrie Mock">
Jerrie Mock

Jerrie Mock, wł. Geraldine „Jerrie” Lois Fredritz Mock (ur. 22 listopada 1925 w Newark, zm. 30 września 2014 w Quincy) – amerykańska pilotka, w 1964 r. jako pierwsza kobieta samotnie obleciała świat.
Życiorys.
Urodziła się 22 listopada 1925 r. w Newark jako Geraldine Lois Fredritz. Od dziecka interesowała się lotnictwem, po raz pierwszy leciała samolotem w wieku pięciu lat. Uczęszczała na Ohio State University, studiując inżynierię lotniczą jako jedna z pierwszych kobiet, ale przerwała edukację, by wyjść za mąż za Russella Mocka. Wspólne loty z mężem umocniły jej zainteresowanie lotnictwem. W 1957 r. zaczęła brać lekcje pilotażu i rok później otrzymała licencję. W następnych latach była gospodynią domową. Kiedy poskarżyła się mężowi na nudę, ten zainspirował ją do lotu dookoła świata. Mock sama dostosowała do lotu swój samolot Cessna 180 "Spirit of Columbus". Jej zgłoszenie lotu do National Aeronautic Association zaskoczyło Joan Merriam Smith, która planowała lot dookoła świata śladem Amelii Earhart, ale chociaż nie ogłoszono oficjalnego wyścigu, Mock przyśpieszyła swój start o dwa tygodnie.
Mock wystartowała z Columbus w Ohio dwa dni po wylocie Smith z Kalifornii, 19 marca 1964 r. W trakcie lotu odbyła 21 międzylądowań, w tym m.in. na Bermudach, Azorach, w Maroku, Algierii, Libii, Arabii Saudyjskiej, Indiach, Tajlandii, na Filipinach, Guam, Wake, Hawajach, w Kalifornii, Arizonie, Teksasie i Kentucky. Wylądowała 17 kwietnia i tym samym ukończyła lot w ciągu 29 dni 11 godzin i 59 minut jako pierwsza kobieta w historii. Smith była w tym momencie dopiero w Australii.
Za ten wyczyn została 4 maja 1964 r. odznaczona przez prezydenta Lyndona Johnsona złotym medalem Federalnej Administracji Lotnictwa, a Międzynarodowa Federacja Lotnicza wyróżniła ją swoim odznaczeniem – Medalem Louisa Blériota. Mock otrzymała to wyróżnienie jako pierwsza kobieta i pierwszy obywatel Stanów Zjednoczonych. W 1968 r. zrezygnowała z latania z powodu wysokich kosztów tego sportu. W 1975 r. jej samolot został przekazany do National Air and Space Museum. Swój samotny lot opisała w książce "Three Eight Charlie".
Jerrie Mock była producentem dziecięcego programu telewizyjnego "Youth Has Its Say", scenarzystą i reżyserem słuchowiska "Opera Preludea" oraz autorem artykułów i książek.
Zmarła 30 września 2014 r. w Quincy. Miesiąc później została wprowadzona do Columbus (Ohio) Hall of Fame.
Mężatka, miała troje dzieci.

</doc>
<doc id="4518191" url="https://pl.wikipedia.org/wiki?curid=4518191" title="Gabrska Gora">
Gabrska Gora

Gabrska Gora – wieś w Słowenii, w gminie Litija. W 2018 roku liczyła 60 mieszkańców.

</doc>
<doc id="4518192" url="https://pl.wikipedia.org/wiki?curid=4518192" title="Slivna">
Slivna

Slivna – wieś w Słowenii, w gminie Litija. W 2018 roku liczyła 132 mieszkańców.

</doc>
<doc id="4518193" url="https://pl.wikipedia.org/wiki?curid=4518193" title="Tepe">
Tepe

Tepe – wieś w Słowenii, w gminie Litija. W 2018 roku liczyła 196 mieszkańców.

</doc>
<doc id="4518194" url="https://pl.wikipedia.org/wiki?curid=4518194" title="Zagozd (Słowenia)">
Zagozd (Słowenia)

Zagozd – wieś w Słowenii, w gminie Litija. W 2018 roku liczyła 52 mieszkańców.

</doc>
<doc id="4518195" url="https://pl.wikipedia.org/wiki?curid=4518195" title="Cven">
Cven

Cven – wieś w Słowenii, w gminie Ljutomer. W 2018 roku liczyła 573 mieszkańców.

</doc>
<doc id="4518196" url="https://pl.wikipedia.org/wiki?curid=4518196" title="Mota (Słowenia)">
Mota (Słowenia)

Mota – wieś w Słowenii, w gminie Ljutomer. W 2018 roku liczyła 321 mieszkańców.

</doc>
<doc id="4518197" url="https://pl.wikipedia.org/wiki?curid=4518197" title="Podgradje">
Podgradje

Podgradje – wieś w Słowenii, w gminie Ljutomer. W 2018 roku liczyła 282 mieszkańców.

</doc>
<doc id="4518198" url="https://pl.wikipedia.org/wiki?curid=4518198" title="Hrib-Loški Potok">
Hrib-Loški Potok

Hrib-Loški Potok – wieś w Słowenii, w gminie Loški Potok. W 2018 roku liczyła 379 mieszkańców.

</doc>
<doc id="4518199" url="https://pl.wikipedia.org/wiki?curid=4518199" title="Mali Log">
Mali Log

Mali Log – wieś w Słowenii, w gminie Loški Potok. W 2018 roku liczyła 231 mieszkańców.

</doc>
<doc id="4518200" url="https://pl.wikipedia.org/wiki?curid=4518200" title="Novi Kot">
Novi Kot

Novi Kot – wieś w Słowenii, w gminie Loški Potok. W 2018 roku liczyła 54 mieszkańców.

</doc>
<doc id="4518202" url="https://pl.wikipedia.org/wiki?curid=4518202" title="Srednja vas-Loški Potok">
Srednja vas-Loški Potok

Srednja vas-Loški Potok – wieś w Słowenii, w gminie Loški Potok. W 2018 roku liczyła 63 mieszkańców.

</doc>
<doc id="4518203" url="https://pl.wikipedia.org/wiki?curid=4518203" title="Trava">
Trava

Trava – wieś w Słowenii, w gminie Loški Potok. W 2018 roku liczyła 24 mieszkańców.

</doc>
<doc id="4518205" url="https://pl.wikipedia.org/wiki?curid=4518205" title="Preša">
Preša

Preša – wieś w Słowenii, w gminie Majšperk. W 2018 roku liczyła 86 mieszkańców.

</doc>
<doc id="4518206" url="https://pl.wikipedia.org/wiki?curid=4518206" title="Grabrovec (Słowenia)">
Grabrovec (Słowenia)

Grabrovec – wieś w Słowenii, w gminie Metlika. W 2018 roku liczyła 164 mieszkańców.

</doc>
<doc id="4518207" url="https://pl.wikipedia.org/wiki?curid=4518207" title="Gradac (Słowenia)">
Gradac (Słowenia)

Gradac – wieś w Słowenii, w gminie Metlika. W 2018 roku liczyła 378 mieszkańców.

</doc>
<doc id="4518208" url="https://pl.wikipedia.org/wiki?curid=4518208" title="Okljuka">
Okljuka

Okljuka – wieś w Słowenii, w gminie Metlika. W 2018 roku liczyła 9 mieszkańców.

</doc>
<doc id="4518209" url="https://pl.wikipedia.org/wiki?curid=4518209" title="Wyższa Szkoła Zarządzania w Gdańsku">
Wyższa Szkoła Zarządzania w Gdańsku



</doc>
<doc id="4518211" url="https://pl.wikipedia.org/wiki?curid=4518211" title="Radoši (Słowenia)">
Radoši (Słowenia)

Radoši – wieś w Słowenii, w gminie Metlika. W 2018 roku liczyła 12 mieszkańców.

</doc>
<doc id="4518214" url="https://pl.wikipedia.org/wiki?curid=4518214" title="Lipa (gmina Miren-Kostanjevica)">
Lipa (gmina Miren-Kostanjevica)

Lipa – wieś w Słowenii, w gminie Miren-Kostanjevica. W 2018 roku liczyła 98 mieszkańców.

</doc>
<doc id="4518215" url="https://pl.wikipedia.org/wiki?curid=4518215" title="Lipa (Słowenia)">
Lipa (Słowenia)



</doc>
<doc id="4518216" url="https://pl.wikipedia.org/wiki?curid=4518216" title="Józef Jurowiecki">
Józef Jurowiecki

Józef Jerzy Jurowiecki (ur. 17 sierpnia 1913 we Lwowie, zm. 23 kwietnia 1980 w Londynie) – major broni pancernych Polskich Sił Zbrojnych.
Życiorys.
Urodził się 17 sierpnia 1913 we Lwowie. Podczas II wojny światowej był więziony przez sowietów w Starobielsku. Później był żołnierzem Polskich Sił Zbrojnych w szeregach 6 pułku pancernego „Dzieci Lwowskich”. W 1944 uczestniczył w kampanii włoskiej, w bitwach o Monte Cassino, o Piedimonte. 
Po wojnie pozostał na emigracji. Do końca życia pozostawał w stopniu majora broni pancernej. Zmarł 23 kwietnia 1980 w Londynie. 

</doc>
<doc id="4518219" url="https://pl.wikipedia.org/wiki?curid=4518219" title="Jablan (Słowenia)">
Jablan (Słowenia)

Jablan – wieś w Słowenii, w gminie Mirna Peč. W 2018 roku liczyła 148 mieszkańców.

</doc>
<doc id="4518220" url="https://pl.wikipedia.org/wiki?curid=4518220" title="Radegunda (wieś)">
Radegunda (wieś)

Radegunda – wieś w Słowenii, w gminie Mozirje. W 2018 roku liczyła 271 mieszkańców.

</doc>
<doc id="4518221" url="https://pl.wikipedia.org/wiki?curid=4518221" title="Powszechny Niemiecki Związek Robotniczy">
Powszechny Niemiecki Związek Robotniczy



</doc>
<doc id="4518222" url="https://pl.wikipedia.org/wiki?curid=4518222" title="Gobovce">
Gobovce

Gobovce – wieś w Słowenii, w gminie Naklo. W 2018 roku liczyła 61 mieszkańców.

</doc>
<doc id="4518223" url="https://pl.wikipedia.org/wiki?curid=4518223" title="Baselios Mar Thoma Mathews II">
Baselios Mar Thoma Mathews II

Baselios Mar Thoma Mathews II (ur. 30 stycznia 1915 w Perinad, zm. 26 stycznia 2006) – duchowny Malankarskiego Kościoła Ortodoksyjnego, w latach 1991-2006 Katolikos Wschodu i zwierzchnik tegoż Kościoła. 
Życiorys.
Po ukończeniu szkół wstąpił do seminarium duchownego w Kottayam i w 1930 został wyświęcony na diakona. Święcenia kapłańskie przyjął w 1941. Jako kapłan był bardzo szanowany, do tego stopnia, że nadano mu przydomek "anielski ojciec". Sakrę biskupią otrzymał 15 maja 1953 z rąk katolikosa Bazylego Jerzego II i objął rządy w diecezji Kollam. W 1980 roku został wybrany na przyszłego katolikosa, urząd objął w 1991 po rezygnacji poprzednika. Zmarł 26 stycznia 2006.
Jego doczesne szczątki spoczęły w kaplicy "aśramu" Shastamcotta, a następcą na stolicy św. Tomasza został Baselios Mar Thoma Didymos I.

</doc>
<doc id="4518224" url="https://pl.wikipedia.org/wiki?curid=4518224" title="Mali Dol (gmina Pesnica)">
Mali Dol (gmina Pesnica)

Mali Dol – wieś w Słowenii, w gminie Pesnica. W 2018 roku liczyła 62 mieszkańców.

</doc>
<doc id="4518226" url="https://pl.wikipedia.org/wiki?curid=4518226" title="Ranca">
Ranca

Ranca – wieś w Słowenii, w gminie Pesnica. W 2018 roku liczyła 248 mieszkańców.

</doc>
<doc id="4518227" url="https://pl.wikipedia.org/wiki?curid=4518227" title="Vajgen">
Vajgen

Vajgen – wieś w Słowenii, w gminie Pesnica. W 2018 roku liczyła 95 mieszkańców.

</doc>
<doc id="4518228" url="https://pl.wikipedia.org/wiki?curid=4518228" title="Vosek">
Vosek

Vosek – wieś w Słowenii, w gminie Pesnica. W 2018 roku liczyła 308 mieszkańców.

</doc>
<doc id="4518229" url="https://pl.wikipedia.org/wiki?curid=4518229" title="Vukovje">
Vukovje

Vukovje – wieś w Słowenii, w gminie Pesnica. W 2018 roku liczyła 329 mieszkańców.

</doc>
<doc id="4518230" url="https://pl.wikipedia.org/wiki?curid=4518230" title="Vukovski Dol">
Vukovski Dol

Vukovski Dol – wieś w Słowenii, w gminie Pesnica. W 2018 roku liczyła 414 mieszkańców.

</doc>
<doc id="4518231" url="https://pl.wikipedia.org/wiki?curid=4518231" title="Vukovski Vrh">
Vukovski Vrh

Vukovski Vrh – wieś w Słowenii, w gminie Pesnica. W 2018 roku liczyła 196 mieszkańców.

</doc>
<doc id="4518232" url="https://pl.wikipedia.org/wiki?curid=4518232" title="Polskie Lotnictwo Wojskowe 1939">
Polskie Lotnictwo Wojskowe 1939



</doc>
<doc id="4518233" url="https://pl.wikipedia.org/wiki?curid=4518233" title="Zgornje Hlapje">
Zgornje Hlapje

Zgornje Hlapje – wieś w Słowenii, w gminie Pesnica. W 2018 roku liczyła 146 mieszkańców.

</doc>
<doc id="4518234" url="https://pl.wikipedia.org/wiki?curid=4518234" title="Zgornji Jakobski Dol">
Zgornji Jakobski Dol

Zgornji Jakobski Dol – wieś w Słowenii, w gminie Pesnica. W 2018 roku liczyła 327 mieszkańców.

</doc>
<doc id="4518236" url="https://pl.wikipedia.org/wiki?curid=4518236" title="Sławomir Skrobała">
Sławomir Skrobała

Sławomir Skrobała (ur. 1963 w Lesznie) – polski fotograf, fotoreporter, dziennikarz. Fotograf Polskiej Agencji Fotografów "Forum". Członek rzeczywisty Okręgu Wielkopolskiego Związku Polskich Artystów Fotografików.
Życiorys.
Sławomir Skrobała związany w wielkopolskim środowiskiem fotograficznym, pracą zawodową związany z Lesznem, fotografuje od początku lat 80.XX wieku – wówczas jako fotograf podjął współpracę z "Estradą Poznańską" (oddział w Lesznie). Miejsce szczególne w jego twórczości zajmuje fotografia abstrakcyjna, fotografia aktu, fotografia dokumentalna, fotografia kreacyjna, fotografia portretowa, fotografia reklamowa, fotografia reportażowa oraz fotografia społeczna. Na przełomie lat 80. i 90. XX wieku jako fotograf i dziennikarz współpracował z "Gazetą Poznańską", publikował zdjęcia w "Głosie Wielkopolskim", "Ekspresie Poznańskim", współpracował z poznańskim oddziałem "Gazety Wyborczej". Jako dziennikarz współpracował z miesięcznikiem "Foto Kurier". W 1994 został stałym współpracownikiem "Panoramy Leszczyńskiej", nieco później jej etatowym fotoreporterem. Był uczestnikiem "Warsztatów Gierałtowskich", od 2009 roku uczestniczy w "Projekcie PKS" – projekcie "Gazety Kościańskiej". 
Sławomir Skrobała jest autorem i współautorem wielu wystaw fotograficznych; indywidualnych, zbiorowych oraz pokonkursowych – na których był wielokrotnie doceniany akceptacjami, wyróżnieniami i nagrodami (m.in. w "Konfrontacjach 89" – Grand Prix, w "Konkursie Polskiej Fotografii Prasowej" 1998, w Konkursie "Wielkopolska Press Photo" 2004 – I nagroda, w konkursie "Grand Press Photo" 2008, w "Leica Oskar Barnack Award" 2013). Jest kuratorem wystaw fotograficznych. 
W 2012 został laureatem nagrody Prezydent Miasta Leszna – za pracę na rzecz kultury. W 2018 został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości (1918–2018). W 2021 przyjęty w poczet członków rzeczywistych Okręgu Wielkopolskiego Związku Polskich Artystów Fotografików (legitymacja nr 1281).

</doc>
<doc id="4518237" url="https://pl.wikipedia.org/wiki?curid=4518237" title="Mali Dol">
Mali Dol



</doc>
<doc id="4518238" url="https://pl.wikipedia.org/wiki?curid=4518238" title="Socjaldemokratyczna Partia Robotnicza Niemiec">
Socjaldemokratyczna Partia Robotnicza Niemiec



</doc>
<doc id="4518239" url="https://pl.wikipedia.org/wiki?curid=4518239" title="Rudnica (Słowenia)">
Rudnica (Słowenia)

Rudnica – wieś w Słowenii, w gminie Podčetrtek. W 2018 roku liczyła 21 mieszkańców.

</doc>
<doc id="4518240" url="https://pl.wikipedia.org/wiki?curid=4518240" title="Slavina (gmina Postojna)">
Slavina (gmina Postojna)

Slavina – wieś w Słowenii, w gminie Postojna. W 2018 roku liczyła 224 mieszkańców.

</doc>
<doc id="4518242" url="https://pl.wikipedia.org/wiki?curid=4518242" title="Stara vas">
Stara vas

Stara vas – wieś w Słowenii, w gminie Postojna. W 2018 roku liczyła 162 mieszkańców.

</doc>
<doc id="4518243" url="https://pl.wikipedia.org/wiki?curid=4518243" title="Zagon (Słowenia)">
Zagon (Słowenia)

Zagon – wieś w Słowenii, w gminie Postojna. W 2018 roku liczyła 197 mieszkańców.

</doc>
<doc id="4518244" url="https://pl.wikipedia.org/wiki?curid=4518244" title="Slavina">
Slavina



</doc>
<doc id="4518245" url="https://pl.wikipedia.org/wiki?curid=4518245" title="Brunk">
Brunk

Brunk – wieś w Słowenii, w gminie Radeče. W 2018 roku liczyła 9 mieszkańców.

</doc>
<doc id="4518247" url="https://pl.wikipedia.org/wiki?curid=4518247" title="Njivice (Słowenia)">
Njivice (Słowenia)

Njivice – wieś w Słowenii, w gminie Radeče. W 2018 roku liczyła 107 mieszkańców.

</doc>
<doc id="4518249" url="https://pl.wikipedia.org/wiki?curid=4518249" title="Stari Dvor">
Stari Dvor

Stari Dvor – wieś w Słowenii, w gminie Radeče. W 2018 roku liczyła 64 mieszkańców.

</doc>
<doc id="4518250" url="https://pl.wikipedia.org/wiki?curid=4518250" title="Eugeniusz Jaryczewski">
Eugeniusz Jaryczewski

Eugeniusz Jaryczewski (ur. 12 kwietnia 1894 w Odessie, zm. 4 czerwca 1948) – polski filmowiec, rotmistrz Wojska Polskiego.
Życiorys.
W 1921 roku w stopniu porucznika służył w 9 Pułku Strzelców Konnych im. gen. Kazimierza Pułaskiego, pełniąc funkcję dowódcy 2. szwadronu. W drugiej połowie lat 20. XX wieku zajął się produkcją filmów propagandowych, dokumentalnych oraz instruktażowych. W większości realizował je na potrzeby Wojska Polskiego, działając na zlecenie Wojskowego Instytutu Naukowo-Oświatowego. Łącznie, w latach 1928–1929 zrealizował ok. 20 produkcji. Eksperymentował również z filmem animowanym.
Po zakończeniu II wojny światowej wszedł w skład zespołu Przedsiębiorstwa Państwowego Film Polski, również zajmując się tworzeniem filmów dokumentalnych i propagandowych. W 1945 roku wraz z Sewerynem Kruszyńskim zrealizował pierwszą produkcję Przedsiębiorstwa – propagandowy dokument "„Wieś i miasto”". W latach 1945–1948 jako reżyser, scenarzysta i montażysta zrealizował dziesięć filmów o tematyce związanej głównie z industrializacją kraju.

</doc>
<doc id="4518252" url="https://pl.wikipedia.org/wiki?curid=4518252" title="Eskadry lotnictwa Wojska Polskiego w II Rzeczypospolitej">
Eskadry lotnictwa Wojska Polskiego w II Rzeczypospolitej

Eskadry lotnictwa Wojska Polskiego w II Rzeczypospolitej – jednostki organizacyjne lotnictwa Wojska Polskiego w II Rzeczypospolitej.
Eskadry w latach 1918–1920.
Lata 1918–1920 to początek organizowania polskiego lotnictwa wojskowego. Tworzono je na bazie struktur organizacyjnych lotnictwa francuskiego i niemieckiego.
Rozkazem Szefa Sztabu Generalnego nr 66 l.dz. 04159 z 20 grudnia 1918 powołano Dowództwo Wojsk Lotniczych z ppłk. pil. Hipolitem Łossowskim na czele, któremu podporządkowano Dowództwo I i II Grupy Lotniczej. I Grupa Lotnicza z m.p. Warszawa. Grupa obejmowała następujące Okręgi Generalne: warszawski, lubelski, kielecki, łódzki i posiadała w dyspozycji 1 eskadrę lotniczą w Warszawie i 2 eskadrę lotniczą w Lublinie. 
II Grupa Lotnicza obejmowała zasięgiem Krakowski Okręg Generalny i posiadała w dyspozycji 5 eskadrę lotniczą w Krakowie, 6 eskadrę lotniczą w Przemyślu i 7 eskadrę lotniczą we Lwowie.
Podstawową jednostką organizacyjną była eskadra. Zadaniem eskadr była służba łączności, działalność wywiadowcza, korygowanie ognia artylerii, niszczenie płatowców przeciwnika i współdziałanie w walce. Liczyła ona zazwyczaj od sześciu do dziesięciu samolotów. Większą była 7 eskadra wywiadowcza, która liczyła 13 samolotów. Tworzone wówczas eskadry były na ogół typu wywiadowczego, ale w składzie większości z nich znajdował się co najmniej jeden samolot myśliwski przeznaczony do obrony własnych samolotów. W ramach tworzonych eskadr myśliwskich znajdował się zawsze jeden samolot wywiadowczy.
Przybyłe w 1919 roku do Polski eskadry wywiadowcze i bombowe Błękitnej Armii miały po 10 samolotów, a myśliwskie po 15 samolotów.
Ogółem w latach 1918–1920 istniały w lotnictwie polskim 23 eskadry. Dwie do czterech eskadr tworzyło „grupę”.
Reorganizacja lotnictwa bojowego wiosną 1920 przemianowała grupy lotnicze na dywizjony oraz zniosła numerację odrębną eskadr wielkopolskich i francuskich. Wszystkie istniejące w kraju eskadry otrzymały numerację porządkową od 1 do 21 (bez 20).
Eskadry w latach 1921–1926.
Po wojnie polsko-bolszewickiej, rozkazem Naczelnego Dowództwa z dnia 23 października 1920 zmniejszono liczbę eskadr do dziewiętnastu. 4 eskadra (tzw. Toruńska) powróciła do Oficerskiej Szkoły Obserwatorów Lotniczych. Kolejny rozkaz Naczelnego Dowództwa L.dz. 210/Lot. z 18 stycznia 1921 zmniejszył liczbę z 19 do 13 eskadr. W ten sposób powstało 9 eskadr wywiadowczych i 4 eskadry myśliwskie stanowiące podstawę organizacji lotnictwa polskiego na stopie pokojowej.
Stan samolotów w każdej z eskadr pułku został ustalony na 6 maszyn. Eskadry weszły w skład nowo utworzonych trzech pułków lotniczych: 1 plot w Warszawie, 2 plot w Krakowie oraz 3 plot w Poznaniu. W każdym pułku, oprócz eskadr bojowych, istniała także eskadra treningowa. W 1924 sformowano 4 pułk lotniczy w Toruniu. W tym też roku stany samolotów w eskadrach podniesiono do 10. Ujednolicona została też numeracja eskadr. Numery, przemianowanych na liniowe, dawnych eskadr wywiadowczych zaczynały się cyfrą będącą numerem pułku, a następne cyfry oznaczały kolejny numer eskadry w pułku. Eskadry myśliwskie otrzymały numerację zaczynającą się od 11 i 12. W 1925 roku utworzono dwa następne pułki lotnicze: 6 pułk lotniczy we Lwowie i 11 pułk myśliwski w Lidzie.
Jeszcze w 1920 rozpoczęto tworzenie lotnictwa morskiego w Pucku. W pierwszym okresie istnienia podlegało ono bezpośrednio Dowództwu Marynarki Wojennej. W 1922 zostało podporządkowane Departamentowi Aeronautyki i włączone organizacyjnie w skład 2 pułku lotniczego jako „Detaszowany Dyon Lotniczo-Zwiadowczy z bazą w Pucku”.
W pierwszym okresie istnienia lotnictwo morskie dysponowało wyłącznie eskadrą Obserwacyjną oraz plutonem treningowym.
W lutym 1925, rozkazem Ministerstwa Spraw Wojskowych nr 2300/org., zapoczątkowano reorganizację lotnictwa wojskowego. Polegała ona między innymi na przeformowaniu eskadr wywiadowczych na „lotnicze” oraz zmianie ich numeracji. Pierwsza cyfra oznaczała numer pułku a następna – kolejność eskadry w pułku.
Zlikwidowano też część dywizjonów liniowych i utworzono w ich miejsce dywizjony myśliwskie. Trudności kadrowe, jak również sprzętowe sprawiły, iż pełną obsadę etatową uzyskały pułki dopiero w 1927 roku.
W roku 1926 uległa zmianie organizacja lotnictwa morskiego. Zakupy sprzętu umożliwiły sformowanie eskadry wielosilnikowej dalekich wywiadów, eskadry bliskiego wywiadu oraz eskadry szkolnej.
Eskadry w latach 1927–1937.
Od 1927 rozpoczęła się kolejna reorganizacja lotnictwa. Utworzono pułki złożone z dywizjonów myśliwskich i liniowych. W latach 1928–1929 utworzono eskadry bombowe nocne oraz nocną eskadrę myśliwską. Rozpoczęto także tworzenie eskadr towarzyszących. Zmiany te spowodowały przesunięcie niektórych dywizjonów z jednego pułku do drugiego. W utworzonych w końcu lat dwudziestych eskadrach bombowych stan etatowy samolotów wynosił 6 maszyn, a w eskadrach towarzyszących 7 samolotów. Eskadry towarzyszące weszły w skład dywizjonów liniowych.
W roku 1927 w lotnictwie morskim został wydzielony pluton wodnopłatowców rzecznych dla Flotylli Pińskiej. W jego skład weszły trzy amfibie Schreck FBA-17. Na przełomie lat 1929/1930 lotnictwo morskiego ponownie włączone zostało w skład Marynarki Wojennej. Jednak szybkie zużycie sprzętu oraz bardzo małe nakłady finansowe spowodowały, że morski dywizjon lotniczy coraz bardziej tracił na wartości.
Uporządkowano numeracje eskadr. Ustalono, że eskadry myśliwskie będą nosiły trzycyfrową numerację. Pierwsza cyfra oznaczała 1 lotnictwo myśliwskie, druga numer pułku a trzecia numer eskadry. W lotnictwie liniowym zostały wprowadzone numery dwucyfrowe, gdzie pierwsza cyfra oznaczała numer pułku a druga numer eskadry w pułku.
W latach 1931–1936 zwiększono liczbę eskadr w dywizjonach myśliwskich do trzech. Sformowane zostały 113., 123., 133., i 143 eskadry myśliwskie. W 1 pułku lotniczym utworzono dwa dwueskadrowe dywizjony myśliwskie. W 1933 w 5 plot sformowano 56 eskadrę towarzyszącą, a w 1934 w 6 pułku lotniczym 66 eskadrę towarzyszącą
W 1936 roku nastąpiła kolejna reorganizacja lotnictwa. Kosztem innych eskadr, utworzono dywizjony myśliwskie w 5 i 6 pułku lotniczym. W skład dywizjonu myśliwskiego w 5 pułku lotniczym weszły trzecie eskadry myśliwskie z 3 i 4 pułków lotniczych. We wszystkich pułkach lotniczych zorganizowano dwie eskadry towarzyszące i utworzono z nich dywizjony towarzyszące.
Zreorganizowano też eskadry towarzyszące. Na podstawie rozkazu MSWojsk. nr 1084-10/Org. z dnia 12 stycznia 1936 dotyczącego organizacji eskadr towarzyszących, opracowano schemat organizacyjny eskadry. W jej skład wchodziły dowództwo i dwa plutony eskadry. Wprowadzono poczet dowódcy eskadry (kancelista, goniec, ordynans d-cy, sierż.szef, podoficer gospodarczy i samochodowy) i drużyny dowódców plutonów (szef mechaników obsługi, magazyn techniczny, uzbrojenia i łączności i obsługa techniczna samolotów plutonu – 3 osoby).
Eskadry lotnicze 31 sierpnia 1939.
Ostatni etap reorganizacji polskiego lotnictwa wojskowego nastąpił w roku 1939. Rozwiązano eskadry 11, 12, 35, 61 i 62, a na ich miejsce utworzono dwie nowe 216 i 217 eskadry bombowe. Eskadry bombowe wyposażone w samoloty PZL-37 „Łoś” liczyły 9 samolotów. Do wojny z Niemcami lotnictwo przystąpiło w składzie 43 eskadr bojowych. 

</doc>
<doc id="4518253" url="https://pl.wikipedia.org/wiki?curid=4518253" title="Kopriva">
Kopriva



</doc>
<doc id="4518255" url="https://pl.wikipedia.org/wiki?curid=4518255" title="Marine Johannès">
Marine Johannès

 
Marine Johannès (ur. 21 stycznia 1995 w Lisieux) – francuska koszykarka występująca na pozycjach rozgrywającej lub rzucającej, reprezentantka kraju, obecnie zawodniczka Lyon ASVEL.
21 marca 2019 podpisała umowę z New York Liberty.

</doc>
<doc id="4518258" url="https://pl.wikipedia.org/wiki?curid=4518258" title="Gibina">
Gibina



</doc>
<doc id="4518259" url="https://pl.wikipedia.org/wiki?curid=4518259" title="Veščica (gmina Razkrižje)">
Veščica (gmina Razkrižje)

Veščica – wieś w Słowenii, w gminie Razkrižje. W 2018 roku liczyła 319 mieszkańców.

</doc>
<doc id="4518260" url="https://pl.wikipedia.org/wiki?curid=4518260" title="Veščica">
Veščica



</doc>
<doc id="4518261" url="https://pl.wikipedia.org/wiki?curid=4518261" title="Wydział Zamiejscowy Uniwersytetu Marii Curie Skłodowskiej w Puławach">
Wydział Zamiejscowy Uniwersytetu Marii Curie Skłodowskiej w Puławach

Wydział Zamiejscowy Uniwersytetu Marii Curie Skłodowskiej w Puławach – zamiejscowa jednostka naukowo-dydaktyczna Uniwersytetu Marii Curie-Skłodowskiej w Lublinie z siedzibą w Puławach. 
Opis Wydziału.
Wydział Zamiejscowy powstał z inicjatywy rektora UMCS prof. Stanisława Michałowskiego oraz członków zarządu Grupy Azoty Zakładów Azotowych „PUŁAWY” S.A. W roku 2013 doszło do podpisania porozumienia o utworzeniu kierunku Chemia Techniczna, a także studiów podyplomowych dla pracowników Zakładów, praktyk studenckich i staży dla studentów UMCS, realizacji prac dyplomowych i doktorskich związanych z zakresem funkcjonowania zakładu, współpracy badawczej oraz komercjalizacji wyników badań i funkcjonowaniem elitarnego centrum kompetencji (Nitrogen Elite Centre Puławy) w zakresie upowszechniania zastosowania produktów Zakładów Azotowych w Puławach i promocji wspólnych przedsięwzięć. Władze samorządowe oraz puławskie instytucje naukowe, w tym Instytut Nowych Syntez Chemicznych oraz lokalne instytucje gospodarcze i przemysłowe, wspierały pomysł utworzenia wydziału. Na bazę dydaktyczną uczelni wybrano budynek wygaszonej w 2014 roku niepublicznej uczelni Puławskiej Szkoły Wyższej. Jednostka rozpoczęła swoją działalność 1 października 2014 roku otwierając kształcenie na kierunkach: administracja publiczna, chemia techniczna oraz public relations i doradztwo medialne. Wkrótce utworzono również kierunek fizjoterapia prowadzony wspólnie z Uniwersytetem Medycznym w Lublinie . Kadrę akademicką stanowią pracownicy Zakładów Azotowych i lokalnych instytucji naukowych oraz wykładowcy Uniwersytetu Marii Curie-Skłodowskiej w Lublinie i Uniwersytetu Medycznego w Lublinie. Zajęcia praktyczne odbywają się w Lublinie oraz w Puławach. 

</doc>
<doc id="4518264" url="https://pl.wikipedia.org/wiki?curid=4518264" title="Bukovica (gmina Renče-Vogrsko)">
Bukovica (gmina Renče-Vogrsko)

Bukovica – wieś w Słowenii, w gminie Renče-Vogrsko. W 2018 roku liczyła 453 mieszkańców.

</doc>
<doc id="4518265" url="https://pl.wikipedia.org/wiki?curid=4518265" title="Bukovica">
Bukovica



</doc>
<doc id="4518267" url="https://pl.wikipedia.org/wiki?curid=4518267" title="Šentjanž">
Šentjanž



</doc>
<doc id="4518270" url="https://pl.wikipedia.org/wiki?curid=4518270" title="Zaczarowana wyspa">
Zaczarowana wyspa

Zaczarowana wyspa – siedemnasty album zespołu Akcent, wydany 12 marca 2019 roku przez firmę fonograficzną Green Star. Znalazło się na nim 12 utworów, w tym takie przeboje jak: „Moja gitara” w duecie z grupą Lider, „Czekam na ciebie”, „Wakacyjne cuda”, „Ja gnam przed siebie” czy „Zaczarowana wyspa”.

</doc>
<doc id="4518271" url="https://pl.wikipedia.org/wiki?curid=4518271" title="Dol-Suha">
Dol-Suha

Dol-Suha – wieś w Słowenii, w gminie Rečica ob Savinji. W 2018 roku liczyła 165 mieszkańców.

</doc>
<doc id="4518272" url="https://pl.wikipedia.org/wiki?curid=4518272" title="Nizka">
Nizka

Nizka – wieś w Słowenii, w gminie Rečica ob Savinji. W 2018 roku liczyła 187 mieszkańców.

</doc>
<doc id="4518273" url="https://pl.wikipedia.org/wiki?curid=4518273" title="Spodnja Rečica (gmina Rečica ob Savinji)">
Spodnja Rečica (gmina Rečica ob Savinji)

Spodnja Rečica – wieś w Słowenii, w gminie Rečica ob Savinji. W 2018 roku liczyła 271 mieszkańców.

</doc>
<doc id="4518274" url="https://pl.wikipedia.org/wiki?curid=4518274" title="Spodnje Pobrežje">
Spodnje Pobrežje

Spodnje Pobrežje – wieś w Słowenii, w gminie Rečica ob Savinji. W 2018 roku liczyła 74 mieszkańców.

</doc>
<doc id="4518275" url="https://pl.wikipedia.org/wiki?curid=4518275" title="Trnovec (gmina Rečica ob Savinji)">
Trnovec (gmina Rečica ob Savinji)

Trnovec – wieś w Słowenii, w gminie Rečica ob Savinji. W 2018 roku liczyła 106 mieszkańców.

</doc>
<doc id="4518276" url="https://pl.wikipedia.org/wiki?curid=4518276" title="Varpolje">
Varpolje

Varpolje – wieś w Słowenii, w gminie Rečica ob Savinji. W 2018 roku liczyła 294 mieszkańców.

</doc>
<doc id="4518277" url="https://pl.wikipedia.org/wiki?curid=4518277" title="Zgornje Pobrežje">
Zgornje Pobrežje

Zgornje Pobrežje – wieś w Słowenii, w gminie Rečica ob Savinji. W 2018 roku liczyła 105 mieszkańców.

</doc>
<doc id="4518278" url="https://pl.wikipedia.org/wiki?curid=4518278" title="Spodnja Rečica">
Spodnja Rečica



</doc>
<doc id="4518279" url="https://pl.wikipedia.org/wiki?curid=4518279" title="Breže">
Breže

Breže – wieś w Słowenii, w gminie Ribnica. W 2018 roku liczyła 152 mieszkańców.

</doc>
<doc id="4518280" url="https://pl.wikipedia.org/wiki?curid=4518280" title="Graben (Słowenia)">
Graben (Słowenia)

Graben – wieś w Słowenii, w gminie Ribnica. W 2018 roku liczyła 18 mieszkańców.

</doc>
<doc id="4518281" url="https://pl.wikipedia.org/wiki?curid=4518281" title="Makoše (Słowenia)">
Makoše (Słowenia)

Makoše – wieś w Słowenii, w gminie Ribnica. W 2018 roku liczyła 5 mieszkańców.

</doc>
<doc id="4518282" url="https://pl.wikipedia.org/wiki?curid=4518282" title="Marolče">
Marolče

Marolče – wieś w Słowenii, w gminie Ribnica. W 2018 roku liczyła 34 mieszkańców.

</doc>
<doc id="4518283" url="https://pl.wikipedia.org/wiki?curid=4518283" title="Maršiči (gmina Ribnica)">
Maršiči (gmina Ribnica)

Maršiči – wieś w Słowenii, w gminie Ribnica. W 2018 roku liczyła 19 mieszkańców.

</doc>
<doc id="4518284" url="https://pl.wikipedia.org/wiki?curid=4518284" title="Nemška vas (gmina Ribnica)">
Nemška vas (gmina Ribnica)

Nemška vas – wieś w Słowenii, w gminie Ribnica. W 2018 roku liczyła 240 mieszkańców.

</doc>
<doc id="4518286" url="https://pl.wikipedia.org/wiki?curid=4518286" title="Otavice (Słowenia)">
Otavice (Słowenia)

Otavice – wieś w Słowenii, w gminie Ribnica. W 2018 roku liczyła 123 mieszkańców.

</doc>
<doc id="4518287" url="https://pl.wikipedia.org/wiki?curid=4518287" title="Perovo">
Perovo

Perovo – wieś w Słowenii, w gminie Ribnica. W 2018 roku liczyła 10 mieszkańców.

</doc>
<doc id="4518288" url="https://pl.wikipedia.org/wiki?curid=4518288" title="Vintarji">
Vintarji

Vintarji – wieś w Słowenii, w gminie Ribnica. W 2018 roku liczyła 16 mieszkańców.

</doc>
<doc id="4518289" url="https://pl.wikipedia.org/wiki?curid=4518289" title="Vrh pri Poljanah">
Vrh pri Poljanah

Vrh pri Poljanah – wieś w Słowenii, w gminie Ribnica. W 2018 roku liczyła 5 mieszkańców.

</doc>
<doc id="4518290" url="https://pl.wikipedia.org/wiki?curid=4518290" title="Maršiči">
Maršiči



</doc>
<doc id="4518293" url="https://pl.wikipedia.org/wiki?curid=4518293" title="Cmentarz Kyjski">
Cmentarz Kyjski

Cmentarz Kyjski () – cmentarz położony w stolicy Czech w dzielnicy Praga 9 (Kyje) przy ulicy Broumarská.
Historia.
Cmentarz podzielony jest na trzy części, w centralnej części przy murze od strony wschodniej znajduje się kostnica. Północna część powstała w latach 40. XX wieku (jest tu pochowany architekt Karel Kouba), w południowej części zlokalizowano ogród pamięci. Pośrodku głównej alei znajduje się krzyż z Chrystusem na postumencie. Na cmentarzu znajdują się również cztery mogiły radzieckich żołnierzy poległych w czasie wyzwolenia Pragi w maju 1945 roku.

</doc>
<doc id="4518294" url="https://pl.wikipedia.org/wiki?curid=4518294" title="Nemška vas">
Nemška vas



</doc>
<doc id="4518298" url="https://pl.wikipedia.org/wiki?curid=4518298" title="Nuskova">
Nuskova

Nuskova – wieś w Słowenii, w gminie Rogašovci. W 2018 roku liczyła 275 mieszkańców.

</doc>
<doc id="4518300" url="https://pl.wikipedia.org/wiki?curid=4518300" title="Serdica (Słowenia)">
Serdica (Słowenia)

Serdica – wieś w Słowenii, w gminie Rogašovci. W 2018 roku liczyła 550 mieszkańców.

</doc>
<doc id="4518301" url="https://pl.wikipedia.org/wiki?curid=4518301" title="Večeslavci">
Večeslavci

Večeslavci – wieś w Słowenii, w gminie Rogašovci. W 2018 roku liczyła 355 mieszkańców.

</doc>
<doc id="4518302" url="https://pl.wikipedia.org/wiki?curid=4518302" title="Bezena">
Bezena

Fala – wieś w Słowenii, w gminie Ruše. W 2018 roku liczyła 556 mieszkańców.

</doc>
<doc id="4518304" url="https://pl.wikipedia.org/wiki?curid=4518304" title="Zgornji Slemen">
Zgornji Slemen



</doc>
<doc id="4518305" url="https://pl.wikipedia.org/wiki?curid=4518305" title="Deeyah Khan">
Deeyah Khan

Deeyah Khan (urdu: دیا خان, ur. 7 sierpnia 1977 w Oslo) – norweska dokumentalistka i działaczka praw człowieka, założycielka i prezeska niezależnej firmy produkcji filmowej i muzycznej (Fuuse).
Życiorys.
Urodzona w rodzinie imigrantów muzułmańskich: ojciec pochodzi z pakistańskiego Pendżabu, matka jest Pasztunką z Afganistanu. 
W dzieciństwie uczyła się gry na tradycyjnych instrumentach i śpiewu w muzyce etnicznej Azji Południowej. Po raz pierwszy wystąpiła publicznie w wieku 7 lat, a w wieku 8 lat wzięła udział w programie telewizyjnym. Uczestniczyła także w nagraniu płyty Jana Grabarka "Ragas and Sagas". Jej publiczne występy były gwałtownie krytykowane przez społeczność muzułmańską, która nie akceptuje kobiet w takiej roli; po kolejnym ataku podczas własnego koncertu, w wieku 17 lat zdecydowała się wyjechać do Londynu.
W 2006 wydała singiel "What Will it Be". W teledysku obrazy osób, zwłaszcza kobiet, są wyświetlane na nagich plecach Deeyah. Każda osoba to ktoś, kto został zamordowany za swoje indywidualne wybory. Z powodu protestów i gróźb społeczności muzułmańskiej teledysk przestał być upubliczniany i został udostępniony wyłącznie do pobrania na iTunes. Z powodu obaw o bezpieczeństwo osobiste postanowiła zrezygnować z własnych nagrań. W 2007 wydała ostatni album "Ataraxis" z towarzyszeniem pianisty jazzowego Boba Jamesa, gitarzysty Andy Summers'a i norweskiego trębacza Nilsa Pettera Molværa. Od tej pory działa jako producent muzyczny m.in. tworząc platformy dla muzyków i artystów, którzy są prześladowani lub dyskryminowani za swoją twórczość.
W 2012 zadebiutowała jako reżyserka i producent filmowy filemm dokumentalnym "Banaz: A Love Story", podejmującym problem zabójstw honorowych. W Polsce pokazany został podczas festiwalu filmów dokumentalnych Watch Docs w 2013, w kinach dystrybuowany jako "Honorowe zabójstwo Banaz". Z filmu korzystała policja brytyjska w szkoleniach nt. przeciwdziałania honorowym zabójstwom. 

</doc>
<doc id="4518306" url="https://pl.wikipedia.org/wiki?curid=4518306" title="Veliki Boč">
Veliki Boč

Veliki Boč – wieś w Słowenii, w gminie Selnica ob Dravi. W 2018 roku liczyła 107 mieszkańców.

</doc>
<doc id="4518307" url="https://pl.wikipedia.org/wiki?curid=4518307" title="Vurmat (gmina Selnica ob Dravi)">
Vurmat (gmina Selnica ob Dravi)

Vurmat – wieś w Słowenii, w gminie Selnica ob Dravi. W 2018 roku liczyła 21 mieszkańców.

</doc>
<doc id="4518308" url="https://pl.wikipedia.org/wiki?curid=4518308" title="Alain Guellec">
Alain Guellec

Alain Jean Louis Guellec (ur. 16 stycznia 1961 w Saint-Guénolé) – francuski duchowny katolicki, biskup pomocniczy Montpellier w latach 2019–2022, biskup Montauban od 2023.
Życiorys.
Święcenia kapłańskie otrzymał 17 czerwca 1990 i został inkardynowany do diecezji Quimper. Pracował głównie jako duszpasterz parafialny oraz jako delegat biskupi (odpowiadał m.in. za formację ogólną, za diakonów stałych oraz za stowarzyszenia wiernych). W latach 2013–2014 oraz 2015–2019 był wikariuszem generalnym diecezji.
17 kwietnia 2019 papież Franciszek mianował go biskupem pomocniczym archidiecezji Montpellier, ze stolicą tytularną "Senez". Sakry udzielił mu 7 lipca 2019 arcybiskup Pierre-Marie Carré.
29 października 2022 otrzymał nominację na biskupa diecezjalnego Montauban.

</doc>
<doc id="4518309" url="https://pl.wikipedia.org/wiki?curid=4518309" title="Vurmat">
Vurmat



</doc>
<doc id="4518310" url="https://pl.wikipedia.org/wiki?curid=4518310" title="Zgornja Selnica">
Zgornja Selnica

Zgornja Selnica – wieś w Słowenii, w gminie Selnica ob Dravi. W 2018 roku liczyła 465 mieszkańców.

</doc>
<doc id="4518312" url="https://pl.wikipedia.org/wiki?curid=4518312" title="Zgornji Boč">
Zgornji Boč

Zgornji Boč – wieś w Słowenii, w gminie Selnica ob Dravi. W 2018 roku liczyła 250 mieszkańców.

</doc>
<doc id="4518313" url="https://pl.wikipedia.org/wiki?curid=4518313" title="Zgornji Slemen (gmina Selnica ob Dravi)">
Zgornji Slemen (gmina Selnica ob Dravi)

Zgornji Slemen – wieś w Słowenii, w gminie Selnica ob Dravi. W 2018 roku liczyła 95 mieszkańców.

</doc>
<doc id="4518314" url="https://pl.wikipedia.org/wiki?curid=4518314" title="Święty Jerzy walczący ze smokiem (obraz Melchiorre Gherardiniego)">
Święty Jerzy walczący ze smokiem (obraz Melchiorre Gherardiniego)

Święty Jerzy walczący ze smokiem – obraz włoskiego malarza Melchiorre Gherardiniego z lat 40. XVII w., znajdujący się w zbiorach Zamku Królewskiego w Warszawie.
Obraz namalowany na desce orzechowej przedstawia św. Jerzego, jednego z Czternastu Świętych Wspomożycieli. Święty, siedząc na białym wierzchowcu, tratuje smoka, który w ikonografii chrześcijańskiej symbolizuje diabła. Święty Jerzy ma na sobie zbroję rycerską i hełm. W prawej dłoni trzyma szpadę, w lewej tarczę. Dzieło powstało najwcześniej w 2. połowie lat 30. XVII w., o czym świadczy jego podobieństwo w stylistyce do dzieł Giovanniego Battisty Crespiego z ok. 1630. Gherardini był uczniem Crespiego.

</doc>
<doc id="4518316" url="https://pl.wikipedia.org/wiki?curid=4518316" title="Obrež (Słowenia)">
Obrež (Słowenia)

Obrež – wieś w Słowenii, w gminie Središče ob Dravi. W 2018 roku liczyła 517 mieszkańców.

</doc>
<doc id="4518318" url="https://pl.wikipedia.org/wiki?curid=4518318" title="Drganja Sela">
Drganja Sela



</doc>
<doc id="4518320" url="https://pl.wikipedia.org/wiki?curid=4518320" title="Uniwersytet Sztuki Stosowanej w Wiedniu">
Uniwersytet Sztuki Stosowanej w Wiedniu

Uniwersytet Sztuki Stosowanej w Wiedniu () – austriacka uczelnia publiczna.
Uczelnia została założona w 1867 roku jako Cesarsko-Królewska Szkoła Rzemiosła Artystycznego ("k.k. Kunstgewerbeschule"). Szkoła blisko współpracowała z Cesarsko-Królewskim Austriackim Muzeum Sztuki i Przemysłu ("k. k. Österreichisches Museum für Kunst und Industrie") obecnie Muzeum Sztuki Użytkowej w Wiedniu ("Museum für angewandte Kunst" – MAK), założonym w 1863 roku na wzór South Kensington Museum w Londynie.
Główny budynek szkoły, zaprojektowany przez Heinricha von Ferstela, został uroczyście otwarty w 1877 roku. Szkoła od początku dopuściła do nauki dziewczęta.
Jednym z pierwszych absolwentów uczelni był Gustav Klimt. W późniejszym czasie wykładowcami i studentami byli m.in. Koloman Moser, Josef Hoffmann, Alfred Roller i Oskar Kokoschka.
W czasie dominacji narodowego socjalizmu uczelnia podlegała Izbie Kultury Rzeszy ("Reichskammer der bildenden Künste"), wielu studentów i wykładowców zostało z niej wówczas wykluczonych. Działał na niej Paul Kirnig, którego grafiki były wykorzystywane do celów propagandowych. Uczelnia uzyskała wówczas status Wyższej Szkoły Rzeszy ("Reichshochschule für angewandte Kunst in Wien").
Po 1945 roku uczelnia przyjęła nazwę "Hochschule für angewandte Kunst" (Wyższa Szkoła Sztuki Stosowanej), w latach 1948–1971 funkcjonowała jako "Akademie für angewandte Kunst" (Akademia Sztuki Stosowanej), potem wróciła do nazwy Szkoła Wyższa, a w 1999 uzyskała status uniwersytetu i obecną nazwę.
W skład uczelni wchodzą następujące jednostki administracyjne:

</doc>
<doc id="4518322" url="https://pl.wikipedia.org/wiki?curid=4518322" title="Universität für angewandte Kunst Wien">
Universität für angewandte Kunst Wien



</doc>
<doc id="4518323" url="https://pl.wikipedia.org/wiki?curid=4518323" title="Vavta vas">
Vavta vas

Vavta vas – wieś w Słowenii, w gminie Straža. W 2018 roku liczyła 408 mieszkańców.

</doc>
<doc id="4518324" url="https://pl.wikipedia.org/wiki?curid=4518324" title="Zalog (gmina Straža)">
Zalog (gmina Straža)

Zalog – wieś w Słowenii, w gminie Straža. W 2018 roku liczyła 132 mieszkańców.

</doc>
<doc id="4518325" url="https://pl.wikipedia.org/wiki?curid=4518325" title="Związek 90/Zieloni">
Związek 90/Zieloni



</doc>
<doc id="4518327" url="https://pl.wikipedia.org/wiki?curid=4518327" title="Zgornja Senarska">
Zgornja Senarska

Zgornja Senarska – wieś w Słowenii, w gminie Sveta Trojica v Slovenskih goricah. W 2018 roku liczyła 114 mieszkańców.

</doc>
<doc id="4518328" url="https://pl.wikipedia.org/wiki?curid=4518328" title="Kunstgewerbeschule w Wiedniu">
Kunstgewerbeschule w Wiedniu



</doc>
<doc id="4518329" url="https://pl.wikipedia.org/wiki?curid=4518329" title="Zgornje Verjane">
Zgornje Verjane

Zgornje Verjane – wieś w Słowenii, w gminie Sveta Trojica v Slovenskih goricah. W 2018 roku liczyła 130 mieszkańców.

</doc>
<doc id="4518330" url="https://pl.wikipedia.org/wiki?curid=4518330" title="Zgornji Porčič">
Zgornji Porčič

Zgornji Porčič – wieś w Słowenii, w gminie Sveta Trojica v Slovenskih goricah. W 2018 roku liczyła 378 mieszkańców.

</doc>
<doc id="4518332" url="https://pl.wikipedia.org/wiki?curid=4518332" title="Loke">
Loke



</doc>
<doc id="4518333" url="https://pl.wikipedia.org/wiki?curid=4518333" title="Kapla">
Kapla

Kapla – wieś w Słowenii, w gminie Tabor. W 2018 roku liczyła 262 mieszkańców.

</doc>
<doc id="4518334" url="https://pl.wikipedia.org/wiki?curid=4518334" title="Loke (gmina Tabor)">
Loke (gmina Tabor)

Loke – wieś w Słowenii, w gminie Tabor. W 2018 roku liczyła 167 mieszkańców.

</doc>
<doc id="4518335" url="https://pl.wikipedia.org/wiki?curid=4518335" title="Miklavž pri Taboru">
Miklavž pri Taboru

Miklavž pri Taboru – wieś w Słowenii, w gminie Tabor. W 2018 roku liczyła 154 mieszkańców.

</doc>
<doc id="4518337" url="https://pl.wikipedia.org/wiki?curid=4518337" title="Trnovski Vrh">
Trnovski Vrh

Trnovski Vrh – wieś w Słowenii, w gminie Trnovska vas. W 2018 roku liczyła 167 mieszkańców.

</doc>
<doc id="4518340" url="https://pl.wikipedia.org/wiki?curid=4518340" title="Brezen (Słowenia)">
Brezen (Słowenia)

Brezen – wieś w Słowenii, w gminie Vitanje. W 2018 roku liczyła 203 mieszkańców.

</doc>
<doc id="4518343" url="https://pl.wikipedia.org/wiki?curid=4518343" title="Tadeusz Wojtas (duchowny)">
Tadeusz Wojtas (duchowny)

Tadeusz Wojtas (ur. 14 października 1903 w Szalowej, zm. 13 marca 1981 w Brighton) – polski duchowny rzymskokatolicki.
Życiorys.
Urodził się 14 października 1903 w Szalowej. Był synem Piotra i Leopoldy z domu Dąbrowskiej. Przez cztery lata kształcił się w Gimnazjum Marcina Kromera w Gorlicach, następnie w zakonie oo. jezuitów we Lwowie, gdzie zdał egzamin dojrzałości. 
Odbywał studia teologii na Wydziale Teologicznym Uniwersytetu Jana Kazimierza we Lwowie oraz filozofii na Wydziale Teologicznym Uniwersytetu Jagiellońskiego. W 1920 we Lwowie otrzymał sakrament święceń kapłańskich. Był wykładowcą w seminarium franciszkańskim, następnie katechetą. Przed 1939 był kapłanem archidiecezji lwowskiej. Pełnił funkcję administratora parafii Horożanka.
Po wybuchu II wojny światowej zaangażował się w działalność konspiracyjną. W trakcie okupacji sowieckiej został wysłany przez kierownictwo armii podziemnej z meldunkami ze Stanisławowa do Lwowa. Podawał się wówczas za urzędnika kolejowego i poruszał się w cywilnym ubraniu. W tym czasie został aresztowany przez NKWD wiosną 1940. Został osadzony w więzieniu na Zamarstynowie we Lwowie, później był przetrzymywany w Kijowie i Charkowie przez 14 miesięcy. Później został deportowany na wschód ZSRR, trafił do kołchozu w łagrach na ziemi uzbeckiej. Po amnestii odzyskał wolność i zgłosił się do Polskich Sił Zbrojnych w ZSRR, zostając kapelanem. Później odbył szlak wojenny przez Bliski Wschód i Włochy będąc kapelanem w 2 Korpusie Polskim.
Po wojnie pozostał na emigracji w Wielkiej Brytanii. Był założycielem i wieloletnim proboszczem parafii Pięciu Braci Męczenników w Brighton. Ponadto pełnił funkcję duszpasterza na hrabstwo Sussex. Był rektorem Instytutu Marianum w Anglii, wydawcą pisma „Marianum w Służbie”. Otrzymał tytuły kanonika i dziekana. 16 listopada 1980 w Brighton uroczyście obchodził 50-lecie kapłaństwa.
Zmarł 13 marca 1981 w Brighton. Pochowany w tym mieście.

</doc>
<doc id="4518345" url="https://pl.wikipedia.org/wiki?curid=4518345" title="Tadeusz Wojtas">
Tadeusz Wojtas



</doc>
<doc id="4518347" url="https://pl.wikipedia.org/wiki?curid=4518347" title="Datowanie absolutne">
Datowanie absolutne



</doc>
<doc id="4518349" url="https://pl.wikipedia.org/wiki?curid=4518349" title="Nayo Raincock-Ekunwe">
Nayo Raincock-Ekunwe

 
Folade Nayo Raincock-Ekunwe (ur. 29 sierpnia 1991 w Toronto) – kanadyjska koszykarka występująca na pozycji silnej skrzydłowej, reprezentantka kraju, obecnie zawodniczka Lyon ASVEL.
27 lutego 2019 podpisała umowę z New York Liberty.

</doc>
<doc id="4518351" url="https://pl.wikipedia.org/wiki?curid=4518351" title="Lokovica (gmina Šoštanj)">
Lokovica (gmina Šoštanj)

Lokovica – wieś w Słowenii, w gminie Šoštanj. W 2018 roku liczyła 947 mieszkańców.

</doc>
<doc id="4518352" url="https://pl.wikipedia.org/wiki?curid=4518352" title="Mazarine Pingeot">
Mazarine Pingeot

Mazarine Pingeot, oficjalnie Mazarine Marie Mitterrand Pingeot (od 2016 roku według rejestru cywilnego, urodzona 18 grudnia 1974 roku w Awinionie) – francuska pisarka, profesor nadzwyczajny i doktor filozofii. Obecnie wykłada na VIII Paryskim Uniwersytecie w Saint-Denis. Jest także felietonistką kulturalną i dyrektorką Instytutu François-Mitterranda.
Mazarine Pingeot jest autorką licznych powieści, w których regularnie porusza tematy macierzyństwa i dzieciństwa.
Córka François Mitterranda, prezydenta Francji w latach 1981 do 1995 i Anne Pingeot, historyczki sztuki. W 1994 roku wyszło na jaw istnienie drugiej rodziny urzędującego prezydenta i jego córki Mazarine, co było wcześniej tajemnicą poliszynela, a od tego momentu było szeroko komentowane w mediach.
Biografia.
Dzieciństwo i młodość.
Córka François Mitterranda i Anne Pingeot (którzy przez 30 lat trzymali swój związek w tajemnicy), uczęszczała do szkoły Saint-Benoît i do prestiżowego liceum Henryka IV w Paryżu. We wrześniu 1994 roku rozpoczęła naukę w École Normale Supérieure de Fontenay-Saint-Cloud (zajmując w konkursie 4 miejsce z 35). W 1997 zdobywa uprawnienia do nauczania na uniwersytecie ("agrégation"). Mazarine Pingeot wykłada najpierw na Uniwersytecie w Prowansji (w Aix-en-Provence), później w Liceum Colbert w Paryżu, a następnie otrzymuje stanowisko profesora nadzwyczajnego na Uniwersytecie Paris VIII.
25 stycznia 1984 r. François Mitterrand oficjalnie uznał ją za swoją córkę. Jean-Edern Hallier już w 1982 r. próbował ujawnić ojcostwo Mitterranda, a następnie w marcu 1984 r.chciał to publikować w swym dziele "Utracony Honor François Mitterranda", którego tytuł na początku miał brzmieć "Mitterrand i Mazarine"; Prezydentowi udało się zniszczyć książki przed publikacją. Dopiero w listopadzie 1994 r. "Paris Match" opublikował zdjęcie Mazarine i jej ojca przy wyjściu z restauracji "Le Divellec".
Kariera literacka.
W 1998 r. publikuje pierwszą książkę pod tytułem "Pierwsza powieść", która cieszy się szerokim zainteresowaniem mediów, ale jest różnie oceniana przez krytyków. Książka sprzedaje się w 60 000 egzemplarzy i jest tłumaczona na wiele języków. Rozpoczyna karierę dziennikarską (przez jakiś czas publikuje felietony w magazynie "Elle)", a w 2000 r. publikuje powieść "Zeyn ou la Reconquête", która została o wiele gorzej przyjęta niż poprzednia, niemniej jednak utwierdza jej pozycję do tego stopnia, że stała się inspiracją do kilku pastiszówNa początku kariery literackiej Mazarine Pingeot nie cieszyła się przychylnością krytyków literackich. Nelly Kaprièlian, z magazynu "Inrockuptibles" opisała jej przypadek w zwięzłej formule: « Mazarine Pingeot, (…) ponieważ jest córką niewielu z francuskich prezydentów, którzy czytali, zawsze wierzyła i starała się nas przekonać, że ona z kolei „pisała”.
W 2003 roku była felietonistką literacką w programie "Field dans ta chambre" Michela Fielda, a od 2004 roku w "Ça balance à Paris" w Paryżu, ponownie z Michelem Fieldem występowała na kanale telewizyjnym "Paris Première". Rok 2003 to także publikacja eseju "Powiedzieli mi, kim jestem," w którym pisze o swoich lekturach. Forma eseju – notatki z lektury związane z jej osobistymi doświadczeniami, spodobała się części krytyków.
W lutym 2005 roku w wydawnictwie Julliard ukazała się jej czwarta książka "Bouche cousue" (Buzia na kłódkę). Ta autobiograficzna opowieść w formie pamiętnika sprzedaje się w 200 000 egzemplarzy.
Wraz ze swoją przyjaciółką Sophie Nordmann tworzy serię wydawniczą "Nowe mitologie", poświęconą naukom humanistycznym w wydawnictwie Robert Laffont.
W tym samym czasie udziela się w radiu "Europe 1" ("Troje na huśtawce" z Constance Chaillet), France Culture ("La Part d’enfance" z Jean-Michel Djianem, audycja daje początek książce).
W dziesiątą rocznicę śmierci ojca, w styczniu 2006 r. pisze przedmowę do książki Stéphane’a Trano, "Mitterrand, une affaire d’amitié" (Mitterrand, sprawa przyjaźni), w której po raz pierwszy jej perspektywa zestawiona została z relacją jej przyrodniego brata, Jean’a-Christophe Mitterranda. Jest również autorką przedmowy do rozmowy między jej ojcem a Marguerite Duras, zatytułowanej "Le Bureau de poste de la rue" Dupin (Poczta przy Rue Dupin) oraz do innych książek.
Mazarine Pingeot w dalszym ciągu pojawia się w programie telewizyjnym "Ça balance à Paris" emitowanym na kanale "Paris Première", od 2010 prowadzonym przez Erica Naulleau.
Obroniła pracę dyplomową na temat René Descartes na Uniwersytecie Paris VIII.
Życie prywatne.
Mazarine Pingeot była związana z prezenterem Ali Baddou w latach 1992–1998.
W 2001 roku poznała Mohameda Ulad-Mohanda w Villa Medici w Rzymie, gdzie był on wówczas rezydentem. Mają syna Astora, urodzonego 11 lipca 2005 r. i dwie córki, Tarę, urodzoną 5 października 2007 r. i Marie, urodzoną 21 grudnia 2009 r. Rozstali się w 2014 r.
31 sierpnia 2014 r. Mazarine Pingeot i Didier Le Bret upublicznili swój związek, występując razem na targach książki "La Forêt des livres" w Chanceaux-près-Loches (Indre-et-Loire). Pobrali się 1 lipca 2017 r. w Paryżu w obecności François Hollande’a i Julie Gayet.
8 listopada 2016 r. oficjalnie zmieniła nazwisko z Pingeot na „Mitterrand Pingeot”, ale nadal używa swojego pseudonimu literackiego „Mazarine Pingeot”.

</doc>
<doc id="4518353" url="https://pl.wikipedia.org/wiki?curid=4518353" title="Topolšica">
Topolšica

Topolšica – wieś w Słowenii, w gminie Šoštanj. W 2018 roku liczyła 1284 mieszkańców.

</doc>
<doc id="4518354" url="https://pl.wikipedia.org/wiki?curid=4518354" title="Zavodnje">
Zavodnje

Zavodnje – wieś w Słowenii, w gminie Šoštanj. W 2018 roku liczyła 283 mieszkańców.

</doc>
<doc id="4518355" url="https://pl.wikipedia.org/wiki?curid=4518355" title="Krivica">
Krivica

Krivica – wieś w Słowenii, w gminie Šentjur. W 2018 roku liczyła 164 mieszkańców.

</doc>
<doc id="4518357" url="https://pl.wikipedia.org/wiki?curid=4518357" title="Brezje (gmina Zagorje ob Savi)">
Brezje (gmina Zagorje ob Savi)

Brezje – wieś w Słowenii, w gminie Zagorje ob Savi. W 2018 roku liczyła 108 mieszkańców.

</doc>
<doc id="4518358" url="https://pl.wikipedia.org/wiki?curid=4518358" title="Vuzenica">
Vuzenica

Vuzenica – wieś w Słowenii, siedziba gminy Vuzenica. W 2018 roku liczyła 1548 mieszkańców.

</doc>
<doc id="4518359" url="https://pl.wikipedia.org/wiki?curid=4518359" title="Loke (gmina Straža)">
Loke (gmina Straža)

Loke – wieś w Słowenii, w gminie Straža. W 2018 roku liczyła 55 mieszkańców.

</doc>
<doc id="4518361" url="https://pl.wikipedia.org/wiki?curid=4518361" title="Major League Soccer (2018)">
Major League Soccer (2018)

Major League Soccer w roku 2018 był dwudziestym trzecim sezonem tych rozgrywek, najwyższej ligi piłki nożnej w Stanach Zjednoczonych i Kanadzie. Sezon zasadniczy rozpoczął się 3 marca 2018 r. I zakończył 28 października 2018 r. Faza play-off rozpoczęła się 31 października 2018 r. I zakończyła 8 grudnia 2018 r. Liga miała dziewięciodniową przerwę na początku czerwca. na Mistrzostwa Świata FIFA 2018, obniżone z poprzednich przerw.
Los Angeles FC dołączyło do ligi jako nowy zespół, a D.C. United zadebiutowało na nowym stadionie piłkarskim Audi Field.
Toronto FC była broniącą tytułu mistrza MLS, jak i tytuł najlepszej drużyny sezonu zasadniczego.
New York Red Bulls po raz trzeci było najlepsze w sezonie zasadniczym ze zdobytymi 71 punktami w jednym sezonie MLS, a Atlanta United FC zdobyło pierwsze mistrzostwo MLS.
Sezon zasadniczy.
Każdy klub rozegrał 34 mecze, w tym 17 u siebie i 17 na wyjeździe. Drużyny zmierzyły się z każdym z przeciwników konferencyjnych dwukrotnie w ciągu sezonu i raz z przeciwnikami spoza konferencji.
Play off.
Wszystkie rundy rozgrywano w formie pojedynczego meczu. Gdy był remis, rozgrywano dogrywkę 2 × 15 minut.
Ćwierćfinał.
Para nr 1.
Dwumecz wygrało New York Red Bulls wynikiem 3:1.
Para nr 2.
W dwumeczu padł remis 4:4. O awansie zdecydował konkurs rzutów karnych, który wygrało Portland Timbers wynikiem 2:4.
Para nr 3.
Dwumecz wygrała Atlanta United wynikiem 4:1.
Para nr 4.
Dwumecz wygrało Sporting Kansas City wynikiem 5:3.
Półfinał.
Para nr 1.
Dwumecz wygrała Atlanta United wynikiem 3:1.
Para nr 2.
Dwumecz wygrało Portland Timbers wynikiem 3:2.
Tabela zbiorcza sezonów 2017 i 2018.
Ponieważ Toronto FC wygrało mistrzostwo MLS w sezonie 2017, jedno z miejsc USA w Lidze Mistrzów CONCACAF (2019) musiało zostać przeniesione na zespół z USA z najlepszym łącznym bilansem punktowym w fazach zasadniczych sezonów 2017 i 2018. Jako najwyżej sklasyfikowana drużyna w tabeli, Atlanta United FC, również zakwalifikowała się do Ligi Mistrzów, wygrywając mistrzostwo MLS w sezonie 2018, miejsce w Lidze Mistrzów w tabeli zbiorczej zostało przyznane drugiemu zespołowi, New York Red Bulls. W tabeli nie są uwzględniane drużyny z Kanady.

</doc>
<doc id="4518362" url="https://pl.wikipedia.org/wiki?curid=4518362" title="Kościół św. Bartłomieja Apostoła w Rybnie">
Kościół św. Bartłomieja Apostoła w Rybnie

Kościół świętego Bartłomieja Apostoła – rzymskokatolicki kościół parafialny należący do parafii pod tym samym wezwaniem (dekanat Sochaczew – Matki Bożej Nieustającej Pomocy, diecezja łowicka).
Historia i architektura.
Obecna świątynia została wzniesiona w latach 1804–17, dzięki staraniom księdza Antoniego Żochowskiego przy pomocy materialnej kolatora Piotra Łęczyckiego. Budowla posiada fasadę parawanową, jednoosiową, rozczłonkowaną pilastrami i ozdobioną kamiennymi rzeźbami świętych Bartłomieja i Wojciecha. Na szczycie fasady znajduje się ażurowa wieżyczka na sygnaturkę. Dach kościoła jest dwuspadowy i pokryty blachą.
W głównym ołtarzu jest umieszczona rzeźba Pana Jezusa Ukrzyżowanego, natomiast na zasuwie obraz św. Józefa namalowany przez Franciszka Ejsmonda. W bocznych ołtarzach znajdują się obrazy Przemienienia Pańskiego i Niepokalanego Poczęcia. Chór muzyczny jest murowany, organy zostały wykonane przez firmę Blomberg z Warszawy. Ambona reprezentuje styl późnobarokowy i pochodzi z kościoła św. Benona w Warszawie. 
Świątynia ma jedną nawę, jest orientowana, murowana, wzniesiona z cegły w stylu polskiego klasycyzmu. Nawa jest prostokątna i posiada nieco węższą część zachodnią mieszczącą chór muzyczny. Prezbiterium jest nieco węższe w stosunku do nawy, zamknięte ścianą prostą i wydzielone we wnętrzu przyściennymi filarami. Za prezbiterium umieszczona jest zakrystia z przybudówkami z 1909 roku, wybudowana dzięki ofiarności właściciela Jasieńca, Józefa Modlińskiego.
We wnętrzu ściany świątyni są rozczłonkowane trzema parami płytkich wnęk arkadowych mieszczących ołtarze. Strop jest płaski, drewniany, posiada fasetę podpartą belkowaniem z gładkim fryzem i gzymsem ząbkowym. Chór muzyczny posiada drewnianą balustradę podpartą dwoma filarami.

</doc>
<doc id="4518365" url="https://pl.wikipedia.org/wiki?curid=4518365" title="Major League Soccer 2018">
Major League Soccer 2018



</doc>
<doc id="4518368" url="https://pl.wikipedia.org/wiki?curid=4518368" title="PWS-103">
PWS-103

PWS-103 – polski szybowiec wyczynowo-akrobacyjny skonstruowany w dwudziestoleciu międzywojennym.
Historia.
Inżynierowie Wacław Czerwiński i Józef Niespał przystąpili we wrześniu 1938 roku do projektowania szybowca wyczynowego spełniającego warunki stawiane przez ISTUS szybowcom olimpijskim. Miał być dopuszczony do wykonywania pełnej akrobacji oraz do lotów chmurowych. Przygotowywany szybowiec miał wziąć udział w Letnich Igrzyskach Olimpijskich w Helsinkach w 1940 roku. Przy konstruowaniu nowego szybowca oparto się na konstrukcji PWS-102 Rekin, od pierwowzoru odróżniało go zastosowanie hamulców aerodynamicznych IAW opracowanych w Instytucie Aerodynamicznym Politechniki Warszawskiej oraz nowe sposoby mocowania płata do kadłuba oraz statecznika poziomego.
Dokumentacja projektowa została zakończona w marcu 1938 roku i budową dwóch prototypów zajęły się Lwowskie Warsztaty Lotnicze, jednakże nie została ona zakończona przed wybuchem II wojny światowej. Budowa została ukończona przez Rosjan i szybowce wywieziono do testów w Moskwie. W tym samym roku wzięły udział w XV Wszechzwiązkowych Zawodach Szybowcowych.
Konstrukcja.
Jednomiejscowy szybowiec wyczynowo-akrobacyjny w układzie wolnonośnego górnopłatu.
Kadłub o konstrukcji półskorupowej, przekroju owalnym, kryty sklejką. Z przodu umieszczony hak do startu z lin gumowych oraz zaczep do lotów na holu. Kabina zamknięta ze stałym wiatrochronem i zdejmowaną osłoną, fotel pilota i pedały regulowane. Kadłub stanowił całość ze statecznikiem pionowym.
Płat dwudzielny, o obrysie trapezowo-eliptycznym, dwudźwigarowe. Do dźwigara pomocniczego kryte sklejką, dalej płótnem. Wyposażone w hamulce aerodynamiczne IAW, dwudzielne lotki szczelinowe o napędzie linkowym. Płat był mocowany do kadłuba za pomocą trzech pionowych śrub.
Usterzenie krzyżowe, statecznik poziomy niedzielony, statecznik pionowy stanowił integralną część kadłuba. Konstrukcja i pokrycie stateczników drewniane, powierzchnie sterowe kryte płótnem.
Podwozie jednotorowe złożone z amortyzowanej płozy podkadłubowej i płozy ogonowej.

</doc>
<doc id="4518374" url="https://pl.wikipedia.org/wiki?curid=4518374" title="Melchiorre Gherardini">
Melchiorre Gherardini

Melchiorre Gherardini, zwany Il Ceranino (ur. 1607 w Mediolanie, zm. 1668 tamże) – włoski malarz epoki baroku, uczeń i zięć Giovanniego Battisty Crespiego.
Życiorys.
Gherardini urodził się w Mediolanie w 1607 roku. Kariera artystyczna Gherardiniego związana jest z rodziną jego mistrza i teścia Giovanniego Battisty Crespiego, zwanego "Il Cerano". Gherardini poślubił córkę Crespiego Camillę, również malarkę. Po śmierci teścia w 1632 roku artysta przejął jego dom i warsztat. Spod pędzla Gherardiniego wychodziły dzieła o tematyce religijnej, z których wiele powstało według wzorców wypracowanych w warsztacie teścia. Artysta dokończył wiele prac rozpoczętych przez Crespiego. Pseudonim "Il Ceranino" jest odniesieniem do pseudonimu mistrza "Il Cerano".

</doc>
<doc id="4518375" url="https://pl.wikipedia.org/wiki?curid=4518375" title="Chełmżyńskie Towarzystwo Wioślarskie 1927">
Chełmżyńskie Towarzystwo Wioślarskie 1927

Chełmżyńskie Towarzystwo Wioślarskie 1927 (nazywane też: ChTW Chełmża) – towarzystwo wioślarskie powstałe w 1927 r. na terenie Chełmży. Jeden z najstarszych istniejących klubów sportowych w powiecie toruńskim.
Historia klubu.
Dwudziestolecie międzywojenne.
Klub powstał w dniu 30 stycznia 1927 pod nazwą "Chełmżyńskie Towarzystwo Wioślarzy". Był drugim klubem wioślarskim w Chełmży – po utworzonym w 1910 Klubie Wioślarskim „Posejdon”. Założycielami ChTW byli Antoni Budzikowski, Jan Jarzemski i Aleksander Kujawski. Pierwszym prezesem został A. Budzikowski.
Klub zrzeszał pierwotnie 30 członków, a pierwszą przystanią był udostępniony mu w 1927 roku budynek nad Jeziorem Chełmżyńskim po byłej wytwórni win. ChTW utrzymywało się ze składek członków, darowizn od sponsorów, a także wpływów z organizowanych przez klub regat, przedstawień i balów.
Pierwsze regaty zorganizowane przez ChTW miały miejsce w Chełmży w roku 1928. Początkowo klub rywalizował głównie w zawodach lokalnych, z KW „Posejdon” Chełmża. Niezwykle ważny był społeczny aspekt działalności ChTW – na przystani kwitło życie towarzyskie, w szczególności organizowano tam bale, klubowe Wigilie i Sylwestry.
Wzrost liczny członków ChTW i zakup kolejnych łodzi wioślarskich spowodował konieczność budowy większej przystani. Powstała ona w parku miejskim nad Jeziorem Chełmżyńskim (obecnie ul. 3 Maja 14), zbudowana siłami członków klubu i otwarta w roku 1932. W tym czasie wioślarstwo należało do najbardziej popularnych w Chełmży (obok piłki nożnej i lekkiej atletyki). Wioślarzem był m.in. Stefan Frelichowski późniejszy ksiądz, uznany pośmiertnie za błogosławionego.
W roku 1936 prezesem klubu został Wiktor Barwicki, wówczas burmistrz Chełmży, pochodzący z Torunia. Przed wyborem na stanowisko burmistrza był on utytułowanym wioślarzem KW Toruń – mistrzem Polski z 1928 roku na jedynce i z 1929 na dwójce podwójnej. Był również brązowym medalistą w konkurencji ósemek na mistrzostwach Europy w Como z 1927 roku.
Działania wojenne wstrzymały działalność klubu, a sprzęt pływający został zagrabiony przez Niemców. Wielu członków ChTW było represjonowanych – jako działacze patriotycznych organizacji polskich. Część z nich zginęła rozstrzelana przez Niemców lub zamęczona przez w obozach zagłady. Przystań przetrwała okupację.
Okres po II wojnie światowej.
Zawodnicy, którzy przeżyli wojnę, działalność ChTW wznowili już w roku 1945. Podstawowym problemem był brak sprzętu pływającego. W roku 1946 ówczesny prezes, Józef Durczewski, lokalny przedsiębiorca, podarował klubowi trzy łodzie półwyścigowe, co pozwoliło wznowić treningi na wodzie.
Z uwagi na poważne trudności finansowe, i w związku z komunistyczną reformą sportu, Chełmżyńskie Towarzystwo Wioślarzy zostało włączone jako sekcja wioślarska w struktury lokalnego Związkowego Klubu Sportowego „Związkowiec” (kontynuatora klubu „Legia” Chełmża). „Związkowiec" dotowany był przez lokalną cukrownię, co pozwoliło to na zakup łodzi sportowych i na wznowienie działalności wyczynowej. W roku 1951 „Związkowca” (w tym sekcję wioślarską) wcielono w skład Związkowego Klubu Sportowego „Spójnia”.
W roku 1956 – na fali odwilży gomułkowskiej – wielosekcyjny klub w Chełmży odzyskał względną samodzielność i nazwę KS „Legia” Chełmża. W latach 50. wioślarze odnosić zaczęli pierwsze sukcesy – w tym zdobywać medale na mistrzostwach Polski. Na pierwsze powołanie zawodników do reprezentacji Polski klub musiał jednak czekać aż do połowy lat 60., gdy sukcesy odnosić zaczęła długowiosłowa dwójka M. Naglewicz, J. Muszytowski. Pomimo objęcia szkoleniem centralnym, zawodnicy ci nie zdołali zakwalifikować się do igrzysk olimpijskich w 1968 roku.
W roku 1968 klubowi udało się dokonać poważnego remontu przystani, połączonego z jej rozbudową. Aż do końca lat 70. zawodnicy sekcji wioślarskiej odnosili sukcesy w rywalizacji krajowej, zdobywając nierzadko medale na mistrzostwach Polski. Zapaść sekcji przyszła na początku lat 80., gdy trudna sytuacja finansowa (mająca związek związek z kryzysem gospodarczym schyłku PRL) i brak chętnych do uprawiania wioślarstwa spowodowały praktyczne zaprzestanie działalności. Reaktywacja sekcji miała miejsce w roku 1986, co przyniosło krótkotrwały efekt sportowy. Przemiany ustrojowe roku 1989 zastały jednak wioślarzy w bardzo złej sytuacji – zarówno finansowej, jak i sportowej. Dopiero końcówka lat 90. i długotrwała praca trenerska zaowocowały ponownie medalami w mistrzostwach Polski młodszych kategorii wiekowych. 
W 1999 roku sekcja wioślarska postanowiła oddzielić się od KS „Legia” Chełmża. Działacze zarejestrowali jednosekcyjny klub o nazwie Chełmżyńskie Towarzystwo Wioślarskie 1927. Zmianie uległy barwy wioseł – przywrócono barwy przedwojenne. Od początku XXI wieku klub głównie koncentruje się na szkoleniu zawodników w młodszych kategoriach wiekowych. Pomimo tego, że jest to niewielki klub, odnosi on pewne sukcesy na arenie krajowej, jak również odnotowuje udział swoich zawodników w mistrzostwach świata i Europy.
W roku 2016 w wyniku głosowania nad budżetem obywatelskim Chełmży, postanowiono przeznaczyć środki na remont przystani. Środki na ten cel zapewniono też w budżecie gminy na 2018 rok.
Nazwy klubu.
W swej historii klub nosił następujące nazwy:
1927-1950 – Chełmżyńskie Towarzystwo Wioślarzy,1950-1951 – Związkowy Klub Sportowy „Związkowiec”,1951-1957 – Związkowy Klub Sportowy „Spójnia”,1957-1999 – sekcja wioślarska K.S. "Legia" Chełmża,od 1999 – Chełmżyńskie Towarzystwo Wioślarskie 1927.
Wyniki sportowe wioślarzy.
Osiągnięcia przedwojenne.
Przed II wojną światową zawodnicy ChTW Chełmża nie odnosili znaczących sukcesów poza wygranymi w zawodach lokalnych. Nie zdobyli żadnego tytułu mistrza Polski. 
W ogólnopolskiej rywalizacji sportowej PZTW klub uczestniczył od roku 1929, z tym, że nie we wszystkich latach był to udział w zawodach liczonych w tabelach punktacyjnych. W poszczególnych latach uzyskał następujące wyniki w klasyfikacji klubowej (dane według tabel punktacyjnych PZTW za poszczególne lata – podane zostało miejsce i liczba klubów, które zdobyły w regatach punkty i oficjalnie je sklasyfikowano):
Warto jednak zauważyć, iż wiele klubów w rywalizacji tej w poszczególnych latach nie uczestniczyło lub nie zdołało w danym roku zdobyć punktów.
Osiągnięcia powojenne.
Największymi sukcesami ChTW są, bez wątpienia, medal mistrzostw świata młodzieżowców zdobyty przez wychowankę klubu, Kornelię Nitzler i jej starty w reprezentacji Polski, a także wyniki na mistrzostwach świata i Europy uzyskane przez Ariela Makowskiego. Oprócz tego zawodnicy ChTW zdobyli w powojennej rywalizacji krajowej kilkadziesiąt medali mistrzostw Polski.
Według punktacji Polskiego Związku Towarzystw Wioślarskich klub w ostatnich latach zajął następujące miejsca w klasyfikacji drużynowej:
Sekcja kajakowa.
W okresie międzywojennym w ChTW istniała sekcja kajakowa – utworzona w roku 1928 i istniejąca do II wojny światowej. Prowadziła ona zarówno działalność rekreacyjną, jak i wyczynową. Należała do Polskiego Związku Kajakowego i organizowała w Chełmży liczne zawody – również ogólnopolskie. W roku 1939 sklasyfikowana została na 7. miejscu w klasyfikacji klubów kajakowych z Polski (na 37 klubów). Jednym z zawodników sekcji był Czesław Błaszkiewicz, który zakwalifikował się w 1939 roku na igrzyska olimpijskie, które miały odbyć się w roku 1940 w Helsinkach. W maju 1939 odebrano od niego w Toruniu ślubowanie olimpijskie, jednak z uwagi na wybuch wojny igrzyska nie odbyły się. 
Sekcja żeglarska.
Przed II wojną światową w Chełmżyńskim Towarzystwie Wioślarzy istniała również sekcja żeglarska. Miała ona charakter rekreacyjny. Po wojnie przejął ją nowo powstały Klub Sportowy „Włókniarz” Chełmża.
Najwybitniejsi zawodnicy.
Najwybitniejszymi wioślarzami w historii Chełmżyńskiego Towarzystwa Wioślarskiego byli:
Kornelia Nitzler – wychowanka klubu, medalistka młodzieżowych mistrzostw świata i wielokrotna reprezentantka kraju (już jako zawodniczka AZS-AWF Gorzów). Jej najlepsze wyniki:
Ariel Makowski – wychowanek klubu, wielokrotny reprezentant Polski na mistrzostwach świata i Europy. Jego największe sukcesy to:

</doc>
<doc id="4518376" url="https://pl.wikipedia.org/wiki?curid=4518376" title="Marek Sikorski">
Marek Sikorski



</doc>
<doc id="4518378" url="https://pl.wikipedia.org/wiki?curid=4518378" title="Medal Louisa Blériota">
Medal Louisa Blériota

Medal Louisa Blériota – wyróżnienie ustanowione przez Międzynarodową Federację Lotniczą na jej 36. Konferencji Generalnej w sierpniu 1936 r. w celu honorowania rekordów prędkości, wysokości i dystansu osiągniętych lekkimi samolotami.

</doc>
<doc id="4518381" url="https://pl.wikipedia.org/wiki?curid=4518381" title="Julio Caro Baroja">
Julio Caro Baroja

Julio Caro Baroja (ur. 13 listopada 1914 w Madrycie, zm. 18 sierpnia 1995 w Vera de Bidasoa) – hiszpański antropolog, historyk, lingwista, folklorysta i eseista, syn pisarki i etnolożki Carmen Baroja, siostrzeniec pisarza Pío Baroja oraz malarza i pisarza Ricardo Baroja.
Biografia.
Był synem madryckiego wydawcy Rafaela Caro Raggio i Carmen Baroja, pisarki tworzącej pod pseudonimem Vera de Alzate. Jego młodszym bratem był reżyser filmów dokumentalnych, etnograf i pisarz Pío Caro Baroja.
Wczesne dzieciństwo spędził w miasteczku Bera (Vera de Bidasoa) w prowincji Nawarra u boku wuja Pío, mającego ogromny wpływ na rozwój jego zainteresowań. Do szkoły podstawowej i średniej uczęszczał w Madrycie w latach 1921-1931. Po jej ukończeniu, a jeszcze przed rozpoczęciem studiów zaczął współpracę z baskijskimi antropologami i etnologami Telesforo Arazandi i José Miguel de Barandarán prowadzącymi badania na terenie Kraju Basków. Studia na Uniwersytecie Madryckim przerwała wojna domowa, wskutek czego powrócił do swojej rodzinnej miejscowości, gdzie dokończył pracę dyplomową. W 1940 roku obronił doktorat z historii starożytnej. Tematem jego pracy doktorskiej były dawne religie w Hiszpanii. Przez kilka lat był wykładowcą historii starożytnej i dialektologii, a w latach 1944–1955 zajmował stanowisko dyrektora w Museo del Pueblo Español. W 1951 roku otrzymał stypendium od Wenner-Gren Foundation for Anthropological Research na prowadzenia badań etnologicznych w Stanach Zjednoczonych. Współpracował wówczas z Instytutem Smithsońskim w Waszyngtonie. W roku 1952 przebywał na Uniwersytecie Oksfordzkim. Po powrocie do Hiszpanii w tym samym roku, zaangażował się w pracę rządowej misji badającej hiszpańską Saharę, czym zajmował się aż do 1957. W latach 60. XX wieku wykładał na Uniwersytecie w Coimbrze, był dyrektorem studiów historii społecznej i ekonomicznej w L'École Pratique des Hautes Études w Paryżu. Prowadził zajęcia na uniwersytetach w Europie i USA, ale przede wszystkim zajmował się pracą badawczą.
Rozgłos przyniosła mu książka "Las brujas y su mundo" z 1961 roku, wydana jeszcze w tym samym roku w wersji angielskiej jako "The World of the Witches". Do jego znanych książek należy również trylogia dotycząca roku obrzędowego w Hiszpanii: El Carnaval (1965), La estación de amor (1979) i El estío festivo (1984). W jego pracach dominuje tematyka baskijska "widoczna" w publikacjach: "Materiales para una historia de la lengua vasca en su relación con la latina" (1945), "Los pueblos del norte de la Península Ibérica" (1943), "La vida rural en Vera del Bidasoa" (1944), "Los vascos. Etnología" (1949), "Vasconiana. De Historia y Etnología" (1957) y "Etnografía Histórica de Navarra" (1971), "Los Vascos y la Historia a través de Garibay" (1972). Drugim tematem są prześladowane mniejszości religijne i etniczne: "Estudios saharianos" (1955), "Los moriscos del Reino de Granada" (1957), "Razas, pueblos y linajes" (1957), "Las brujas y su mundo" (1961), "Vidas mágicas e Inquisición" (1967), "El señor inquisidor y otras vidas por oficio" (1968), "Inquisición, brujerías y criptojudaísmo" (1970) y "Los judíos en la España moderna y contemporánea" (1961).
Tworzył również scenariusze do filmów dokumentalnych w reżyserii jego brata Pío Caro Baroja na temat zanikających zwyczajów na terenie Hiszpanii w ramach wspólnej firmy producenckiej Documentales Folklóricos de España.
Był członkiem Królewskiej Akademii Hiszpańskiej, Królewskiej Akademii Historycznej i Królewskiej Akademii Języka Baskijskiego. W 1983 roku otrzymał Nagrodę Księcia Asturii w kategorii nauk społecznych, a w 1989 – Międzynarodową Nagrodę Menéndez Pelayo.
Zmarł w wieku 80 lat w Vera de Bidasoa i tam został pochowany.

</doc>
<doc id="4518384" url="https://pl.wikipedia.org/wiki?curid=4518384" title="Ferhat Arıcan">
Ferhat Arıcan

Ferhat Arıcan (ur. 28 lipca 1993 r.) – turecki gimnastyk, brązowy medalista mistrzostw Europy, brązowy medalista igrzysk europejskich, trzykrotny medalista igrzysk śródziemnomorskich, srebrny medalista igrzysk olimpijskich młodzieży, uczestnik igrzysk olimpijskich w Rio de Janeiro.
Igrzyska olimpijskie.
W 2016 roku podczas igrzysk olimpijskich w Rio de Janeiro wystąpił w sześciu konkurencjach. Nie udało się awansować do żadnego w finałów indywidualnych. W wieloboju zajął 41. miejsce, co było najlepszym jego wynikiem. Był drugim męskim gimnastykiem reprezentującym Turcję na igrzyskach olimpijskich w historii. Pierwszym był Aleko Mulos, który wystąpił w 1908 roku.

</doc>
<doc id="4518387" url="https://pl.wikipedia.org/wiki?curid=4518387" title="Mapa Podziału Hydrograficznego Polski">
Mapa Podziału Hydrograficznego Polski

Mapa Podziału Hydrograficznego Polski, MPHP – mapa będąca podstawą oficjalnego podziału Polski pod kątem hydrografii.
MPHP jest mapą przedstawiającą sieć hydrograficzną Polski oraz fragmentów dorzecza Odry i Wisły leżących poza jej granicami w układzie współrzędnych PUWG 1992. 
Na podstawie MPHP wyznaczane są granice jednostek podziału administracyjnego obowiązującego w polskiej gospodarce wodnej – obszarów dorzeczy, regionów wodnych i zlewni. MPHP została udostępniona jako usługa WMS. Jest ona częścią Krajowej Infrastruktury Informacji Przestrzennej, przy czym licencji na jej użytkowanie udzielono nie tylko instytucjom polskim, ale też czeskiemu Instytutowi Badawczemu Gospodarki Wodnej im. T. G. Masaryka. 
MPHP stała się podstawą wyznaczania jednolitych części wód powierzchniowych podczas przygotowywania planów gospodarowania wodami na obszarze dorzeczy od cyklu 2016–2021.
System kodowania numerycznego.
Jednostki hydrograficzne mają przydzielone kodowanie numeryczne. Pierwsze cyfry oznaczają przynależność do jednego z dziewięciu głównych dorzeczy:
1 – dorzecze Odry
2 – dorzecze Wisły
3 – zlewnia Zalewu Szczecińskiego
4 – zlewnia przymorza
5 – zlewnia Zalewu Wiślanego
6 – dorzecze Niemna
7 – dorzecze Dniestru
8 – dorzecze Dunaju
9 – dorzecze Łaby.
Druga cyfra identyfikatora oznacza główne dopływy największych rzek (numery parzyste) lub odcinki tych rzek (liczby nieparzyste, przy czym numer 1 odpowiada odcinkowi źródłowemu, a 9 ujściowemu). Zatem w systemie tym Wisła podzielona jest na odcinki o następujących identyfikatorach:
21 – Wisła do Sanu 
23 – Wisła od Sanu do Wieprza
25 – Wisła od Wieprza do Narwi
27 – Wisła od Narwi do Drwęcy
29 – Wisła od Drwęcy do ujścia.
Główne dopływy Wisły z kolei mają kodowanie: 
22 – San
24 – Wieprz
26 – Narew
28 – Drwęca.
Ujścia głównych dopływów są punktami granicznymi odcinków głównej rzeki.
Ten sam system kodowania jest przyjęty w obrębie kolejnych jednostek. W ten sposób jednostka o identyfikatorze 21 podzielona jest na kolejne jednostki:
211 – Wisła do Przemszy
212 – Przemsza
213 – Wisła od Przemszy do Dunajca
214 – Dunajec
215 – Wisła od Dunajca do Nidy
216 – Nida
217 – Wisła od Nidy do Wisłoki
218 – Wisłoka
219 – Wisła od Wisłoki do Sanu.
W związku z tym sama Wisła jako cały ciek ma identyfikator 2, a jej poszczególne odcinki mogą mieć własne identyfikatory o większej liczbie cyfr. Całe rzeki mają numer parzysty, a odcinki nieparzysty. Co prawda zasadniczo im rzędowość rzeki jest wyższa, tym jej identyfikator jest wyższy, jednak na podstawie liczby cyfr w identyfikatorze nie da się jej ustalić. Rzeki pierwszego rzędu, tj. wpadające bezpośrednio do morza, mogą mieć identyfikator jednocyfrowy (np. Odra – 1, Wisła – 2), dwucyfrowy (np. Parsęta – 44), trzycyfrowy (np. Słupia – 472), czterocyfrowy (np. Orzechowa – 4732) lub pięciocyfrowy (np. Potok Oliwski – 47994). Najdłuższe identyfikatory cieków (nie odcinków) mają dziewięć cyfr (np. Krzeszówka – 213464686).
Podstawowa tabela DBF w wersji elektronicznej MPHP z 2014 zawiera 14374 pozycji (cieków). Ponadto mapa zawiera 9616 identyfikatorów wód stojących. Wśród nich oprócz jezior i sztucznych zbiorników jest Morze Bałtyckie o identyfikatorze 167778 i jego akweny, np. Zatoka Gdańska – 32212 czy Zalew Szczeciński – 134639. W tym przypadku kodowanie nie zachowuje układu hierarchicznego, np. Zatoka Pucka ma identyfikator 112909, a Zalew Kamieński – 49553. Włączone są też do nich obszary podmokłe, jak np. bagno Pulwy (112973). 
Warstwy shapefile zawierają większą liczbę obiektów, gdyż oprócz cieków i zbiorników, którym nadano identyfikator, zawierają mniejsze, często bezimienne, cieki i zbiorniki.
Cieśniny są tu potraktowane jak cieki, choć mają numery nieparzyste – Świna ma numer 33, a Dziwna 35. W konsekwencji cieki wpadające do Zalewu Kamieńskiego mają numerację jak dopływy Dziwny, np. Świniec o identyfikatorze 3534. Według MPHP odcinkiem ujściowym Wisły jest Przekop Wisły, podczas gdy pozostałe ramiona jej delty mają odrębną numerację, np. Nogat ma identyfikator 52, a Martwa Wisła 48. W konsekwencji takie dopływy Wisły, jak Motława (486) czy Tuja (5146) mają identyfikatory wskazujące na dorzecza inne niż dorzecze Wisły.
Historia.
Mapy zebrane w atlas „Podział Hydrograficzny Polski” opracowano w latach 70. XX wieku. Miały one skalę 1:100 000.
Prace nad mapą hydrograficzną z wersją cyfrową podjął Instytut Meteorologii i Gospodarki Wodnej na zlecenie Ministerstwa Ochrony Środowiska, Zasobów Naturalnych i Leśnictwa, którego kompetencje obejmowały wówczas zarządzanie wodami. Podstawą były wojskowe mapy w skali 1:50 000 i taką skalę przyjęto dla MPHP. Pierwszy etap prac trwał od roku 1997 do 2003. W następnym etapie, trwającym do 2012, dane korygowano i aktualizowano. Uwzględniono również wymogi dyrektywy INSPIRE. W rezultacie powstała mapa rastrowa podzielona na 1 083 arkusze. Długość sieci rzecznej na tej mapie wynosi 140 218,27 km.
Wraz z rozwojem zasobów baz danych topograficznych, numerycznych modeli terenu czy ortofotomap, na potrzeby projektu ISOK MPHP uszczegółowiono do skali 1:10 000 (MPHP10). Dostosowano hydronimy do występujących w państwowym rejestrze nazw geograficznych. Mapę opracowała firma MGGP na zlecenie Krajowego Zarządu Gospodarki Wodnej w latach 2012–2013. Długość sieci rzecznej na tej mapie wynosi 150 843,18 km. Początkowe wersje zawierały niespójności, przykładowo linię brzegową jezior poprowadzono, włączając szuwary bądź w obrąb jeziora, bądź poza nim. Kontrowersje budziły również niektóre decyzje o podziale zbiorników o kilku plosach na odrębne jeziora lub przeciwnie, łączenie zbiorników w jeden.

</doc>
<doc id="4518394" url="https://pl.wikipedia.org/wiki?curid=4518394" title="MPHP">
MPHP



</doc>
<doc id="4518395" url="https://pl.wikipedia.org/wiki?curid=4518395" title="Stanisław Ejzert">
Stanisław Ejzert

Stanisław Ejzert, ps. „Zdzisław Guzowski” (ur. 31 marca 1893 w Rudzie Guzowskiej, zm. 26 czerwca 1984 w Brighton) – major Wojska Polskiego.
Życiorys.
Urodził się 31 marca 1893 w Rudzie Guzowskiej jako syn Aleksandra i Olimpii z domu Nowakowskiej. Przed 1914 zdał maturę.
Po wybuchu I wojny światowej w 1914 wstąpił Legionach Polskich i służył w 1 Pułku Ułanów (tzw. „Beliniacy”). Później działał w Polskiej Organizacji Wojskowej. Posługiwał się tożsamością „Zdzisław Guzowski”. W przeddzień 1 listopada 1918 wszedł w skład 3 plutonu z Domu Akademickiego, dowodzonego przez ppor. Karola Piaseckiego. Następnie brał udział w listopadowej obronie Lwowa podczas wojny polsko-ukraińskiej. Pełnił wówczas funkcję sekcyjnego w 2 baterii pod dowództwem inż. Tadeusza Filipowicza.
Przyjęty do Wojska Polskiego został awansowany na stopień porucznika w grupie podlekarzy weterynarii w korpusie oficerów lekarzy weterynarii ze starszeństwem z dniem 1 czerwca 1919. W 1923 będąc oficerem Kadry Okręgowego Szpitala Koni X z Przemyśla był odkomenderowany na studia w Akademii Medycyny Weterynaryjnej we Lwowie. Następnie zweryfikowany jako porucznik lekarz weterynarii ze starszeństwem z dniem 1 czerwca 1919. W 1924 jako oficer nadetatowy Kadry Okręgowego Szpitala Koni 9 w Brześciu służył w 30 Pułku Artylerii Polowej. Od 1 listopada 1925 do sierpnia 1926 był komendantem Oddziału Szkolnego w 9 Okręgowym Szpitalu Koni, po czym został lekarzem weterynarii 9 Pułku Artylerii Polowej. Później został awansowany na stopień kapitana weterynarii ze starszeństwem z dniem 1 stycznia 1928. W 1928 służył w Korpusie Ochrony Pogranicza. W 1932 służył w Komendzie Miasta Warszawa. Służył także w 5 pułku artylerii.
Po zakończeniu II wojny światowej pozostał na emigracji w Wielkiej Brytanii. Zamieszkiwał w Brighton. Należał do Koła Lwowian w Londynie, działał w zarządzie Koła Beliniaków, w Skarbie Narodowym. Zmarł 26 czerwca 1984 w Brighton.

</doc>
<doc id="4518397" url="https://pl.wikipedia.org/wiki?curid=4518397" title="Tin Srbić">
Tin Srbić

Tin Srbić (ur. 11 września 1996 w Zagrzebiu) – chorwacki gimnastyk, mistrz świata, srebrny medalista mistrzostw Europy.
Został pierwszym w historii reprezentantem Chorwacji, który zdobył złoty medal mistrzostw świata, wygrywając w 2017 roku w Montrealu w ćwiczeniach na drążku.
Jego partnerka, Ana Đerek, wystąpiła na letnich igrzyskach olimpijskich w 2016 roku.

</doc>
<doc id="4518404" url="https://pl.wikipedia.org/wiki?curid=4518404" title="Uniwersytet Sztuk Użytkowych w Wiedniu">
Uniwersytet Sztuk Użytkowych w Wiedniu



</doc>
<doc id="4518408" url="https://pl.wikipedia.org/wiki?curid=4518408" title="Peregocetus">
Peregocetus

Peregocetus – rodzaj wymarłego prawalenia z rodziny "Protocetidae" żyjącego w środkowym eocenie (42,6 mln lat temu), najstarszy znany czworonożny waleń zamieszkujący Ocean Spokojny i półkulę południową. Opisany na przykładzie szczątków okazu gatunku typowego "Peregocetus pacificus", najbardziej kompletnych z odkrytych poza Indiami i Pakistanem, gdzie powstała ta grupa zwierząt. Osiągał do 4 m długości z ogonem, który budową przypominał ogon bobrów i wydr, co wskazuje na jego duże znaczenie w manewrowaniu w wodzie, natomiast budowa kończyn, obręczy biodrowej i obecność kopyt wskazują na zachowanie zdolności poruszania się po lądzie.

</doc>
<doc id="4518416" url="https://pl.wikipedia.org/wiki?curid=4518416" title="B-38 (szybowiec)">
B-38 (szybowiec)

B-38 – polski szybowiec wyczynowy skonstruowany w dwudziestoleciu międzywojennym.
Historia.
Inżynier Michał Blaicher w 1937 roku zaprojektował szybowiec wyczynowy, dostosowany do lotów w warunkach słabych noszeń. W 1938 roku zakończono opracowanie dokumentacji projektowej i rozpoczęto budowę prototypu w Lwowskich Warsztatach Lotniczych.
Budowę prototypu ukończono na przełomie 1938 i 1939 roku, oblot został wykonany wiosną 1939 roku przez konstruktora na lotnisku w Skniłowie. Dalsze loty wykonywał pilot Zbigniew Żabski. Szybowiec wykazał się zakładanymi osiągami w zakresie niskich prędkości oraz dużą doskonałością. Problemem okazała się słaba konstrukcja klap, które wyginały się i zacinały. Wada została usunięta w lipcu 1939 roku przez inż. Józefa Niespała, który zmienił ich konstrukcję. Przeprowadzono próby statyczne skrzydła, które wykazały, że konstrukcja spełnia wymagania postawione przez Instytut Techniczny Lotnictwa. Kolejne loty planowano na wrzesień 1939 roku, ale nie doszło do nich z uwagi na wybuch II wojny światowej. Jedyny zbudowany egzemplarz szybowca został zniszczony podczas bombardowania Podlaskiej Wytwórni Samolotów.
Konstrukcja.
Jednomiejscowy szybowiec wyczynowy w układzie wolnonośnego górnopłatu o konstrukcji drewnianej.
Kadłub o przekroju jajowym, o konstrukcji półskorupowej. Kabina pilota zakryta zdejmowaną osłoną, wyposażona w komplet przyrządów do lotów bez widoczności ziemi. Fotela pilota z możliwością regulacji w czasie lotu. Z przodu umieszczony hak do startu z lin gumowych i zaczep do startu na holu. Statecznik pionowy stanowił integralną część kadłuba.
Płat o „mewim” kształcie, dwudzielny o obrysie prostokątno-eliptycznym. Konstrukcja płata oparta na dwóch dźwigarach skrzynkowych. Powierzchnia kryta sklejką do drugiego dźwigara, dalej płótnem. Wyposażony w lotki wyważone masowo oraz dwuczęściowe klapy Flowera wysuwane na wózkach, z możliwością wychylenia do 40°. Napęd lotek i klap linkowy.
Usterzenie krzyżowe, wolnonośne. Statecznik poziomy niedzielony, mocowany od przodu dolnej części statecznika pionowego. Konstrukcja i pokrycie stateczników drewniane, powierzchnie sterowe kryte płótnem. Napęd sterów linkowy.
Podwozie jednotorowe złożone z amortyzowanej płozy podkadłubowej i amortyzowanej płozy ogonowej. Do startu za samolotem stosowano odrzucany dwukołowy wózek.

</doc>
<doc id="4518418" url="https://pl.wikipedia.org/wiki?curid=4518418" title="November">
November



</doc>
<doc id="4518419" url="https://pl.wikipedia.org/wiki?curid=4518419" title="XXXVIII Krajowy Festiwal Piosenki Polskiej w Opolu">
XXXVIII Krajowy Festiwal Piosenki Polskiej w Opolu

38. Krajowy Festiwal Piosenki Polskiej w Opolu – edycja z 2001 r. Po raz drugi odbył się plebiscyt i koncert Superjedynek. Zorganizowały je TVP 1 i RMF FM. Wykonawcy byli nagradzani za muzyczne osiągnięcia w ciągu 12 miesięcy poprzedzających imprezę. Zespołom akompaniował zespół Kukla Band pod dyrekcją Zygmunta Kukli.
Dzień przed oficjalnym rozpoczęciem imprezy TVP na placu Wolności zorganizowała koncert hip-hopowy. Zagrali m.in.: Kaliber 44, Molesta, Wzgórze Yapa 3. Przed emisją w telewizji koncert lekko zretuszowano. „Wyczyszczono” wulgaryzmy z tekstów raperów i hip-hopowców.
8 czerwca 2001 roku tuż przed rozpoczęciem wieczornego otwarcia festiwalu na Placu Wolności odbył się koncert Debiutów.
Kabareton „Leć, Adam leć”.
Wystąpili: 
Koncert „SuperJedynki 2001”.
Zwycięzcy :
Podczas tego koncertu odbyły się też recitale Danuty Błażejczyk i świętującego 20-lecie pracy artystycznej zespołu Republika, a także występ zwyciężczyni Debiutów Kai Paschalskiej.
Grand Prix.
Otrzymał Ryszard Rynkowski za całokształt pracy artystycznej.

</doc>
<doc id="4518423" url="https://pl.wikipedia.org/wiki?curid=4518423" title="Ciemiężyk pospolity">
Ciemiężyk pospolity



</doc>
<doc id="4518424" url="https://pl.wikipedia.org/wiki?curid=4518424" title="Jan Lech Lewandowski">
Jan Lech Lewandowski

Jan Lech Lewandowski (ur. 27 stycznia 1926, zm. 9 kwietnia 2019) – polski specjalista w zakresie odlewnictwa, prof. zw. dr hab. inż. nauk technicznych.
Życiorys.
W 1951 ukończył studia w zakresie hutnictwa w Akademii Górniczo-Hutniczej im. Stanisława Staszica w Krakowie, w 1960 obronił pracę doktorską, otrzymując doktorat, a w 1963 habilitował się na podstawie oceny dorobku naukowego i pracy. W 1971 nadano mu tytuł profesora nadzwyczajnego nauk technicznych, a w 1977 otrzymał nominację na profesora zwyczajnego.
Pracował w Zakładzie Tworzyw Formierskich i Ochrony Środowiska na Wydziale Odlewnictwa Akademii Górniczo-Hutniczej w Krakowie, oraz był członkiem Rady Towarzystw Naukowych Prezydium Polskiej Akademii Nauk.

</doc>
<doc id="4518425" url="https://pl.wikipedia.org/wiki?curid=4518425" title="Grete Natzler">
Grete Natzler

Grete Natzler, właściwie Margarete Natzler, pseudonim Della Lind (ur. 19 czerwca 1906 w Wiedniu, zm. 10 czerwca 1999 w Key West) – austriacka aktorka teatralna i filmowa, sopranistka operowa.
Życiorys.
Grete była córką aktorki Lilli Meissner i Leopolda Natzlera (1860–1926) aktora i śpiewaka operowego. Dwie z jej młodszych sióstr również były aktorami i śpiewaczkami. Alice Maria występowała pod pseudonimem Lizzi Natzler, a Hertha Natzler pod własnym nazwiskiem. Była kuzynką popularnego aktora Alfreda Reginalda Natzlera, zwanego Reggie Nalder.
Swój debiut sceniczny miała w 1927 roku w Wiener Stadttheater. W 1929 roku zadebiutowała w filmie niemym. Wraz z nadejściem ery filmu dźwiękowego zwiększyło się zapotrzebowanie na aktorki potrafiące śpiewać i z odpowiednią dykcją. Kręciła w Berlinie i Paryżu, gdzie grała głównie drugoplanowe role w komediach, w których również śpiewała. Wiosną 1932 roku wróciła na scenę teatru i wystąpiła w sztuce "Casanova". Po przejęciu władzy przez nazistów w 1933 roku wyjechała do Londynu. Tam dostała główną rolę w filmie "The Student’s Romance" (1935), który otrzymał nominację do nagrody Puchar Mussoliniego, dla najlepszego zagranicznego filmu na Międzynarodowym Festiwalu Filmowym w Wenecji. W lipcu 1935 roku Grete Natzler wyemigrowała do Stanów Zjednoczonych i podpisała kontrakt z wytwórnią MGM. W 1937 roku bez powodzenia ubiegała się o główną rolę w filmie "The Last Gangster". Przed końcem roku dostała główną rolę kobiecą w komediowym filmie "", gdzie wystąpiła u boku Stana Laurela i Olivera Hardyego. W filmie tym wystąpiła pod pseudonimem Della Lind. Pod takim samym nazwiskiem występowała później w broadwayowskich musicalach, m.in. w "The Streets of Paris", "Song Without Words", "Music at My Heart" i "The Lady From Paris".
Była żoną kompozytora Franza Steiningera (1906–1974).

</doc>
<doc id="4518427" url="https://pl.wikipedia.org/wiki?curid=4518427" title="Durski-Trzaska">
Durski-Trzaska



</doc>
<doc id="4518432" url="https://pl.wikipedia.org/wiki?curid=4518432" title="Ewa Mańkowska (malarka)">
Ewa Mańkowska (malarka)



</doc>
<doc id="4518436" url="https://pl.wikipedia.org/wiki?curid=4518436" title="Stefan Starnawski">
Stefan Starnawski

Stefan Starnawski (ur. 4 lipca 1899 w majątku Dębnia, zm. 14 lipca 1980 w Hammersmith) – pułkownik Wojska Polskiego.
Życiorys.
Urodził się 4 lipca 1899 w majątku Dębnia, w gminie Niedrzwica Duża, jako syn Leona Cyriaka Starnawskiego II (ur. 1845) i Stefanii Mazurkiewicz. Był starszym bratem Antoniego (1901–1985), majora kawalerii Wojska Polskiego, kawalera Orderu Virtuti Militari.
Po zakończeniu I wojny światowej został przyjęty do Wojska Polskiego. 12 lutego 1923 prezydent RP awansował go z dniem 1 stycznia 1923 na porucznika ze starszeństwem z 1 grudnia 1920 i 6. lokatą w korpusie oficerów jazdy. W 1923, 1924 był oficerem 20 pułku ułanów w Rzeszowie. Jako oficer tej jednostki w 1928 na przełomie lat 20. i 30. pozostawał w kadrze Centrum Wyszkolenia Kawalerii. W tym czasie został awansowany na stopień rotmistrza ze starszeństwem z dniem 1 stycznia 1931. W grudniu 1932 ogłoszono jego przeniesienie do 20 pułku ułanów w Rzeszowie. Na stopień majora awansował ze starszeństwem z 19 marca 1938 i 30. lokatą w korpusie oficerów kawalerii. W marcu 1939 był dowódcą szwadronu zapasowego 14 pułku Ułanów Jazłowieckich.
Po wybuchu II wojny światowej w kampanii wrześniowej 1939 był dowódcą nadwyżek 14 pułku ułanów w składzie Ośrodka Zapasowego Kawalerii „Stanisławów”. Ponadto był zastępcą dowódcy pułku marszowego Podolskiej Brygady Kawalerii.
Po przedostaniu się na Zachód został zastępcą dowódcy odtworzonego w ramach Wojska Polskiego we Francji macierzystego 14 pułku ułanów. Po ewakuowaniu jednostki do Wielkiej Brytanii i został dowódcą pułku (w Polskich Siłach Zbrojnych) w maju 1942 i pełnił stanowisko w kolejnych latach w stopniu podpułkownika. Po zakończeniu wojny i rozformowaniu pułku na początku 1947 pełnił stanowisko dowódcy 114 Oddziału w składzie Polskiego Korpusu Przysposobienia i Rozmieszczenia.
Do końca życia pozostawał w stopniu pułkownika. Zmarł 14 lipca 1980 w Hammersmith.

</doc>
<doc id="4518437" url="https://pl.wikipedia.org/wiki?curid=4518437" title="Zaścianocze">
Zaścianocze



</doc>
<doc id="4518440" url="https://pl.wikipedia.org/wiki?curid=4518440" title="Thái Đức">
Thái Đức

Nguyễn Nhạc , znany jako cesarz Thái Đức (zm. 1793) – władca Wietnamu w latach 1778–1788, członek tzw. dynastii Tây Sơn .
Nguyễn Nhạc i jego bracia Nguyễn Huệ i Nguyễn Lữ, znani razem jako "bracia Tây Sơn", byli przywódcami ludowego powstania Tây Sơn. Jako buntownicy podbili Wietnam, zwalczając arystokratyczny ród Nguyễn (zbieżność nazwisk przypadkowa) oraz interwencje wojsk syjamskich i chińskich.
W 1778 Nguyễn Nhạc, najstarszy z braci, ogłosił się cesarzem () Wietnamu. Jego dziesięcioletnie panowanie było okresem gwałtownych zmian społecznych i wojny domowej. Gdy między braćmi doszło do rozłamu, w 1788 Nhạc odstąpił tron cesarski Nguyễn'owi Huệ, odtąd będąc stosunkowo niezależnym watażką wojskowym, akceptującym jednak władzę brata.
Gdy Nguyễn Huệ (Quang Trung) zmarł w 1792, Nhạc chciał zorganizować mu wystawny pogrzeb, jednak droga do Phú Xuân (Huế) była zablokowana przez wojsko. W 1793 oddziały Nhạca zostały zaatakowane przez armię Nguyễn Ánha. Nhạc wnioskował o pomoc u dworzan młodego cesarza Cảnh Thịnha. Żołnierze cesarscy odparli atak, jednak zagarnęli dzielnicę Nhạca. Nhạc niedługo potem zmarł.
Miał pięciu synów, wszyscy oni jednak zostali później zamordowani przez dynastię Nguyễn.

</doc>
<doc id="4518443" url="https://pl.wikipedia.org/wiki?curid=4518443" title="Nguyễn Huệ">
Nguyễn Huệ



</doc>
<doc id="4518451" url="https://pl.wikipedia.org/wiki?curid=4518451" title="Tsimanampetsotsa (jezioro)">
Tsimanampetsotsa (jezioro)

Tsimanampetsotsa (fra. "Lac Tsimanampetsotsa") − umiarkowanie alkaliczne słone jezioro w południowo-zachodniej części Madagaskaru, położone w regionie Atsimo-Andrefana. 
Opis.
Jezioro znajduje się na terenie Parku Narodowego Tsimanampetsotsa. Zostało ono 25 września 1998 roku włączone do obszarów objętych konwencją ramsarską dotyczącą ochrony obszarów wodno-błotnych o znaczeniu międzynarodowym .
Jezioro ma około 20 km długości, około 2 km szerokości i maksymalną głębokość około 2 m, przy czym wielkość zbiornika jest zmienna i uzależniona od ilości wody do niego docierającej oraz parowania.
Woda jeziora jest wysoce zmineralizowana i umiarkowanie alkaliczna (pH ~ 8,0), o stosunkowo wysokich stężeniach amoniaku i fosforanu. Stężenia soli zbliżają się do stężeń w wodzie morskiej, stając się nieco rozcieńczone w porze deszczowej. Wschodnia część jeziora otrzymuje pewną ilość słodkiej wody spływającej z płaskowyżu, w związku z czym ma stale niższe stężenia soli niż część zachodnia. Ponieważ jezioro jest stosunkowo płytkie, nawet niewielkie zmiany poziomu wody powodują dramatyczne zmiany wielkości powierzchni jeziora.
Jezioro znajduje się na obszarze o klimacie półpustynnym − temperatury w dzień są wysokie, natomiast opady są niewielkie. Położone jest obszarze najmniejszych opadów na Madagaskarze. Ilość wody w związana jest z wielkością opadów deszczu oraz z wodami podziemnymi.
Na brzegach jeziora rosną rośliny tolerujące zwiększone zasolenie, m.in. pałka południowa ("Typha domingensis"), rośliny z rodzaju cibora ("Cyperus" spp.), "Salicornia pachystachya", "Salsola littoralis", "Atripex perrieri", "Sporobolus virginicus", "Paspalum vaginatum", "Acrostichum aureum".
Wysokie stężenia fosforanów jest uważane za główny czynnik ograniczający różnorodność fauny wodnej. W jeziorze nie ma ryb. Natomiast występują w nim różne gatunki bezkręgowców. We wschodniej części jeziora występuje więcej gatunków niż zachodniej, prawdopodobnie z powodu stale niższych stężeń soli. Stwierdzono, że występują tu m.in.: zatoczek pospolity ("Planorbis planorbis"), "Georissa petiti", ślimaki z rodzaju "Potamopyrgus", "Grandidierella mahafalensis", "Halmyrapseudes thaumastocheles", pijawki z rodziny "Glossiphoniidae".
W rejonie jeziora Tsimanampetsotsa zaobserwowano ponad 34 gatunków ptaków, występują tu m.in. flaming mały ("Phoeniconaias minor"), sieweczka madagaskarska ("Charadrius thoracicus"), perkozek białosmugi ("Tachybaptus pelzelnii") oraz flaming różowy ("Phoenicopterus roseus").

</doc>
<doc id="4518463" url="https://pl.wikipedia.org/wiki?curid=4518463" title="PlayStation 5">
PlayStation 5

PlayStation 5 (w skrócie jako PS5) – konsola gier wideo dziewiątej generacji stworzona przez Sony Interactive Entertainment, zapowiedziana w 2019 roku jako następca PlayStation 4. Premiera sprzętu w Ameryce Północnej, Japonii, Australii, Nowej Zelandii, Singapurze i Korei Południowej odbyła się 12 listopada 2020, a w pozostałych regionach (z wyjątkiem Chin i Indii) tydzień później. Wydana została w dwóch wariantach. Podstawowy zawiera napęd dysków Blu-ray i obsługuje gry pochodzące zarówno z dystrybucji pudełkowej, jak i z dystrybucji cyfrowej za pośrednictwem sklepu PlayStation Store. Drugi wariant, PlayStation 5 Digital Edition, odznacza się niższą ceną ze względu na brak napędu optycznego i umożliwia uruchamianie jedynie gier cyfrowych. Konsola wyposażona jest w napęd SSD pozwalający na szybkie przesyłanie danych i znaczące poprawienie wydajności wyświetlania grafiki, w procesor graficzny AMD obsługujący technologię śledzenia promieni i rozdzielczość 4K oraz pozwalający uruchamiać gry z szybkością do 120 klatek na sekundę. Zapewniono też obsługę dźwięku 3D. PlayStation 5 jest wstecznie kompatybilna z większością gier PlayStation 4 i PlayStation VR. Ogłoszono także 28 tytułów startowych przeznaczonych dla konsoli.
Historia.
Pierwsze oficjalne informacje na temat PlayStation 5 pojawiły się w kwietniu 2019 roku w wywiadzie z Markiem Cernym, głównym architektem konsoli, opublikowanym w magazynie „Wired”. W raporcie finansowym Sony na kwartał kończący się 31 marca 2019 roku potwierdzono, że konsola nowej generacji znajduje się w produkcji, ale nie trafi na rynek przed kwietniem 2020. W kolejnym wywiadzie dla „Wired” firma ogłosiła, że przymierza się do światowej premiery konsoli przed końcem 2020 roku. Specyfikacja sprzętu została ujawniona w październiku 2019. Podczas targów Consumer Electronics Show 2020 Sony zaprezentowało oficjalne logo PlayStation 5, utrzymane w tym samym minimalistycznym stylu, co poprzedniczek. Pełną specyfikację zaprezentował Cerny 18 marca 2020 podczas prezentacji online przeprowadzonej wspólnie przez Sony i Digital Foundry. 2 kwietnia Digital Foundry opublikowało „szczegółową zapowiedź” w oparciu o wywiad z Cernym.
Według doniesień agencji prasowej Bloomberg z lutego 2020, powołującej się na informacje od osób powiązanych z Sony, koszt produkcji jednej konsoli oszacowany został na ok. 450 dolarów amerykańskich. Wpływ na to miały wyższe koszty pamięci flash, wykupowane masowo przez producentów smartfonów, chcących przystosować je do obsługi technologii 5G. Bloomberg oszacował, że cena konsoli powinna wynieść co najmniej 470 dolarów, żeby przynieść zyski Sony, zauważył jednak, że regularne przychody z miesięcznych subskrypcji mogą pozwolić firmie na „większą swobodę” w ustaleniu ostatecznej ceny.
Planowany na 4 czerwca 2020 pokaz gier przeznaczonych na konsolę został przełożony na 11 czerwca w związku z protestami po śmierci George’a Floyda. Podczas pokazu zaprezentowano również wygląd PlayStation 5.
Specyfikacja techniczna.
PlayStation 5 zasilane jest przez niestandardowy ośmiordzeniowy procesor AMD Zen 2 taktowany ze zmienną częstotliwością maksymalnie 3,5 GHz. Niestandardowy jest również procesor graficzny, bazujący na architekturze RDNA 2 firmy AMD. Konsola wyposażona jest w 36 jednostek obliczeniowych działających na zmiennej częstotliwości ograniczonej do 2,23 GHz, mogącej osiągnąć do 10,28 teraflopów. Procesor graficzny obsługuje technologię śledzenia promieni w czasie rzeczywistym. Obie jednostki przetwarzające są monitorowane przez specjalny system zawierający technologię AMD SmartShift, który dostosowuje ich częstotliwość w oparciu o bieżącą aktywność obu układów, żeby uzyskać optymalny stały pobór mocy, i modelowy profil wydajności system-on-a-chip. Przykładowo, jeśli procesor działa z mniejszą aktywnością, system może zmniejszyć jego częstotliwość i zwiększyć częstotliwość procesora graficznego, żeby umożliwić mu działanie z wyższą wydajnością bez wpływu na zużycie energii lub chłodzenie. System chłodzenia PlayStation 5 opiera się o duży dwustronny wentylator chłodzący wlot powietrza o średnicy 120 mm i grubości 45 mm. Chłodzenie wspomagane jest przez duży radiator ze standardową konstrukcją rurki cieplnej, która według Sony ma „kształt i przepływ powietrza, które umożliwiają osiągnięcie takiej samej wydajności jak w komorze parowej”. Chłodzenie SoC jest wspomagane przez przewodnik termiczny z ciekłego metalu, znajdujący się pomiędzy SoC a radiatorem. System zawiera 350-watowy zasilacz. Konsola została opracowana w taki sposób, żeby ograniczyć pobór mocy w trybie uśpienia. W PlayStation 5 zaimplementowano nową technologię dźwięku Tempest Engine. Konsola wyposażona jest w 16 GB pamięci GDDR6 SDRAM o przepustowości 448 GB/s i 512 MB dodatkowego RAM-u typu DDR4 dla zadań wykonywanych w tle. Konsola ma wbudowany dysk SSD o pojemności 825 GB i szybkości przesyłania danych wynoszącej 5,5 GB/s. Dysk wyposażono w specjalny układ odpowiadający za zaawansowaną kompresję danych i pozwalający na ich efektywne przesyłanie z szybkością do 9 GB/s. PlayStation 5 obsługuje standardy łączności bezprzewodowej Bluetooth 5.1 i 802.11ax (Wi-Fi 6). Urządzenie w wersji standardowej wyposażone jest także w napęd Ultra HD Blu-ray obsługujący płyty o pojemności do 100 GB, natomiast wersja „Digital Edition” jest go pozbawiona.
Kontroler DualSense.
7 kwietnia 2020 Sony zaprezentowało kontroler bezprzewodowy DualSense, oparty o wcześniejsze kontrolery DualShock, ale zmodyfikowany na podstawie opinii producentów gier i graczy. Kontroler wyposażony jest w adaptacyjne spusty i reakcję na dotyk, w razie konieczności mogące zmieniać opór, żeby oddać takie efekty w grze, jak np. naciąganie cięciwy łuku oraz zaawansowane wibracje haptyczne. Na kontrolerze znajduje się większość przycisków z DualShock 4, z wyjątkiem „Share”, który został zmieniony na „Create”, pozwalający na tworzenie treści i dzielenie się nimi. Dodany został nowy mikrofon, dzięki któremu użytkownicy mogą rozmawiać z innymi przy użyciu samego kontrolera, jak również poprawiono wbudowany głośnik. Standardowe kontrolery utrzymane są w czarno-białej kolorystyce. Pasek świetlny został przeniesiony na obrzeża touchpadu. Kontroler wyposażony jest w port USB-C, wejście słuchawkowe i wytrzymalszą baterię.
Akcesoria dodatkowe.
Wraz z samą konsolą, zapowiedziane zostały również dodatkowe akcesoria do niej, w tym m.in. stacja ładująca kontroler, nowa kamera HD, pilot multimedialny i słuchawki bezprzewodowe The Pulse 3D. Większość akcesoriów do PlayStation 4 będzie działać z nową konsolą, jednak część ich funkcjonalności zostanie ograniczona. Kontrolery DualShock 4 działać będą wyłącznie w grach z kompatybilnością wsteczną. Z grami PlayStation 5 kompatybilne będą kontrolery PlayStation Move, kamera i gogle PlayStation VR oraz przeznaczony do nich kontroler PlayStation VR Aim, jak również inne licencjonowane kontrolery, takie jak np. kierownice czy instrumenty do gier z serii "Rock Band", oraz peryferia, jak chociażby zestawy słuchawkowe.
System operacyjny.
Interfejs użytkownika PlayStation 5 został przeprojektowany w sposób, który Sony określa jako „przystępny i informacyjny”, pozwalający w czasie rzeczywistym śledzić informacje na temat aktywności znajomych, dostępnych aktywności wieloosobowych, zadań jednoosobowych i nagród. Cerny stwierdził, że firma nie chciała, żeby gracze musieli każdorazowo włączać grę, żeby być z nią na bieżąco, więc wszystkie te opcje są widoczne z poziomu interfejsu. Matt MacLaurin, wiceprezes ds. rozwoju "user experience" w Sony, określił nowy interfejs jako „bardzo interesującą ewolucję systemu operacyjnego” i „stuprocentowe rozwinięcie interfejsu PlayStation 4 z kilkoma nowymi konceptami”. Dodał również, że interfejs jest bardzo szybki dzięki nowemu językowi wizualnemu.
Według Eurogamera, interfejs zaprojektowany został do bycia responsywnym, poprawienia dostępności, przejrzystości i prostoty. Jest renderowany w rozdzielczości 4K, z obsługą wysokiej rozpiętości tonalnej (HDR). Główne motywy obecne w interfejsie PlayStation 4 zostały przeprojektowane w nowy ekran startowy. Na górze znajduje się rząd kafelków z aplikacjami, a dwa niższe przypisano do gier i aplikacji multimedialnych. Wybranie z poziomu menu ikony gry wyświetla informacje na temat postępów gracza w niej, np. osiągnięty poziom w grze wieloosobowej. PlayStation Store nie jest już uruchamianą osobno aplikacją, a zostało wbudowane w interfejs konsoli.
Jedną z największych zmian w stosunku do interfejsu PlayStation 4 jest wprowadzenie podzielonego na dwie sekcje „centrum kontroli”, wywoływanego natychmiast przyciskiem „PS”. Górną część zajmują karty sugerujące działania na podstawie ostatnich aktywności gracza, takie jak np. chat grupowy. Karty poświęcone grom mogą wyświetlać informacje dotyczące rozgrywki, jak chociażby postęp w wykonywaniu określonych misji czy listę dostępnych zadań, z możliwością przeskoczenia bezpośrednio do nich. Abonentom płatnej subskrypcji PlayStation Plus dodatkowo wyświetlane są karty ze wskazówkami, zrzutami ekranu czy filmami opisującymi, jak ukończyć daną aktywność. Karty odnoszące się do systemu mogą wyświetlać informacje o promocjach w sklepie albo zrzuty ekranu do udostępnienia. Funkcje te dostępne są dla gier PlayStation 5 i zaktualizowanych z poprzedniej generacji. Niższą część centrum kontroli stanowi poziomy rząd ikon, które użytkownik może dostosować według własnych preferencji, takich jak chociażby powiadomienia, lista znajomych czy ustawienia systemowe. Wśród aplikacji multimedialnych obsługiwanych przez PlayStation 5 znajdują się YouTube, Twitch, Netflix, Disney+, Spotify, Apple TV+, Crunchyroll, Amazon Prime Video, MyCanal, Hulu, HBO Max i Peacock, podczas gdy inne usługi strumieniowania treści mogą zostać dodane w przyszłości.
Gry.
Prezes Sony Interactive Entertainment, Jim Ryan, zapowiedział, że pomimo premiery nowej konsoli, firma nie zaprzestanie wsparcia dla PlayStation 4, koncentrować będzie się jednak na PlayStation 5, mającym być „znaczącym postępem technologicznym”. Jako przykład gry wykorzystującej nowe technologie, przez co niemożliwej do wydania na starszej konsoli, podano "".
Na każdej konsoli zainstalowano grę "Astro’s Playroom", zaprojektowaną w taki sposób, żeby zademonstrować możliwości kontrolera DualSense. 12 września 2020 roku zapowiedziano, że gry ', ' i "", mimo wcześniejszego ogłoszenia ich jako tytuły na wyłączność dla nowej konsoli, zostaną wydane również na PlayStation 4, z możliwością darmowej aktualizacji do wersji na PlayStation 5.
Sony ogłosiło, że każdy wydawca, w zależności od własnych preferencji, będzie mógł zaoferować darmowe ulepszenia gier z PlayStation 4 do PlayStation 5. Electronic Arts zapowiedziało, że możliwe będzie zaktualizowanie gier "FIFA 21" i "Madden NFL 21", Bungie zaoferowało możliwość ulepszenia "Destiny 2", a CD Projekt Red – "Cyberpunk 2077". W maju 2020 roku Eurogamer poinformował, że wszystkie gry wydane na PlayStation 4 od 13 lipca muszą być kompatybilne w PlayStation 5, podczas gdy te opublikowane przed tą datą będą wstecznie kompatybilne.
Kompatybilność wsteczna.
Sony ogłosiło, że PlayStation 5 będzie wstecznie kompatybilna z „przytłaczającą większością” gier wydanych na PlayStation 4. Hideaki Hnishino doprecyzował, że w dniu premiery konsoli, będzie można na niej zagrać w „99 procent” spośród 4000 gier wydanych na PS4. Gracze będą mogli zsynchronizować zapisane stany gry pomiędzy konsolami poprzez chmurę lub przenieść je na nośniku USB. Ze względu na wyposażenie konsoli w napęd SSD, wiele gier z poprzedniej generacji będzie wczytywała się szybciej bądź będzie wyświetlana w wyższej rozdzielczości. PlayStation 5 nie będzie kompatybilne z grami z generacji poprzedzających PlayStation 4. Sony zastrzegło, że część gier ze starszej konsoli może nie działać na PlayStation 5 w taki sposób, jak powinna.
10 października 2020 poinformowano, że kompatybilność wsteczna nie obejmie tylko dziesięciu gier: "Afro Samurai 2: Revenge of Kuma – Volume One", "Hitman Go: Definitive Edition", "Joe’s Diner", "Just Deal with It!", "Robinson: The Journey", "Shadow Complex Remastered", "Shadwen", "We Sing", "TT Isle of Man: Ride on the Edge 2" i "DWVR". Producenci dwóch ostatnich wyrazili chęć wydania łatek umożliwiających zagranie w nie na PlayStation 5. 30 października firma Ubisoft ogłosiła, że część jej gier z ósmej generacji, w tym m.in. "", nie będzie wstecznie kompatybilna – możliwe będzie ich uruchomienie na PlayStation 5, jednak mogą one nie działać tak, jak powinny.
Marketing i promocja.
Data premiery i cena konsoli, której premiera przewidywana była wcześniej na koniec 2020 roku, zostały ujawnione 16 września 2020 podczas specjalnej prezentacji. Premiera w wybranych krajach zapowiedziana została na 12 listopada, a w pozostałych na 19 listopada. Nie ogłoszono, kiedy konsola zostanie wydana w Chinach. Premiera w Indiach została przesunięta, ponieważ „PS5” zostało wcześniej zarejestrowane jako znak towarowy przez trolla patentowego.
Po prezentacji Sony zapowiedziało, że przedsprzedaż konsoli ruszy następnego dnia, 17 września, jednak część sprzedawców ze Stanów Zjednoczonych i Wielkiej Brytanii uruchomiła sprzedaż przedpremierową tego samego wieczora, co sprawiło, że liczba dostępnych egzemplarzy wyprzedała się na pniu, prowadząc również do ogólnego zamieszania. 19 września Sony przeprosiło za wpadkę, obiecując dostarczyć sprzedawcom większą liczbę konsol przed końcem roku. Według Jima Ryana, na rynku amerykańskim w ciągu 12 godzin od uruchomienia zamówień przedpremierowych sprzedano więcej egzemplarzy, niż PlayStation 4 przez 12 tygodni.
Sprzedaż.
Według danych z marca 2021 sprzedano około 7,8 milionów egzemplarzy konsol na całym świecie. W lipcu 2021 producent poinformował, że liczba sprzedanych konsol zwiększyła się do 10 milionów. W czerwcu 2022 podano, że ta liczba wyniosła 20 milionów, a w styczniu następnego roku liczba zwiększyła się do 30 mln.

</doc>
<doc id="4518464" url="https://pl.wikipedia.org/wiki?curid=4518464" title="Bela Cerkev">
Bela Cerkev

Bela Cerkev – wieś w Słowenii, w gminie Šmarješke Toplice. W 2018 roku liczyła 118 mieszkańców.

</doc>
<doc id="4518465" url="https://pl.wikipedia.org/wiki?curid=4518465" title="Brezovica (gmina Šmarješke Toplice)">
Brezovica (gmina Šmarješke Toplice)

Brezovica – wieś w Słowenii, w gminie Šmarješke Toplice. W 2018 roku liczyła 228 mieszkańców.

</doc>
<doc id="4518466" url="https://pl.wikipedia.org/wiki?curid=4518466" title="Čelevec">
Čelevec

Čelevec – wieś w Słowenii, w gminie Šmarješke Toplice. W 2018 roku liczyła 58 mieszkańców.

</doc>
<doc id="4518467" url="https://pl.wikipedia.org/wiki?curid=4518467" title="Dol pri Šmarjeti">
Dol pri Šmarjeti

Dol pri Šmarjeti – wieś w Słowenii, w gminie Šmarješke Toplice. W 2018 roku liczyła 27 mieszkańców.

</doc>
<doc id="4518468" url="https://pl.wikipedia.org/wiki?curid=4518468" title="Dolenje Kronovo">
Dolenje Kronovo

Dolenje Kronovo – wieś w Słowenii, w gminie Šmarješke Toplice. W 2018 roku liczyła 127 mieszkańców.

</doc>
<doc id="4518469" url="https://pl.wikipedia.org/wiki?curid=4518469" title="Draga (gmina Šmarješke Toplice)">
Draga (gmina Šmarješke Toplice)

Draga – wieś w Słowenii, w gminie Šmarješke Toplice. W 2018 roku liczyła 19 mieszkańców.

</doc>
<doc id="4518470" url="https://pl.wikipedia.org/wiki?curid=4518470" title="Družinska vas">
Družinska vas

Družinska vas – wieś w Słowenii, w gminie Šmarješke Toplice. W 2018 roku liczyła 313 mieszkańców.

</doc>
<doc id="4518471" url="https://pl.wikipedia.org/wiki?curid=4518471" title="Gorenja vas pri Šmarjeti">
Gorenja vas pri Šmarjeti

Gorenja vas pri Šmarjeti – wieś w Słowenii, w gminie Šmarješke Toplice. W 2018 roku liczyła 230 mieszkańców.

</doc>
<doc id="4518472" url="https://pl.wikipedia.org/wiki?curid=4518472" title="Gradenje">
Gradenje

Gradenje – wieś w Słowenii, w gminie Šmarješke Toplice. W 2018 roku liczyła 55 mieszkańców.

</doc>
<doc id="4518473" url="https://pl.wikipedia.org/wiki?curid=4518473" title="Grič pri Klevevžu">
Grič pri Klevevžu

Grič pri Klevevžu – wieś w Słowenii, w gminie Šmarješke Toplice. W 2018 roku liczyła 38 mieszkańców.

</doc>
<doc id="4518474" url="https://pl.wikipedia.org/wiki?curid=4518474" title="Hrib (gmina Šmarješke Toplice)">
Hrib (gmina Šmarješke Toplice)

Hrib – wieś w Słowenii, w gminie Šmarješke Toplice. W 2018 roku liczyła 37 mieszkańców.

</doc>
<doc id="4518475" url="https://pl.wikipedia.org/wiki?curid=4518475" title="Koglo">
Koglo

Koglo – wieś w Słowenii, w gminie Šmarješke Toplice. W 2018 roku liczyła 41 mieszkańców.

</doc>
<doc id="4518476" url="https://pl.wikipedia.org/wiki?curid=4518476" title="Mala Strmica">
Mala Strmica

Mala Strmica – wieś w Słowenii, w gminie Šmarješke Toplice. W 2018 roku liczyła 34 mieszkańców.

</doc>
<doc id="4518477" url="https://pl.wikipedia.org/wiki?curid=4518477" title="Orešje (Słowenia)">
Orešje (Słowenia)

Orešje – wieś w Słowenii, w gminie Šmarješke Toplice. W 2018 roku liczyła 178 mieszkańców.

</doc>
<doc id="4518478" url="https://pl.wikipedia.org/wiki?curid=4518478" title="Radovlja">
Radovlja

Radovlja – wieś w Słowenii, w gminie Šmarješke Toplice. W 2018 roku liczyła 182 mieszkańców.

</doc>
<doc id="4518479" url="https://pl.wikipedia.org/wiki?curid=4518479" title="Sela pri Zburah">
Sela pri Zburah

Sela – wieś w Słowenii, w gminie Šmarješke Toplice. W 2018 roku liczyła 37 mieszkańców.

</doc>
<doc id="4518480" url="https://pl.wikipedia.org/wiki?curid=4518480" title="Sela (gmina Šmarješke Toplice)">
Sela (gmina Šmarješke Toplice)

Sela pri Zburah – wieś w Słowenii, w gminie Šmarješke Toplice. W 2018 roku liczyła 26 mieszkańców.

</doc>
<doc id="4518481" url="https://pl.wikipedia.org/wiki?curid=4518481" title="Strelac (Słowenia)">
Strelac (Słowenia)

Strelac – wieś w Słowenii, w gminie Šmarješke Toplice. W 2018 roku liczyła 42 mieszkańców.

</doc>
<doc id="4518482" url="https://pl.wikipedia.org/wiki?curid=4518482" title="Šmarješke Toplice">
Šmarješke Toplice

Šmarješke Toplice – wieś w Słowenii, siedziba gminy Šmarješke Toplice. W 2018 roku liczyła 603 mieszkańców.

</doc>
<doc id="4518483" url="https://pl.wikipedia.org/wiki?curid=4518483" title="Šmarjeta">
Šmarjeta

Šmarjeta – wieś w Słowenii, w gminie Šmarješke Toplice. W 2018 roku liczyła 315 mieszkańców.

</doc>
<doc id="4518484" url="https://pl.wikipedia.org/wiki?curid=4518484" title="Vinica pri Šmarjeti">
Vinica pri Šmarjeti

Vinica pri Šmarjeti – wieś w Słowenii, w gminie Šmarješke Toplice. W 2018 roku liczyła 105 mieszkańców.

</doc>
<doc id="4518485" url="https://pl.wikipedia.org/wiki?curid=4518485" title="Vinji Vrh (gmina Šmarješke Toplice)">
Vinji Vrh (gmina Šmarješke Toplice)

Vinji Vrh – wieś w Słowenii, w gminie Šmarješke Toplice. W 2018 roku liczyła 212 mieszkańców.

</doc>
<doc id="4518486" url="https://pl.wikipedia.org/wiki?curid=4518486" title="Zbure">
Zbure

Zbure – wieś w Słowenii, w gminie Šmarješke Toplice. W 2018 roku liczyła 164 mieszkańców.

</doc>
<doc id="4518487" url="https://pl.wikipedia.org/wiki?curid=4518487" title="Žaloviče">
Žaloviče

Žaloviče – wieś w Słowenii, w gminie Šmarješke Toplice. W 2018 roku liczyła 121 mieszkańców.

</doc>
<doc id="4518489" url="https://pl.wikipedia.org/wiki?curid=4518489" title="Majski Vrh">
Majski Vrh

Majski Vrh – wieś w Słowenii, w gminie Videm. W 2018 roku liczyła 100 mieszkańców.

</doc>
<doc id="4518490" url="https://pl.wikipedia.org/wiki?curid=4518490" title="Mala Varnica">
Mala Varnica

Mala Varnica – wieś w Słowenii, w gminie Videm. W 2018 roku liczyła 105 mieszkańców.

</doc>
<doc id="4518491" url="https://pl.wikipedia.org/wiki?curid=4518491" title="Popovci (Słowenia)">
Popovci (Słowenia)

Popovci – wieś w Słowenii, w gminie Videm. W 2018 roku liczyła 138 mieszkańców.

</doc>
<doc id="4518492" url="https://pl.wikipedia.org/wiki?curid=4518492" title="Trdobojci">
Trdobojci

Trdobojci – wieś w Słowenii, w gminie Videm. W 2018 roku liczyła 94 mieszkańców.

</doc>
<doc id="4518493" url="https://pl.wikipedia.org/wiki?curid=4518493" title="Trnovec (gmina Videm)">
Trnovec (gmina Videm)

Trnovec – wieś w Słowenii, w gminie Videm. W 2018 roku liczyła 87 mieszkańców.

</doc>
<doc id="4518494" url="https://pl.wikipedia.org/wiki?curid=4518494" title="Tržec">
Tržec

Tržec – wieś w Słowenii, w gminie Videm. W 2018 roku liczyła 406 mieszkańców.

</doc>
<doc id="4518495" url="https://pl.wikipedia.org/wiki?curid=4518495" title="Vareja">
Vareja

Vareja – wieś w Słowenii, w gminie Videm. W 2018 roku liczyła 212 mieszkańców.

</doc>
<doc id="4518496" url="https://pl.wikipedia.org/wiki?curid=4518496" title="Velika Varnica">
Velika Varnica

Velika Varnica – wieś w Słowenii, w gminie Videm. W 2018 roku liczyła 193 mieszkańców.

</doc>
<doc id="4518497" url="https://pl.wikipedia.org/wiki?curid=4518497" title="Veliki Okič">
Veliki Okič

Veliki Okič – wieś w Słowenii, w gminie Videm. W 2018 roku liczyła 80 mieszkańców.

</doc>
<doc id="4518498" url="https://pl.wikipedia.org/wiki?curid=4518498" title="Videm pri Ptuju">
Videm pri Ptuju

Videm pri Ptuju – wieś w Słowenii, siedziba gminy Videm. W 2018 roku liczyła 452 mieszkańców.

</doc>
<doc id="4518499" url="https://pl.wikipedia.org/wiki?curid=4518499" title="Zgornja Pristava (gmina Videm)">
Zgornja Pristava (gmina Videm)

Zgornja Pristava – wieś w Słowenii, w gminie Videm. W 2018 roku liczyła 212 mieszkańców.

</doc>
<doc id="4518500" url="https://pl.wikipedia.org/wiki?curid=4518500" title="Zgornji Leskovec">
Zgornji Leskovec

Zgornji Leskovec – wieś w Słowenii, w gminie Videm. W 2018 roku liczyła 171 mieszkańców.

</doc>
<doc id="4518502" url="https://pl.wikipedia.org/wiki?curid=4518502" title="20 złotych 1925 Polonia">
20 złotych 1925 Polonia

20 złotych 1925 Polonia – moneta próbna okresu złotowego II Rzeczypospolitej, wybita według projektu Antoniego Madeyskiego, który zajął drugie miejsce w konkursie przeprowadzonym w 1925 r. na projekt złotych polskich monet planowanych do wprowadzenia do obiegu jako element reformy walutowej Władysława Grabskiego.
Rys historyczny.
W jednym z aktów prawnych poprzedzających reformę Władysława Grabskiego, tj. w dekrecie Prezydenta RP z 20 stycznia 1924 r., przewidywano bicie 3100 złotych z jednego kilograma stopu złota próby 900 (9/31 grama czystego kruszcu na 1 złoty), w nominałach: 10, 20, 50 i 100 złotych. 26 maja 1924 r. Minister Skarbu wydał rozporządzenie ustalające wzory 13 monet o nominałach od 1 grosza do 100 złotych, w tym planowanych wówczas do wprowadzenia czterech nominałów ze złota, dla których wybrano wspólny wzór awersu autorstwa Antoniego Madeyskiego (określający również nominał) oraz wspólny rewers z klęczącym rycerzem autorstwa Tadeusza Breyera.
Mimo wydanego w 1924 r. rozporządzenia, w ramach kolejnego etapu przygotowań Mennicy Państwowej do realizacji postanowień dekretu, na początku 1925 r. rozpisano nowy konkurs na projekt złotych polskich monet obiegowych. Zwyciężczynią została Zofia Trzcińska-Kamińska, według projektu której bito później (od 1926 r.) złote bulionowe 20-złotówki z Bolesławem Chrobrym. Drugie – nagrodzone miejsce zajął właśnie projekt Antoniego Madeyskiego przedstawiający profil głowy kobiety w chuście i w wieńcu z koniczyny na tle kłosów pszenicy – w zamyśle artysty była to zapewne Polonia – personifikacja Polski.
Nagrodzony projekt rewersu Antoniego Madeyskiego został wybity przez Mennicę Państwową w postaci próbnej 20-złotówki z umieszczoną datą roczną „1925", bez napisu „PRÓBA” i znaku mennicy w Warszawie.
W latach trzydziestych XX w. z projektu rewersu Madeyskiego skorzystano dla monet obiegowych: 2, 5 oraz 10 złotych.
Awers.
Na tej stronie umieszczono godło – orła w koronie, poniżej napis „20 ZŁOTYCH 20”. Rysunek awersu jest zgodny z zatwierdzonym rozporządzeniem z 1924 r. projektem Antoniego Madeyskiego.
Rewers.
Na tej stronie monety znajduje się lewy profil głowy kobiety w wianku na tle promieni słonecznych w formie zboża, powyżej w otoku napis: „RZECZPOSPOLITA POLSKA”, z lewej strony u dołu: „1925 R.”, z prawej strony u dołu małymi literami: „ANT. MADEYSKI”. Rewers został wykonany według nagrodzonego w 1925 r. projektu Antoniego Madeyskiego.
Opis.
Moneta została wybita z rantem gładkim na krążku o średnicy 21 mm. W drugim dziesięcioleciu XXI w. znane są jej następujące odmiany w:
W okresie międzywojennym utrwaliła się w części społeczeństwa potoczna opinia, iż kobieta na rewersie to królowa Jadwiga, gdyż Madeyski wykonał również sarkofag tej królowej dla katedry wawelskiej. Według tradycji obowiązującej w rodzinie artysty utrwalił on w tym wizerunku idealizowany portret swej siostrzenicy – Wandy Syrokomskiej-Petraźyckiej. Według innych relacji modelką była Janina Żółtowska (która przed I wojną światową odwiedziła Madeyskiego w rzymskiej pracowni), późniejsza żona Ludwika Hieronima Morstina, w 1923 r. polskiego attaché wojskowego w Rzymie, przyjaciela Madeyskiego. Podobno rezultatem odnowionej po latach znajomości było między innymi to, że artysta w 1925 r. stanął do konkursu na projekt polskiej monety złotej, w którym utrwalił urodę modelki w profilu podobnym do profilu królowej Jadwigi z sarkofagu wawelskiego. Być może więc w potocznej opinii była i część prawdy, iż na monecie tej widniała głowa królowej Polski.
Pod koniec drugiego dziesięciolecia XXI w. ze znanych monet II Rzeczypospolitej "dwudziestozłotówka próbna Polonia" jest:
Odmiany.
Znane są również odbitki w mosiądzu – nakład nieznany, masa 3,5 grama.
Ciekawostki.
W początku XXI w. Mennica Polska w ramach serii: „"240 lat Mennicy Polskiej – Repliki monet polskich według projektów z okresu międzywojennego"” wydała blister zawierający cztery pozłacane repliki/wyobrażenia złotych monet II Rzeczypospolitej z awersami zgodnymi z rozporządzeniem Ministra Skarbu z 1924 r. zatwierdzającym wzory polskich monet obiegowych oraz rewersem „Polonia” autorstwa Antoniego Madeyskiego. Numizmat 20-złotówki z tego blistra jest de facto repliką próby "20 złotych 1925 Polonia".

</doc>
<doc id="4518503" url="https://pl.wikipedia.org/wiki?curid=4518503" title="Nguyễn Nhạc">
Nguyễn Nhạc



</doc>
<doc id="4518506" url="https://pl.wikipedia.org/wiki?curid=4518506" title="Andriej Minienkow">
Andriej Minienkow

Andriej Olegowicz Minienkow, ros. Андрей Олегович Миненков (ur. 6 grudnia 1954 w Moskwie) – rosyjski łyżwiarz figurowy, startujący w parach tanecznych z żoną Iriną Moisiejewą. Wicemistrz olimpijski z Innsbrucka (1976), brązowy medalista olimpijski z Lake Placid (1980), dwukrotny mistrz świata (1975, 1977), dwukrotny mistrz Europy (1977, 1978) oraz mistrz Związku Radzieckiego (1977).
W 1977 roku Minienkow ożenił się ze swoją partnerką sportową Iriną Moisiejewą. Kibice i media nadali im przydomki "Mi" i "Mo". Małżeństwo zakończyło karierę sportową w 1983 roku, gdy Irina zaszła w ciążę. W tym samym roku na świat przyszła ich córka Jelena. W 1989 roku Minienkow ukończył studia na Moskiewskim Państwowym Instytucie Radiotechniki, Elektroniki i Automatyki, a w 1993 roku założył własną firmę "Kholod".
Osiągnięcia.
Z Iriną Moisiejewą

</doc>
<doc id="4518509" url="https://pl.wikipedia.org/wiki?curid=4518509" title="Liu (ujednoznacznienie)">
Liu (ujednoznacznienie)



</doc>
<doc id="4518510" url="https://pl.wikipedia.org/wiki?curid=4518510" title="Naomi Kawase">
Naomi Kawase

 – japońska reżyserka, scenarzystka, montażystka i producentka filmowa.
Życiorys.
Jej pierwszym pełnometrażowym filmem był "Suzaku" (1997). Obraz przyniósł jej Złotą Kamerę za najlepszy debiut reżyserski na 50. MFF w Cannes. Kawase, mając wówczas 28 lat, stała się najmłodszym laureatem w historii tej nagrody.
Od tamtego czasu jej filmy stale goszczą w programie canneńskiego festiwalu. Największy sukces odniósł "Las w żałobie" (2007), który na 60. MFF w Cannes zdobył Grand Prix, czyli drugą nagrodę w konkursie głównym.
Zasiadała w jury konkursu głównego na 66. MFF w Cannes (2013). Przewodniczyła obradom jury sekcji "Cinéfondation" na 69. MFF w Cannes (2016).

</doc>
<doc id="4518511" url="https://pl.wikipedia.org/wiki?curid=4518511" title="Liu">
Liu

Liu – chińskie nazwisko, noszone przez kilkadziesiąt milionów ludzi.

</doc>
<doc id="4518513" url="https://pl.wikipedia.org/wiki?curid=4518513" title="Stanisław Kobielski">
Stanisław Kobielski

Stanisław Kobielski (ur. 1914, zm. 4 października 1980 w Krakowie) – polski historyk sztuki, znawca militariów.
Życiorys.
Ukończył studia na Wydziale Humanistycznym Uniwersytetu Jana Kazimierza we Lwowie i uzyskał stopień doktora filozofii. Był historykiem sztuki. Przez wiele lat był pracownikiem naukowym Zakładu Narodowego im. Ossolińskich we Lwowie. Po wojnie osiadł w Krakowie i był pracownikiem Muzeum Narodowego w Krakowie oraz kuratorem Muzeum Historycznego Miasta Krakowa w stopniu starszego kustosza. Był znawcą militariów, głównie polskiej broni palnej. Był konsultantem przy produkcji filmu pt. "Pasja" z 1977.
Zmarł nagle 4 października 1980 w Krakowie w wieku 66 lat. Został pochowany na Cmentarzu Rakowickim w Krakowie 8 października 1980. Był żonaty.

</doc>
<doc id="4518515" url="https://pl.wikipedia.org/wiki?curid=4518515" title="Bohdan Smiszko">
Bohdan Smiszko

Bohdan Wołodymyrowycz Smiszko, ukr. Богдан Володимирович Смішко (ur. 20 sierpnia 1978 w Kieś, Łotewska SRR) – ukraiński piłkarz, grający na pozycji obrońcy. Brat piłkarza Romana Smiszko.
Kariera piłkarska.
Kariera klubowa.
Wychowanek szkół piłkarskich DJuSSz Ventspils oraz DJuSSz Bałta (po przeprowadzce rodziców do Bałty w 1991 roku). Najpierw występował w amatorskich zespołach obwodu odeskiego, m.in. w drużynach Monolit Iljiczewsk, Dnister Owidiopol. 23 lipca 2000 rozpoczął zawodową karierę piłkarską w Czornomorcu Odessa. Również występował w składzie drugiej drużyny. Na początku 2003 przeszedł do Zirki Kirowohrad, skąd został wypożyczony do trzecioligowego klubu Olimpija FK AES Jużnoukraińsk. W rundzie wiosennej sezonu 2003/04 bronił barw drużyny Dnister Owidiopol. Sezon 2004/05 spędził w Spartaku Sumy. Latem 2005 został zaproszony do Zorii Ługańsk. Potem występował w drużynie Dnipro Czerkasy. Na początku 2007 zasilił skład MFK Mikołajów. Latem 2008 wrócił do zespołu Dnister Owidiopol. W lipcu 2009 przeszedł do FK Ołeksandrija. W następnym 2010 roku wychodził na boisko w koszulce zespołu Arsenał Biała Cerkiew. W latach 2011-2012 grał w trzecioligowym zespole Reał-Farm Odessa. W 2013 wyjechał do Finlandii, gdzie podpisał kontrakt z Ytterhogdals IK. W 2015 zakończył karierę piłkarza w Myssjö-Ovikens IF.

</doc>
<doc id="4518518" url="https://pl.wikipedia.org/wiki?curid=4518518" title="Wirus (film 1980)">
Wirus (film 1980)

 – japoński film fantastycznonaukowy z 1980 roku w reżyserii Kinji Fukasaku.
Opis fabuły.
W 1982 r. Dochodzi do zacienionej transakcji między wschodnioniemieckim naukowcem, doktorem Krause, a grupą Amerykanów. Okazało się, że MM88 jest śmiertelnym wirusem, stworzonym przypadkowo przez amerykańskiego genetyka, który wzmacnia moc każdego innego wirusa lub bakterii, z którą ma kontakt. Amerykanie odzyskują MM88, który rok wcześniej został skradziony z laboratorium w USA, ale wirus jest uwalniany, tworząc pandemię początkowo znaną jako „włoska grypa”.
W ciągu siedmiu miesięcy praktycznie cała populacja świata wymarła. Wirus jest jednak nieaktywny w temperaturach poniżej -10 stopni Celsjusza, a polarna zima oszczędza 855 mężczyzn i 8 kobiet stacjonujących na Antarktydzie. Brytyjski atomowy okręt podwodny HMS Nereid dołącza do naukowców po zatopieniu radzieckiej łodzi podwodnej, której zarażona załoga próbuje wylądować w pobliżu stacji Palmer.

</doc>
<doc id="4518519" url="https://pl.wikipedia.org/wiki?curid=4518519" title="Medal „Zasłużony dla Fotografii Polskiej”">
Medal „Zasłużony dla Fotografii Polskiej”

Medal „Zasłużony dla Fotografii Polskiej” – polskie odznaczenie niepaństwowe, przyznawane przez Kapitułę Fotoklubu Rzeczypospolitej Polskiej Stowarzyszenia Twórców.
Charakterystyka.
Medal „Zasłużony dla Fotografii Polskiej” ustanowiony w 1995 roku, decyzją Zarządu Fotoklubu Rzeczypospolitej Polskiej Stowarzyszenia Twórców; ma specyfikę trzystopniową – Złoty Medal „Zasłużony dla Fotografii Polskiej”, Srebrny Medal „Zasłużony dla Fotografii Polskiej” oraz Brązowy Medal „Zasłużony dla Fotografii Polskiej”. Odznaczenie jest uznaniem stanowiącym gratyfikację dla osób, które swoją fotograficzną twórczością artystyczną oraz pracą na rzecz fotografii – przyczyniły się do rozwoju fotografii oraz rozwoju sztuki fotograficznej w Polsce. Dwustopniowy medal jest przyznawany decyzją Kapituły Fotoklubu Rzeczypospolitej Polskiej – z inicjatywy własnej bądź na wniosek innych osób, związanych z polską fotografią. Medal „Zasłużony dla Fotografii Polskiej” jest również gratyfikacją dla stowarzyszeń fotograficznych. Do przyznanego medalu dołączono akt nadania odznaczenia oraz legitymację.
Opis odznaczenia.
Medal w kształcie koła – sporządzony z metalu w kolorze złotym i srebrnym. Awers odznaczenia przedstawia – w otoku napis FOTOKLUB RZECZYPOSPOLITEJ POLSKIEJ STOWARZYSZENIE TWÓRCÓW. W środku awersu (otoczony wieńcem laurowym) napis ZASŁUŻONY DLA FOTOGRAFII POLSKIEJ, wraz z logo Fotoklubu Rzeczypospolitej Polskiej – w kolorze biało-czerwonym. Poniżej wieńca laurowego umieszczono napis 1995 – datę ustanowienia odznaczenia. Rewers odznaczenia przedstawia napis – imię i nazwisko odznaczonego oraz numer ewidencyjny odznaczenia. 
Medal zawieszono na wstążce z dwoma pionowymi paskami w kolorze biało-czerwonym.

</doc>
<doc id="4518521" url="https://pl.wikipedia.org/wiki?curid=4518521" title="Karin Wallgren-Lundgren">
Karin Wallgren-Lundgren

Karin Elisabeth Wallgren-Lundgren z domu Wallgren (ur. 19 maja 1944 w Göteborgu) – szwedzka lekkoatletka, sprinterka, halowa mistrzyni Europy z 1967, dwukrotna olimpijka.
Wystąpiła w biegu na 200 metrów i biegu na 400 metrów na mistrzostwach Europy w 1966 w Budapeszcie, w obu konkurencjach odpadając w półfinałach.
Zdobyła dwa medale na europejskich igrzyskach halowych w 1967 w Pradze: złoty w biegu na 400 metrów (wyprzedziła Lię Louer z Holandii i Ljiljanę Petnjarić z Jugosławii) oraz srebrny w biegu na 50 metrów (przegrała z |Margit Nemesházi z Węgier, a wyprzedziła Galinę Bucharinę ze Związku Radzieckiego).
Odpadła w półfinale biegu na 400 metrów i eliminacjach biegu na 200 metrów na igrzyskach olimpijskich w 1968 w Meksyku. Na mistrzostwach Europy w 1969 w Atenach zajęła 5. miejsce w finale biegu na 400 metrów, 6. miejsce w sztafecie 4 × 400 metrów, a szwedzka sztafeta 4 × 100 metrów z jej udziałem zakwalifikowała się do finału, lecz w nim nie wystąpiła.
Wallgren-Lundgren zajęła 4. miejsce w biegu na 400 metrów na halowych mistrzostwach Europy w 1970 w Wiedniu. Na mistrzostwach Europy w 1971 w Helsinkach zajęła 6. miejsce w sztafecie 4 × 400 metrów, 8. miejsce w sztafecie 4 × 100 metrów, a także odpadła w półfinale biegu na 400 metrów i eliminacjach biegu na 200 metrów. Odpadła w ćwierćfinale biegu na 400 metrów oraz eliminacjach sztafet 4 × 100 metrów i 4 × 400 metrów na igrzyskach olimpijskich w 1972 w Monachium.
Wallgren-Lundgren była również wicemistrzynią w biegu na 100 metrów i biegu na 200 metrów w mistrzostwach nordyckich w 1965.
Była mistrzynią Szwecji w biegu na 100 metrów w latach 1966 i 1968–1971, w biegu na 200 metrów w latach 1962, 1965, 1966, 1968–1970 i 1972 oraz w biegu na 400 metrów w latach 1966 i 1968–1972, a w hali mistrzynią w biegu na 60 metrów w 1967 oraz w biegu na 400 metrów w 1967 i 1970
Dwukrotnie poprawiała rekord Szwecji w biegu na 100 metrów do czasu 11,5 s (17 lipca 1967 w Oslo), sześciokrotnie w biegu na 200 metrów do czasu 23,3 s (16 sierpnia 1970 w Växjö), sześciokrotnie w biegu na 400 metrów do czasu 52,8 s (3 lipca 1970 w Zurychu), trzykrotnie w sztafecie 4 × 100 metrów do czasu 45,30 s (14 sierpnia 1971 w Helsinkach) i dwukrotnie w sztafecie 4 × 400 metrów do czasu 3:32,62 (9 września 1972 w Monachium).

</doc>
<doc id="4518524" url="https://pl.wikipedia.org/wiki?curid=4518524" title="Krynica (sielsowiet Wołożyn)">
Krynica (sielsowiet Wołożyn)

Krynica (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn.

</doc>
<doc id="4518527" url="https://pl.wikipedia.org/wiki?curid=4518527" title="Mazurka (Białoruś)">
Mazurka (Białoruś)

Mazurka (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn, na skraju Puszczy Nalibockiej i przy drodze magistralnej .
W dwudziestoleciu międzywojennym leżała w Polsce, w województwie nowogródzkim, w powiecie wołożyńskim.

</doc>
<doc id="4518532" url="https://pl.wikipedia.org/wiki?curid=4518532" title="Bristow (Nebraska)">
Bristow (Nebraska)

Bristow – wieś w Stanach Zjednoczonych, w stanie Nebraska, w hrabstwie Boyd.

</doc>
<doc id="4518533" url="https://pl.wikipedia.org/wiki?curid=4518533" title="Ronnie Fields">
Ronnie Fields

Ronnie Fields (ur. 28 lutego 1977 w Chicago) – amerykański koszykarz, występujący na pozycji rzucającego obrońcy.
W latach 1991–1996 reprezentował barwy szkoły średniej Farragut Academy. W sezonie 1994/1995 występował w jednej drużynie z Kevinem Garnettem.
W 1996 został wybrany najlepszych zawodnikiem amerykańskich szkół średnich stanu Illinois (Illinois Mr. Basketball). Został też zaliczony do I składu All-American (przez Parade - 1994-1996, USA Today, McDonald's). Powołano go również do udziału w meczu gwiazd amerykańskich szkół średnich – McDonald’s All-American. Nie wystąpił w nim. W ostatniej klasie liceum notował średnio 32,4 punktu, 12,2 zbiórki, 5,1 asysty, 4,5 bloku, 4 przechwyty i 4,5 wsadu na mecz.
26 lutego 1996 brał udział w wypadku samochodowym. Doznał złamania trzech kręgów oraz podstawy czaszki. Jego rehabilitacja trwała wiele miesięcy. Nie poddał się jednak i po jej zakończeniu rozpoczął karierę zawodową. Nie wrócił jednak do wcześniejszej formy. Przed wypadkiem planował pójść na uczelnię DePaul.
W Stanach Zjednoczonych jest zaliczany (przez rozmaite serwisy, portale, dziennikarzy, pisarzy) do grona najlepszych koszykarzy, którzy nigdy nie wystąpili na parkietach NBA.

</doc>
<doc id="4518534" url="https://pl.wikipedia.org/wiki?curid=4518534" title="Butte (Nebraska)">
Butte (Nebraska)

Butte – wieś w Stanach Zjednoczonych, w stanie Nebraska, w hrabstwie Boyd.

</doc>
<doc id="4518536" url="https://pl.wikipedia.org/wiki?curid=4518536" title="Lynch (Nebraska)">
Lynch (Nebraska)

Lynch – wieś w Stanach Zjednoczonych, w stanie Nebraska, w hrabstwie Boyd.

</doc>
<doc id="4518537" url="https://pl.wikipedia.org/wiki?curid=4518537" title="Naper">
Naper

Naper – wieś w Stanach Zjednoczonych, w stanie Nebraska, w hrabstwie Boyd.

</doc>
<doc id="4518539" url="https://pl.wikipedia.org/wiki?curid=4518539" title="Andrej Medwedew">
Andrej Medwedew



</doc>
<doc id="4518540" url="https://pl.wikipedia.org/wiki?curid=4518540" title="Spencer (Nebraska)">
Spencer (Nebraska)

Spencer – wieś w Stanach Zjednoczonych, w stanie Nebraska, w hrabstwie Boyd.

</doc>
<doc id="4518541" url="https://pl.wikipedia.org/wiki?curid=4518541" title="Artem Dolgopiat">
Artem Dolgopiat



</doc>
<doc id="4518542" url="https://pl.wikipedia.org/wiki?curid=4518542" title="Artem Dołgopiat">
Artem Dołgopiat



</doc>
<doc id="4518543" url="https://pl.wikipedia.org/wiki?curid=4518543" title="Nadieżda Burłakowa">
Nadieżda Burłakowa

Nadieżda Walentinowna Burłakowa z d. Szamakowa (ros. Надежда Валенти́новна Бурлакова z d. Шамакова; ur. 17 lutego 1959 w Tabaszynie) – radziecka biegaczka narciarska, zawodniczka klubu Trud Leningrad.
W Pucharze Świata zadebiutowała 10 lutego 1983 roku w Sarajewie, zajmując trzecie miejsce w biegu na 5 km. Tym samym nie tylko zdobyła pierwsze pucharowe punkty, ale też od razu stanęła na podium. W zawodach tych wyprzedziły ją jedynie Blanka Paulů z Czechosłowacji i Norweżka Anne Jahren. Było to jej jedyne podium w zawodach tego cyklu. Najlepsze wyniki osiągnęła w sezonie 1983/1984, kiedy zajęła 14. miejsce w klasyfikacji generalnej.
W 1984 roku wzięła udział w igrzyskach olimpijskich w Sarajewie, gdzie zajęła czwarte miejsce w sztafecie, dziewiąte w biegu na 10 km oraz czternaste w biegu na 5 km. Nigdy nie wystąpiła na mistrzostwach świata.

</doc>
<doc id="4518544" url="https://pl.wikipedia.org/wiki?curid=4518544" title="Wahagn Dawtian">
Wahagn Dawtian



</doc>
<doc id="4518545" url="https://pl.wikipedia.org/wiki?curid=4518545" title="Władisław Poliaszow">
Władisław Poliaszow



</doc>
<doc id="4518546" url="https://pl.wikipedia.org/wiki?curid=4518546" title="Dienis Abliazin">
Dienis Abliazin



</doc>
<doc id="4518547" url="https://pl.wikipedia.org/wiki?curid=4518547" title="Anastasija Iliankowa">
Anastasija Iliankowa



</doc>
<doc id="4518548" url="https://pl.wikipedia.org/wiki?curid=4518548" title="Marios Georgiou">
Marios Georgiou



</doc>
<doc id="4518549" url="https://pl.wikipedia.org/wiki?curid=4518549" title="Abdullah Al-Raszidi">
Abdullah Al-Raszidi



</doc>
<doc id="4518550" url="https://pl.wikipedia.org/wiki?curid=4518550" title="Ulica Prudnicka w Nysie">
Ulica Prudnicka w Nysie

Ulica Prudnicka – ulica w Nysie.
Od strony Śródmieścia Nysy jej przedłużeniem jest, prowadząca do Rynku, ulica Celna, z którą łączy ją wybudowane w 2013 rondo Jana Pawła II, z przeciwnej strony kończy ją Rondo Partnerstwa Powiatów, a jej przedłużeniem jest ulica Józefa Piłsudskiego, którą w dalszej części przebiega drogą wojewódzką nr 414 oraz drogą wojewódzką nr 489.
Ulica należy do kategorii dróg gminnych.
Nazwa ulicy używana do 1945 to "Neustadterstrasse".

</doc>
<doc id="4518552" url="https://pl.wikipedia.org/wiki?curid=4518552" title="Johnstown (Nebraska)">
Johnstown (Nebraska)

Johnstown – wieś w Stanach Zjednoczonych, w stanie Nebraska, w hrabstwie Brown.

</doc>
<doc id="4518559" url="https://pl.wikipedia.org/wiki?curid=4518559" title="Kazimierz Stoy">
Kazimierz Stoy

Kazimierz Walenty Stoy (ur. 4 czerwca 1890 w Sanoku, zm. 15 grudnia 1980 w Port Talbot) – major obserwator lotnictwa Wojska Polskiego.
Życiorys.
Kazimierz Walenty Stoy urodził się 4 czerwca 1890 w Sanoku. Był synem inż. Henryka Stoya (pracującego w Brzeżanach i Sanoku) i Heleny Józefy Leokadii (ur. 1855, córka Walentego Lipińskiego, w 1940 deportowana na Syberię wraz z synową i wnukiem Tadeuszem Hoffem i 23 września 1940 zmarła w Minorze). Miał rodzeństwo: Emilię Stefanię Wiktorię (ur. 1880, żona Mariana Ludwika Hoffa, matka Tadeusza Hoffa, zm. 27 maja 1944 w Ałdanie), Filipinę (jedno z bliźniąt, ur. i zm. 1 maja 1885), Henryka Tadeusza (drugie z bliźniąt, ur. 1 maja 1885), Stefanię Jadwigę (ur. 1886). Pod koniec XIX zamieszkiwał w Sanoku w domu nr 225 rodzin Lipińskich i Beksińskich.
Po zakończeniu I wojny światowej został przyjęty do Wojska Polskiego. Podczas wojny polsko-bolszewickiej jako podchorąży wchodził w skład korpusu oficerskiego II ruchomego parku lotniczego, użytego na froncie i dyslokowanego w Brześciu nad Bugiem. Został awansowany na stopień porucznika w korpusie oficerów aeronautycznych z dniem 1 czerwca 1921. W latach 20. i 30. był oficerem 2 pułku lotniczego w Krakowie. W latach 30. został awansowany na stopień kapitana. Według stanu z marca 1939 był kierownikiem referatu w Dowództwie Lotnictwa Ministerstwa Spraw Wojskowych.
Podczas II wojny światowej służył w Polskich Siłach Powietrznych w Wielkiej Brytanii. Dosłużył stopnia majora (S/Ldr) obserwatora.
W 1924 w Krakowie poślubił Annę. Po wojnie pozostał na emigracji w Wielkiej Brytanii. Był prezesem Koła Chyrowiaków. Zmarł 15 grudnia 1980 w Port Talbot i tam został pochowany.

</doc>
<doc id="4518562" url="https://pl.wikipedia.org/wiki?curid=4518562" title="Barrette">
Barrette

 – siódmy singel japońskiego zespołu Nogizaka46, wydany w Japonii 27 listopada 2013 roku przez N46Div..
Singel został wydany w pięciu edycjach: regularnej (CD), anime i trzech CD+DVD (Type-A, Type-B, Type-C). Osiągnął 1 pozycję w rankingu Oricon i pozostał na liście przez 32 tygodnie, sprzedał się w nakładzie egzemplarzy i zdobył status podwójnej platynowej płyty.
Piosenka „Tsuki no ōkisa” została wykorzystana jako ending anime "Naruto: Shippūden".
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4518567" url="https://pl.wikipedia.org/wiki?curid=4518567" title="Biblioteka Narodowa Azerbejdżanu im. M.F. Akhundzade">
Biblioteka Narodowa Azerbejdżanu im. M.F. Akhundzade

Biblioteka Narodowa Azerbejdżanu imienia M.F. Akhundzade () – biblioteka narodowa, największa biblioteka w Azerbejdżanie, jedna z najbardziej znanych i największych bibliotek na Kaukazie.
Historia.
Biblioteka została założona w 1922 roku. Jej otwarcie miało miejsce 23 maja 1923 roku. W 1928 roku biblioteka miała 6 oddziałów: wschodni, rosyjski, zachodnioeuropejski zbiorów specjalnych i biuro usług i bibliografii. W 1927 roku otwarto czytelnię. W 1939 roku biblioteka została nazwana na cześć azerbejdżańskiego myśliciela, dramaturga i wydawcy M.F. Axundova (Axundzadə). W 1999 roku rozpoczęto komputeryzację biblioteki. W 2003 roku zakupiono system VTLS. Od marca 2006 roku można korzystać ze zdalnego dostępu do katalogu elektronicznego. Decyzją Gabinetu Ministrów 15 kwietnia 2004 roku otrzymała status biblioteki narodowej.
Zbiory.
W momencie powstania bibliotece przekazano 5 tysięcy woluminów ze zbiorów dwóch miejscowych towarzystw w tym z bakijskiego oddziału Carskiego Rosyjskiego Towarzystwa Technicznego. W 1928 roku zbiory biblioteki liczyły już 300 tysięcy woluminów. W 1927 roku otwarto pierwszą czytelnię. W okresie Azerbejdżańskej Socjalistycznej Republiki Radzieckiej biblioteka miała prawo do egzemplarza obowiązkowego wydawnictw z całego ZSRR otrzymując rocznie około 110 tysięcy woluminów. Wymiana książek z zagranicznymi bibliotekami była utrudniona. Dopiero w 1962 roku biblioteka otrzymała prawo do nawiązania stosunków z Biblioteką Narodowa Francji, ale książki do wysłania musiały być przejrzane i zatwierdzone przez KGB.
Zgodnie z obowiązującymi ustawami Biblioteka Narodowa powinna otrzymać 4 egzemplarze obowiązkowe książek oraz 2 egzemplarze gazet i czasopism publikowanych na terenie całego kraju. Ponieważ niektórzy wydawcy nie wywiązywali się z tego obowiązku 20 października 2015 roku zostało wydane rozporządzenie zmieniające zapisy w Kodeksie administracyjnym podpisane przez prezydenta İlhama Əliyeva. Wyznaczono w nim kary za nie wywiązywanie się z obowiązku przesłania egzemplarza do Biblioteki Narodowej.
W 2016 roku zbiory biblioteki liczyły 4 580 862 woluminów, w tym 2 375 907 książek i broszur.
Budynek.
Początkowo biblioteka mieściła się w kilku pomieszczeniach w gmachu Azerbejdżańskiej Akademii Nauk. Dopiero w 1961 roku przeniosła się do własnego budynku, którego projekt przygotował Mikayıl Useynov. W krużgankach w momencie otwarcia ustawiono 9 posągów: Nizami Gandżawiego, Szoty Rustaweliego, Puszkina, Mahsati, Mendelejewa, Hasana bey Zardabiego, Maksima Gorkiego, Üzeyira Hacıbəyova, Səməda Vurğuna. Po odzyskaniun niepodległości dodano 6 posągów na których znaleźli się: Bülbül (muzykolog), Niyazi, Rasul Rza, Mirzə Ələkbər Zeynalabdin (poeta), Əcəmi ibn Əbubəkr Naxçıvani (architekt) i Sultan Muhammad. W 2020 roku Ministerstwo Kultury ogłosiło przetarg na kapitalny remont budynku biblioteki, którego koszt wyniesie ponad 433 miliony manatów.

</doc>
<doc id="4518569" url="https://pl.wikipedia.org/wiki?curid=4518569" title="Giovanni Barbara">
Giovanni Barbara

Giovanni Barbara (ur. 1642, zm. 1728) – maltański architekt i inżynier wojskowy. Urodził się w miejscowości Lija na Malcie. Był "Capomastro delle Opere della Religione", naczelnym architektem Zakonu Maltańskiego, od 1681 do 1714, kiedy Francesco Zerafa został jego asystentem i w końcu zastąpił go na tym stanowisku.
Barbara zaprojektował w Sa Maison we Florianie, który był w tamtych czasach fenomenalną konstrukcją, i znany był jako "arco Barbara" (). Zbudowany został jako część fortyfikacji Floriana Lines, ukończono go w 1726. Kilka innych budynków, między innymi kościół św. Jakuba w Valletcie, oraz Palazzo Vilhena i budynek byłego seminarium (dziś muzeum katedry św. Pawła) w Mdinie, są czasem również przypisywane Barbarze. Nie ma niestety na to dowodów, i najprawdopodobniej zostały one jednak zaprojektowane przez innych architektów.
Barbara zmarł w 1728 i został pochowany w Liji.

</doc>
<doc id="4518573" url="https://pl.wikipedia.org/wiki?curid=4518573" title="Basen Afrykańsko-Antarktyczny">
Basen Afrykańsko-Antarktyczny

Basen Afrykańsko-Antarktyczny – rozległy basen oceaniczny w południowej części dna Oceanu Atlantyckiego i południowo-zachodniej części dna Oceanu Indyjskiego. Jego współrzędne geograficzne to 60°S, 20°E.
Położenie.
Basen Afrykańsko – Antarktyczny rozciąga się między Antarktydą a podwodnym Grzbietem Afrykańsko-Antarktycznym. Jego długość wynosi około 6200 km, szerokość 1500 km, zaś głębokość – 4000–5000 m, maksymalna głębokość, 6972 metry, znajduje się na południe od Wysp Księcia Edwarda. Dno pokryte jest rozległymi równinami Weddella i Enderby. Znajdują się tam również góry podmorskie wnoszące się na wysokości do 4000 metrów.

</doc>
<doc id="4518577" url="https://pl.wikipedia.org/wiki?curid=4518577" title="Chapelle-Saint-Sauveur">
Chapelle-Saint-Sauveur



</doc>
<doc id="4518579" url="https://pl.wikipedia.org/wiki?curid=4518579" title="Uniwersytet Johannesa Keplera w Linzu">
Uniwersytet Johannesa Keplera w Linzu

Uniwersytet Johannesa Keplera w Linzu () – austriacka uczelnia publiczna.
Uczelnia została założona 8 października 1966 roku jako Wyższa Szkoła Nauk Społecznych i Ekonomicznych (). Pierwszym rektorem został Ludwig Fröhler. W pierwszym roku funkcjonowania uczelni studenci podjęli studia na Wydziale Nauk Społecznych, Ekonomicznych i Prawa. Dwa lata później powstał Wydział Inżynierii i Nauk Przyrodniczych. W 1975 roku na uczelni powstał samodzielny Wydział Prawa. W tym samym roku uczelnia zmieniła nazwę na Uniwersytet Johannesa Keplera. W 1977 roku otwarto nową siedzibę Wydziału Inżynierii i Nauk Przyrodniczych - TNF-Turm. W 2012 roku powstał Wydział Medycyny. 
W skład uczelni wchodzą następujące jednostki administracyjne:

</doc>
<doc id="4518580" url="https://pl.wikipedia.org/wiki?curid=4518580" title="Wamala (jezioro)">
Wamala (jezioro)

Wamala – jezioro położone w centralnej Ugandzie.
Jezioro Wamala zajmuje powierzchnię około 250 km². Znajduje się na nim wiele wysp, m.in. Lwanju, Mabo, Bagwe, Kiraza, Kazinga. Do jeziora wpływa kilka rzek, w tym Nyanzi, Kitenga, Kaabasuma, Mpamujugu i Bbimbye. Natomiast z jeziora wypływa Kibimba wpadająca do jeziora Wiktorii. Ponad 4000 lat temu jezioro Wamala było częścią jeziora Wiktorii.
Roślinność jeziora Wamala jest zdominowana przez papirusy. Na brzegach rosną rafie i inne gatunki palm. W pobliżu jeziora żyją różne gatunki zwierząt, takie jak sitatunga, hipopotamy, kob śniady, werwety, pawiany, perlice oraz turakowate. W wodach jeziora występują takie ryby jak tawada ("Clarias gariepinus"), "Protopterus aethiopicus aethiopicus", tilapia czy ryby dwudyszne.
W latach 60. i na początku lat 70. XX wieku jezioro Wamala było ważnym źródłem ryb sprzedawanych następnie lokalnie oraz w dużych okolicznych miastach. Jednak niekontrolowane połowy doprowadziły do wyczerpania zasobów ryb w połowie lat 70. XX wieku.
Pochodzenie nazwy
Nazwa jeziora pochodzi od imienia ostatniego króla z dynastii Bachwezi, który według legendy zniknął w jego wodach w miejscu nazywanym Nakyegalika, położonym w pobliżu wioski rybackiej Lubajja. Duch króla ma przebywać w jeziorze.

</doc>
<doc id="4518588" url="https://pl.wikipedia.org/wiki?curid=4518588" title="Puebloviejo">
Puebloviejo



</doc>
<doc id="4518592" url="https://pl.wikipedia.org/wiki?curid=4518592" title="Tamara Markaszanska">
Tamara Markaszanska

Tamara Michajłowna Markaszanska (ros. Тамара Михайловна Маркашанская; ur. 20 listopada 1954 w Smoleńsku) – radziecka biegaczka narciarska, zawodniczka klubu Urożaj Witebsk.
W Pucharze Świata zadebiutowała 19 lutego 1983 roku w Kawgołowie, zajmując dziewiąte miejsce w biegu na 20 km. Tym samym już w swoim debiucie zdobyła pierwsze pucharowe punkty. Na podium zawodów tego cyklu jedyny raz stanęła 9 grudnia 1983 roku w Reit im Winkl, gdzie rywalizację w biegu na 5 km ukończyła na trzeciej pozycji. W zawodach tych wyprzedziły ją jedynie dwie Czechosłowaczki: Květa Jeriová i Anna Pasiárová. Było to jej jedyne podium w zawodach tego cyklu. Najlepsze wyniki osiągnęła w sezonie 1983/1984, kiedy zajęła dziewiąte miejsce w klasyfikacji generalnej.
W 1984 roku wzięła udział w igrzyskach olimpijskich w Sarajewie, gdzie w swoim jedynym starcie zajęła trzynaste miejsce na dystansie 20 km. Nigdy nie wystąpiła na mistrzostwach świata.

</doc>
<doc id="4518593" url="https://pl.wikipedia.org/wiki?curid=4518593" title="50 groszy 1919">
50 groszy 1919

50 groszy 1919 − pięćdziesięciogroszowa moneta próbna II Rzeczypospolitej, wybita w mennicy Birmingham Mint w Anglii, na rewersie z umieszczonym rokiem 1919, na awersie z orłem w koronie zgodnym z godłem okupacyjnego Królestwa Polskiego (1917–1918), w drugim dziesięcioleciu XXI w. uznawana za monetę z najwcześniejsza datą (pierwszą) okresu złotowego II Rzeczypospolitej.
Awers.
Na stronie głównej monety umieszczono orła w koronie – rysunek zgodny z godłem okupacyjnego Królestwa Polskiego (1917–1918), w otoku perełki.
Istnieją dwie odmiany:
W przypadku monet z większym orłem pod ogonem znajduje się mały monogram J H.
Rewers.
Pośrodku umieszczono duży nominał „50” pod nim „GROSZY” poniżej „1919”, w otoku napis: „RZECZPOSPOLITA POLSKA”, przy rancie otok z perełek.
Opis.
Do początku lat osiemdziesiątych XX w. moneta nie była notowana przez polskie cenniki ani katalogi numizmatyczne i to zarówno te drukowane w okresie międzywojennym jak i literaturę tematu wydawaną w okresie PRL. W roku 1983 w szóstym wydaniu ilustrowanego katalogu monet, w suplemencie, pojawiła się pierwszy raz informacja o 50-groszówce z 1919 r. W roku 1988 w siódmym wydaniu tego katalogu po raz pierwszy zamieszczono szkice dwóch 50 groszówek 1919 – w odmianach z małym i dużym orłem, z informacją, że znany jest tylko jeden egzemplarz odmiany z małym orłem oraz adnotacją, że monety zostały włączone do katalogu na podstawie: "L Krause: „World Coins”".
W kolejnych latach ta „najstarsza” znana moneta groszowa II Rzeczypospolitej występowała regularnie we wszystkich zestawieniach katalogowych, czasami z błędną informacją o wybiciu jej przez mennicę Kings Norton, ale jednak zawsze z informacją o niklu jako materiale wykorzystanym dla obydwu odmian.
W XXI w. moneta incydentalnie zaczęła pojawiać się na aukcjach numizmatycznych, przy czym częściej spotykana była odmiana z małym orłem. Jednocześnie przy oferowanych egzemplarzach tylko raz napisano o niklu jako materiale krążka menniczego (odmiana z dużym orłem). W pozostałych przypadkach pojawiała się informacja, że bicie wykonano w miedzioniklu, gdyż moneta nie reaguje na magnes. Weryfikacji uległa również masa monety. Żaden z oferowanych w obrocie aukcyjnym egzemplarz nie osiągał katalogowych 7,65 grama – najniższa zmierzona masa to 6,34 grama.
W obrocie kolekcjonerskim pojawiają się również niekiedy żetony z identycznym (dużym) orłem z jednej strony i św. Jerzym na koniu z drugiej, ewentualnie z całkowicie pozbawioną rysunku stroną rewersu.

</doc>
<doc id="4518594" url="https://pl.wikipedia.org/wiki?curid=4518594" title="Jean Westwood">
Jean Westwood

Jean Westwood (ur. 1931 w Manchesterze) – brytyjska łyżwiarka figurowa, startująca w parach tanecznych z Lawrence Demmy'm. 4-krotna mistrzyni świata (1952–1955), dwukrotna mistrzyni Europy (1954, 1955) oraz 4-krotna mistrzyni Wielkiej Brytanii (1952–1955).
Osiągnięcia.
Z Lawrence Demmy'm

</doc>
<doc id="4518596" url="https://pl.wikipedia.org/wiki?curid=4518596" title="Ewa Mańkowska-Grin (malarka)">
Ewa Mańkowska-Grin (malarka)



</doc>
<doc id="4518606" url="https://pl.wikipedia.org/wiki?curid=4518606" title="Państwowy Uniwersytet Medyczny imienia I. Ja. Horbaczewskiego w Tarnopolu">
Państwowy Uniwersytet Medyczny imienia I. Ja. Horbaczewskiego w Tarnopolu



</doc>
<doc id="4518608" url="https://pl.wikipedia.org/wiki?curid=4518608" title="Veríssimo de Lencastre">
Veríssimo de Lencastre

Veríssimo de Lencastre (ur. 15 listopada 1615 w Lizbonie, zm. 12 grudnia 1692 tamże) – portugalski kardynał.
Życiorys.
Urodził się 15 listopada 1615 roku w Lizbonie, jako syn Francisca Luísa de Lencastre i Filipy Vilheny. Studiował na Uniwersytecie w Coimbrze, gdzie uzyskał doktorat utroque iure, a następnie został członkiem inkwizycji. 22 grudnia 1670 roku został wybrany arcybiskupem Bragi, a w 1671 roku przyjął sakrę. W 1677 roku zrezygnował z zarządzania diecezją, a dwa lata później został złożony z funkcji inkwizytora generalnego, jednak decyzja ta została cofnięta w 1681 roku. 2 września 1686 roku został kreowany kardynałem prezbiterem, choć nigdy nie odebrał kościoła tytularnego. Zmarł 12 grudnia 1692 roku w Lizbonie.

</doc>
<doc id="4518611" url="https://pl.wikipedia.org/wiki?curid=4518611" title="Dmytro Parchomenko">
Dmytro Parchomenko

Dmytro Wiktorowycz Parchomenko, ukr. Дмитро Вікторович Пархоменко (ur. 24 października 1978 w Odessie) – ukraiński piłkarz, grający na pozycji obrońcy. Jego starszy brat Andrij również jest piłkarzem.
Kariera piłkarska.
Kariera klubowa.
Wychowanek Szkoły Sportowej Rezerw Olimpijskich Czornomoreć Odessa. W 1995 rozpoczął karierę piłkarską w zespole Dynamo-Fłesz Odessa. Latem 1996 przeniósł się do SKA-Łotto Odessa. Na początku 1998 został zaproszony do Czornomorca Odessa. W 1999 wyjechał do Bułgarii, gdzie podpisał kontrakt z Botewem Wraca. Latem 2000 zasilił skład Sheriffa Tyraspol, skąd na początku 2003 przeszedł do FC Tiraspol. W pierwszej połowie 2005 roku występował w zespole amatorskim Iwan Odessa, a latem podpisał kontrakt z azerskim MKT-Araz Imiszli. Sezon 2007/08 rozpoczął w klubie Naftowyk-Ukrnafta Ochtyrka, jednak nie rozegrał żadnego spotkania i zimą 2008 odszedł do Komunalnyka Ługańska. Po rozwiązaniu klubu we wrześniu 2008 otrzymał status wolnego agenta, po czym występował do końca roku w ormiańskim Banancu Erywań. Od 2009 do lata 2011 bronił barw klubu Dnister Owidiopol, na czele którego stał jego starszy brat Andrij. Po reorganizacji klubu w 2011 został piłkarzem FK Odessa. W lipcu 2013 zasilił skład Bałkanów Zoria, w barwach którego zakończył karierę piłkarza w roku 2018.

</doc>
<doc id="4518612" url="https://pl.wikipedia.org/wiki?curid=4518612" title="Baselios Mar Thoma Didymos I">
Baselios Mar Thoma Didymos I

Baselios Mar Thoma Didymos I (imię świeckie Thomas Mulamootil, ur. 29 października 1921 w Nedumbram, zm. 26 maja 2014 w Parumali) – duchowny Malankarskiego Kościoła Ortodoksyjnego, w latach 2006-2014 Katolikos Wschodu i zwierzchnik tegoż Kościoła. 
Życiorys.
11 marca 1942 został wyświęcony na subdiakona, a 22 maja 1947 na diakona. Święcenia kapłańskie przyjął 25 stycznia 1950. 16 maja 1965 złożył śluby zakonne. 28 grudnia 1965 został wybrany na biskupa. Sakrę otrzymał 24 sierpnia 1966 z rąk katolikosa Bazylego Eugeniusza I i objął rządy w diecezji Malabar. Jako biskup przyjął imię Tymoteusz. 10 września 1992 roku został wybrany na przyszłego katolikosa, urząd objął w roku 2006, po śmierci poprzednika. Zmarł 26 maja 2014.
Jego doczesne szczątki spoczęły w klasztorze Tabor, a następcą na stolicy św. Tomasza został Baselios Mar Thoma Paulose II.

</doc>
<doc id="4518614" url="https://pl.wikipedia.org/wiki?curid=4518614" title="Erik Simon">
Erik Simon



</doc>
<doc id="4518618" url="https://pl.wikipedia.org/wiki?curid=4518618" title="Marcello Durazzo">
Marcello Durazzo



</doc>
<doc id="4518627" url="https://pl.wikipedia.org/wiki?curid=4518627" title="Depeszowiec">
Depeszowiec



</doc>
<doc id="4518629" url="https://pl.wikipedia.org/wiki?curid=4518629" title="Andrzej Baj">
Andrzej Baj

Andrzej Baj ps. „Wilski”, również używający pisowni „Bay” (ur. 23 listopada 1894, zm. 1 marca 1969 w Warszawie) – porucznik piechoty Wojska Polskiego, członek POW, kawaler Krzyża Niepodległości i Krzyża Walecznych, burmistrz Terespola (1935–1939).
Życiorys.
Wiosną 1919 roku wstąpił do organizującego się 34 pułku piechoty. W jego szeregach walczył na wojnie z bolszewikami. 3 lipca 1919 roku wyróżnił się męstwem w boju pod Horodyszczem, w czasie którego został ranny. Dowodził wówczas plutonem, który desantował się z motorówki nr IV, której dowódcą był ppor. mar. Karol Taube z Flotylli Pińskiej. Następnie dowodził kompanią i awansował kolejno na chorążego i podporucznika. W sierpniu 1920 roku wysadził most na Bugu pod Sławatyczami przed atakiem Armii Czerwonej. W 1921 roku został przeniesiony do rezerwy.
Zweryfikowany w stopniu porucznika ze starszeństwem z dniem 1 czerwca 1919 i 6278. lokatą w korpusie oficerów rezerwowych piechoty. Posiadał przydział w rezerwie do 34 pp. W 1934 roku, jako oficer pospolitego ruszenia pozostawał w ewidencji Powiatowej Komendy Uzupełnień Biała Podlaska. Posiadał przydział do Oficerskiej Kadry Okręgowej Nr IX. Był wówczas „przewidziany do użycia w czasie wojny”.
W 1935 roku w wyborach samorządowych zostaje wybrany burmistrzem Terespola. Gospodarstwo wraz z młynem zostaje wydzierżawione, a on wraz z żoną przenosi się do Terespola. Był jednym z inicjatorów budowy Hal Targowych w Terespolu, nowoczesnej rzeźni miejskiej, wybrukowano kilka odcinków ulic oraz oświetlono miasto, przedłużając sieć elektryczną z Brześcia. Na stanowisku burmistrza pracuje do połowy września 1939 r., a następnie ukrywa się przed Gestapo. Żona przenosi się w tym czasie do rodziny do Warszawy. Na przełomie 1939 i 1940 roku, używając pseudonimów „Wujek” i „Wilski”, organizował struktury Służby Zwycięstwu Polski w powiecie bialskim. 
Zmarł w 1969 roku w Warszawie. Został pochowany na Starych Powązkach jako Andrzej Bay-Wilski (kwatera 83-4-16).

</doc>
<doc id="4518634" url="https://pl.wikipedia.org/wiki?curid=4518634" title="Spichlerz w Ziemięcicach">
Spichlerz w Ziemięcicach

Spichlerz w Ziemięcicach – jeden z najstarszych spichrzy konstrukcji murowanej na terenie Górnego Śląska, wpisany do rejestru zabytków województwa śląskiego, znajduje się we wsi Ziemięcice w gminie Zbrosławice, w powiecie tarnogórskim.
Obiekt położony jest na niewielkiej skarpie we wschodniej części Ziemięcic, w pobliżu stawu.
Historia.
Ziemięcicki spichlerz wybudowany został w 1780 roku jako fragment większego założenia folwarcznego. Po II wojnie światowej pełnił funkcję magazynu dla państwowego gospodarstwa rolnego w Kamieńcu. W 2. połowie XX wieku budynek przeszedł szereg prac budowlanych i konserwatorskich z uwagi na zły stan techniczny. W latach 1958–1959 wyremontowano dach oraz jego pokrycie. W 1963 obiekt otynkowano w obrębie elewacji zewnętrznych, usuwając przy okazji pierwotne ramowe podziały ścian. Ostatnie prace w obrębie budynku wykonano w latach 70. XX w., kiedy to wymieniono pokrycie dachowe, a także zainstalowano instalacje odgromowe. Współcześnie spichrz nie jest już użytkowany.
Architektura.
Budynek murowany, trzykondygnacyjny, bez wyraźnych cech stylowych. Wzniesiony na rzucie wydłużonego prostokąta o zwartej, regularnej bryle, nakryty dachem naczółkowym. Obiekt posadowiony jest na kamiennej podmurówce. Pierwotnie otwór wejściowy zaakcentowany był przy pomocy kamiennego obramienia, zaś elewacje zewnętrzne posiadały ramowane podziały. Obecnie elewacje zewnętrzne są wtórnie otynkowane i pozbawione dekoracji. Frontowa oraz tylna elewacja są symetryczne i siedmioosiowe, natomiast w obrębie przyziemia obecne są niewielkie otwory wentylacyjne, a powyżej rzędy prostokątnych okien.
W obrębie elewacji południowej (frontowej) centralnie w czwartej osi zlokalizowany jest główny otwór wejściowy. Elewacje boczne są symetryczne o prostym, analogicznym układzie (z wyjątkiem pierwszej kondygnacji). W elewacji zachodniej obecny pojedynczy otwór okienny, a we wschodniej – dwa. Otwór wejściowy zlokalizowany w obrębie przyziemia.
Wnętrze podzielone jest w obrębie przyziemia na trzy mniejsze pomieszczenia, z kolei wyższe kondygnacje są jednoprzestrzenne, pozbawione podziałów. W przyziemiu zachowały się oryginalne sklepienia kolebkowe, dwie pozostałe kondygnacje posiadają proste, drewniane stropy belkowe wsparte na podciągach.

</doc>
<doc id="4518640" url="https://pl.wikipedia.org/wiki?curid=4518640" title="Marcello Durazzo (kardynał)">
Marcello Durazzo (kardynał)

Marcello Durazzo (ur. w 1634 w Genui, zm. 27 kwietnia 1710 w Faenzy) – włoski kardynał.
Życiorys.
Urodził się w 1634 roku w Genui, jako syn Cesareego Durazzo i Giovanny Cervetto. Studiował na Uniwersytecie w Perugii, gdzie otrzymał doktorat utroque iure. Następnie został protonotariuszem apostolskim i referendarzem Trybunału Obojga Sygnatur. 4 maja 1671 roku został wybrany tytularnym arcybiskupem Chalkedonu, a wkrótce potem został nuncjuszem w Sabaudii i asystentem Tronu Papieskiego. W latach 1673–1685 był nuncjuszem w Portugalii, a w okresie 1685–1689 – w Hiszpanii. 2 września 1686 roku został kreowany kardynałem prezbiterem i otrzymał kościół tytularny Santa Prisca. Rok później został arcybiskupem ad personam Carpentras. W 1690 roku został przeniesiony do diecezji Ferrary, a rok później – Spoleto. W 1695 roku zrezygnował z zarządzania diecezją, a dwa lata później został arcybiskupem ad personam Faenzy. W latach 1701–1706 był legatem w Romandioli. Zmarł 27 kwietnia 1710 roku w Faenzy.

</doc>
<doc id="4518641" url="https://pl.wikipedia.org/wiki?curid=4518641" title="Brama Indii (Mumbaj)">
Brama Indii (Mumbaj)

Brama Indii (ang. Gateway of India, marathi: भारताचे प्रवेशद्वार) – budowla z żółtego bazaltu wzniesiona przez Brytyjczyków u wejścia do portu w Mumbaju. Ukończona w 1924 roku, była używana do celów ceremonialnych i stała się główną atrakcją turystyczną miasta.

</doc>
<doc id="4518645" url="https://pl.wikipedia.org/wiki?curid=4518645" title="Orazio Mattei">
Orazio Mattei

Orazio Mattei (ur. w 1621 w Rzymie, zm. 18 stycznia 1688 tamże) – włoski kardynał.
Życiorys.
Urodził się w 1621 roku w Rzymie. Po studiach otrzymał doktorat utroque iure, a następnie został audytorem Roty Rzymskiej i prefektem Pałacu Apostolskiego. 17 czerwca 1675 roku został tytularnym arcybiskupem Damaszku. Jednocześnie został asystentem tronu Papieskiego i kanonikiem bazyliki liberiańskiej. 2 września 1686 roku został kreowany kardynałem prezbiterem i otrzymał kościół tytularny San Lorenzo in Panisperna. Zmarł 18 stycznia 1688 roku w Rzymie.

</doc>
<doc id="4518648" url="https://pl.wikipedia.org/wiki?curid=4518648" title="Uniwersytet w Salzburgu">
Uniwersytet w Salzburgu

Uniwersytet w Salzburgu (, pełna nazwa ) – austriacka uczelnia publiczna.
Pierwszy uniwersytet w Salzburgu został założony w 1622 przez arcybiskupa metropolitę Salzburga Parisa von Londrona. Uczelnia była wspierana przez opactwa benedyktyńskie, prowadzono na studia teologiczne, filozoficzne, a także prawnicze i medyczne. W 1810 roku, po przyłączeniu Salzburga do Królestwa Bawarii, uczelnia została rozwiązana. 
W 1962 roku, uczelnia został założona na nowo, jako uczelnia państwowa, otrzymując imię założyciela Parisa von Londrona. 
W skład uczelni wchodzą następujące jednostki administracyjne:

</doc>
<doc id="4518655" url="https://pl.wikipedia.org/wiki?curid=4518655" title="Jeździectwo na Letnich Igrzyskach Olimpijskich 2008 – ujeżdżenie indywidualnie">
Jeździectwo na Letnich Igrzyskach Olimpijskich 2008 – ujeżdżenie indywidualnie

Konkurencja Ujeżdżenia podczas XXIX Letnich Igrzysk Olimpijskich została rozegrana w dniach 13 – 19 sierpnia 2008 roku w Hong Kong Sports Institute.
Terminarz.
Wszystkie godziny są podane w czasie pekińskim (UTC+08:00)
Wyniki.
Pierwszą częścią eliminacji było Grand Prix. Wyniki poszczególnych zawodników zaliczały się do konkurencji drużynowej. Do drugiej części eliminacji Grand Prix Special awansowało 25 najlepszych zawodników (maksymalnie trzech z jednego kraju).
Do finałowej rozgrywki (Grand Prix Freestyle) awansowało 15 zawodników. Wyniki poprzedniej części konkurencji nie były zaliczane w kolejnej części.

</doc>
<doc id="4518661" url="https://pl.wikipedia.org/wiki?curid=4518661" title="Jeździectwo na Letnich Igrzyskach Olimpijskich 2008 – ujeżdżenie drużynowo">
Jeździectwo na Letnich Igrzyskach Olimpijskich 2008 – ujeżdżenie drużynowo

Konkurencja Ujeżdżenia podczas XXIX Letnich Igrzysk Olimpijskich została rozegrana w dniach 13–14 sierpnia 2008 roku w Hong Kong Sports Institute.
Wyniki.
Do wyników ujeżdżenia drużynowego zaliczane są wyniki trzech zawodników z danego kraju jakie uzyskali podczas Grand Prix (eliminacja do konkursu indywidualnego). Z uzyskanych wyników wylicza się średnią i jest to wynik drużyny.

</doc>
<doc id="4518664" url="https://pl.wikipedia.org/wiki?curid=4518664" title="Flypaper effect">
Flypaper effect

Flypaper effect (zjawisko „lepu na muchy”) – koncepcja ekonomiczna, według której obecność dotacji w strukturze źródeł finansowania jednostki dotowanej wpływa na większy wzrost jej wydatków budżetowych, niż miałoby to miejsce, gdyby do finansowania wydatków publicznych wykorzystano dochody własne.
Geneza koncepcji.
Koncepcja flypaper effect została sformułowana po raz pierwszy przez amerykańskiego ekonomistę Arthura Okuna. Metaforyczne ujęcie zjawiska „lepu na muchy” stanowiło odpowiedź na badania przeprowadzone przez jego kolegę Edwarda Gramlicha opublikowane w 1979 r. Gramlich w swojej publikacji poszukiwał odpowiedzi na zjawisko, w którym dotacje nieukierunkowane na konkretny cel stymulują wzrost lokalnych wydatków bardziej niż dochód pochodzący z prywatnych dochodów. W odpowiedzi Okun skonkludował, że „biurokratom i politykom łatwiej jest uniknąć podwyższenia podatków, gdy otrzymuje środki pochodzące z podziału dochodów niż podnieść je w momencie, gdy jakieś egzogeniczne wydarzenie wpłynie na zwiększenie dochodów społeczności”.
Środki samorządu terytorialnego pochodzą zarówno od rządu jak i z dochodów osób fizycznych zamieszkujących daną jednostkę samorządu. Henderson i Gramlich w swojej publikacji określali równania popytu jednostek przy założeniach maksymalnej ich użyteczności pod warunkiem ograniczania dochodów danej osoby. 
Taka specyfikacja powinna oznaczać, że indywidualny dochód danej osoby i jej udział w transferach pieniędzy pochodzących od rządu miałyby taki sam wpływ na wydatki, tj. dotacja rządowa i równoważny wzrost dochodów lokalnych mają taki sam skutek. Jest jednak inaczej i anomalia ta została nazwana właśnie efektem „lepu na muchy”.
Próby wyjaśnienia.
Jest to rodzaj iluzji fiskalnej. Podjęto zatem wiele prób zracjonalizowania tegoż efektu. Jeden z kierunków interpretacji sięgał procesów biurokratyczno-urzędniczych. Lokalni urzędnicy dążą bowiem do zmaksymalizowania budżetu, jednocześnie nie informując mieszkańców o faktycznych poziomach finansowania własnego i zewnętrznego. Zgodnie z tym flypapaer effect pojawia się, ponieważ lokalna społeczność nie jest świadoma prawdziwych ograniczeń budżetowych. Przeprowadzone w tym zakresie badania dowodzą, że w referendach dotyczących poziomów wydatków dyskutuje się i podaje informacje dotyczące wysokości podatków, ale bardzo rzadko informacje dotyczące dotacji z budżetu państwa. Skomplikowane systemy dotowania, wyrównywania, budżetowania zadaniowego itp. powodują, że subwencjonowana społeczność danej jednostki samorządu terytorialnego nie jest świadoma, iż środki na dotacje i subwencje pochodzą z ich podatków płaconych do budżetu państwa. Pojawia się skłonność do wyższych wydatków, jeśli budżet opiera się na transferach z budżetu wyższego szczebla, a nie z podatków lokalnych płaconych bezpośrednio do budżetu komunalnego. Ważną rolę odgrywają też rodzaj i szczegółowa konstrukcja transferu. Na przykład dotacje sprzężone, w przypadku których suma, którą otrzymuje społeczność lokalna, zależy od wkładu własnego, w znacznie większym stopniu pobudzają wydatki z budżetów lokalnych niż dotacje niewymagające współfinansowania
Przeprowadzone w tym obszarze szerokie badania ekonometryczne dowodzą, że dolar otrzymany przez jednostkę samorządu terytorialnego w formie dotacji powoduje wyższe wydatki publiczne niż wzrost dochodów jednostki o jednego dolara z dochodów własnych. Badania sugerują, że dolar otrzymany w postaci dotacji powoduje wzrost wydatków publicznych o 40%, podczas gdy dodatkowy dolar dochodów własnych jedynie o 10%. Dotacje z budżetu państwa stymulują więc wydatki jednostki samorządu terytorialnego. Studia empiryczne w wielu krajach potwierdziły obserwacje, że marginalna skłonność do wydatkowania dotacji na konkretną usługę publiczną jest wyższa niż marginalna skłonność do wydatkowania środków z innych źródeł na tę usługę. Efekt ten może być silny lub słaby w zależności od rodzaju i szczegółowej konstrukcji dotacji, rodzaju i zakresu finansowanych usług itp.
Przełożenie na polskie samorządy.
Przekładając te zjawisko na polskie samorządy można wywieść, że każda złotówka pochodząca z jakiejkolwiek formy dotacji z budżetu państwa powoduje zwiększenie wydatków gminy o większą kwotę niż każda złotówka uzyskana przez opodatkowanie prywatnych zasobów mieszkańców. W tym przypadku najsilniejszy wpływ na wydatki gminy per capita mają dotacje, ponieważ z tej grupy wydatków gminy są ściśle rozliczane. Natomiast dochody pochodzące z subwencji ogólnej oddziałują na wydatki gminy ok. dwóch razy silniej niż jej dochody własne.

</doc>
<doc id="4518666" url="https://pl.wikipedia.org/wiki?curid=4518666" title="Leopold Karl von Kollonitsch">
Leopold Karl von Kollonitsch

Leopold Karl von Kollonitsch (ur. 24 albo 26 października 1631 w Komáromiu, zm. 19 albo 20 stycznia 1707 w Wiedniu) – węgierski kardynał.
Życiorys.
Urodził się 24 albo 25 października 1631 roku w Komáromiu, jako syn Ernsta von Kollonitscha. Był członkiem zakonu maltańskiego, a także uczestniczył w oblężeniu Iraklionu. W 1668 roku przyjął święcenia kapłańskie. 30 kwietnia został wybrany biskupem Nitry, a 26 sierpnia przyjął sakrę. Dwa lata później został przeniesiony do diecezji Wiener Neustadt. Brał udział w odsieczy wiedeńskiej, a w 1692 roku został ministrem stanu Królestwa Węgier. 2 września 1686 roku został kreowany kardynałem prezbiterem i otrzymał kościół tytularny San Girolamo dei Croati. W tym samym roku został biskupem Győr, a cztery lata później – arcybiskupem Kalocsi. W 1695 roku został przeniesiony do archidiecezji Ostrzyhomia. Zmarł 19 albo 20 stycznia 1707 roku w Wiedniu.

</doc>
<doc id="4518667" url="https://pl.wikipedia.org/wiki?curid=4518667" title="Schronisko Małe w Żytniej Skale">
Schronisko Małe w Żytniej Skale

Schronisko Małe w Żytniej Skale, Jaskinia Mała w Żytniej Skale – schronisko w Żytniej Skale we wsi Bębło w województwie małopolskim, w powiecie krakowskim, w gminie Wielka Wieś. Znajduje się na Wyżynie Olkuskiej w obrębie Wyżyny Krakowsko-Częstochowskiej.
Opis schroniska.
Schronisko znajduje się w północno-zachodniej ścianie Skały Żytniej, mniej więcej w jej środkowej części. Ma jeden duży otwór wejściowy o kształcie ósemki i północno-wschodniej ekspozycji. Za otworem jest wysoka komora. W jej stropie widoczne są kotły wirowe, wysoki komin i ciasne rury. Komorę przegradza próg o wysokości około 1 m. Brak nacieków jaskiniowych, na ścianach są jedynie słabo widoczne rozmycia krasowe i czarne naloty. Namulisko jest gliniasto-humusowe.
Schronisko znajduje się w skałach pochodzących z jury późnej. jest przewiewne, suche, w całości widne i będące pod wpływem środowiska zewnętrznego. Na jego ścianach i stropie rozwijają się glony i mchy.
Historia badań i dokumentacji.
Schronisko znane było od dawna. Po raz pierwszy jego krótki opis podał S.J. Czarnowski w 1899 r.. W 1951 r. krótki opis i plan podał Kazimierz Kowalski. Podał też, że namulisko było nienaruszone. W 1967 r. przeprowadził badania osadów. W 1981 r. D. Lisoń sporządza plan schroniska. W 1981 r. interdyscyplinarne badania osadów w schroniskach Skały Żytniej prowadziła T. Madeyska. 
W namuliskach jaskini i schronisk Skały Żytniej archeolodzy znaleźli szczątki plejstoceńskich zwierząt i niewielką ilość krzemiennych narzędzi z górnego paleolitu. Schroniska te były więc zamieszkiwane przez ludzi w okresie paleolitu, ale także później – znaleziono bowiem fragmenty ceramiki tzw. lendzielskiej i promienistej, pochodzące z wczesnego średniowiecza.
Jaskinie i schroniska Skały Żytniej.
W Skale Żytniej znajduje się blisko siebie 6 schronisk i dwie jaskinie:

</doc>
<doc id="4518669" url="https://pl.wikipedia.org/wiki?curid=4518669" title="Strefa Gamo Gofa">
Strefa Gamo Gofa

Strefa Gamo Gofa ("Gamo Gofa Zone") – obszar administracyjny w Etiopii, w Regionie Narodów, Narodowości i Ludów Południa. Strefa bierze swoją nazwę od ludów Gamo i Gofa, które ją zamieszkują. 
Centrum administracyjne strefy stanowi miasto Arba Minch. Inne ważniejsze miejscowości to: Sawla, Chencha, Bulki, Kemba, Zefine i Zala. Według spisu z 2007 roku strefę zamieszkiwało blisko 1,6 mln mieszkańców na powierzchni 18 011 km² (88 osób/km²).
Na wschodniej granicy strefy znajdują się dwa duże jeziora: Abbaja Hajk i Chamo, a pomiędzy nimi ustanowiony jest Park Narodowy Necz Sar. Najwyższy szczyt to góra Gughe (4207 m n.p.m.). 
Demografia.
Do największych grup etnicznych zgłoszonych w strefie należą Gamo (64,6%), Gofa (22,1%), Ojda (2,4%), Amharowie (2,3%), Wolaita (1,9%) i Basketo (1,4%). Pozostałe grupy etniczne obejmowały 5,3% populacji. Pod względem religijnym przeważają protestanci (53,4%), następnie są etiopscy prawosławni (31,5%) i wyznawcy tradycyjnych religii plemiennych (11,1%). 
Podział administracyjny.
W skład strefy wchodzi 17 wored:

</doc>
<doc id="4518673" url="https://pl.wikipedia.org/wiki?curid=4518673" title="Jaskinia Mała w Żytniej Skale">
Jaskinia Mała w Żytniej Skale



</doc>
<doc id="4518674" url="https://pl.wikipedia.org/wiki?curid=4518674" title="Hertha Natzler">
Hertha Natzler

Hertha Natzler (ur. 18 lutego 1911 w Wiedniu, zm. 5 sierpnia 1985 w Culver City) – austriacka aktorka teatralna i filmowa, piosenkarka.
Życiorys.
Hertha była córką aktorki Lilli Meissner (1873-1957) i Leopolda Natzlera (1860-1926) aktora i śpiewaka operowego. Dwie jej siostry były również były aktorami i śpiewaczkami. Najstarsza Margarete używała imienia Grete, a potem Della Lind. Alice Maria występowała pod pseudonimem Lizzi Natzler. Była kuzynką popularnego aktora Alfreda Reginalda Natzlera, zwanego Reggie Nalder.
Podobnie jak jej siostry, zaczęła grać i śpiewać na scenie w młodym wieku. Zadebiutowała w operetce Franza Lehára "Carewicz" w Teatrze Johanna Straussa w Wiedniu w maju 1928 roku. W tym samym roku odegrała także niewielką rolę w rewii "Jetzt oder Nie" oraz w sztuce "Weekend im Paradies" wystawianej w 1928 w Wiener Kammerspiele. Kolejne występy zaprowadziły ją ma scenę rewiową Femina. W 1934 roku otrzymała cztery role filmowe, ale sytuacja po przejęciu władzy przez nazistów w 1933 roku sprawiła, że w 1937 roku wyemigrowała z matką i siostrą Lizzi do Stanów Zjednoczonych.
Na początku 1938 Hertha udała się do Kairu, gdzie 11 kwietnia, poślubiła Francisca Nicolaasa „Franka” Leddy’ego (1903–1964). Leddy był dyrektorem zarządzającym Philips Orient SA, lokalnej filii międzynarodowej firmy Philips Electronics. Najprawdopodobniej poznała Leddy’ego w Wiedniu, gdzie był menedżerem w filii Philipsa do 1938 roku. Zamieszkali w ekskluzywnej dzielnicy Zamalek w Kairze. Na początku 1942 roku opuścili Kair, po tym jak Leddy została mianowana dyrektorem zarządzającym australijskiej spółki zależnej. Do Sydney przybyli w lipcu 1942 roku. Dla Herthy miasto mogło być zaściankiem w porównaniu do Wiednia, Los Angeles i Kairu. Prawdopodobnie intensywne życie Leddy’ego, a także rozłąka z matką i siostrami, które osiedliły się w Los Angeles, doprowadziły do ich separacji i rozwodu w 1945 roku. Po powrocie do Stanów Zjednoczony nie wznowiła kariery na scenie. Zmarła 5 sierpnia 1985 roku i została pochowana na Holy Cross Cemetery w Culver City w Los Angeles.

</doc>
<doc id="4518676" url="https://pl.wikipedia.org/wiki?curid=4518676" title="Monash University">
Monash University



</doc>
<doc id="4518678" url="https://pl.wikipedia.org/wiki?curid=4518678" title="Tostig">
Tostig

Tostig, także Tostig Godwinson (ur. ok. 1029, zm. 25 września 1066) – anglosaski możny, earl Northumbrii w latach 1055–1065, brat króla Anglii Harolda II, przeciwko któremu wystąpił w 1066 u boku króla Norwegii Haralda Hardrady; zginął wówczas w bitwie pod Stamford Bridge.
Życiorys.
Tostig urodził się ok. 1029. Był synem (prawdopodobnie trzecim) Godwina, anglosaskiego możnego, lorda Wesseksu i Kentu. Pierwsza wzmianka o Tostigu pochodzi z 1049 i odnosi się do dowodzenia przezeń jednym ze statków wysłanych przez króla Anglii Edwarda Wyznawcę z pomocą dla cesarza Henryka III przeciwko hrabiemu Flandrii Baldwinowi V. W 1051 poślubił Judytę, siostrę Baldwina V flandryjskiego. Zaraz potem Godwin wraz z rodziną (z wyjątkiem żony króla) zostali wygnani z Anglii – Tostig wraz z ojcem schronił się na dworze flandryjskim. Tostig powrócił do Anglii w 1052, a po śmierci earla Siwarda w 1055 został earlem Northumbrii. Dzięki surowym rządom zaprowadził w tym regionie porządek. Angażował się w sprawy szkockie, wspomagając późniejszego króla Malkolma III w walkach przeciwko Makbetowi. W 1061 odbył pielgrzymkę do Rzymu. W 1063 wspomógł swego starszego brata Harolda podczas zwycięskiej wyprawy wojennej przeciwko Walii. Rosły wpływy Tostiga na dworze królewskim, na którym miał przebywać więcej czasu niż w powierzonej mu Northumbrii. Ciągła nieobecność Tostiga w Northumbrii i surowość rządów doprowadziły do wybuchu rebelii w tej prowincji w 1065. Tostig oskarżał o jej podżeganie swego brata Harolda, ten jednak zawarł porozumienie z przeciwnikami Tostiga i doprowadził do pozbawienia go urzędu i wygnania z kraju.
Tostig udał się na dwór szwagra we Flandrii, gdzie spędził zimę 1065/1066. W 1066, gdy Harold został królem Anglii, Tostig udał się do księcia Normandii Wilhelma (później nazwanego Zdobywcą), który był kuzynem żony Tostiga i który podniósł swoje roszczenia do tronu Anglii przeciwko Haroldowi. Następnie ruszył z wyprawą łupieżczą wzdłuż wybrzeży Anglii. Pokonany, trafił na dwór Malkolma III w Szkocji. Zaoferował wówczas swoją pomoc królowi Norwegii Haralda Hardradzie, który wyruszył przeciwko Haroldowi (sporne jest, czy spotkał się z nim wcześniej w tym samym roku w Norwegii i czy zainspirował go do tego ataku). Tostig przyłączył się do niego w Szkocji i wziął udział w ataku na Anglię. Uczestniczył w zwycięskiej bitwie pod Fulford 20 września 1066 i zajęciu Yorku 24 września 1066. 25 września 1066 doszło do bitwy pod Stamford Bridge, w której Harold pokonał najeźdźców, a Tostig oraz Harald zginęli. Według tradycji Tostig zginął postrzelony strzałą w twarz.
Po bitwie synom Tostiga udało się uciec wraz z niedobitkami armii Haralda do Norwegii, gdzie odtąd mieszkali. Wdowa po Tostigu, Judyta, poślubiła księcia Bawarii Welfa I.

</doc>
<doc id="4518679" url="https://pl.wikipedia.org/wiki?curid=4518679" title="Natalja Martynowa">
Natalja Martynowa

Natalja Martynowa (ros. Наталья Мартынова; ur. 19 listopada 1970 w Irkucku) – rosyjska biegaczka narciarska i biathlonistka, dwukrotna medalistka mistrzostw Europy.
W Pucharze Świata w biegach narciarskich zadebiutowała 9 lutego 1992 roku w Albertville, zajmując dwunaste miejsce w biegu na 15 km. Tym samym już w swoim debiucie zdobyła pierwsze pucharowe punkty. Na podium zawodów tego cyklu jedyny raz stanęła 15 stycznia 1994 roku w Oslo, gdzie rywalizację w biegu na 15 km stylem dowolnym ukończyła na trzeciej pozycji. W zawodach tych wyprzedziły ją jedynie jej rodaczka Lubow Jegorowa i Włoszka Manuela Di Centa. Było to jej jedyne podium w zawodach tego cyklu. Najlepsze wyniki osiągnęła w sezonie 1994/1995, kiedy zajęła 16. miejsce w klasyfikacji generalnej.
W 1992 roku wzięła udział w igrzyskach olimpijskich w Albertville, gdzie była dwunasta w biegu na 15 km techniką klasyczną. Na rozgrywanych dwa lata później igrzyskach w Lillehammer zajęła 23. miejsce na dystansie 30 km. Wystąpiła też na mistrzostwach świata w Thunder Bay w 1995 roku, gdzie zajęła 28. miejsce w biegu na 15 km klasykiem.
W drugiej połowie lat 90' startowała też w biathlonie. Jedyne punkty w Pucharze Świata w biathlonie zdobyła 6 grudnia 1997 roku w Lillehammer, gdzie zajęła 36. miejsce w sprincie. W klasyfikacji generalnej sezonu 1997/1998 zajęła ostatecznie 85. miejsce. W 1997 roku wystartowała na mistrzostwach Europy w Windischgarsten, gdzie zdobyła złoty medal w sztafecie i srebrny w sprincie.

</doc>
<doc id="4518680" url="https://pl.wikipedia.org/wiki?curid=4518680" title="Floris van Rekom">
Floris van Rekom

 
Floris van Rekom (ur. 8 maja 1991 w Apeldoorn) – holenderski siatkarz, grający na pozycji przyjmującego, reprezentant Holandii. 
Sukcesy klubowe.
Puchar Holandii:
Mistrzostwo Holandii:
Superpuchar Holandii:
Mistrzostwo Belgii:
Puchar Francji:
Mistrzostwo Francji:
Puchar Niemiec:

</doc>
<doc id="4518683" url="https://pl.wikipedia.org/wiki?curid=4518683" title="Horodyszcze (wieś w rejonie pińskim)">
Horodyszcze (wieś w rejonie pińskim)

Horodyszcze (błr. Гарадзішча; ukr. Городище; ros. Городище) – wieś na Białorusi, w rejonie pińskim obwodu brzeskiego, położona nad jeziorem Horodyszcze.
Historia.
W XVII wieku kasztelan trocki Jan Karol Kopeć ufundował we wsi kościół i klasztor opactwa benedyktynów, sprowadzonych z Monte Cassino. W 1843 fundusze przeszły na własność rządu, a w 1864 klasztor został zamknięty. Klasztor posiadał majątki: Kupiatycze, Soszno, Wólka, Biała, Ciołkowicze i znaczne kapitały. Horodyszcze z murami klasztornymi z kościołem i wioską Soszno nabył od rządu rzeczywisty radca stanu De la Gardie prezydent izby skarbowej mińskiej za kilka tysięcy rubli srebrnych, wypłacanych w ratach w ciągu kilkunastu lat. Samo jezioro i karczma w Horodyszczu dawała mu 1000 rubli srebrnych rocznego dochodu. W XIX wieku Horodyszcze były jedyną wsią katolicką w powiecie pińskim ówczesnej guberni mińskiej. Była tu parafia dekanatu pińskiego z filiami: Łunin, Pohost, Soszno, Bohdanówka i kaplicą Płoskinie.
3 lipca 1919 trzy łodzie motorowe przeprowadziły rajd rzeką Jasiołdą. Na jednej z łodzi znajdował się pluton 34 pp pod dowództwem chorążego Andrzeja Baja, który pod nieprzyjacielskim ogniem desantował się i zdobył Horodyszcze, co następnie umożliwiło zajęcie, ważnego ze względów komunikacyjnych, Łunińca. Na pamiątkę tych wydarzeń 3 lipca ogłoszono Świętem Flotylli Rzecznej.
W 1941 r. w lesie w pobliżu wsi Wólka Horodyszczańska odkryto zbiorowy grób 53 więźniów więzienia w Pińsku zamordowanych przez NKWD.

</doc>
<doc id="4518684" url="https://pl.wikipedia.org/wiki?curid=4518684" title="Kraj (Rosja)">
Kraj (Rosja)

Kraj – nazwa prawnego podmiotu (jednostki podziału terytorialnego) Federacji Rosyjskiej (a także w przeszłości Imperium Rosyjskiego i Związku Radzieckiego).
Współczesna Rosja (Federacja Rosyjska) zgodnie z art. 5 Konstytucji składa się z 85 terytorialnych podmiotów federacji (jednostek podziału terytorialnego) – (federalnych) republik, krajów, obwodów, miast federalnych, obwodów autonomicznych i okręgów autonomicznych. Spośród nich tylko republika zgodnie z ww. artykułem została zdefiniowana odmienne od pozostałych nazwanych jednostek, co oznacza że np. kraj i obwód pod względem prawnym nie różnią się.
W Związku Radzieckim (zgodnie z Konstytucją ZSRR z 1977 roku, rozdział 11, § 86) istniało ustawowe rozróżnienie między obwodem i krajem: obwód autonomiczny mógł wchodzić w skład republiki związkowej lub kraju, ale nie obwodu. Tym niemniej już wtedy jeden z krajów (Nadmorski) nie miał w swoim składzie ani jednego obwodu autonomicznego.
Nazwa „kraj” dla niektórych podmiotów federacji powstała w wyniku kilku etapów administracyjno-terytorialnych reform w RFSRR. W 1920 roku zamiast zlikwidowanych guberni tworzono nowe jednostki: autonomiczne republiki, kraje i obwody. Wszystkie utworzone lub przekształcone z innych regionów ZSRR kraje miały okręgi narodowe lub obwody. M.in. w skład Kraju Nadmorskiego (Приморский край) wchodził obwód ussuryjski, który ostateczne przekształcono w rejon, ale danego krajowi nie zmieniono statusu prawno-terytorialnego. Po rozpadzie ZSRR wszystkie obwody autonomiczne zostały wydzielone z krajów, ale nazwa „kraj” została zachowane zgodnie z ówczesnym prawem, wg którego jednostki terytorialne Rosji mogły same określać swoją nazwę i status. W ten sposób sześć krajów z czasów ZSRR noszą taką nazwę na podstawie tradycji i własnego wyboru.
W trakcie łączenia jednostek terytorialnych trzy obwody po połączeniu z okręgami wybrało nazwę „kraj”, co oznaczało zwiększenie liczby poziomów zarządzania ze względu na obejmowanie jednostek ze szczególnym statusem (specjalnych okręgów utworzonych na terenie zlikwidowanych okręgów autonomicznych).
Kraje w Imperium Rosyjskim w latach 1830–1910.
Nazwa „kraj” jako jednostki administracyjnej zaczyna pojawiać się gdzieś w tym okresie. Jednak wtedy określenie „kraj” najczęściej miało nieoficjalny charakter, będąc synonimem nazw niektórych oficjalnych jednostek administracyjnych, albo było używane potocznie, nieformalnie. Poniżej są przytoczone występujące wtedy nazwy krajów – terenów Iimperium Rosyjskiego (pogrubioną czcionką wyróżnione mniej lub bardziej oficjalne nazwy):
Po I wojnie światowej, rewolucji 1917 roku i późniejszej wojnie domowej, a następnie utworzeniu ZSRR wymienione terytoria albo zostały utracone, albo przekształcone w republiki związkowe lub autonomiczne republiki w składzie republik radzieckich.
Kraje w ZSRR w latach 1920–1930.
Po zakończeniu wojny domowej i utworzeniu ZSRR, na terenie RFSRR zaczęło się powiększanie regionów, byłe gubernie łączono w obwody i kraje.
W tym okresie powstały (w porządku chronologicznym):
Kraje w ZSRR i Federacji Rosyjskiej w latach 1930–1990.
W tym okresie dokonano aktywnej korekty sieci regionów, z ogólnym trendem podziału na mniejsze jednostki terytorialne.
Z Kraju Północnokaukaskiego wyłączono Kraj Azowski-Czarnomorski, podzielony następnie na "Kraj Krasnodarski" i obwód rostowski. Od „nowego” Kraju Północnokaukaskiego oddzielono prawie wszystkie obecne północno-kaukaskie republiki, a pozostała część kraju najpierw przemianowano na Kraj Ordżonikiewski, a następnie na obecny Kraj Stawropolski.
Kraj Syberyjski najpierw został podzielony na Kraj Zachodnio- i Wschodnio-Syberyjski, później z części tych krajów powstał trzeci – "Krasnojarski". Następnie z pozostałej części Kraju Zachodnio-Syberyjskiego utworzono obwód nowosybirski i Kraj Ałtajski, a Kraj Wschodnio-Syberyjski przekształcony w obwód, który później również został podzielony na mniejsze obszary.
Kraj Dalekowschodni został podzielony na Kraj "Nadmorski" i "Chabarowski". Kraj Nadmorski pozostał praktycznie w dawnych granicach, a od Kraju Chabarowskiego kolejno wydzielono obwody: sachaliński, amurski, magadański, i na koniec – kamczacki.
Kraj Dolnowołżanski najpierw został podzielony na Kraj Saratowski i Stalingradzki, a z części Kraju Gorkowskiego utworzono Kraj Kirowski. 5 grudnia 1936 roku Kraj Gorkowski, Kirowski, Kujbyszewski, Saratowski, Północny i Stalingradzki przekształcono w analogiczne obwody, po wyłączeniu z nich republik.
W ten sposób na początek 1939 roku liczba krajów w ZSRR zmniejszyła się do sześciu, a do sierpnia 1958 roku ostatecznie ustabilizowano ich granice.
Na początku 1960 roku na terenie Kazachskiej SRR również zostały utworzone trzy kraje: Celinny, Zachodnio-Kazachstański i Południowo-Kazachstański. Jednak istniały one niedługo i pod koniec 1965 roku zostały zlikwidowane.
15 grudnia 1990 roku, zgodnie z „Ustawą o zmianach i uzupełnieniach Konstytucji RFSRR”, ze składu krajów wydzielono autonomiczne obwody: z Krasnodarskiego – agydejski o.a., ze Stawropolskiego – karaczajsko-czerkieski o.a., z Krasnojarskiego – chakaski o.a., z Ałtajskiego – górski-ałtajski o.a., i z Chabarowskiego – żydowski o.a..
W 1993 roku równoprawnymi podmiotami Federacji Rosyjskiej zostały tajmyrski (dołgano-nieniecki) i ewenkijski o.a., ale nadał pozostały w składzie tego Kraju Krasnojarskiego, tak jak dotychczas.
Liczba krajów w Rosji pozostała niezmieniona do 2005 roku.
Powiększanie regionów i tworzenie nowych krajów FR.
Nowy Kraj Permski utworzona 1 grudnia 2005 na podstawie federalnej ustawy konstytucyjnej z 25 marca 2004 nr 1-ФКЗ z połączenia obwodu permskiego z komi-piermiackim o.a.
Kraj Krasnojarski jako nowy podmiot FR utworzono 1 stycznia 2007 na podstawie federalnej ustawy konstytucyjnej z 14 października 2005 nr 6-ФКЗ w wyniku połączenia tego kraju z Tajmyrskim (Dołgańsko-Nienieckim) Okręgiem Autonomicznym i Ewenkijskim Okręgiem Autonomicznym.
Kraj Kamczacki utworzono 1 lipca 2007 na podstawie federalnej ustawy konstytucyjnej z 12 lipca 2006 nr 2-ФКЗ w wyniku połączenia obwodu kamczackiego z koriackim okręgiem autonomicznym.
Nowy Kraj Zabajkalski utworzono 1 marca 2008 na podstawie federalnej ustawy konstytucyjnej z 21 lipca 2007 nr 5-ФКЗ w wyniku połączenia obwodu czytyjskiego z agińsko-buriackim okręgiem autonomicznym.

</doc>
<doc id="4518699" url="https://pl.wikipedia.org/wiki?curid=4518699" title="TikTok">
TikTok

TikTok (w Chinach jako Douyin) – mobilna aplikacja internetowa, której główna funkcja polega na możliwości publikowania krótkich materiałów wideo, w założeniu formą zbliżonych do teledysków muzycznych. Stworzona przez chińskie przedsiębiorstwo ByteDance 20 września 2016. Dostępna w 42 wersjach językowych. W kwietniu 2020 korzystało z niej dwa miliardy użytkowników, była to najczęściej pobierana aplikacja na świecie.
We wrześniu 2017 przedsiębiorstwo ByteDance, będące właścicielem TikToka, przejęło za cenę miliarda USD popularną w Europie i Stanach Zjednoczonych konkurencyjną aplikację "musical.ly".
41% użytkowników TikToka jest w wieku od 16 do 24 lat.
W debacie publicznej prowadzonej w niektórych krajach (m.in. Bangladeszu, Indonezji, Indiach, Pakistanie) wyrażane są opinie, wedle których aplikacja przyczynia się do rozpowszechnia treści mających charakter nieobyczajny. W odpowiedzi na te zastrzeżenia TikTok zapowiadał wprowadzenie zmian mających rozwiązać problem. Brytyjski dziennik The Guardian ujawnił, że moderatorzy platformy byli instruowani do cenzurowania filmów, w których wspominano krytyczne wobec autorytarnych władz Chin kwestie polityczne, takie jak: masakra na placu Tian’anmen, niepodległość Tybetu czy działalność grupy religijnej Falun Gong. Filmy te są albo usuwane, albo ogranicza się ich zasięg. Ujawniono obowiązujący zakaz krytyki systemów politycznych. W 2019 firma została ukarana w Stanach Zjednoczonych rekordową grzywną 5,7 miliona dolarów za nielegalne gromadzenie danych osobowych dzieci. Ograniczenie dostępu do TikToka zostało wprowadzone czasowo lub trwale w: Indonezji (lipiec 2018), Bangladeszu (listopad 2018), Indiach (kwiecień 2019, czerwiec 2020) oraz Pakistanie (październik 2020, marzec 2021).
W Polsce (w 2020) 90% użytkowników aplikacji stanowiły osoby w wieku poniżej 18 lat. 66% posiadaczy kont było użytkownikami aktywnymi (publikującymi treści). 95% użytkowników stanowiły kobiety. 90% użytkowników oceniało serwis pozytywnie.
Badania pokazują, że TikTok gromadzi znaczną ilość danych użytkownika. Aplikacja wymaga uprawnień do lokalizacji użytkownika, nagrań dźwiękowych i kamer oraz kontaktów.
Popularne formy materiałów wideo na TikTok to m.in.:

</doc>
<doc id="4518714" url="https://pl.wikipedia.org/wiki?curid=4518714" title="XXXIX Krajowy Festiwal Piosenki Polskiej w Opolu">
XXXIX Krajowy Festiwal Piosenki Polskiej w Opolu

39. Krajowy Festiwal Piosenki Polskiej w Opolu – edycja z 2002 r. Po raz trzeci odbył się plebiscyt i koncert Superjedynek. Zorganizowały je TVP 1 i RMF FM. Wykonawcy byli nagradzani za muzyczne osiągnięcia w ciągu 12 miesięcy poprzedzających imprezę. Zespołom akompaniował zespół Kukla Band pod dyrekcją Zygmunta Kukli.
Dzień przed oficjalnym rozpoczęciem imprezy TVP na placu Wolności zorganizowała koncert hip-hopowy. Zagrali m.in.: Gibon Skład, Fisz, Fenomen, Peja &amp; Slums Attack, Acetoholix, Introksynator, Mercedesu, Pijani Powietrzem i Lari Fari.
28 maja 2002 roku tuż przed rozpoczęciem wieczornego otwarcia festiwalu na Placu Wolności odbył się koncert Debiutów.
Koncert „Seriale, polskie seriale”.
Wystąpili:
Koncert „SuperJedynki 2002”.
Zwycięzcy:
Podczas tego koncertu odbyły się też recital świętującego 15-lecie zespołu De Mono oraz występ zwycięzców Debiutów: zespołu Żandarm oraz Piotra i Wojtka Cugowskich z zespołem Jerusalem.
Grand Prix.
Otrzymał Jerzy Matuszkiewicz za muzykę do polskich seriali.

</doc>
<doc id="4518715" url="https://pl.wikipedia.org/wiki?curid=4518715" title="Georg von Kuenburg">
Georg von Kuenburg

Georg von Kuenburg (ur. 22 maja 1542 w Moosham, zm. 25 stycznia 1587 w Salzburgu) – duchowny rzymskokatolicki, w latach 1586–1587 książę arcybiskup metropolia Salzburga.
Życiorys.
Urodził się 22 maja 1542 w Zamku Moosham, w dzieciństwie był uważany za bogobojnego, pobożnego, inteligentnego i życzliwego. 7 listopada 1580 został zatwierdzony jako arcybiskup koadiutor Salzburga. Sakrę otrzymał po śmierci swojego ciężko chorego poprzednika 5 października 1586. Zmarł kilka miesięcy później pod koniec stycznia 1587.

</doc>
<doc id="4518716" url="https://pl.wikipedia.org/wiki?curid=4518716" title="David Bradley (amerykański aktor)">
David Bradley (amerykański aktor)

David Bradley, właściwie Bradley Simpson (ur. 2 października 1953 w Teksasie) – amerykański aktor filmowy i sztuk walki, jeden z symboli kina akcji i gwiazda ery wypożyczalni VHS, w tym sequeli filmów pt. "Amerykański ninja".
Życiorys.
Urodził się w Teksasie. Zdobył czarny pas w karate shōtōkan, trenował również kenpō, taijiquan i aikido i był mistrzem w konkurencji.
Zanim zaczął grać w filmach, pracował jako sprzedawca samochodów na Wilshire Boulevard w Los Angeles. Popularność przyniosła mu rola Seana Davidsona w filmach akcji: ' ("American Ninja 3: Blood Hunt", 1989) i ' ("American Ninja 4: The Annihilation", 1990). Wystąpił także w oddzielnym filmie zatytułowanym "Amerykański ninja 5" ("American Ninja V", 1993), jako Joe Kastle, który nie jest technicznie kontynuacją poprzednich filmów "Amerykański ninja" z Patem Moritą, i "Amerykański samuraj" ("American Samurai", 1992).
Wziął udział w pokazie "" w Los Angeles, a reżyser Cedric Sundstrom twierdził, że znalazł w Bradleyu dobrą równowagę pomiędzy podatnością na zranienie a sprawnością fizyczną.

</doc>
<doc id="4518719" url="https://pl.wikipedia.org/wiki?curid=4518719" title="Johann Jakob Kuen von Belasy">
Johann Jakob Kuen von Belasy

Johann Jakob Kuen von Belasy (ur. 1515 w Bressanone, zm. 4 maja 1586 w Salzburgu) – duchowny rzymskokatolicki, w latach 1561–1586 książę arcybiskup metropolia Salzburga.
Życiorys.
Johann Jakob pochodził ze starej południowo-tyrolskiej rodziny. W 1548 został wyświęcony na kapłana. 28 listopada 1560 został wybrany arcybiskupem Salzburga, papież kanonicznie zatwierdził ten wybór 15 stycznia następnego roku. Sakrę otrzymał 16 lutego 1561. Zmarł po 25 latach rządów 4 maja 1586.

</doc>
<doc id="4518723" url="https://pl.wikipedia.org/wiki?curid=4518723" title="Michael von Kuenburg">
Michael von Kuenburg

Michael von Kuenburg (ur. 10 października 1514, zm. 17 listopada 1560 w Salzburgu) – austriacki duchowny rzymskokatolicki, w latach 1555–1560 książę arcybiskup metropolia Salzburga.
Życiorys.
Urodził się 10 października 1514 w starej arystokratycznej rodzinie. 21 lipca 1554 wybrany arcybiskupem Salzburga, papież kanonicznie zatwierdził ten wybór 29 października tego samego roku. Sakrę otrzymał 6 stycznia 1555. Zmarł 17 listopada 1560 kilka godzin po udarze, którego doznał wracając z polowania, w którym brał udział wraz z księciem Albrechtem V Bawarskim.

</doc>
<doc id="4518725" url="https://pl.wikipedia.org/wiki?curid=4518725" title="Leonhard von Keutschach">
Leonhard von Keutschach

Leonhard von Keutschach CRSA (ur. 1442 w Klagenfurt am Wörthersee, zm. 3 czerwca 1519 w Salzburgu) – austriacki duchowny rzymskokatolicki, w latach 1495–1519 książę arcybiskup metropolia Salzburga.
Życiorys.
W 1460 złożył śluby zakonne w zgromadzeniu Kanoników Regularnych. 13 listopada 1495 papież zatwierdził wcześniejszy wybór von Keutschacha na arcybiskupa Salzburskiego. Sakrę otrzymał 24 kwietnia 1496. Leonhard był skutecznym władcą, zreformował finanse arcybiskupstwa, spłacił stare długi i rozwijał gospodarkę poprzez hodowlę, zwiększanie produkcji soli, kopalnie srebra i złota oraz promowanie handlu. Jego starania uczyniły Salzburg jednym z najbogatszych miast Świętego Cesarstwa Rzymskiego. Wykorzystał także swój majątek, aby odkupić ziemie sprzedane przez poprzedników i wesprzeć finansowo cesarza Maksymiliana I, co przyniosło dalsze korzyści gospodarcze i polityczne.
Dekret ogłoszony przez arcybiskupa Leonharda w 1504 był jednym z najwcześniejszych działań w Europie, mających na celu oficjalną ochronę zagrożonych gatunków zwierząt.
Zmarł 3 czerwca 1519 roku.

</doc>
<doc id="4518727" url="https://pl.wikipedia.org/wiki?curid=4518727" title="Andrij Parchomenko">
Andrij Parchomenko

Andrij Wiktorowycz Parchomenko, ukr. Андрій Вікторович Пархоменко (ur. 27 grudnia 1971 w Odessie) – ukraiński piłkarz, grający na pozycji pomocnika, trener piłkarski. Jego młodszy brat Dmytro oraz syn Kostiantyn również są piłkarzami.
Kariera piłkarska.
Kariera klubowa.
Wychowanek Szkoły Sportowej Rezerw Olimpijskich Czornomoreć Odessa. W 1988 rozpoczął karierę piłkarską w klubie Kołos Nikopol. W 1989 został zaproszony do Czornomorca Odessa, jednak nie przebił się do podstawowego składu i po dwóch latach odszedł do SKA Odessa. W 1992 bronił barw rosyjskiego Tierieka Grozny. Na początku 1993 został piłkarzem Tawrii Symferopol. Po pół roku przeniósł się do SK Odessa. W drugiej połowie 1994 występował w Podilla Chmielnicki. W 1995 przeszedł do Nywy Tarnopol. Latem 1996 został piłkarzem SKA-Łotto Odessa. W lipcu 1998 wrócił do Czornomorca Odessa. W 1999 wyjechał razem z bratem do Bułgarii, gdzie podpisał kontrakt z Botewem Wraca. Na początku 2000 zasilił skład Sheriffa Tyraspol, a w 2001 grał w koszulce najpierw Tiligulu Tyraspol, a potem FC Tiraspol. W 2002 przeszedł do Agro Kiszyniów. W 2003 roku występował w zespole amatorskim Iwan Odessa. W rundzie wiosennej sezonu 2003/04 bronił barw Zakarpattia Użhorod. Sezon 2004/05 spędził w klubie Palmira Odessa, a latem 2005 podpisał kontrakt z rosyjskim Sachalin Jużnosachalińsk, w którym zakończył karierę piłkarza w roku 2008.
Kariera trenerska.
Jeszcze będąc piłkarzem rozpoczął pracę szkoleniową. W 2003 roku łączył funkcje piłkarza i trenera w zespole amatorskim Iwan Odessa, a w 2007 i 2008 w Sachalinie Jużnosachalińsk. W 2009 stał na czele klubu Dnister Owidiopol. Po reorganizacji klubu w 2011 został mianowany na stanowisko głównego trenera FK Odessa. Od 2014 do 2015 pracował w sztabie Sachalinu Jużnosachalińsk, prowadząc klub lub pełniąc obowiązki głównego trenera. W lipcu 2015 stał na czele Bałkanów Zoria.

</doc>
<doc id="4518729" url="https://pl.wikipedia.org/wiki?curid=4518729" title="Sigmund von Hollenegg">
Sigmund von Hollenegg

Sigmund von Hollenegg (zm. 3 lipca 1495 w Mühldorf am Inn) – austriacki duchowny rzymskokatolicki, w latach 1494-1495 książę arcybiskup metropolia Salzburga.
Życiorys.
16 października 1494 został wybrany na arcybiskupa Salzburga, decyzję tą papież kanonicznie zatwierdził 15 grudnia tego samego roku. Sakrę otrzymał 8 lutego 1495. Zmarł 3 lipca 1495 w drodze do Salzburga, wracając z wizyty u króla Maksymiliana I Habsburga. 

</doc>
<doc id="4518732" url="https://pl.wikipedia.org/wiki?curid=4518732" title="Friedrich von Schaumberg">
Friedrich von Schaumberg

Friedrich von Schaumberg (ur. 13 czerwca 1439, zm. 4 października 1494 w Salzburgu) – austriacki duchowny rzymskokatolicki, w latach 1489-1494 książę arcybiskup metropolia Salzburga.
Życiorys.
19 grudnia 1489 został wybrany na arcybiskupa Salzburga, decyzję tą papież kanonicznie zatwierdził 15 grudnia tego samego roku. Wybór von Schaumberga na katedrę arcybiskupią był farsą i miał czysto polityczny charakter. Friedrich nie znał nawet łaciny, nie umiał udzielać żadnych sakramentów ani odprawiać mszy. Świadom tego, wybór który był dla niego upokorzeniem, miał skomentować "Jestem takim biskupem, jak świnia listonoszem". Zmarł 4 października 1494.

</doc>
<doc id="4518734" url="https://pl.wikipedia.org/wiki?curid=4518734" title="Godfried Joseph Crüts van Creits">
Godfried Joseph Crüts van Creits

Godfried Joseph Crüts van Creits (ur. 11 marca 1757 w Maastricht, zm. 5 kwietnia 1815) – austriacki duchowny rzymskokatolicki, w latach 1806–1815 biskup Sankt Pölten.
Życiorys.
Urodził się 11 marca 1757 w Holandii. Święcenia diakonatu i prezbiteriatu otrzymał we wrześniu 1784. 28 lipca 1803 został mianowany biskupem polowym Austrii. 14 marca 1806 został wybrany biskupem Sankt Pölten, papież kanonicznie zatwierdził tą decyzje 26 sierpnia tego samego roku. Sakrę przyjął 5 października 1806. Zmarł 5 kwietnia 1815.

</doc>
<doc id="4518735" url="https://pl.wikipedia.org/wiki?curid=4518735" title="Mike Holland">
Mike Holland



</doc>
<doc id="4518736" url="https://pl.wikipedia.org/wiki?curid=4518736" title="Lizzi Natzler">
Lizzi Natzler

Lizzi Natzler, właściwie Alice Maria Tortosa z domu Natzler (ur. 7 października 1909 w Wiedniu, zm. 26 stycznia 1993 w Culver City) – austriacka aktorka teatralna i filmowa, piosenkarka.
Życiorys.
Alice Maria była córką aktorki Lilli Meissner (1873-1957) i Leopolda Natzlera (1860-1926) aktora i śpiewaka operowego. Dwie jej siostry były również były aktorami i śpiewaczkami. Najstarsza Margarete używała imienia Grete, a potem Della Lind, młodsza Hertha Natzler występowała pod własnym imieniem i nazwiskieem. Była kuzynką popularnego aktora Alfreda Reginalda Natzlera, zwanego Reggie Nalder.
Lizzi rozpoczęła swoją karierę artystyczną w 1928 roku w rodzinnym Wiedniu. Od początku pracowała zarówno w teatrze, jak i w filmie. Głównie była obsadzona na ekranie jako sympatyczna dziewczyna z sąsiedztwa w komediach romantycznych w drugoplanowych rolach. W 1930 roku przeprowadził się do Niemiec. W hamburskim Operettenhaus została zaangażowana jako piosenkarka, jednocześnie występowała w Neuen Operettentheater w Lipsku. W 1931 roku przyjechała do Berlina, gdzie grała między innymi w Meinhard-Bernauer-Bühnen. W stolicy Niemiec otrzymała też kilka ról filmowych.
Sytuacja po przejęciu władzy przez nazistów w 1933 roku sprawiła, że w 1933 roku wróciła do Wiednia, gdzie zagrała niewielką rolę w filmie Josepha Schmidta. W 1937 roku wyemigrowała z matką i siostrą Herthą do Stanów Zjednoczonych. Tam wyszła za mąż za obywatela amerykańskiego Manuela Tortosa i mieszkała aż do śmierci w 1993 roku jako Litzie M. Tortosa w Los Angeles.

</doc>
<doc id="4518738" url="https://pl.wikipedia.org/wiki?curid=4518738" title="Jakob Frint">
Jakob Frint

Jakob Frint (ur. 4 grudnia 1766 w Česká Kamenice, zm. 11 października 1834) – austriacki duchowny rzymskokatolicki, w latach 1827–1834 biskup Sankt Pölten.
Życiorys.
Urodził się 4 grudnia 1766 w Česká Kamenice. Na kapłana został wyświęcony w sierpniu 1795. 2 stycznia 1827 wybrany biskupem Sankt Pölten, papież kanonicznie zatwierdził ten wybór 9 kwietnia tego samego roku. Sakrę otrzymał 4 czerwca 1827. Zmarł 11 października 1834.

</doc>
<doc id="4518741" url="https://pl.wikipedia.org/wiki?curid=4518741" title="James Holland">
James Holland



</doc>
<doc id="4518743" url="https://pl.wikipedia.org/wiki?curid=4518743" title="Ignaz Feigerle">
Ignaz Feigerle

Ignaz Feigerle (ur. 7 kwietnia 1795, zm. 27 września 1863) – austriacki duchowny rzymskokatolicki, w latach 1852-1863 biskup Sankt Pölten.
Życiorys.
Urodził się 7 kwietnia 1795. 2 grudnia 1851 wybrany biskupem Sankt Pölten, papież kanonicznie zatwierdził ten wybór 15 marca następnego roku. Sakrę otrzymał 25 kwietnia 1852. Zmarł 27 września 1863.

</doc>
<doc id="4518749" url="https://pl.wikipedia.org/wiki?curid=4518749" title="Michael Holland">
Michael Holland



</doc>
<doc id="4518750" url="https://pl.wikipedia.org/wiki?curid=4518750" title="Jérôme Rivière">
Jérôme Rivière

Jérôme Rivière (ur. 8 lipca 1964 w Suresnes) – francuski polityk i samorządowiec, poseł do Zgromadzenia Narodowego XII kadencji, deputowany do Parlamentu Europejskiego IX kadencji.
Życiorys.
Studiował na uczelni ISG w Paryżu. Działał w Partii Republikańskiej (w 1989 współtworzył jej organizację młodzieżową i jako pierwszy pełnił w niej funkcję sekretarza generalnego), a następnie w Demokracji Liberalnej. Bliski współpracownik François Léotarda, był zastępcą szefa i szefem jego ministerialnego gabinetu Później zajmował kierownicze stanowiska w przedsiębiorstwach sektora prywatnego, a także podjął w Paryżu praktykę adwokacką.
W latach 1998–2004 był radnym regionu Prowansja-Alpy-Lazurowe Wybrzeże. W 2002 z ramienia UMP uzyskał mandat posła do Zgromadzenia Narodowego XII kadencji (z wsparciem Narodowego Centrum Niezależnych i Chłopów). W 2007 nie otrzymał rekomendacji UMP w kolejnych wyborach, po nieskutecznym starcie przeciwko oficjalnemu kandydatowi partii został z niej wykluczony. Był współpracownikiem Philippe'a de Villiersa, a w 2009 kierował kampanią wyborczą francuskiego oddziału ruchu politycznego Libertas. Od 2016 był związany z Frontem Narodowym (w 2018 przekształconym w Zjednoczenie Narodowe).
W wyborach w 2019 uzyskał mandat eurodeputowanego IX kadencji. W styczniu 2022 opuścił RN, deklarując wsparcie dla Érica Zemmoura w wyborach prezydenckich w tym samym roku. Został też wiceprzewodniczącym powołanej przez tegoż partii Reconquête.

</doc>
<doc id="4518752" url="https://pl.wikipedia.org/wiki?curid=4518752" title="Michael Johann Wagner">
Michael Johann Wagner

Michael Johann Wagner (ur. 12 sierpnia 1788, zm. 23 października 1842) – austriacki duchowny rzymskokatolicki, w latach 1836-1842 biskup Sankt Pölten.
Życiorys.
Urodził się 23 października 1842. 2 maja 1833 wybrany biskupem Belgradu, papież kanonicznie zatwierdził ten wybór 29 lipca tego samego roku. Sakrę otrzymał 8 września 1833. W latach 1833-1836 sprawował obowiązki apostolskiego wikariusza polowego cesarskiej i królewskiej Armii. W lutym 1836 został zatwierdzony jako biskup Sankt Pölten. Zmarł 27 września 1863.

</doc>
<doc id="4518758" url="https://pl.wikipedia.org/wiki?curid=4518758" title="University of North Texas">
University of North Texas



</doc>
<doc id="4518765" url="https://pl.wikipedia.org/wiki?curid=4518765" title="Jan Wieliński">
Jan Wieliński

Jan Józef Wieliński (ur. 6 sierpnia 1946) – polski urzędnik państwowy i dyplomata, reprezentował Polskę w Zimbabwe (2000–2007).
Życiorys.
Jan Wieliński jest absolwentem szkoły dyplomatycznej. Studiował także prawo na Uniwersytecie Warszawskim. Ukończył studia podyplomowe w Polskim Instytucie Spraw Międzynarodowych i w SGPiS. Odbył staż w Międzynarodowym Trybunale Sprawiedliwości w Hadze.
Pracę w Ministerstwie Spraw Zagranicznych rozpoczął na początku lat 70. Przez większość kariery zajmował się kwestiami Afryki Subsaharyjskiej. Pełnił obowiązki na placówkach dyplomatycznych Polski w: Kenii (1977–1982), Liberii (1985–87), Nigerii (1990–1994). W 2000 zaczął kierować polską ambasadą w Harare jako chargé d’affaires. 27 kwietnia 2005, w związku z podniesieniem klasy placówki, został ambasadorem. Akredytowany był także na Zambię i Malawi. Zakończył urzędowanie w 2007. W MSZ pracował do 2011.
Następnie założył firmę konsultingową doradzającą polskim przedsiębiorcom. Jest doradcą w Krajowej Izby Gospodarczej. Był przedstawicielem Polski w Grupie Roboczej Unii Europejskiej ds. Afryki.
Zna język suahili.

</doc>
<doc id="4518766" url="https://pl.wikipedia.org/wiki?curid=4518766" title="Osiedle Miłocin-św. Huberta">
Osiedle Miłocin-św. Huberta

Osiedle Miłocin-św. Huberta – osiedle nr XXXII miasta Rzeszowa, utworzone na mocy uchwały Rady Miasta z dnia 26 marca 2019 r., dla przyłączonej do miasta z dniem 1 stycznia 2019 r. dotychczasowej wsi Miłocin oraz fragmentu obszaru odłączonego z Osiedla Staromieście. Według stanu na dzień 10 maja 2019 r. osiedle liczyło 749 mieszkańców. Według stanu na 31 października 2019 r. osiedle liczyło 758 mieszkańców.

</doc>
<doc id="4518782" url="https://pl.wikipedia.org/wiki?curid=4518782" title="Chala (jezioro)">
Chala (jezioro)

Chala (również Challa) – jezioro wulkaniczne położone na granicy między Kenią i Tanzanią. Znajduje się ono na wschód od Kilimandżaro, 8 kilometrów na północ od Tavety w Kenii.
Jezioro Chala powstało około 250 000 lat temu. Położone jest na wysokości 880 m n.p.m i otoczone stromą krawędzią krateru o maksymalnej wysokości 170 metrów. Jego powierzchnia wynosi 4,2 km².
Jezioro zasilane jest strumieniami wód podziemnych, które pochodzą z Kilimandżaro. Woda przy dnie jeziora ma stałą temperaturę 22,3°C i jest beztlenowa.
Endemitem żyjącym w jeziorze jest "Oreochromis hunteri", ryba, która w czerwonej księdze IUCN została uznana za gatunek krytycznie zagrożony.

</doc>
<doc id="4518787" url="https://pl.wikipedia.org/wiki?curid=4518787" title="Park Narodowy Pelister">
Park Narodowy Pelister

Park Narodowy Pelister () – park narodowy w południowo-zachodniej części Macedonii Północnej w gminie Bitola, w paśmie górskim Baba. Utworzony w 1948 roku jest najstarszym parkiem narodowym w Macedonii Północnej.
Opis.
Park Narodowy Pelister został utworzony 30 listopada 1948 roku. Ponownie w grudniu 2007 roku masyw Baba ze szczytem Pelister ogłoszono parkiem narodowym. Park powstał w celu ochrony terenów wokół szczytu Pelister. Początkowo miał powierzchnię 125 km2, obecnie wynosi ona 171,5 km2.
Park obejmuje obszar leżący na wysokości od 927 do 2601 m n.p.m., najwyższym szczytem w obrębie parku jest Pelister (2601 m n.p.m.), poniżej którego położone są dwa jeziora polodowcowe – Pelisterski Oczi.
Flora.
Flora roślin wyższych (bez mchów) w Parku Narodowym Pelister obejmuje ponad 1050 taksonów. Rośnie tu 88 gatunków drzew, co stanowi 29% całkowitej dendroflory w Macedonii Północnej. Dla obszaru parku charakterystyczne jest występowanie sosny rumelijskiej ("Pinus peuce"). Większość obszarów leśnych parku to lasy bukowe – 2606 ha, lasy porośnięte sosną rumelijską zajmują powierzchnię 1174 ha, a las dębowy – 487 ha, poza tym występują tu lasy mieszane: sosnowo-jodłowe, sosnowo-bukowe, sosnowo-bukowo-jodłowe, bukowo-jodłowe i bukowo-dębowe.
Odkryto tu i stąd opisano ponad 15 nowych taksonów roślin okrytonasiennych, dla których na terenie parku znajdują się klasyczne miejsca występowania ("locus classicus"), należą do nich m.in.: "Alchemilla peristerica", "Centaurea deustiforms", "Crocus pelistericus", "Dianthus myrtinervius", "Festuca peristerea", "Pedicularis orthantha", sosna rumelijska ("Pinus peuce"), "Ranunculus psilostachys", "Scorzonera purpurea subsp. peristerica", "Sedum erythraeum", "Sempervivum marmoreum", "Sempervivum octopodes", "Silene ventricosa", "Viola velutina", "Viola orphanidis".
Z zagrożonych gatunków na terenie parku występują: "Alkanna pulmonaria", "Centaurea deustiformis", "Dianthus myrtinervius", "Fritillaria gussichiae", "Pedicularis limnogena", "Sempervivum octopodes".
Fauna.
Cechą charakterystyczną fauny w Parku Narodowym Pelister jest jej różnorodność oraz obecność gatunków reliktowych i endemicznych, przy czym gatunki endemiczne należą głównie do organizmów bezkręgowych. W jeziorach Pelisterski Oczi znaleźć można endemit "Arcticocampus macedonicus", w Małym Jeziorze żyje reliktowy "Chirocephalus diaphanus carinatus", a z kolei w Wielkim Jeziorze "Niphragus pancici peristericus", endemit dotychczas zarejestrowane tylko w tym jeziorze. W wodach na wysokości między 1600 i 2200 m n.p.m. występują reliktowe endemity małżoraczki "Iliodromus peristericusi" i "Eucypris diebeli".
Ssaki
W parku stwierdzono 35 gatunków ssaków. Występują tu: śnieżnik europejski ("Chionomys nivalis"), jeż anatolijski ("Erinaceus concolor"), nornik macedoński ("Microtus felteni"), nornik darniowy ("Microtus subterraneus"), wiewiórka pospolita ("Sciurus vulgaris"), orzesznica leszczynowa ("Muscardinus avellanarius"), koszatka leśna ("Dryomys nitedula"), popielica szara ("Glis glis"), ryjówka malutka ("Sorex minutus"), kret bałkański ("Talpa stankovici"), ślepiec mały ("Spalax leucodon"), zając szarak ("Lepus europaeus"), kuna domowa ("Martes foina"), borsuk europejski ("Meles meles"), lis rudy ("Vulpes vulpes"), żbik europejski ("Felis silvestris"), wilk szary ("Canis lupus"), niedźwiedź brunatny ("Ursus arctos"), dzik euroazjatycki ("Sus scrofa"), jeleń szlachetny ("Cervus elaphus"), sarna europejska ("Capreolus capreolus"), kozica bałkańska ("Rupicapra rupicapra balkanica"). 
Ptaki
Na terenie parku odnotowano ponad 91 gatunków ptaków. Występują tu gatunki takie jak: wrończyk ("Pyrrhocorax pyrrhocorax"), nagórnik zwyczajny ("Monticola saxatilis"), drozd obrożny ("Turdus torquatus"), góropatwa skalna ("Alectoris graeca"), jarząbek zwyczajny ("Bonasa bonasia"), słonka zwyczajna ("Scolopax rusticola"), puchacz zwyczajny ("Bubo bubo"), puszczyk zwyczajny ("Strix aluco"), lelek zwyczajny ("Caprimulgus europaeus"), dzięcioł czarny ("Dryocopus martius"), dzięcioł zielony ("Picus viridis"), jastrząb zwyczajny ("Accipiter gentilis"), orzeł przedni ("Aquila chrysaetos").
Gady i płazy
W parku stwierdzono występowanie 15 gatunków gadów i 10 gatunków płazów. Należą do nich: żółw grecki ("Testudo hermanni"), wąż Eskulapa ("Elaphe longissima"), gniewosz plamisty ("Coronella austriaca"), żmija zygzakowata ("Vipera berus"), jaszczurka zwinka ("Lacerta agilis"), salamandra plamista ("Salamandra salamandra"), "Trituruis carnifex macedonicus", żaba dalmatyńska ("Rana dalmatina"), żaba strumieniowa ("Rana graeca").
Ryby
W wodach na terenie parku występuje m.in. "Salmo pelagonicus".

</doc>
<doc id="4518789" url="https://pl.wikipedia.org/wiki?curid=4518789" title="Cerkiew św. Nicetasa w Bańane">
Cerkiew św. Nicetasa w Bańane

Cerkiew św. Nicetasa w Bańane – prawosławna cerkiew we wsi Bańane, wzniesiona w XIV wieku. Należy do Macedońskiego Kościoła Prawosławnego.
Historia.
Klasztor i cerkiew pod wezwaniem św. Nicetasa został zbudowany przez serbskiego króla Stefana Urosza II Milutina około roku 1300 na ruinach wcześniejszej świątyni. Wkrótce po wybudowaniu zabudowania klasztorne zostały podarowane klasztorowi Chilandar z Athosu. Cerkiew przeszła gruntowną renowację w 1484 roku.
Architektura i sztuka.
Cerkiew zbudowano na planie kwadratu. Strona zewnętrzna budynku ma zdobienia wykonane z kamienia i cegły.
Wnętrze cerkwi zdobione jest freskami, z których wiele pochodzi z około 1324 roku; freski te, autorstwa Michała, syna Eutichiosa, zachowały się w dobrym stanie. W górnej części cerkwi znajdują się freski o tematyce pasyjnej, w środkowej przedstawiające cuda Jezusa, a w najniższej postacie świętych.
Freski w kopule pochodzą z XIX wieku i zostały wykonane przez Dičo Zografa. Podobnie obrazy w ikonostasie są dziełem Dičo Zografa z lat 1846/47.

</doc>
<doc id="4518792" url="https://pl.wikipedia.org/wiki?curid=4518792" title="Akwedukt w Skopju">
Akwedukt w Skopju

Akwedukt w Skopju () – akwedukt w pobliżu Vizbegova 2 km na północny zachód od centrum Skopja, w Macedonii Północnej.
Nie jest znana data budowy akweduktu. Istnieją trzy teorie powstania akweduktu:
Akwedukt był używany aż do XVIII wieku. Obecnie pozostało z niego tylko około 386 metrów z 55 łukami z kamienia i cegły. Przyjmuje się, że akwedukt pobierał wodę ze źródła Lavovec (wieś Głuwo) 9 km na północny zachód od Skopje i doprowadzał wodę do centrum miasta.

</doc>
<doc id="4518794" url="https://pl.wikipedia.org/wiki?curid=4518794" title="Henry Hall">
Henry Hall



</doc>
<doc id="4518812" url="https://pl.wikipedia.org/wiki?curid=4518812" title="Christopher Lamb">
Christopher Lamb



</doc>
<doc id="4518816" url="https://pl.wikipedia.org/wiki?curid=4518816" title="Akwedukt w Skopje">
Akwedukt w Skopje



</doc>
<doc id="4518820" url="https://pl.wikipedia.org/wiki?curid=4518820" title="David Bradley">
David Bradley



</doc>
<doc id="4518834" url="https://pl.wikipedia.org/wiki?curid=4518834" title="Klasa Pana Harveya">
Klasa Pana Harveya



</doc>
<doc id="4518839" url="https://pl.wikipedia.org/wiki?curid=4518839" title="La Réunion">
La Réunion



</doc>
<doc id="4518845" url="https://pl.wikipedia.org/wiki?curid=4518845" title="Małgorzata Dorota Ławniczak">
Małgorzata Dorota Ławniczak

Małgorzata Dorota Ławniczak – polska gastroenterolog, dr hab. nauk medycznych, adiunkt Katedry i Kliniki Gastroenterologii Wydziału Lekarskiego z Oddziałem Nauczania w Języku Angielskim Pomorskiego Uniwersytetu Medycznego w Szczecinie.
Życiorys.
19 czerwca 2001 obroniła pracę doktorską pt. "Przeciwciała przeciwko Helicobacter pylori w surowicy chorych na raka żołądka" pisaną pod kierunkiem Teresy Starzyńskiej, otrzymując doktorat, a 18 października 2016 uzyskała stopień doktora habilitowanego w zakresie nauk medycznych na podstawie rozprawy zatytułowanej "Wybrane kliniczne i molekularne aspekty raka żołądka".
Została zatrudniona na stanowisku adiunkta w Katedrze i Klinice Gastroenterologii na Wydziale Lekarskim z Oddziałem Nauczania w Języku Angielskim Pomorskiego Uniwersytetu Medycznego w Szczecinie.

</doc>
<doc id="4518848" url="https://pl.wikipedia.org/wiki?curid=4518848" title="Dalkia">
Dalkia

Dalkia – francuskie przedsiębiorstwo działające w branży usług energetycznych. Jej dwie główne dziedziny działalności to generowanie oszczędności energii poprzez wprowadzanie efektywnych rozwiązań, a także wykorzystywanie alternatywnych energii odnawialnych takich jak biomasa, geotermia, biogaz oraz energia pochodząca z odzysku.
Od 25 lipca 2014 r. Dalkia jest spółką, należącą w 100% do Grupy EDF.
W roku 2018 spółka zrealizowała obroty w wysokości 4,2 mld euro. Zatrudnia 15 500 pracowników Od 1 stycznia 2017 r. kieruje nią Sylvie Jéhanno.
Historia.
Początki.
Dalkia, spółka utworzona w 1937 roku, początkowo była znana pod nazwą Chauffage Service. W 1967 roku Chauffage Service dokonała fuzji z Compagnie Générale de Chauffe (CGC). Następnie, w 1980 roku, CGC została przejęta przez Compagnie Générale des Eaux, która w 1998 roku przyjęła nazwę Vivendi. W 1986 roku spółki CGC i Montenay dokonały fuzji i utworzyły w ramach grupy Vivendi platformę Énergie Services.
Powstanie spółki Dalkia.
W 1998 roku organizacja przyjęła nazwę Dalkia. Funkcjonowała wówczas jako spółka zależna koncernu Vivendi Environnement. W 2000 roku do spółki wszedł kapitałowo EDF. Porozumienie umożliwiło poszerzenie gamy proponowanych usług oraz wsparcie rozwoju na rynkach zagranicznych. W 2001 roku Dalkia przejęła przedsiębiorstwo Clemessy. W 2002 roku Dalkia stała się europejskim liderem w dziedzinie usług energetycznych. W 2003 roku Vivendi Environnement przyjęło nazwę Veolia Environnement.
W 2008 Dalkia odsprzedała spółki Clemessy i Crystal przedsiębiorstwu Eiffage.
Rozdzielenie działalności we Francji i za granicą.
Na mocy porozumienia między Veolią i EDF, w lipcu 2014 roku, działalność Dalkii realizowaną we Francji przejął EDF, natomiast jej działalność zagraniczną Veolia.
Od 2014 roku.
Dalkia posiada 6 wyspecjalizowanych spółek branżowych i rozwija się na rynkach międzynarodowych. Poza Francją, głównie w Polsce, Rosji, Wielkiej Brytanii i USA.
W Polsce, Dalkia utworzyła swoją spółkę zależną DK Energy Polska sp. z o.o. w 2014 roku, obecnie Dalkia Polska. 
W 2015 roku dołączył do niej ZEC Katowice, operator zajmujący się zarządzaniem, optymalizacją i rozwojem miejskich sieci ciepłowniczych w regionie konurbacji śląsko-dąbrowskiej. W 2017 roku Dalkia uzupełniła swoją ofertę w Polsce, pozyskując spółkę Matex Controls, wyspecjalizowaną w zapewnianiu efektywności energetycznej w budynkach i obiektach przemysłowych.
W wyniku rebrandingu, od 19 września 2018 roku, spółki Grupy Dalkia w Polsce występują pod jedną, wspólna marką. W 2019 roku, ZEC Katowice zmieniły swoją nazwę na Dalkia Polska Energia a Matex Controls na Dalkia Polska Solutions. 
Działalność.
Zakres działalności grupy Dalkia dotyczy trzech podstawowych obszarów:
Klientami Dalkii są zakłady przemysłowe (32%), sektor handlu i usług (16%), placówki służby zdrowia (9%), mieszkalnictwo wielorodzinne (25%), samorządy (18%).
Świadczone przez nią usługi obejmują:
Energie odnawialne.
Grupa Dalkia często stosuje rozwiązania opierające się na wykorzystaniu energii odnawialnych oraz pochodzących z odzysku źródeł takich jak.: biomasa, geotermia, gaz kopalniany, ciepło z data centers, biogaz i kogeneracja.
W grudniu 2017 roku spółka ogłosiła, że jej celem jest osiągnięcie 50% udziału energii odnawialnych oraz pochodzących z odzysku w perspektywie do roku 2022.
Transformacja energetyczna.
Miasta i użytkownicy (mieszkańcy, przedsiębiorstwa, samorządy itp.) dla zmniejszenia emisji CO2 i dla „zazielenienia” stosowanego bukietu energetycznego eksploatują « zielone » sieci ciepłownicze, zasilane za pomocą energii odnawialnych i pochodzących z odzysku.
Dla zoptymalizowania wydajności swych instalacji oraz zmniejszenia kosztów energii klienci korzystają z różnorakich usług proponowanych przez Dalkię, takich jak na przykład umowy o efektywność energetyczną czy też kontrolowanie instalacji za pomocą centrów monitorowania efektywności energetycznej (DESC).
Międzynarodowa grupa.
Od rozdzielenia działalności na prowadzoną we Francji i za granicą, Dalkia, silnie reprezentowana na rynku francuskim, dynamicznie rozwija się także na rynkach zagranicznych. W 2018 roku Dalkia jest obecna w 8 krajach. Jej spółki poza Francją zatrudniają łącznie 2800 osób.
Do spółek, które dołączyły do grupy Dalkia, były między innymi: polskie przedsiębiorstwo ZEC Katowice (obecnie Dalkia Polska Energia) oraz rosyjska Dalkia Rus.
Od 1 stycznia 2017 r. grupą Dalkia kieruje Sylvie Jéhanno W 2017 roku Sylvie Jéhanno ogłosiła, że rozwój zagraniczny jest jednym z głównych kierunków strategii Dalkii.
W perspektywie do roku 2022 spółka zamierza osiągnąć 50% wzrost działalności realizowanej poza Francją. W październiku 2017 roku Dalkia poinformowała o nabyciu spółki Matex Controls (obecnie Dalkia Polska Solutions), polskiego MŚP specjalizującego się w inżynierii klimatycznej w obiektach przemysłowych oraz handlowych i usługowych.
W sierpniu 2018 roku Dalkia zakupiła w Stanach Zjednoczonych spółkę Aegis Energy Services (obecnie Dalkia Energy Solutions), wyspecjalizowaną w systemach kogeneracyjnych.
Kluczowe dane.
Oto kluczowe dane przedstawiające działalność Grupy Dalkia:
Organizacja.
Dalkia posiada 6 spółek specjalistycznych:

</doc>
<doc id="4518850" url="https://pl.wikipedia.org/wiki?curid=4518850" title="Gobihadros">
Gobihadros

Gobihadros – rodzaj wymarłego dinozaura, ornitopoda z nadrodziny hadrozauroidów.
Liczne pozostałości nowego rodzaju dinozaura, zarówno czaszki jak i szkieletu pozaczaszkowego, odnalezione zostały w środkowej i wschodniej części pustyni Gobi, na terenie Mongolii. Spoczywały w skałach formacji Baynshire, datowanej na cenoman–santon. Holotyp oznakowano jako MPC-D100/746. Opisali je w 2019 Khishigjav Tsogtbaatar, David B. Weishampel, David C. Evans, Mahito Watabe. Nadali nowemu rodzajowi nazwę "Gobihadros", jako że był on przedstawicielem hadrozauroidów znalezionym na pustyni Gobi. Epitet gatunkowy – "mongoliensis", również odnosi się do miejsca znalezienia skamieniałości. Budową kości przypominają te należące do baktrozaura czy też gilmorozaura, odróżniając się szczegółami anatomii zębów czy kości przedszczękowej. Charakterystyczną cechą "Gobihadros" jest też falowaty kształt tylnego wyrostka na kości biodrowej. Tsogtbaatar i inni, zauważając podobieństwo do hadrozaurydów, dostrzegli tutaj konwergencję. Daleki od bardziej zaawansowanych ewolucyjnie przedstawicieli wspomnianej rodziny, "Gobihadros" był bliskim krewnym baktrozaura. Jego szczątki okazały się najlepiej zachowanymi pozostałościami nienależącego do hadrozaurydów hadrozauroida z Azji.

</doc>
<doc id="4518868" url="https://pl.wikipedia.org/wiki?curid=4518868" title="Paracyclopetta prima">
Paracyclopetta prima

Paracyclopetta prima – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1967 roku przez nowozelandzkiego zoologa Johna B.J. Wellsa.

</doc>
<doc id="4518869" url="https://pl.wikipedia.org/wiki?curid=4518869" title="Paraletki">
Paraletki

Paraletki – gimnastyczny sprzęt sportowy, składający się z dwóch równoległych poręczy. Ze względu na budowę i sposób użytkowania podobne do poręczy gimnastycznych, poręczy do dipów oraz uchwytów do pompek. Oba elementy są niezależne od siebie, co pozwala na dopasowanie ich rozstawu do budowy ciała ćwiczącego. Zaprojektowane do ćwiczeń wymagających wyciskania: pompki, stanie na rękach, waga w podporze przodem.
Paraletki są wykorzystywane nie tylko przez gimnastyków, ale również przez innych sportowców, którzy chcą rozwijać siłę przez ćwiczenia z wykorzystaniem masy własnego ciała – kalisteniki. Zyskały one szczególną popularność wśród osób trenujących street workout.
Budowa.
Najczęstszym materiałem używanym do budowy paraletek jest drewno (sosnowe, bukowe). Dostępne na rynku są również wykonane z metalu, bądź połączenia metalu z drewnem. 
Zbudowane są z dwóch typów elementów:
Wykonywanie ćwiczeń.
Wykorzystanie paraletek pozwala na wprowadzenie wielu nowych ćwiczeń do treningu, których wykonywanie bez ich użycia jest znacznie trudniejsze. Tego typu ćwiczeniami są: L-sit, V-sit, waga w podporze przodem czy też pompki w staniu na rękach. 
Wykonując ćwiczenia na paraletkach dochodzi do pogłębiania (zwiększania) zakresu ruchu, następstwem tego jest poprawa mobilności stawów oraz zaangażowanie dodatkowych partii mięśniowych.
W przypadku stania na rękach z użyciem paraletek, odciążony zostaje staw promieniowo-nadgarstkowy, poprzez naturalne jego ułożenie. 
Linki zewnętrzne.
Pompki na paraletkach - dla początkujących

</doc>
<doc id="4518873" url="https://pl.wikipedia.org/wiki?curid=4518873" title="Straż Pożarna w Lwówku Śląskim">
Straż Pożarna w Lwówku Śląskim

Straż pożarna w Lwówku Śląskim – początki straży pożarnej w Lwówku Śląskim sięgają średniowiecza. Na przestrzeni lat siedziba straży pożarnej w Lwówku Śląskim znajdowała się w wielu różnych obiektach zlokalizowanych na terenie miasta, m.in.: w budynku przy ratuszu, w podziemiach ratusza w Lwówku Śląskim, przed drugą wojną światową w kościele św. Franciszka w Lwówku Śląskim, a obecnie siedziba powiatowej komendy straży pożarnej w Lwówku Śląskim znajduje się przy ul. Sikorskiego 2 w budynku zniszczonego i przebudowanego, przedwojennego urzędu finansowego.
Średniowiecze.
Pierwszy, odnotowany historycznie pożar w Lwówku Śląskim miał miejsce w 1176 r. W pożarze spłonął pierwotny budynek ratusza lwóweckiego i 47 domów. Informacja o tym wydarzeniu pochodziła z inskrypcji umieszczonej na jednym z budynków na Dolnym Rynku (plac Wolności wokół fontanny sukienników), który znajdował się w tym miejscu, a rozebrano go po wojnie trzydziestoletniej. Wszystkie budynki zostały odbudowane drewnem z książęcych lasów do 1178 r. W 1304 r. rada miejska wydała udokumentowane zarządzenie przeciwpożarowe, które zabraniało bednarzom gromadzenia w swych warsztatach większych ilości drewna, pod karą grzywny w wysokości 2 kóp groszy. Następny większy pożar wybuchł w 1381 r. na zamku książęcym w Lwówku Śląskim. Żywioł strawił zamek z wieżą, kaplicą zamkową i budynki mieszkalne. Zamek odbudowano w całości w 1385 r. Inny pożar z XIV wieku miał miejsce w 1385 r. i zniszczył 14 domów. Z pomocą mieszkańcom przyszła księżna Agnieszka Przemyślidka, która poleciła rycerzowi "Fryczowi", panu na Włodzicach, by nieodpłatnie wydał poszkodowanym drewno ze swoich lasów. Kolejnym zarządzeniem rajców miejskich, "z" 1386 r., polecono wszystkim właścicielom budynków, by ostrożnie obchodzili się z ogniem i światłem, i zobowiązano ich, by w swoich domach utrzymywali beczki z wodą na wypadek zaprószenia ognia. Następny pożar wybuchł w Lwówku Śląskim w 1426 r., gdy od uderzenia pioruna spłonęło 7 domów. W pożarze z 1437 r. w Lwówku spłonęło 10 domów, z czego 4 zostały zburzone. W 1455 r. od uderzenia pioruna spłonęła wieża kościelna kościoła Wniebowzięcia NMP, zniszczeniu uległ zegar i dzwony. 22 lipca 1477 r. w płomieniach znalazła się dawna ul. Złotoryjska. W 1478 r. decyzją rady miejskiej zabroniono powroźnikom przechowywania w swoich domach nadmiernych ilości konopi, smoły i smarów.
Renesans.
Na początku renesansu, w 1499 r. w Lwówku Śląskim wybuchł kolejny pożar, wskutek którego zniszczeniu uległ klasztor żeński. Szczęśliwym trafem ogień nie rozprzestrzenił się dalsze zabudowania. 16 września 1518 r. w domu "Pawła Scholza" wybuchł pożar, który strawił 25 kamienic w rynku. 21 sierpnia 1531 r. wybuchł pożar w okolicach szkoły. Żywioł zniszczył całkowicie szkołę i wiele domów, które następnie rozebrano. W 1532 r. wybuchł kolejny pożar w klasztorze, który w krótkim czasie zniszczył zabudowania. Według przekazu wybuchł on w 11 miejscach równocześnie. Nocą z 12 na 15 marca 1536 r. wybuchł pożar w domach "Michała Wirtha" i "Bartela Reussnera" w rynku. Pożar zniszczył południową cześć rynku, ulicę Garbarską wraz z farbiarnią, ulicę Złotoryjską i jatki. W największym dotychczas pożarze spłonęły 72 budynki. Roczniki lubańskie opisywały, że spłonęła ⅓ miasta, a tamtejsza rada miejska w ramach pomocy przysłała do Lwówka Śląskiego zboże. Ogromny rozmiar szkód w mieście skłonił lwówecką radę do zaostrzenia przepisów pożarowych. Nie zachowały się wcześniejsze porządki ogniowe, które traktowały by sprawę kompleksowo. Wydane przez radę takie przepisy w 1557 r., zwane „Nowym porządkiem ogniowym”, sugerują, iż takie przepisy były już niejednokrotnie ogłaszane. Nowy porządek ogniowy zebrany został w 17 artykułach:
28 czerwca 1542 r. w pożodze spłonęła połowa "Przedmieścia Lubańskiego" (dawna jednostka terytorialna miasta na zachód od Baszty Bramy Lubańskiej), a 8 dni później spłonęło tam jeszcze 6 domów. Wiele z wypalonych budynków trzeba było wyburzyć. W 1544 r. spłonęła siedziba Zakonu Maltańskiego w Lwówku Śląskim, a w płomieniach zginął jeden z kawalerów, brat Andrzej. 5.08.1551 r., o 6 rano wybuchł jeden z największych pożarów. Strawił on połowę północnej części rynku, ulicę Bolesławiecką, Sukienniczą, Żydowską i Garbarską. Zniszczeniu uległy 102 budynki mieszkalne i użyteczności publicznej, m.in. arsenał. W następnym roku rada miejska przeprowadziła liczne kontrole bezpieczeństwa przeciwpożarowego. Komisje składające się ze strażaków (wspomnianych po raz pierwszy w dokumentach) i przedstawicieli ulic miały za zadanie przeprowadzanie kwartalnych kontroli stanu bezpieczeństwa wszystkich budynków. Wszystkie usterki musiały być usunięte w terminie 14 dni od daty kontroli pod groźbą surowych grzywien. Każdy dom posiadający zezwolenie na produkcję 4 zarobów (warek) piwa musiał być wyposażony w 4 skórzane wiadra i 2 mosiężne sikawki. Dom ważący mniej niż 4 zaroby musiał posiadać 2 skórzane wiadra i 1 sikawkę. Każdy dom musiał być wyposażony także w siekierę i bosak. 13 lutego 1561 r. w słodowni Franciszka Mochaupta wybuchł pożar, który w krótkim czasie spalił słodownię i dwa sąsiadujące z nią budynki. Trzeciego października 1566 r. w rynku, spłonęło 5 domów, które później wyburzono. 25 lutego 1572 r. na Przedmieściu Bolesławieckim (dawna jednostka terytorialna miasta na północ od Baszty Bramy Bolesławieckiej) spłonęło 36 domów mieszkalnych, 3 budynki garbarskie, 3 stodoły i 2 warsztaty sukiennicze. Ogień został zaprószony w dobrach "Krzysztofa Farkela". Tylko silny wiatr południowy sprawił, że ogień nie rozprzestrzenił się w stronę lwóweckiego rynku. Dnia 3 maja 1500 r. lwówecka rada miejska przeprowadziła wielką kontrolę budynków w mieście. W jej wyniku nałożono wiele surowych kar na właścicieli domów niewyposażonych w sprzęt pożarniczy, jak też posiadających nadmierne zapasy materiałów łatwopalnych. W wyniku niskiej skuteczności przeprowadzonej kontroli rada zwolniła część strażaków z zajmowanych stanowisk, a na ich miejsce zatrudniła nowych. W 1606 r. spłonął Dolny Młyn, a całkowitemu zniszczeniu uległa przetwórnia wyposażona w 6 mlewników. Następny porządek ogniowy opublikowany przez radę, przy okazji porządkowania miejskiego prawodawstwa, miał miejsce w 1609 r. W całości 25. rozdziałów lwóweckiego ustroju miejskiego, cały rozdział 17. poświęcono przepisom przeciwpożarowym:
Treść obu dokumentów (z 1557 r. i z 1609 r.) stanowi odzwierciedlenie faktycznego stanu bezpieczeństwa przeciwpożarowego miasta. Nacisk położony na nieostrożność w obchodzeniu się ze światłem lub ogniem dowodzi, że wiele pożarów powstałych w międzyczasie powstawała z nieuwagi mieszczan. Nowym zapisem w dokumentach są po raz pierwszy wymienione stanowiska wieżowego i wachmistrza, utrzymywanych z funduszy miejskich.
Po wojnie trzydziestoletniej.
Działania wojny trzydziestoletniej przyniosły miastu szereg pożarów, w wyniku których zostało ono zniszczone prawie całkowicie. Drugiego lutego 1635 r. szwedzkie wojska wysadziły w powietrze wieżę prochową (nie odbudowano jej już nigdy) wzniecając przy tym pożar. Z rozkazu dowódcy 5 kwietnia spalono miasto. 21 września 1641 r. te same wojska spaliły folwark Schubarta na Przedmieściu Lubańskim. 15 października 1648 r., w momencie podpisania pokoju westfalskiego, który kończył wojnę trzydziestoletnią, podsumowano straty poniesione przez miasto. W wyniku działań wojennych w mieście (bez przedmieść) pozostało jedynie 236 domów mieszkalnych. Przed wojną w obrębie murów obronnych w Lwówku Śląskim były 502 budynki prywatne nie licząc budynków użyteczności publicznej takich jak: szpital, plebania, szkoła itp. Oprócz powyższych szkód dochodzą także zniszczone przedmieścia, fortyfikacje (mury, bramy, basteje, fosy) i miejskie folwarki.
Pierwszy większy pożar po wojnie 30-letniej wybuchł w Lwówku Śląskim 18 października 1659 r. W gruzach legło 70 domów mieszkalnych z warsztatami i 5 stodół. Spłonął także m.in. tzw. Biały Dom (Kamienica Napoleona, nr 16 na Górnym Rynku), w którym w 1813 r. będzie nocował Napoleon Bonaparte, król Fryderyk Wilhelm III i car Aleksander I Romanow. W 1660 r. na Śląsku pojawiły się duże sikawki, kotły wietrzne, następnie szlauchy i inne przewody wodne, a także urządzenia do zasysania i tłoczenia wody. Pierwsza duża sikawka została zakupiona przez miasto za kadencji burmistrza "Bernarda Hoffmanna" w 1686 r. i służyła jeszcze aż do 1824 r. W 1686 r. wybudowano remizę strażacką, która mieściła się w rynku, przy wieży ratuszowej, obok wagi miejskiej. W 1670 r. rada miejska opublikowała nowe statuty, m.in.: weselne, chrzestne, noworoczne i przeciwpożarowe. W pożarze z 1697 r. spłonęły dwa domy. Rozprzestrzenieniu się ognia zapobiegła wówczas nowa sikawka. 12 czerwca 1704 r. wybuchł kolejny, większy pożar, który zniszczył ulice Złotoryjską, Mniszą, Kaczą, Łazienną i Garbarską oraz ławki mięsne. Od ognia zniszczeniu uległy 72 domy. Długotrwała susza i silny wiatr sprzyjały szybkiemu przenoszeniu się ognia.
Po zajęciu Śląska przez Prusy, reskryptem króla Fryderyka II z 19 lutego 1743 r. we wszystkich miastach prowincji powołano socjetę ogniową – pierwszą, państwową instytucję obowiązkowego, wzajemnego ubezpieczenia budynków od ognia. Na jej czele w mieście stał ogniomistrz socjety ogniowej (w 1777 r. tutejszy poczmistrz i wójt miejski "Nixdorf"), a później inspektor kasy socjety ogniowej (w 1794 r. auskultant "Bones"). Z polecenia rady miejskiej, w 1744 r. tutejsi murarze i cieśle przeprowadzili kataster nieruchomości – szacunek wartości wszystkich domów mieszkalnych, budynków użyteczności publicznej, stodół, stajni i warsztatów w centrum i na przedmieściach Lwówka Śląskiego. Suma ubezpieczenia wszystkich nieruchomości w mieście wyniosła 90 840 talarów. Część uzyskanej składki z obowiązkowego ubezpieczenia budynków od ognia przeznaczona została na dofinansowanie zakupu sprzętu przeciwpożarowego. Pozostała część służyła przede wszystkim działalności odszkodowawczej.
29 czerwca 1745 r. na ul. Lubańskiej 270 spłonął browar ze słodownią. W 1747 r. miasto zakupiło nową, większą i wydajniejszą sikawkę. Na jej remizę adoptowano dotychczasową komorę solną pod ratuszem. Tego roku pruskie władze nadały miastu nowy porządek pożarowy. Kolejny szacunek nieruchomości miejskich przeprowadzono w 1748 r. Suma ubezpieczenia, poza nowo wybudowanym kościołem ewangelickim z lat 1747–1748, wyniosła 78 160 talarów. Kolejne zarządzenie, zabraniające nocnego wypieku chleba w pobliżu miasta, rada opublikowała 21 kwietnia 1751 r. Wyposażenie miasta w sprzęt przeciwpożarowy na dzień 15 czerwca 1752 r. stanowiły dwie duże sikawki metalowe, jedna sikawka przenośna, 62 wiadra skórzane, 16 drabin, 17 haków pożarowych, 16 bosaków, 8 beczek i znaczna ilość szlauchów. 28 czerwca 1752 r. o godzinie 14:00 w domu nr 33 na Górnym Rynku (plac wokół fontanny z lwem) wybuchł pożar, największy w dotychczasowej historii miasta. Zniszczył on zachodnią część rynku, ulicę Lubańską, Kościelną, Sukienniczą, Bolesławiecką i Garbarską – razem 151 domów, kościół Wniebowzięcia Najświętszej Maryi Panny, kościół św. Franciszka z Asyżu, komendę kawalerów maltańskich, szkołę katolicką, Basztę Bramy Lubańskiej, Basztę Bramy Bolesławieckiej i 5 stodół. Zniszczeniu uległo 7 dzwonów, zginęło 5 osób, straty materialne wyniosły 61 040 talarów i 25 srebrnych groszy. Odszkodowania wypłacono w łącznej kwocie 33 270 talarów, natomiast kilka tysięcy wpłynęło z kolekt.
W 1756 r. miasto zakupiło dużą sikawkę, 58 wiader skórzanych, 8 bosaków, 7 haków pożarowych, 8 pik ogniowych, 24 siekiery i 16 beczek na wodę. W tym samym roku zbudowano nowe pomieszczenie na sprzęt przeciwpożarowy, które zlokalizowano na Placu Zamkowym przy Browarze Lwówek. Kolejny sprzęt – dużą sikawkę z 2 pompami miasto zakupiło w 1766 r. 19 maja 1765 r. opublikowano nowy regulamin przeciwpożarowy dla księstw śląskich i Hrabstwa kłodzkiego. 11 lipca 1766 r. wydano zarządzanie zabraniające posiadania nabitej broni w miastach, na przedmieściach, w urzędach, zabudowaniach folwarcznych, wioskach i dworach pod karą grzywny 50 talarów lub 6 miesięcy pracy w twierdzy. 24 stycznia 1776 r. wydano zarządzenie powołujące w każdym mieście ogniomistrza, który miałby baczenie na całość spraw związanych z gaszeniem, szkoleniem, kontrolą bezpieczeństwa. W Lwówku Śląskim zatrudniono na ten etat kontuzjowanego podporucznika regimentu huzarów "von Borna" z roczną gażą 100 talarów. W 1777 r. ukazało się kolejne zarządzenie związane z pożarnictwem. Odtąd wszystkim, którzy pierwsi doniosą sprzęt do pożaru, wypłacona miała być specjalna premia – 10 talarów za beczkę na wodę lub sikawkę, a przy fałszywym alarmie – 1 talar za sikawkę i 20 srebrnych groszy za beczkę.
3 stycznia 1781 r. wybuchł pożar w folwarku w Mojeszu stanowiącym własność komory miejskiej. Spłonęły wszystkie budynki mieszkalne, stajnie i stodoły. Od 12 marca 1784 r. zabroniono używania drewnianych latarni przenośnych. 26 października tego roku władze krajowe nakazały usunięcie piekarni z domów mieszkalnych poza miastami. W 1787 r. Lwówek Śląski otrzymał dotację od rządu pruskiego na poprawę sytuacji mieszkalnej i usunięcie zagrożenia pożarowego w wysokości 18 000 talarów. 2 tys. talarów otrzymał dyrektor miasta "Bones" na budowę nowego domu nr 236b. Pozostałe pieniądze otrzymali: iglarz "Schmidt" na budynek nr 200, krawiec "Krause" na dom nr 199 przy świątyni ewangelickiej, szewc "Marx" na dom nr 206 przy Mniszej, sukiennik "Ludwig" na dwa domy o numerach 172 i 173 przy ul. Kaczej, kapelusznik "Kindler" na dom nr 118, szewc "Marx" na drugi dom nr 117 przy Łaziennej, sukiennik "Günter" na dom nr 239 i szewc "Hübner" na dom nr 240 przy Placu Zamkowym. Za otrzymane pieniądze wszystkich tych mieszkańców zobowiązano do wyburzenia swych starych domów i wybudowania nowych. Wielu z mieszczan otrzymało również środki na wymianę pokrycia dachowego.
24 sierpnia 1792 r. przy ul. Złotoryjskiej spłonął warsztat i stajnia mistrza kapelusznika "Gleisberga". Następnego roku na starych fundamentach postawiono nowy dom. 13 października 1812 r. spłonął dom mieszczanina "Marxa" na Przedmieściu Płuczkowskim (zabudowania ul. Gryfowskiej). W 1815 r., pobyt wojsk napoleońskich, ostrzał artyleryjski miasta przez Rosjan i Prusaków przyniosły wiele pożarów, szczególnie na Przedmieściu Bolesławieckim, Złotoryjskim, w Płakowicach i w okolicznych wsiach. 29 maja 1814 roku na Przedmieściu Lubańskim nr 17 spłonął dom mieszkalny i 4 stodoły należące do "Franciszka Pohla" oraz stodoła "dr Mentzla". 22 listopada 1816 r., wieczorem, o godz. 17:00, wybuchł pożar u sukiennika "Lehmanna", który stracił dom. Pożoga nie rozprzestrzeniła się, mimo że woda zamarzała w sikawkach, gdyż ogień wykryto dość wcześnie i spora liczba ludzi przybyła z pomocą.
Na koniec 1797 roku Lwówek Śląski posiadał łącznie 594 domy mieszkalne, z czego 31 było jeszcze krytych gontem. Ponadto było tu 10 budynków użyteczności publicznej, 25 stodół i 36 stajni. Wszystkie te budynki ubezpieczone były na sunę 210 480 talarów. W 4 remizach znajdowały się 4 duże sikawki metalowe, 2 sikawki szlauchowe, 412 sikawek ręcznych, 46 drabin, 24 beczki na wodę, 774 wiader, 57 haków i 22 koce gaśnicze. W 1824 r. w 3 remizach w Lwówku Śląskim znajdowały się 3 duże sikawki metalowe, 2 szlauchowe, 1 przenośna, 360 wiader, 8 przewoźnych kuf na wodę, 12 beczek na wodę ze szlauchami, 10 sikawek kolanowych, 14 sikawek ręcznych, 40 haków, 28 siekier i wiele innego, drobniejszego sprzętu.
Lata 1855–1871 nie przyniosły miastu poważniejszych zniszczeń spowodowanych pożarami. Względnie bezpieczny okres skończył się w 1872 r. Tego roku wybuchło w mieście kilka pożarów, sytuacja powtarzała się do 1875 r. Powstanie ochotniczej straży pożarnej, wzorem istniejących w sąsiednich miastach powiatowych (Bolesławiec w 1856 roku, w Złotoryja w 1863 r., Jelenia Góra w 1864 r.), stało się „palącą” potrzebą dla władz miasta. Ówczesny burmistrz Lwówka Śląskiego "Marzahn" powołał sztab założycielski, w którym, poza nim, znaleźli się: prezes Męskiego Związku Gimnastycznego "Titz", kupiec "Moritz", budowniczy maszyn "Ludwik Arlt" i ogrodnik "Riedel". Rankiem, 15 marca 1875 r., w hotelu "Niemiecki Cesarz", zebrał się sztab założycielski w celu przygotowania zebrania organizacyjnego, opracowania propozycji statutów, jak też oficjalnego zaproszenia na zebranie przedstawicieli lwóweckiego magistratu. Zebranie odbyło się 2 kwietnia 1875 r., a udział w nim wzięli pomysłodawcy, wielu mężczyzn – mieszkańców miasta i burmistrz Lwówka Śląskiego Marzahn. Zebrani zobowiązali się przynależeć do ochotniczej straży pożarnej i poprzez uściśnięcie dłoni przypieczętowali swoje ustalenia, a do zawodu strażaka-ochotnika przyrzekli podchodzić z należytą czcią i zamiłowaniem. W przypadku zaistnienia pożaru w mieście i okolicy obiecali walkę ze wszystkich sił w celu zwalczenia go. 24 kwietnia nowo powstała straż przeprowadziła pierwsze ćwiczenia, w których udział wzięło 15 ochotników. Na wniosek uczestników zostali oni włączeni w skład związku, który od tej pory liczył 50 ludzi. Ochotnicy często brali udział w niesieniu pomocy oraz kontroli zagrożenia pożarowego.
Również w innych miastach i wsiach powiatu lwóweckiego, w II poł. XIX wieku zaczęły powstawać ochotnicze straże pożarne i towarzystwa ratownicze. Zrzeszone były one w Powiatowym Związku Straży Pożarnych. Na dzień 1 kwietnia 1933 r. w 48 gminach liczył on 1130 członków, natomiast w początkach roku 1941 w 82 gminach 2160 członków. Do początków 1941 r. ochotnicza straż pożarna interweniowała w 372 przypadkach.
W Lwówku Śląskim sprzęt strażacki był stale modernizowany, a w 1924 r. strażacy otrzymali samochód wyposażony w autopompę, w 1929 samochód z drabiną, a w 1934 r. karetkę sanitarną, którą zmobilizowano na fronty II wojny światowej. Drugą motopompę tutejsi strażacy otrzymali w 1935 r. W kampanii wrześniowej karetki używano na frontach Polski, a sanitariusz, późniejszy kierowca karetki, zegarmistrz "Pohl" z Lwówka Śląskiego został ciężko ranny podczas walk. W czerwcu 1940 r. ambulans służył III Rzeszy na froncie francuskim, gdzie podczas ostrzału artyleryjskiego został trafiony i uszkodzony.
Polska Rzeczpospolita Ludowa.
15 lutego 1945 r., o godz. 23:00, do Lwówka Śląskiego zbliżyły się oddziały Armii Czerwonej. W wyniku dwugodzinnej wymiany ognia, pomiędzy czołgami szóstego korpusu pancernego i volkssturmu, w mieście wybuchły liczne pożary. Wojska niemieckie zniszczyły trzy budynki mające znaczenie militarne, m.in. siedzibę urzędu finansowego, w którego miejscu znajduje się Powiatowa Komanda Państwowej Straży Pożarnej w Lwówku Śląskim. Ogniem zajęły się m.in. budynki przy ulicy Bolesławieckiej, budynek Królewskiego Seminarium Nauczycielskiego, w którego miejscu znajduje się Szkoła Podstawowa nr 2 w Lwówku Śląskim, gospoda „Pod białym rumakiem” przy skrzyżowaniu ulic Jaśkiewicza i Betleja, szkoła katolicka, gmach sądu i wiele kamienic. Część innych budynków spłonęła w pierwszych miesiącach pobytu oddziałów Armii Czerwonej w mieście.
Ochotnicza straż pożarna w Lwówku Śląskim powstała jesienią 1945 r. Jej założycielem był "Bolesław Kłodnicki", a pierwszym komendantem "Franciszek Głowacki". Zastępcą został właściciel masarni "Władysław Oprychał", dowódcą sekcji pożarniczej "Ludwik Sadowski", dowódcą sekcji sanitarno-pożarniczej była wówczas pani "Hajduczni". U początku działalności wyposażenie straży pożarnej było bardzo skromne – pierwszym sprzętem w posiadaniu lwóweckiej straży pożarnej był wózek do przewozu sprzętu: węży, ręcznej pompy i drabin. Kolejny sprzęt, który trafił w ręce strażaków to stary samochód gaśniczy z autopompą i motopompa "DKW-800". Pierwsze akcje lwóweckiej straży pożarnej to 2 tygodnie gaszenia lasów wokół Zgorzelca w 1946 r. i pierwsza powojenna powódź wiosną 1947 r., podczas której strażacy wypompowywali wodę z licznych piwnic, m.in. "Starej Apteki" przy ul. Sienkiewicza 42 i budynku poczty przy ul. Daszyńskiego 1. Na przełomie lat 40. i 50. XX wieku strażacy gasili liczne podpalenia, mające miejsce głównie na terenach wiejskich.
Pierwsza siedziba OSP wraz ze świetlicą mieściła się przy ul. Marszałka Koniewa"." Ochotniczą Straż Pożarną rozwiązano w 1968 r., po stworzeniu Zawodowej Straży Pożarnej.
Dzieje Zawodowej Straży Pożarnej sięgają 1949 r. Możliwe, że istniała ona nawet wcześniej. Po rozwiązaniu jej w 1964 r. powołano pogotowie zawodowe składające się z kierowców dyżurujących przy telefonie alarmowym. Po przyjęciu zgłoszenia kierowca udawał się samochodem pod ratusz, następnie uruchamiał syrenę na wieży i oczekiwał na strażaków, którzy w ubrania do akcji ubierali się po drodze, w samochodzie. 1 stycznia 1968 r. reaktywowano Zawodową Straż Pożarną.
Pod koniec lat 40. XX wieku funkcjonował Inspektorat Ochrony Przeciwpożarowej, w którego gestii leżały wszystkie sprawy związane z ochroną przeciwpożarową szkoleniem i profilaktyką. W 1950 r., na podstawie ustawy o ochronie przeciwpożarowej, powołano Powiatową Komendę Straży Pożarnych. Pierwszym jej komendantem mianowano "Bolesława Kłodnickiego" (1950–1956) będącego dotychczas inspektorem powiatowym. Po nim stanowisko to przejmowali kolejno:
Po reformie administracyjnej w Polsce z 1975) r. i likwidacji powiatów, Powiatową Komendę Straży Pożarnej przemianowano na Rejonową Komendę Straży Pożarnych, a jej pierwszym i jedynym komendantem był "Tadeusz Hutnik" (01.07.1975 r. – 30.06.1992 r.).
Przedwojenna straż pożarna przechowywała swój sprzęt w Zespole klasztornym franciszkanów w Lwówku Śląskim. OSP z 1946 r. również magazynowała sprzęt w nieczynnym wówczas kościele. Następną remizą było pomieszczenie w budynku przy ul. Zamkowej, a później przy al. Wojska Polskiego, gdzie dziś mieści się Lwówecki Ośrodek Kultury. Do siedziby przy ul. Sikorskiego 2 strażacy przenieśli się w 1964 r.
Zawodowa Straż Pożarna brała udział w gaszeniu:
III Rzeczpospolita.
W 1992 r. na mocy ustawy z 24 sierpnia 1991 r. o Państwowej Straży Pożarnej, lwówecka jednostka przeszła kolejną reorganizację. Dnia 1 lipca 1992 r. została zlikwidowana Komenda Rejonowa Straży Pożarnych, a na jej miejsce powołano Jednostkę Ratowniczo – Gaśniczą, która zostaje włączona do Komendy Rejonowej Państwowej Straży Pożarnej w Bolesławcu. Dowódcą Jednostki Ratowniczo – Gaśniczej został bryg. "Tadeusz Hutnik", a jego zastępcą st. asp. "Ryszard Kaszuba". W jednostce, w ramach obsługi, pracowała jeszcze mł. asp. "Irena Bardega" – technik Jednostki Ratowniczo – Gaśniczej. Pozostali strażacy (31 funkcjonariuszy) pracowali w systemie zmianowym (24/48 h). 1 stycznia 1993 r. bryg. "Tadeusz Hutnik" został mianowany na stanowisko Komendanta Rejonowego Państwowej Straży Pożarnej w Bolesławcu, a dowódcą Jednostki Ratowniczo – Gaśniczej w Lwówku Śląskim został st. asp. "Ryszard Kaszuba" zaś (jego zastępcą mł. asp. "Artur Drozdowicz"). Jednostka Ratowniczo – Gaśnicza Lwówek Śląski obszarem swojego działania obejmuje teren trzech gmin: Lwówek Śląski, Lubomierz i Wleń.
W tym okresie do poważniejszych zdarzeń należy zaliczyć:
Od 1 stycznia 1999 r., w wyniku reformy terytorialnej kraju, została utworzona Komenda Powiatowa Państwowej Straży Pożarnej w Lwówku Śląskim, a jej pierwszym komendantem został st. kpt. "Arkadiusz Motylski", a jego zastępcą asp. sztab. "Ryszard Kaszuba". W skład komendy wchodzi Jednostka Ratowniczo – Gaśnicza której dowódcą został st. asp. "Artur Drozdowicz", a jego zastępcą st. asp. "Mariusz Mróz". Komenda swoim zasięgiem obejmuje następujące gminy: Lwówek Śląski, Gryfów Śląski, Mirsk, Lubomierz i Wleń.
Jednostka Ratowniczo – Gaśnicza, w ramach swoich kompetencji prowadzi działania w zakresie:

</doc>
<doc id="4518874" url="https://pl.wikipedia.org/wiki?curid=4518874" title="Paracyclopina intermedia">
Paracyclopina intermedia

Paracyclopina intermedia – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1924 roku na podstawie prac naukowych brytyjskiego zoologa Roberta Beresforda Seymoura Sewella.

</doc>
<doc id="4518877" url="https://pl.wikipedia.org/wiki?curid=4518877" title="Paracyclopina longifurca">
Paracyclopina longifurca

Paracyclopina longifurca – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1924 roku na podstawie prac naukowych brytyjskiego zoologa Roberta Beresforda Seymoura Sewella.

</doc>
<doc id="4518881" url="https://pl.wikipedia.org/wiki?curid=4518881" title="Jõhvi FC Lokomotiv">
Jõhvi FC Lokomotiv



</doc>
<doc id="4518884" url="https://pl.wikipedia.org/wiki?curid=4518884" title="Paracyclopina minuta">
Paracyclopina minuta

Paracyclopina minuta – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1934 roku na podstawie prac naukowych brytyjskiego zoologa Roberta Beresforda Seymoura Sewella.

</doc>
<doc id="4518885" url="https://pl.wikipedia.org/wiki?curid=4518885" title="Tadeusz Poliszewski">
Tadeusz Poliszewski

Tadeusz Poliszewski (ur. 11 października 1906 we Lwowie, zm. 25 grudnia 1980 w Stratford-upon-Avon) – podpułkownik broni pancernych Polskich Sił Zbrojnych.
Życiorys.
Urodził się 11 października lub grudnia 1906 we Lwowie. Pochodził z Brodów. Kształcił się Państwowym Gimnazjum im. Józefa Korzeniowskiego w Brodach (w 1921 ukończył III klasę).
Absolwent Szkoły Podchorążych Piechoty w Komorowie. 15 sierpnia 1929 Prezydent RP mianował go podporucznikiem ze starszeństwem z 15 sierpnia 1929 roku i 50. lokatą w korpusie oficerów piechoty, a minister spraw wojskowych wcielił do 43 pułku piechoty w Dubnie. 22 lutego 1934 został mianowany na stopień porucznika ze starszeństwem z 1 stycznia 1934 i 10. lokatą w korpusie oficerów piechoty. Na stopień kapitana został mianowany ze starszeństwem z 19 marca 1939 i 16. lokatą w korpusie oficerów broni pancernych, grupa liniowa. W tym czasie pełnił służbę w 6 batalionie pancernym we Lwowie na stanowisku adiutanta.
Po wybuchu II wojny światowej w czasie kampanii wrześniowej 1939 był dowódcą szwadronu samochodów pancernych w 61 Dywizjonie Pancernym. Po przedostaniu się na zachód wstąpił do Polskich Sił Zbrojnych w stopniu majora był komendantem Centrum Wyszkolenia Pancernego i Technicznego oraz utworzonej w jego ramach Szkoły Podchorążych Broni Pancernej w składzie I Korpusu Polskiego na obszarze Wielkiej Brytanii.
Po wojnie pozostał na emigracji w Wielkiej Brytanii. Był kierownikiem obozu dla Polaków w Long Marston. W 1962 został awansowany przez władze RP na uchodźstwie na stopień podpułkownika broni pancernej. Zmarł 25 grudnia 1980 w Stratford-upon-Avon.

</doc>
<doc id="4518889" url="https://pl.wikipedia.org/wiki?curid=4518889" title="Paracyclopina nana">
Paracyclopina nana

Paracyclopina nana – gatunek widłonogów z rodziny Cyclopettidae. Nazwa naukowa tego gatunku skorupiaków została opublikowana w 1935 roku przez radzieckiego botanika Pawła Aleksandrowicza Smirnowa.

</doc>
<doc id="4518890" url="https://pl.wikipedia.org/wiki?curid=4518890" title="David Bradley (brytyjski aktor ur. 1953)">
David Bradley (brytyjski aktor ur. 1953)

David Bradley, Dai Bradley (ur. 27 września 1953 w Barnsley w hrabstwie West Riding of Yorkshire) – brytyjski aktor, który stał się znany dzięki swojej pierwszej roli Billy’ego Caspera w chwalonym przez krytyków filmie "Kes" z 1969 w reżyserii Kena Loacha.

</doc>
<doc id="4518891" url="https://pl.wikipedia.org/wiki?curid=4518891" title="Michał Blaicher">
Michał Blaicher

Michał Joachim Blaicher (ur. 28 czerwca 1898 w Hruszatycach, zm. 11 czerwca 1992 w Milwaukee) – major pilot obserwator Wojska Polskiego, inżynier, konstruktor szybowcowy, pilot doświadczalny.
Życiorys.
Był synem Romana i Marii z Rosenbergów. W 1908 roku ukończył szkołę powszechną im. Adama Mickiewicza w Przemyślu, maturę uzyskał w IV Państwowym Gimnazjum im. Jana Długosza we Lwowie w 1916 r.
Służba wojskowa w latach 1916–1939.
11 maja 1916 roku został wcielony do cesarsko-królewskiej Obrony Krajowej. Służył w 18. pułku strzelców. Ukończył szkołę oficerską i uzyskał stopień podporucznika. W listopadzie 1918 r. wstąpił do odrodzonego Wojska Polskiego. Do lutego 1920 roku służył w 37. łęczyckim pułku piechoty, następnie został skierowany na szkolenie lotnicze w Oficerskiej Szkole Obserwatorów Lotniczych w Toruniu, które ukończył 8 czerwca 1920 r.
21 kwietnia 1920 roku został zatwierdzony w stopniu porucznika przez Naczelnego Wodza, Józef Piłsudski dekretem L. 2113, wydanym na podstawie Ustawy Sejmowej z dnia 2 sierpnia 1919 roku o ustaleniu starszeństwa i nadaniu stopni oficerskich w WP.
Otrzymał przydział do 16. eskadry wywiadowczej, w której służył do lutego 1921 roku jako obserwator. Na początku sierpnia 1920 roku został wysłany do Gdańska w celu odbioru samolotów transportowanych drogą morską z Francji. 14 sierpnia, w załodze z mjr. Jerzym Kossowskim, wyróżnił się podczas ataków szturmowych na oddziały Armii Czerwonej w rejonie Radzymina. 19 sierpnia, w załodze z plut. pil. Kazimierzem Korczakiem, wykonał lot podczas którego rozrzucał ulotki adresowane do ludności polskiej, informujące o sukcesach wojsk polskich, i dla żołnierzy Armii Czerwonej, zachęcające ich do złożenia broni. Dla uwiarygodnienia treści zawartych w ulotkach polska załoga nie atakowała oddziałów nieprzyjaciela.
We wrześniu 1920 roku brał udział w walkach z Armią Czerwoną nad Niemnem oraz w rejonie Grodna. 19 września, w załodze z ppor. pil. Teofilem Dziamą, przeprowadził rozpoznanie Lidy, podczas którego wykonał zdjęcia linii kolejowych i dworca. Blaicher i Dziama zostali wyróżnieni za ten lot w rozkazie wewnętrznym dowództwa 2. Armii. 22 i 25 września, ponownie z Teofilem Dziamą, wykonywał ataki szturmowe z niskiej wysokości na oddziały bolszewickie oraz dokonywał rozpoznania.
W październiku 1920 roku wziął udział w „buncie Żeligowskiego” i zajęciu Wilna. 1 października, w załodze Teofilem Dziamą, wykonywał bombardowanie pozycji nieprzyjaciela w Horeliszkach. Podczas tego lotu zostali zaatakowana przez trzy radzieckie myśliwce. Polskiej załodze udało się uszkodzić jeden samolot nieprzyjaciela i zmusić go do lądowania. 4 i 5 października, ponownie z Teofilem Dziamą, przeprowadził rozpoznanie mostów i przepraw na linii kolejowej Lida-Mołodeczno. 5 października, na tej samej linii kolejowej, zbombardowali i ostrzelali z broni maszynowej nieprzyjacielski pociąg pancerny. 5 listopada, w załodze z plut. pil. Ryszardem Bartlem, prowadził rozpoznanie północnych rejonów Wilna.
W czasie wojny polsko-bolszewickiej wykonał łącznie ok. 40 lotów bojowych, za co został dwukrotnie odznaczony Krzyżem Walecznych.
Po zakończeniu działań wojennych przeszedł do rezerwy, pozostawał na stanie 2. pułku lotniczego. W 1924 roku został przemianowany na oficera zawodowego i kontynuował służbę w 2 pl.
W lipcu 1924 r. został skierowany na kurs do Bydgoskiej Szkoły Pilotów, który ukończył 1 grudnia 1924 roku. 24 października 1925 roku został dowódcą plutonu foto w 6. pułku lotniczym. Odbył szkolenie w Lotniczej Szkole Strzelania i Bombardowania, 1 lipca 1928 roku objął funkcję wykładowcy w Oficerskiej Szkole Lotnictwa. Został odkomenderowany na studia na Politechnice Lwowskiej, które ukończył w 1931 roku otrzymując tytułu inżyniera mechanika. Powrócił do służby w 6. pl, gdzie służył w 61. eskadrze liniowej, a następnie w 62. eskadrze liniowej. Dnia 5 marca 1934 roku został mianowany kapitanem ze starszeństwem z 1 stycznia 1934 roku i 1. lokatą w korpusie oficerów aeronautyki (w marcu 1939, w tym samym stopniu i starszeństwie, zajmował 1. lokatę w korpusie oficerów lotnictwa, grupa techniczna). Od 1 listopada 1938 roku pełnił funkcję komendanta parku lotniczego w Szkole Podoficerów Lotnictwa dla Małoletnich. W marcu 1939 pozostawał w dyspozycji komendanta Szkoły Podoficerów Lotnictwa dla Małoletnich, a z dniem 30 kwietnia tego roku został przeniesiony w stan spoczynku. 1 maja 1939 roku objął stanowisko komendanta Parku w 6 pułku lotniczym we Lwowie.
Szybownictwo.
Latał na szybowcach. W 1932 został mianowany komendantem Wojskowego Obozu Szybowcowego (WOS) w Ustjanowej. W 1933 roku był kierownikiem technicznym obsługi II Mityngu Lotniczego we Lwowie, podczas którego wykonał na szybowcu ITS-II pierwsze w Polsce pokazowe loty akrobacje. W dniu 22 lipca 1934 ustanowił rekord Polski w przewyższeniu uzyskując na szybowcu Komar wynik 3035 metrów, a 15 grudnia 1934 roku na lotnisku w Skniłowie oblatał szybowiec CW-7 konstrukcji Wacława Czerwińskiego.
W 1935 był współorganizatorem III Krajowych Zawodów Szybowcowych w Ustjanowej i szefem ekipy wojskowej. Wystartował w tych zawodach na szybowcu CW-5 bis i zdobył nagrodę Dyrekcji Państwowych Zakładów Lotniczych za bardzo dobrą sumę przelotów. W grudniu 1935, jako siódmy pilot szybowcowy w Polsce i 185. na świecie, otrzymał Srebrną Odznakę Szybowcową. Wziął udział w V Krajowych Zawodach Szybowcowych w Inowrocławiu w 1937 roku jako reprezentant Aeroklubu Poznańskiego. W klasyfikacji ogólnej zajął 8 miejsce na 30 startujących zawodników. W VI Krajowych Zawodach Szybowcowych w Masłowie, które odbyły się w okresie od 10 do 23 lipca 1938 roku, startował jako reprezentant szkoły w Bezmiechowej na szybowcu WOS. 20 lipca wykonał najdłuższy przelot (ex aequo z Michałem Offierskim) na odległość 195 km, ale z powodu katastrofy innego szybowca WOS został zawieszony w lotach i nie ukończył zawodów.
Działalność edukacyjna i popularyzatorska.
Od września 1932 do lipca 1935 roku był zatrudniony jako asystent w Katedrze Pomiarów Samolotów Politechniki Lwowskiej, gdzie prowadził wykłady i ćwiczenia dla studentów. W 1934 roku wygłosił na Uniwersytecie Lwowskim serię odczytów pt. „Rozwój lotnictwa”. W roku akademickim 1935/36 uzyskał subwencję LOPP oraz docenturę z mechaniki lotu i budowy płatowców. Publikował w prasie lotniczej artykuły związane z szybownictwem:
Konstruktor szybowcowy.
Jego zainteresowania skupiały się również wokół tematów związanych z konstruowaniem szybowców. W 1934 roku skonstruował szybowiec szkolno-treningowy B-1, który był eksploatowany w Bezmiechowej. W 1935 roku zmodyfikował szybowiec CW-5 bis/35, który został wyprodukowany w kilku egzemplarzach jako CW-5 bis/35/WOS. Kolejny CW-5 bis/35 został przez niego zmodyfikowany w 1936 roku i wyprodukowany w jednym egzemplarzu jako WOS-37. W 1938 roku, wspólnie z inżynierem Wacławem Czerwińskim, opracował dla Wojskowych Warsztatów Szybowcowych projekt szybowca transportowego WWS Tryton. W 1939 roku zaprojektował szybowiec wysokowyczynowy B-38, który zbudowano tylko w jednym egzemplarzu.
II wojna światowa i emigracja.
W momencie wybuchu II wojny światowej pełnił funkcję Komendanta Parku 6. pułku lotniczego. Po klęsce wrześniowej został ewakuowany do Francji, gdzie trafił do obozu lotniczego w Lyonie i pełnił tam funkcję oficera łącznikowego komendanta garnizonu. Został skierowany do ośrodka szkoleniowego lotnictwa dla obserwatorów i strzelców pokładowych w Marrakeszu. Po upadku Francji w lipcu 1940 roku przedostał się do Wielkiej Brytanii, gdzie otrzymał numer służbowy RAF P-0292. Do sierpnia 1940 roku był w ośrodku dla oficerów lotnictwa w Glasgow, gdzie również pełnił funkcję oficera łącznikowego. Następnie otrzymał przydział do szkoły nawigatorów w Yatesbury jako instruktor, ale w grudniu 1940 roku został przeniesiony jako pilot do szkoły strzelców pokładowych w Evanton.
Dnia 16 kwietnia 1941 r. został oddelegowany do Airborne Forces Experimental Estblishment (Instytut Doświadczalny Wojsk Powietrznodesantowych) w MoD Boscombe Down w Amesbury, gdzie zajmował się oblatywaniem wojskowych szybowców transportowych. Dokonywał analizy wyników lotów oraz opracowywaniem raportów na temat holowania szybowców i szkolenia pilotów szybowcowych. W tym okresie otrzymał awans na stopień majora. Od końca 1942 roku do połowy 1943 r. sprawował funkcję Wyższego Oficera Polskiego w Sekcji Polskiej w 13 Jednostce Naprawczej RAF (13. Maintenance Unit). W lipcu 1943 roku służył w Polskim Dziale Organizacji, Techniki i Zaopatrzenia (Sekcja Napraw i Obsługi), gdzie zajmował się badaniem wypadków lotniczych. W listopadzie 1943 r. odszedł z AFEE do Inspektoratu PSP i został odkomenderowany do Polskiego Działu Rozwoju Technicznego w brytyjskim Ministerstwie Lotnictwa (Sekcja Badań Wypadków). W grudniu 1944 roku został skierowany do USA w celu zapoznania się z amerykańskim sprzętem desantowym i metodami jego użytkowania. Od 18 marca 1946 roku powrócił do służby w 13. MU. Służbę zakończył w polskim stopniu majora i angielskim squadron leadera.
Po zakończeniu działań wojennych nie powrócił do Polski, pozostał na emigracji. W styczniu 1949 roku otrzymał obywatelstwo brytyjskie i w marcu 1950 r. wstąpił do RAF. W związku z wyjazdem do Kanady odszedł z RAF w styczniu 1951 roku. W marcu 1952 roku wstąpił do Royal Canadian Air Force. Zmarł 11 czerwca 1992 roku w Milwaukee w USA.

</doc>
<doc id="4518894" url="https://pl.wikipedia.org/wiki?curid=4518894" title="Elena Maróthy-Šoltésová">
Elena Maróthy-Šoltésová

Elena Maróthy-Šoltésová (ur. 6 stycznia 1855 w Krupinie, zm. 11 lutego 1939 w Martinie) – słowacka pisarka, publicystka, redaktorka, działaczka społeczna, czołowa postać ruchu kobiecego na Słowacji. Autorka prozy zaliczanej do pierwszej fali realizmu.
Życiorys.
Elena była córką poety, wielebnego Daniela Maróthy i Karoliny Hudecovej. Jej matka zmarła, gdy była jeszcze młoda, a ojciec powtórnie ożenił się z Ľudoviką Bauerová. Jej przyrodnim bratem był Ľudovít Maróthy, ewangelicki ksiądz i pisarz. Wykształcenie zdobyła w Ľuboreču, w niemieckim instytucie dla dziewcząt w Łuczeńcu i Popradzie. W 1875 roku wyszła za mąż za kupca, Ľudovíta Michała Šoltésa, z którym miała dwoje dzieci. Córka Elena zmarła w wieku ośmiu lat, a jej syn Ivan Daniel w wieku 33 lat.
Zamieszkali w Martinie – mieście uważanym wówczas za centrum słowackiego życia kulturalnego i narodowego, w którym mieszkała aż do śmierci. Tam poświęciła się działalności literackiej, kulturalnej i społecznej. Przez całe życie była zaangażowana w ruch kobiet. Podkreśliła potrzebę edukacji kobiet i ich miejsca w ruchu narodowym – idee te przekazywała również w swoich pracach. W 1880 roku została członkiem stowarzyszenia słowackich kobiet Živena, w którym pełniła funkcję przewodniczącej od 1894 do 1927 roku. Od 1912 do 1922 roku był redaktorką magazynu "„Živena”". Maróthy-Šoltésová wspierała czynnie kształcenie kobiety w swoim kraju. Działając w stowarzyszeniu Živena zainicjowała powstanie kilku szkół i kursów dla kobiety, w tym Instytutu M.R. Štefánika (słow. "Konzervatívny inštitút Milana Rastislava Štefánika").
Elena Maróthy-Šoltésová jest przedstawicielką wczesnego realizmu w literaturze. Najbardziej znana jest jej powieść "Proti prúdu", wydana w 1894 roku, oraz pamiętnik "Moje deti" (1923-1924), który został przetłumaczony na kilka języków. W 1925 wydała wspomnienia "Sedemdesiat rokov života". Jej eseje o słowackiej literaturze zostały opublikowane w "Korešpondencia Timravy a Šoltésovej" (1952) i "Pohľady na literatúru"(1958).

</doc>
<doc id="4518898" url="https://pl.wikipedia.org/wiki?curid=4518898" title="Encyklopedia Gutenberga">
Encyklopedia Gutenberga



</doc>
<doc id="4518900" url="https://pl.wikipedia.org/wiki?curid=4518900" title="Ołeksandr Wołczkow">
Ołeksandr Wołczkow

Ołeksandr Anatolijowycz Wołczkow, ukr. Олександр Анатолійович Волчков (ur. 18 lipca 1985 we wsi Uspeniwka, w obwodzie odeskim) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Szkoły Sportowej nr 11 Czornomoreć Odessa. W 2004 rozpoczął karierę piłkarską w drugoligowym klubie Olimpija FK AES Jużnoukraińsk. Latem 2005 został zaproszony do MFK Mikołajów, ale w 2006 wrócił do klubu z Jużnoukraińska, który już nazywał się Enerhija Jużnoukraińsk. Na początku 2007 przeniósł się do Bastionu Illicziwśk. W 2011 powrócił do MFK Mikołajów, ale rozegrał tylko jeden mecz, dlatego w następnym roku odszedł do Nywy Winnica. Latem 2012 przeniósł się do FK Odessa. Wiosną 2013 wyjechał do Mołdawii, gdzie podpisał 4-miesięczny kontrakt z Nistru Otaci. Zgodził się na zaproszenie od Wadyma Dobyży i w lipcu 2013 zasilił skład estońskiej Levadii Tallinn. Sezon 2014 rozpoczął w drugiej drużynie Levadii, skąd latem 2014 został wypożyczony do Jõhvi FC Lokomotiv. W styczniu 2015 przeszedł do ormiańskiego Araratu Erywań. W czerwcu 2015 przeniósł się do Alaszkertu Erywań, ale już w lipcu 2015 został piłkarzem mołdawskiej Zarei Bielce. Jednak nie otrzymał pozwolenie na pracę i w sierpniu był zmuszony opuścić mołdawski klub. We wrześniu 2015 podpisał kontrakt z zespołem Hirnyk-Sport Komsomolsk. W drugiej połowie 2016 roku występował w zespole Inhułeć Petrowe. W marcu 2017 podpisał kontrakt z kanadyjskim FC Vorkuta.

</doc>
<doc id="4518912" url="https://pl.wikipedia.org/wiki?curid=4518912" title="Strajk nauczycieli w Polsce w 2019 roku">
Strajk nauczycieli w Polsce w 2019 roku

Strajk nauczycieli w Polsce w 2019 roku – akcja strajkowa w publicznych jednostkach systemu oświaty rozpoczęta 8 kwietnia 2019 i zawieszona 27 kwietnia 2019 do września 2019. Miała na celu skłonienie rządu Mateusza Morawieckiego do wprowadzenia podwyżek wynagrodzeń dla nauczycieli. Była też formą protestu przeciwko zmianom w oświacie wprowadzonym po 2015 i koordynowanym przez minister edukacji narodowej Annę Zalewską. Zorganizowana została przez Związek Nauczycielstwa Polskiego i Wolny Związek Zawodowy „Solidarność-Oświata”, w następstwie ogólnopolskiego referendum przeprowadzonego przez ZNP wśród nauczycieli. Na czele protestu stanął prezes ZNP Sławomir Broniarz. Akcja jest uważana za największy strajk w historii polskiej oświaty od 1993 roku.
Wydarzenia poprzedzające strajk.
Wobec fiaska rozmów w ramach sporu zbiorowego w sprawie podwyżki wynagrodzeń, po etapie mediacji, ZNP ogłosiło w placówkach oświatowych referendum wśród swoich członków. Trwało ono do 25 marca 2019. Członkom ZNP zadano pytanie: „Czy wobec niespełnienia żądania dotyczącego podniesienia wynagrodzeń zasadniczych nauczycieli, wychowawców, innych pracowników pedagogicznych i pracowników niebędących nauczycielami o 1000 zł z wyrównaniem od 1 stycznia 2019 jesteś za przeprowadzeniem strajku począwszy od 8 kwietnia?”. Zgodnie z zapowiedzią ZNP strajk miał objąć szkoły, przedszkola i inne placówki opiekuńczo-wychowawcze i miał trwać „do odwołania”. W referendum wzięli udział nauczyciele w ok. 20 tys. szkół, zespołów szkolnych i przedszkoli. Za ogłoszeniem strajku głosowało 15 549 placówek, czyli około 78 procent.
ZNP sformułowało następujące postulaty strajkowe:
Na początku kwietnia 2019 zarobki nauczycieli kształtowały się na następującym poziomie: nauczyciel stażysta – 1751 zł netto, nauczyciel dyplomowany 2377 zł netto. Poza pensją zasadniczą, do wynagrodzenia nauczycieli wlicza się dodatkowe elementy, takie jak: dodatek za wysługę lat (nawet 20% pensji zasadniczej po 20 latach pracy), dodatek ze względu na funkcję kierowniczą, dodatek dla opiekuna stażu, dodatek dla wychowawcy klasy, dodatek wiejski dla pedagogów pracujących na wsiach i w miejscowościach do 5 tysięcy mieszkańców, dodatek dla nauczyciela-doradcy, dodatek dla nauczyciela-konsultanta, dodatek z powodu warunków pracy, dodatek za uciążliwość pracy, nagroda jubileuszowa, nagroda specjalna; dodatek za pracę w nocy, dodatek motywacyjny, dodatkowe wynagrodzenie roczne, odprawę, wynagrodzenie za doraźne zastępstwa.
W 2019 r. wyliczone na podstawie KN i ustawy budżetowej średnie wynagrodzenia nauczycieli wynoszą brutto:
Przed rozpoczęciem strajku przedstawiciele strony rządowej przedstawili propozycję następującego sposobu realizacji postulatów strony związkowej: pierwsza część propozycji: „podwyżka wynagrodzenia (pierwsza miała miejsce w styczniu, o 5 proc., druga weszłaby w życie we wrześniu i łącznie dałyby one 15-procentowy wzrost płac; skrócenie awansu zawodowego i stażu; minimalna kwota dodatku za wychowawstwo: 300 zł; zmiana w systemie oceniania nauczycieli; redukcja obciążeń biurokratycznych dotyczących nauczycieli i dyrektorów”; druga część propozycji: nowy kontrakt społeczny mający na celu „unowocześnienie systemu, które ma gwarantować podwyżki wynagrodzeń w oświacie” w jednym z dwóch wariantów: „w wariancie pensum 22 godz. to: w 2020 r. – 6128 zł, 2021 r. – 6653 zł, 2022 r. – 7179 zł, 2023 r. – 7704 zł. W wariancie pensum 24 godz.: 2020 r. – 6335 zł, 2021 r. – 7434 zł, 2022 r. – 7800 zł, 2023 r. – 8100 zł.” Propozycja ta została przez ZNP odrzucona. Prezes związku Sławomir Broniarz 5 kwietnia 2019 zareagował na nią następująco: „Propozycje rządu – nauczyciel sam zapłaci za minimalną podwyżkę. Zwiększenie pensum o 25%”.
Po odrzuceniu propozycji rządowych przez ZNP, przedstawiciele władz państwowych zawarli porozumienie z sekcją oświatową NSZZ Solidarność.
Przebieg strajku.
Strajk rozpoczął się 8 kwietnia 2019. Według danych ZNP do strajku przystąpiło blisko 2/3 wszystkich placówek publicznych. Następnego dnia rano akcja protestacyjna prowadzona była w 15 179 placówkach (74,4% wszystkich). Poparcia strajkowi udzieliło Forum Związków Zawodowych. Przy czym występowały istotne różnice między województwami, tj. podkarpackie 55,17% placówek przystąpiło do strajku, podlaskie 61,14%, lubelskie 67,55%, małopolskie 68,50%, mazowieckie 70,88%, opolskie 73,16%, świętokrzyskie 73,88%, wielkopolskie 74,82%, warmińsko-mazurskie 75,07%, lubuskie 75,85%, śląskie 76,83%, pomorskie 76,83%, dolnośląskie 80,85%; zachodniopomorskie 82,91%, łódzkie 83,71% i kujawsko-pomorskie 87,72%. 
Akcja protestacyjna przypadła na okres egzaminów państwowych: 10-12 kwietnia (egzamin gimnazjalny) i 15-17 kwietnia (egzamin ósmoklasisty). Egzaminy zostały przeprowadzone w placówkach w dużym stopniu ze względu na zaangażowanie osób innych niż nauczyciele, w tym rodziców, księży i samorządowców. W przypadku egzaminu gimnazjalnego jedynie 3 szkoły w Polsce nie przeprowadziły go. Egzamin ósmoklasisty udało się przeprowadzić we wszystkich szkołach podstawowych. Minister edukacji Anna Zalewska uznała to za swój sukces, co spotkało się z krytyką ze strony zaangażowanych w przeprowadzenie go podmiotów. Pojawiły się także w debacie publicznej wątpliwości, czy egzaminy przeprowadzone z udziałem osób niezatrudnionych na stałe w placówkach dydaktycznych przeprowadzone zostały zgodnie z prawem, a uzyskanych w nich wyników nie można podważyć.
Przedstawiciele strony rządowej, w tym Beata Szydło i Michał Dworczyk, zarzucili ZNP współdziałanie w ramach strajku z opozycją polityczną. Sławomir Broniarz odrzucił te zarzuty.
W pierwszych dniach strajku nauczyciele z poszczególnych szkół publikowali w mediach społecznościowych nagrania ze wspólnie przez nich wykonanymi pieśniami protestu. Teksty autorstwa nauczycieli krytykowały rząd oraz media publiczne, a także solidaryzowały się ze strajkującymi. Nauczyciele śpiewali o negatywnym przedstawianiu ich w mediach oraz o poczuciu upokorzenia spowodowanym ogłoszeniem dodatkowych dopłat do hodowli zwierząt w dniu rozpoczęcia strajku.
17 kwietnia Ministerstwo Edukacji Narodowej poinformowało, że mimo strajku w tym okresie 67% publicznych przedszkoli oraz ponad 60% szkół ponadpodstawowych i ponadgimnazjalnych działało normalnie. ZNP zarzuciło ministerstwu, że podaje dane nieścisłe, wynikające z innego niż przyjęte w ZNP liczenia placówek. 18 kwietnia podjęto rozmowy między przedstawicielami rządu i strony związkowej, lecz nie doprowadziły one do żadnych uzgodnień.
Według danych ZNP od 8 kwietnia do 19 kwietnia z 16 tys. placówek biorących udział w proteście ze strajku wycofało się ok. 2 tysięcy.
23 kwietnia uczestniczący w proteście Ogólnopolski Międzyszkolny Komitet Strajkowy zaapelował do strajkujących nauczycieli o zwołanie zebrań rad pedagogicznych w celu klasyfikacji uczniów klas maturalnych.
24 kwietnia rząd Mateusza Morawieckiego wystąpił z inicjatywą ustawodawczą mającą na celu przyznanie dyrektorom szkół (a w razie ich bezczynności nauczycielowi wyznaczonemu przez organ prowadzący szkołę) prawa podejmowania uchwał o klasyfikacji uczniów klas maturalnych w miejsce uchwał rad pedagogicznych. Jej efektem jest "ustawa z dnia 25 kwietnia 2019 r. o zmianie ustawy o systemie oświaty i ustawy – Prawo oświatowe", podpisana przez prezydenta Andrzeja Dudę 26 kwietnia.
25 kwietnia prezes ZNP poinformował o zawieszeniu strajku od 27 kwietnia do września 2019. Odrzucił przy tym możliwość podpisania rządowego porozumienia z 5 kwietnia, jak i uczestnictwa w debacie zaproponowanej przez premiera Mateusza Morawieckiego, toteż przedstawiciele organizatorów strajku nie wzięli udziału w tzw. „okrągłym stole edukacyjnym” zwołanym na 26 kwietnia. Komentując wypowiedź premiera otwierającą to spotkanie Sławomir Broniarz stwierdził: „Ktoś, kto w swoim pierwszym słowie pokazuje, że nie ma bladego pojęcia, co robią nauczyciele w szkole, i próbuje nas po raz pięćdziesiąty z rzędu skonfliktować ze społeczeństwem, nie zasługuje na to, żebyśmy tracili czas na słuchanie tego rodzaju obelżywych uwag”. Następne spotkania odbyły się 30 kwietnia, 10 maja i 17 czerwca, które to spotkania nie przyniosły oczekiwanych rezultatów. W spotkaniach z rządem brały udział nauczyciele, rodzice, uczniowie, samorządowcy, przedstawiciele środowiska akademickiego i instytucji związanych z oświatą. W obradach nie uczestniczą przedstawiciele związków ZNP, WZZ „Solidarność – Oświata”, NSZZ „Solidarność” ze względu na złą formułę prowadzenia rozmów. Do spotkań między związkami a ministerstwem edukacji doszło 27 i 28 czerwca 2019. Rozmowy były prowadzone z każdym związkiem osobno. W międzyczasie 26 maja minister edukacji narodowej Anna Zalewska, której dymisji domagali się strajkujący w wyborach do Parlamentu Europejskiego w 2019, kandydując z listy Prawa i Sprawiedliwości w okręgu dolnośląsko-opolskim, otrzymała 168 337 głosów i uzyskała mandat europosła IX kadencji i w związku z tym 4 czerwca 2019 zakończyła pełnienie funkcji ministra, a prezydent Andrzej Duda powołał na urząd ministra edukacji narodowej Dariusza Piontkowskiego. 
21 sierpnia prezes ZNP Sławomir Broniarz i szef branży oświatowej FZZ Sławomir Wittkowicz poinformowali PAP, że związki nauczycielskie, które nie podpisały porozumienia z rządem, decyzję o ewentualnym proteście, jego terminie i formie podejmą pod koniec sierpnia. 26 sierpnia prezes ZNP Sławomir Broniarz poinformował, że w dniach 1-15 września będzie przeprowadzony sondaż wśród pracowników placówek oświatowych dotyczący ewentualnej akcji protestacyjnej, a 16 września Prezydium Zarządu Głównego ZNP podejmie decyzję o wyznaczeniu formy protestu. Także 26 sierpnia rozpoczęły się Wojewódzkie Okrągłe Stoły Edukacyjne na wzór wcześniejszych okrągłych stołów. Organizatorami są wojewodowie i kuratorzy oświaty, którzy rozmawiali z przedstawicielami samorządów uczniowskich, rad rodziców, dyrektorów szkół, nauczycieli, przedstawicieli organizacji pozarządowych w 5 zespołach tematycznych: „Nauczyciel w systemie edukacji”, „Jakość w systemie edukacji”, „Nowoczesna szkoła”, „Uczeń w systemie edukacji”, „Rodzic w systemie edukacji”. Spotkania te zakończyły się 6 września. 2 września prezes ZNP Sławomir Broniarz w wywiadzie dla radia Zet poinformował o wydłużeniu terminu przeprowadzenia sondażu wśród pracowników placówek oświatowych dotyczący ewentualnej akcji protestacyjnej do końca września i ewentualnej organizacji strajku po wyborach parlamentarnych, które się odbędą 13 października 2019. 2 października prezes ZNP Sławomir Broniarz poinformował na konferencji prasowej, że 15 października 2019 roku zostanie rozpoczęta bezterminowa akcja protestacyjna polegająca wykonywania tylko tych czynności, które są opisane w przepisach prawa oświatowego. W sondażu, który przeprowadził Związek Nauczycielstwa Polskiego we wrześniu 2019 roku wzięło udział 227 tysięcy nauczycieli i pracowników oświaty. Za nie wykonywaniem pozastatutowych zadań w swojej szkole lub przedszkolu albo placówce opowiedziało się 55,3% biorących udział w sondażu ZNP, 22% za udziałem w manifestacjach, 18% za wznowieniem strajku ogólnopolskiego, a 3,8% za inną formą protestu.
Reakcje podmiotów innych niż strony sporu.
Rzecznik Praw Obywatelskich Adam Bodnar przed rozpoczęciem strajku wskazał na niedopuszczalność dokonanych przez minister Annę Zalewską zmian w przepisach dotyczących przeprowadzenia egzaminów państwowych, które miały się odbyć w okresie akcji protestacyjnej. Do sprawy tej wrócił 18 kwietnia 2019, kiedy stwierdził, że „przygotowane pośpiesznie zmiany rozporządzeń, w reakcji na zapowiedziany strajk nauczycieli i innych pracowników oświaty, mogą naruszać prawa obywatelskie”. Wskazał, iż okoliczność ta jest podstawą składania zażaleń na sposób przeprowadzenia egzaminów, w tym wstępowania na drogę sądową.
Poparcia dla strajku udzieliły związki zawodowe z innych krajów, m.in.: Belgii, Bułgarii, Cypru, Czarnogóry, Danii, Grecji, Gruzji, Izraela, Łotwy, Niemiec, Rumunii, Słowacji, Słowenii, Szwecji, Ukrainy, Węgier, Wielkiej Brytanii, USA i Federacji Rosyjskiej.
Strajk poparły także: Rada Wydziału Nauk o Wychowaniu i Rada Wydziału Filologicznego Uniwersytetu Łódzkiego, Rada Wydziału Filologicznego Uniwersytetu Gdańskiego, Rada Instytutu Nauk Pedagogicznych Uniwersytetu Mikołaja Kopernika w Toruniu, Rada Wydziału Studiów Edukacyjnych Uniwersytetu im. Adama Mickiewicza w Poznaniu i Rada Wydziału Pedagogicznego Uniwersytetu Warszawskiego.
Wśród osób publicznych popierających strajk znaleźli się artyści, m.in. Dawid Podsiadło, Wojciech Malajkat i Maciej Stuhr. Przeciwko strajkowi wypowiedzieli się m.in. o. Leon Knabit, bp Ignacy Dec, abp Sławoj Leszek Głódź i bp Józef Zawitkowski. Krytycznie do strajku odniósł się Związek Przedsiębiorców i Pracodawców, stwierdzając, że podstawową propozycją reformy płac nauczycielskich winno być uwolnienie pensji i wprowadzenie możliwości premiowania najlepszych pedagogów poprzez uchylenie Karty Nauczyciela.
12 kwietnia 2019 podczas spotkania Konferencji Międzynarodowych Organizacji Pozarządowych (INGOs) Rady Europy w Strasburgu zwrócono uwagę na brak przestrzegania standardów jakości edukacji w Polsce związane ze skutkami reformy minister Zalewskiej i tzw. podwójnego rocznika oraz związane ze strajkiem nauczycieli. Dyrektorka generalna Rady Europy ds. demokracji Snežana Samardžić-Marković zapowiedziała poinformowanie w trybie pilnym Komisarza Praw Człowieka Rady Europy o sytuacji w polskiej oświacie.
Opinia społeczna w kwestii poparcia protestu nauczycieli była podzielona. Badanie przeprowadzone przez Centrum Badania Opinii Społecznej w dniach 4–11 kwietnia 2019 wskazało, że osoby popierające strajk stanowiły 44% (22% zdecydowanie popiera i 22%raczej popiera). Ponad jedna trzecia (36%) nie popierała strajku (17% raczej przeciwny i 19% zdecydowanie przeciwny). Co szósty badany odnosił się do protestów obojętnie (17%). W tej sprawie tylko nieliczni nie mieli wyrobionej opinii (3%). Poparcie dla protestów nauczycieli relatywnie najczęściej wyrażały osoby najmłodsze (52%) oraz mające od 35 do 44 lat (51%), mieszkańcy największych miast (62%), posiadający wyższe wykształcenie (60%) i osiągający najwyższe dochody (60%), nie biorące udziału w praktykach religijnych (58%) oraz deklarujące lewicowe poglądy polityczne (68%). Rodzice dzieci uczęszczających do szkół i przedszkoli częściej deklarowali poparcie dla akcji strajkowej (50%) niż ogół Polaków (44%).
Według ogłoszonych 17 kwietnia 2019 wyników badania opinii publicznej przeprowadzonego przez firmę Kantar 47% ankietowanych uznało, że nie popiera strajku, a 43%, że go popiera.

</doc>
<doc id="4518915" url="https://pl.wikipedia.org/wiki?curid=4518915" title="Maciej Prostko">
Maciej Prostko

Maciej Prostko (ur. 11 lutego 1988 w Olsztynie) – polski prawnik i samorządowiec, radca prawny, w 2019 sędzia Trybunału Stanu.
Życiorys.
Pochodzi z Łącka. Syn Wiesława Prostki, działacza pro-life i polityka Prawicy Rzeczypospolitej. W 2012 ukończył studia prawnicze na Wydziale Prawa i Administracji Uniwersytetu Warmińsko-Mazurskiego, broniąc pracy magisterskiej pt. "Zwrot podatku VAT – wybrane zagadnienia prawne". W latach 2014–2016 odbywał aplikację radcowską przy OIRP w Warszawie. Pracował w kancelariach radcowskich i banku, zaś w 2017 otworzył własną kancelarię w Nowym Sączu.
Zasiadał w radzie Fundacji „Potrafisz Polsko”, został prezesem zarządu stowarzyszenia Beskidzka Inicjatywa Społeczna. Związał się z ruchem Kukiz’15, w 2015 kandydował z drugiego miejsca jego listy do Sejmu w okręgu nr 14. Został później radcą prawnym w klubie poselskim tego ugrupowania. W 2018 skutecznie ubiegał się o mandat radnego Nowego Sącza z listy Koalicji Nowosądeckiej Ludomira Handzla. W radzie miasta został przewodniczącym komisji statutowo-prawnej.
19 stycznia 2019 wybrany sędzią Trybunału Stanu. Został zgłoszony przez klub Kukiz’15, zastąpił wybranego do Sejmu Roberta Majkę. Złożył ślubowanie 13 marca 2019. Zasiadał w TS do końca kadencji w tym samym roku.

</doc>
<doc id="4518918" url="https://pl.wikipedia.org/wiki?curid=4518918" title="Bastion Illicziwśk">
Bastion Illicziwśk



</doc>
<doc id="4518922" url="https://pl.wikipedia.org/wiki?curid=4518922" title="Strofantyna">
Strofantyna



</doc>
<doc id="4518936" url="https://pl.wikipedia.org/wiki?curid=4518936" title="Katastrofa samolotu DC-3 linii Royal Nepal Airlines (1962)">
Katastrofa samolotu DC-3 linii Royal Nepal Airlines (1962)

Katastrofa samolotu DC-3 linii Royal Nepal Airlines – katastrofa lotnicza, do której doszło 1 sierpnia 1962 roku, kiedy Douglas DC-3 obsługiwany przez Royal Nepal Airlines rozbił się w Nepalu w drodze z portu lotniczego Katmandu do portu lotniczego Indiry Gandhi w Delhi w ramach międzynarodowego lotu pasażerskiego. Wrak samolotu o rejestracji "9N-AAP" został znaleziony w pobliżu Tulachan Dhuri. W katastrofie zginęło wszystkie 10 osób obecnych na pokładzie – 6 pasażerów i 4 członków załogi. Poszukiwania wraku zaczęły się 2 sierpnia, a został znaleziony on 9 sierpnia 1962 roku. Była to druga katastrofa lotnicza tego nepalskiego przewoźnika.
Samolot.
Samolotem biorącym udział w katastrofie był Douglas C-47 Skytrain. Była to wersja samolotu Douglas DC-3, obsługiwana przez Royal Nepal Airlines. Jego dziewiczy lot odbył się w 1943 roku w siłach powietrznych Stanów Zjednoczonych. Zanim został kupiony przez Royal Nepal Airlines w 1962 r., był obsługiwany przez linie Orient Airways i Pakistan International Airlines.
Załoga i pasażerowie.
Wszystkie osoby obecne na pokładzie zginęły w katastrofie. Wśród nich było 4 członków załogi i 6 pasażerów, w tym ambasador Indii w Nepalu. Oficjalny raport Urzędu Lotnictwa Cywilnego Nepalu stwierdzał, że piloci byli bardzo doświadczeni.
Przebieg lotu.
Lot był międzynarodowy. Samolot wystartował z międzynarodowego lotniska Tribhuvan o 12:21 NPT do lotniska Palam. W Katmandu nie było możliwości poznania prognozy pogody, ale piloci mieli dostać o niej informacje podczas lotu. O godzinie 13:15 NPT kontrola ruchu lotniczego w Kalkucie miała po raz ostatni kontakt z załogą. Potem nie było już żadnego kontaktu z załogą.
W tym czasie był to najgorszy wypadek lotniczy w historii Nepalu. Był to drugi wypadek samolotu tego typu obsługiwanego przez linie Royal Nepal Airlines, które były wówczas jedynym operatorem linii lotniczych w Nepalu.
Śledztwo.
2 sierpnia 1962 roku władze lotnictwa cywilnego Nepalu zainicjowały operacje poszukiwawczo-ratownicze, ale wrak samolotu został znaleziony dopiero 9 sierpnia 1962 roku w pobliżu Tulachan Dhuri na górze o wysokości ok. 3400 metrów.
W oficjalnym raporcie podano przyczynę wypadku jako wynik „faktu, że samolot zboczył z kursu podczas lotu z użyciem przyrządów ze względu na warunki meteorologiczne i usiłował osiągnąć wysokość, na której byłby w stanie wznowić lot zgodnie z przepisami dotyczącymi lotów z widocznością”, zanim zderzył się z górą na wysokości ok. 3400 metrów. Zaproponowano również zmianę trasy przelotu między Katmandu i New Delhi.

</doc>
<doc id="4518940" url="https://pl.wikipedia.org/wiki?curid=4518940" title="USS Arcata">
USS Arcata

Okręty US Navy o nazwie USS „Arcata”:

</doc>
<doc id="4518942" url="https://pl.wikipedia.org/wiki?curid=4518942" title="USS Bartlett">
USS Bartlett

Okręty US Navy o nazwie USS „Bartlett”:

</doc>
<doc id="4518943" url="https://pl.wikipedia.org/wiki?curid=4518943" title="USS Bougainville">
USS Bougainville

Okręty US Navy o nazwie USS „Bougainville”:

</doc>
<doc id="4518944" url="https://pl.wikipedia.org/wiki?curid=4518944" title="USS Canberra">
USS Canberra

Okręty US Navy o nazwie USS „Canberra”:

</doc>
<doc id="4518945" url="https://pl.wikipedia.org/wiki?curid=4518945" title="USS Cape May">
USS Cape May

Okręty US Navy o nazwie USS „Cape May”:

</doc>
<doc id="4518946" url="https://pl.wikipedia.org/wiki?curid=4518946" title="USS Hale (DD-133)">
USS Hale (DD-133)

USS Hale (DD–133) – amerykański niszczyciel typu "Wickes" z okresu I i II wojny światowej. Przekazany później Royal Navy, gdzie służył jako HMS „Caldwell” (I20). Jego patronem był Eugene Hale.
Został zwodowany 29 maja 1919 roku w stoczni Bath Iron Works. Matką chrzestną była Mary Hale, wnuczka senatora Hale’a. Wszedł do służby 12 czerwca 1919 roku w Bostonie.
W okresie międzywojennym w służbie na Atlantyku i Pacyfiku. Niejednokrotnie wycofywany na pewien czas ze służby.
9 września 1940 roku przekazany Wielkiej Brytanii w ramach układu "niszczyciele za bazy". Przemianowany na HMS „Caldwell” (I20).
W służbie brytyjskiej pełnił służbę eskortową na Atlantyku i Karaibach. W latach 1942-1943 pełnił służbę w ramach Royal Canadian Navy. Zezłomowany we wrześniu 1944 roku.

</doc>
<doc id="4518947" url="https://pl.wikipedia.org/wiki?curid=4518947" title="USS Sumner (DD-333)">
USS Sumner (DD-333)

USS Sumner (DD-333) – amerykański niszczyciel typu "Clemson", będący w służbie w okresie po I wojnie światowej. Jego patronem był Allen Melancthon Sumner.
Stępkę okrętu położono w San Francisco 27 sierpnia 1919 roku w stoczni Bethlehem Shipbuilding Corporation. Zwodowano go 27 listopada 1920 roku, matką chrzestną była Margaret Sumner. Wszedł do służby 27 maja 1921 roku.
Cztery dni później „Sumner” dołączył do "Destroyer Division 49, Squadron 13, Flotilla 2" amerykańskiej Floty Pacyfiku. Jego kariera trwała prawie 9 lat i toczyła się w okresie relatywnego spokoju, gdy głównie czas spędzał na szkoleniach, manewrach i patrolach. W 1924 roku, gdy rewolucja w Meksyku przeciw rządowi Obregóna spowodowała zaangażowanie się USA, gdy 17 stycznia USS „Richmond” (CL-9) został wysłany do Tampico, „Sumner” i pięć innych niszczycieli dołączyło do USS „Omaha” (CL-4) i zespół przepłynął do Veracruz.
Niszczyciel wznowił służbę na zachodnim wybrzeżu USA na początku kwietnia 1924 roku i kontynuował ją do połowy 1925 roku. 1 lipca 1925 roku dołączył do Battle Fleet i wraz z dywizjonem lekkich krążowników ze Scouting Force wyszedł z Pearl Harbor w rejsie do Australii i Nowej Zelandii. Siły odwiedziły Pago Pago na Samoa, a następnie popłynęły do Melbourne i Sydney w Australii oraz Auckland, Lyttelton, Wellington i Dunedin w Nowej Zelandii. Flota wróciła na zachodnie wybrzeże 26 września i „Sumner” wrócił do zwyczajnej służby i patroli.
W marcu 1927 roku okręt przeszedł Kanał Panamski i wziął udział w manewrach na Atlantyku. W czasie rejsu dotarł na północ do Bostonu, a później wrócił na Pacyfik w czerwcu 1927 roku. Po podróży na Hawaje i operacjach w tym rejonie w 1928 roku „Sumner” wrócił do działań w pobliżu zachodniego wybrzeża USA, które kontynuował do wiosny 1930 roku.
29 marca 1930 roku okręt został wycofany ze służby w San Diego. Jego nazwę skreślono z listy 18 listopada 1930 roku. Pomiędzy 1930 i 1934 rokiem służył Marynarce najpierw jako okręt koszarowy dla załóg okrętów podwodnych, następnie jako okręt testowy. Ostatecznie 12 czerwca 1934 roku jego kadłub został sprzedany zgodnie z ustaleniami londyńskiego traktatu morskiego.

</doc>
<doc id="4518950" url="https://pl.wikipedia.org/wiki?curid=4518950" title="USS Burlington">
USS Burlington

Okręty US Navy o nazwie USS „Burlington”:

</doc>
<doc id="4518954" url="https://pl.wikipedia.org/wiki?curid=4518954" title="Kolej wąskotorowa Zwierzyniec – Biłgoraj">
Kolej wąskotorowa Zwierzyniec – Biłgoraj

Kolej wąskotorowa Zwierzyniec – Biłgoraj – dawna, nieistniejąca już wąskotorowa linia kolejowa. 
Kolej ta istniała w latach 1914-1915 oraz w latach 1916-1971. Umożliwiała przewozy pasażerskie i towarowe, łączyła Biłgoraj z krajową siecią kolejową oraz ułatwiała prowadzenie gospodarki leśnej w Puszczy Solskiej.
Historia.
Pierwsza kolej (1914-1915).
Do końca XIX w. na terenie Roztocza Środkowego nie powstały żadne linie kolejowe. Było to efektem decyzji administracji rosyjskiej, która nie chciała rozwijać sieci kolejowej przy granicach swojego państwa. Dopiero w latach 1907-1912 Ordynacja Zamojska dla celów gospodarczych stworzyła pierwszą linię kolejową na tym terenie, biegnącą na trasie Płoskie k. Zamościa – Klemensów k. Szczebrzeszyna – Zwierzyniec – Górecko i mającą szerokość 750 mm. Po wybuchu I wojny światowej w 1914 armia rosyjska dobudowała odcinki Płoskie k. Zamościa – Chełm oraz Zwierzyniec – Biłgoraj, tworząc w ten sposób układ, który w Chełmie łączył wymienione miejscowości z krajową siecią kolejową.
Pociągi kursowały po trasie Biłgoraj – Zwierzyniec – Chełm od stycznia 1915. Kilka miesięcy później, w miesiącach letnich, armia rosyjska wycofała się na wschód, a Roztocze Środkowe zostało zajęte przez armię austro-węgierską. Ewakuujący się Rosjanie dokonali rozbiórki niedawno wybudowanej sieci kolei wąskotorowych.
Druga kolej (1916-1971).
W 1916 władze austro-węgierskie odbudowały sieć kolejową na Roztoczu Środkowym. Wybudowano wtedy normalnotorową linię kolejową relacji Bełżec – Zwierzyniec – Zawada k. Zamościa – Rejowiec (obecnie w sieci polskich torów jest ona oznaczana jako linia kolejowa nr 69). Do 1917 odtworzono też połączenie Zwierzyńca z Biłgorajem, dobudowując do wspomnianej linii wąskotorową odnogę o szerokości 600 mm. Istotnym celem odbudowy kolei zwierzyniecko-biłgorajskiej przez Austriaków było stworzenie trasy, służącej wywozowi drewna, pozyskiwanego z Puszczy Solskiej.
W latach 20. XX w. przez krótki czas funkcjonował dalszy odcinek tej trasy, dobiegający do wioski Dąbrowica, leżącej na zachodnich przedmieściach Biłgoraja. Jego istnienie wiązało się z podjęciem niezrealizowanego ostatecznie projektu przedłużenia linii do Janowa Lubelskiego. W okresie międzywojennym do kolei zwierzyniecko-biłgorajskiej dobudowywano też tymczasowe odnogi, służące celom gospodarczym. Dobiegały one m.in. do wiosek Ignatówka (obok kamieniołomów w Żelebsku) i Wola Mała (w której znajdował się tartak, korzystający z transportu kolejowego).
W latach 30. XX w. władze stworzyły projekt likwidacji kolei zwierzyniecko-biłgorajskiej i zastąpienia jej linią normalnotorową, lecz nie doszło do jego realizacji. W okresie okupacji niemieckiej (1939-1944) pociągi, kursujące na trasie Zwierzyniec – Biłgoraj, kilkakrotnie były celem ataków partyzanckich. Ich pasażerowie padali też ofiarami napadów rabunkowych, a 15 marca 1943 oddział komunistycznej Gwardii Ludowej spalił niemieckie obiekty wojskowe na przystanku Biłgoraj Rapy. W 1944 wycofujący się Niemcy dokonali znacznych zniszczeń taboru i infrastruktury.
W 1952 do końcowej stacji w Biłgoraju dobudowano przedłużenie leśnej kolei gospodarczej, sięgającej wioski Lipa koło Stalowej Woli. W ten sposób kolej zwierzyniecko-biłgorajską połączono z siecią torów w Lasach Janowskich. Jednak mimo tej inwestycji duże przewozy na trasie Lipa – Biłgoraj – Zwierzyniec nie rozwinęły się, a połączenie Biłgoraja z koleją leśną do Lipy zostało rozebrane w 1962.
W okresie powojennym kolej zwierzyniecko-biłgorajską planowano też rozbudować, tworząc odcinki Biłgoraj – Tarnogród – Rudnik nad Sanem i Biłgoraj – Turobin – Wysokie. Do realizacji tych projektów również nigdy nie doszło.
W 1964 trasa zwierzyniecko-biłgorajska została poszerzona do szerokości 750 mm. Dokonano też przebudowy infrastruktury na końcowej stacji w Biłgoraju. Inwestycje te zwiększyły prędkość kursowania składów oraz ich możliwości transportowe.
W 1971 zamknięto przewozy na linii, a następnie dokonano jej rozbiórki. Wąskotorowa kolej zwierzyniecko-biłgorajska została zastąpiona nowo wybudowaną normalnotorową linią kolejową nr 66 relacji Zwierzyniec – Biłgoraj – Stalowa Wola. Jej przebieg jest zbliżony do trasy dawnej kolei wąskotorowej, a częściowo się z nią pokrywa.
Na terenie Biłgoraja w miejscu torowisk zlikwidowanej kolei wąskotorowej wytyczono ulice, a w miejscu stacji Biłgoraj Wąskotorowy powstał dworzec autobusowy.
Tabor.
W czasie istnienia kolei zwierzyniecko-biłgorajskiej używano na niej różnych typów lokomotyw. Na szynach o szerokości 600 mm jeździły m.in. niemieckie parowozy typu HF (tzw. "Brigadelok"). W 1964, po przekuciu torów na szerokość 750 mm, używano głównie polskich parowozów typu Px29 i Px48.
Tabor towarowy był przystosowany do transportu materiałów różnych, w tym drewna z Puszczy Solskiej. Tabor pasażerski obejmował wagony osobowe, którymi regularnie przewożono także m.in. przesyłki pocztowe i prasę. W użyciu znajdowały się też pasażerskie wagony motorowe.
Kolej zwierzyniecko-biłgorajska w kulturze.
Opisy podróży koleją zwierzyniecko-biłgorajską pojawiały się w twórczości Izaaka Baszewisa Singera, laureata literackiej nagrody Nobla, wychowywanego w Biłgoraju. Pisał on m.in.:
O kolei zwierzyniecko-biłgorajskiej w swoich wspomnieniach pisał też Miron Białoszewski.
Upamiętnienie.
W 2010 nakładem Domu Wydawniczego Księży Młyn ukazało się opracowanie "Koleje wąskotorowe Zwierzyniec-Biłgoraj". Autorem tej monografii jest Andrzej Tajchert.
W 2011 jedna z ulic w zachodniej części Biłgoraja otrzymała imię "Kolejki Wąskotorowej". Ulica ta biegnie trasą dawnego toru, w latach 1952-1962 łączącego kolej zwierzyniecko-biłgorajską z siecią torów w Lasach Janowskich. W 2013 na wniosek mieszkańców oraz Rady Osiedla Różnówka nazwę ulicy zmieniono i obecnie nosi ona miano "Magnoliowej".
W skansenie kolejowym w Dynowie w województwie podkarpackim ustawiony jest parowóz wąskotorowy Px48 o numerze 1734. Do lat 90. XX w. stał on w kolejowym ośrodku wypoczynkowym w Woli Dużej koło Biłgoraja.

</doc>
<doc id="4518959" url="https://pl.wikipedia.org/wiki?curid=4518959" title="USS Rathburne (DD-113)">
USS Rathburne (DD-113)

USS Rathburne (DD–113) – amerykański niszczyciel typu "Wickes" z okresu I wojny światowej. Jego patronem był John Peck Rathbun.
Stępkę jednostki położono 12 lipca 1917 roku w stoczni William Cramp &amp; Sons Company w Filadelfii. Został zwodowany 27 grudnia 1917 roku. Wszedł do służby 24 czerwca 1918 roku.
W czasie ostatnich miesięcy I wojny światowej, od lipca do listopada 1918 roku „Rathburne” eskortował konwoje w zachodniej części Atlantyku.
W czasie II wojny światowej używany głównie jako okręt szkolny. 20 maja 1944 roku przeklasyfikowany na szybki transportowiec APD-25, brał później udział w działaniach bojowych na Pacyfiku. Trafiony przez kamikaze.
20 lipca 1945 roku przeklasyfikowany ponownie na niszczyciel DD-113.
Skreślony z listy jednostek floty 28 listopada 1945 roku, sprzedany na złom w listopadzie 1946 roku.
W czasie służby został odznaczony sześcioma battle stars.

</doc>
<doc id="4518960" url="https://pl.wikipedia.org/wiki?curid=4518960" title="Tibor Linka">
Tibor Linka

Tibor Linka (ur. 13 lutego 1995 w Šamorínie) – słowacki kajakarz. Srebrny medalista olimpijski z Rio de Janeiro.
Zawody w 2016 były jego pierwszymi igrzyskami olimpijskimi. Srebro zdobył w kajakowej czwórce na dystansie 1000 metrów. Osadę tworzyli również Denis Myšák, Erik Vlček i Juraj Tarr. W 2015 wywalczył w tej konkurencji złoto mistrzostw świata. Na mistrzostwach Europy w kajakarstwie zdobył pieć medali: jeden złoty, trzy srebrne i jeden brązowy.

</doc>
<doc id="4518961" url="https://pl.wikipedia.org/wiki?curid=4518961" title="Adam Tadeusz Iwiński">
Adam Tadeusz Iwiński

Adam Tadeusz Iwiński, ps. „Łodzia”, „Grzymała” (ur. 24 grudnia 1916 we Lwowie, zm. 11 października 1980 w Warszawie) – polski oficer, działacz na rzecz lotnictwa i spadochroniarstwa, rzeczoznawca.
Życiorys.
Urodził się 24 grudnia 1916 we Lwowie. Był synem Antoniego i Olgi, z d. Zofijewskiej. W 1936 ukończył Gimnazjum matematyczno-przyrodnicze im. Mikołaja Kopernika we Lwowie, w latach 1936–1937 był uczniem Szkoły Podchorążych Lotnictwa, w 1937 rozpoczął studia na Wydziale Prawa Uniwersytetu Jana Kazimierza we Lwowie.
Kształcił się w Aeroklubie Lwowskim. W 1934 ukończył szkolenie samolotowe, w 1936 szkolenie szybowcowe w Ustianowej, następnie kurs I i II stopnia. W 1938 wykonał swój pierwszy skok ze spadochronem z samolotu RWD-8.
Po wybuchu II wojny światowej brał udział w kampanii wrześniowej 1939. Następnie zaangażował się w działalność konspiracyjną. Był oficerem sztabu organizacji „Wachlarz” w ramach Tajnej Armii Polskiej, później Związku Walki Zbrojnej i Armii Krajowej. Pełnił funkcję zastępcy oficera broni oddziału IV A Komendy „Wachlarza”. Był także oficerem sztabu „Kedyw”. Używał pseudonimów „Łodzia”, „Grzymała”.
Jesienią 1944 zgłosił się do lotnictwa ludowego Wojska Polskiego, od listopada 1944 był w stopniu porucznika starszym wykładowcą i instruktorem służby spadochronowo-desantowej w Oficerskiej Zjednoczonej Szkole Lotniczej w Zamościu, od wiosny 1945 w Wojskowej Szkole Pilotów Dęblinie, gdzie krótko pełnił funkcję Szefa Służby Spadochronowo-Desantowej. Od jesieni 1945 do wiosny 1946 przeprowadził pierwszy kurs wojskowych instruktorów spadochronowo-desantowych. W 1946 został oddelegowany do Dowództwa Lotnictwa Wojska Polskiego, skąd w tym samym roku odszedł do Dyrekcji Naczelnej Ligi Lotniczej. Tam zajmował się stworzeniem organizacyjnych podstaw sportu spadochronowego, w 1948 przeprowadził pierwszy po II wojnie światowej kurs instruktorów tego sportu. Od 1948 do 1955 pracował poza lotnictwem, w latach 1948–1953 w Naczelnej Dyrekcji PDT, następnie w wytwórni spadochronów w Legionowie, ponownie w Dyrekcji PDT, w przemyśle młynarskim i drzewnym.
W latach 1957–1960 był kierownikiem Wydziału Spadochronowo-Balonowego Aeroklubu PRL, od 1961 pracował w Samodzielnym Wydziale Bezpieczeństwa i Higieny Lotów tamże, od 1971 kierownikiem tegoż Wydziału. Był także rzeczoznawcą Głównej Komisji Badań Wypadków Lotniczych. 31 marca 1974 przeszedł na emeryturę ze względu na pogarszający się stan zdrowia. Nadal jednak brał udział w pracach komisji specjalistycznych oraz udzielał się jako sędzia sportowy. Napisał dwa podręczniki spadochronowe: "Spadochron i wyszkolenie spadochronowe" (1953), "Samodzielne szkolenie spadochronowe" (1959) i przełożył na język polski trzy książki obcojęzyczne o tej tematyce oraz "Kurs szkolenia lotniczego na UT-2". Ponadto pisał artykuły oraz był autorem scenariuszy filmowych.
Zmarł 11 października 1980 w Warszawie. Został pochowany na cmentarzu komunalnym Północnym w Warszawie. Był żonaty z Haliną z domu Adamską (urzędniczka bankowa), a ich synem był Andrzej Iwiński (1946-2020, żeglarz).

</doc>
<doc id="4518967" url="https://pl.wikipedia.org/wiki?curid=4518967" title="Alex Montgomery">
Alex Montgomery

Alexandria Rochell „Alex” Montgomery (ur. 12 listopada 1988 w Tacoma) – amerykańska koszykarka występująca na pozycjach rzucającej oraz niskiej skrzydłowej.

</doc>
<doc id="4518968" url="https://pl.wikipedia.org/wiki?curid=4518968" title="Denis Myšák">
Denis Myšák

Denis Myšák (ur. 30 listopada 1995 r. w Bojnicach) – słowacki kajakarz, srebrny medalista igrzysk olimpijskich z Rio de Janeiro, mistrz świata i Europy.
Igrzyska olimpijskie.
Na igrzyskach zadebiutował w 2016 roku w Rio de Janeiro. W kajakowej czwórce na dystansie 1000 metrów zdobył srebrny medal. Osadę tworzyli również Erik Vlček, Juraj Tarr oraz Tibor Linka. W finale przegrali jedynie z Niemcami o 2,901 sekundy.

</doc>
<doc id="4518996" url="https://pl.wikipedia.org/wiki?curid=4518996" title="Iryna Pamiałowa">
Iryna Pamiałowa

Iryna Pamiałowa (biał. Ірына Уладзіміраўна Памялова; ur. 5 kwietnia 1990) – białoruska kajakarka. Brązowa medalistka olimpijska z Londynu (2012).
Zawody w 2012 były jej jedynymi igrzyskami olimpijskimi. Brąz zdobyła w kajakowej czwórce na dystansie 500 metrów. Osadę tworzyły również Nadzieja Papok, Wolha Chudzienka i Maryna Pautaran. W 2011 wywalczyła w tej konkurencji brąz mistrzostw świata. Na mistrzostwach Europy w kajakarstwie zdobyła dwa medale: złoto w 2011 i srebro w 2012.

</doc>
<doc id="4518998" url="https://pl.wikipedia.org/wiki?curid=4518998" title="Odznaki Personelu Latającego 1919–1939">
Odznaki Personelu Latającego 1919–1939



</doc>
<doc id="4519003" url="https://pl.wikipedia.org/wiki?curid=4519003" title="EuroCup MVP">
EuroCup MVP

EuroCup MVP – nagroda przyznawana corocznie najbardziej wartościowemu zawodnikowi sezonu regularnego rozgrywek Eurocup (II poziom międzynarodowych klubowych rozgrywek koszykarskich w Europie). Jest przyznawana od sezonu 2008/2009.
W latach 2008–2016 nagroda była przyznawana na podstawie głosowania ligowych ekspertów. W 2016 do procesu wyłaniania laureatów włączono także wyniki głosowania online fanów, które to stały się jedną ze składowych, decydujących o tym, kto otrzyma nagrodę w danym sezonie.

</doc>
<doc id="4519005" url="https://pl.wikipedia.org/wiki?curid=4519005" title="Komitet Badań nad Migracjami Polskiej Akademii Nauk">
Komitet Badań nad Migracjami Polskiej Akademii Nauk

Komitet Badań nad Migracjami Polskiej Akademii Nauk – jeden z komitetów problemowych Polskiej Akademii Nauk, którego celem jest promowanie badań na temat przeobrażeń społeczności imigranckich, postaw wobec imigrantów oraz dyskursu publicznego na ten temat w Polsce, promowanie badań nad determinantami i konsekwencjami społecznymi migracji wewnętrznych w Polsce, zainicjowanie przeglądu zasobów archiwalnych w Polsce i za granicą dotyczących polskich migrantów i diaspory polskiej oraz współpraca ze środowiskami polskiej diaspory w organizowaniu poświęconych temu zjawisku konferencji naukowych oraz kontynuacja działań na rzecz integracji polskiego środowiska badaczy migracji i stosunków etnicznych. Aktywność komitetu koncentruje się na ekonomicznych oraz socjopolitycznych płaszczyznach badań migracyjnych. Nie stanowi zatem reprezentatywnego gremium dla wielu specjalistów badań migracyjnych w Polsce. Komitet wydaje również czasopismo Studia Migracyjne – Przegląd Polonijny.
Prezydium komitetu.
Sekretarz: dr Magdalena Lesińska – Uniwersytet Warszawski

</doc>
<doc id="4519014" url="https://pl.wikipedia.org/wiki?curid=4519014" title="Sobina">
Sobina



</doc>
<doc id="4519027" url="https://pl.wikipedia.org/wiki?curid=4519027" title="Ignacy Pląskowski">
Ignacy Pląskowski

Ignacy Kazimierz Pląskowski herbu Oksza (ur. 30 czerwca 1818 w Czarnem, zm. 27 marca 1888 tamże) – polski ziemianin, publicysta.
Życiorys.
Był synem Kajetana Cypriana Pląskowskiego i Józefy Trembeckiej. Jego rodzonym bratem był psychiatra Romuald Pląskowski. W młodości Ignacy uczęszczał do Korpusu Kadetów w Kaliszu oraz Gimnazjum Męskiego Gubernialnego w Płocku. W opinii nauczycieli, Ignacy był mniej zdolny niż jego brat Romuald, także uczeń tej szkoły. Po ukończeniu 4 klas Ignacy miał porzucić szkołę. po czym powrócił do rodzinnego majątku w Czarnem. Przejściowo mieszkał też w Płocku, z uwagi na piastowanie przez ojca funkcji prezesa tamtejszego Towarzystwa Kredytowego Ziemskiego.
W 1847 r. ojciec przepisał Ignacemu majątek Czarne, którego wartość oszacowano na ok. 350 tysięcy złotych. Tu w latach 50. Ignacy przeprowadził meliorację majątku, zbudował także nowe budynki gospodarcze. Dla swojej rodziny wzniósł przestronny, nowoczesny, piętrowy dom, zwany "Pałacem", umiejscowiony w środkowej części tutejszego parku. Budynek zbudowano w stylu saskim, wieńczy go cylindryczna wieża. Jego budowa kosztowała ok. 200 tysięcy złotych. Po II wojnie światowej gmach przeznaczono na szkołę. 
W 1853 r. podczas publicznej licytacji zakupił wieś Konotopie. W 1873 r. nabył dobra Głodowo, scalone wcześniej przez swojego kuzyna Ignacego Piotra Pląskowskiego. Z powodu długów zaciągniętych w Towarzystwie Kredytowym Ziemskich w Płocku wystawił on dobra Głodowo na licytację. W 1877 r. Ignacy Kazimierz przekazał Głodowo swojemu synowi Karolowi Teodorowi, po czym osiedlił się w majątku w Czarnem.
Od 1854 r. był korespondentem Polskiego Stowarzyszenia Gospodarczego. W 1860 r. wydał w Warszawie słowniki polsko-włoski i włosko-polski, napisany w 1857 r. w Czarnem. Dr hab. Artur Gałkowski w recenzji pracy doktorskiej mgra Luci Palmariniego stawia hipotezę, że Ignacy mógł nie napisać słownika samodzielnie, ale nabyć do niego prawa od Erazma Rykaczewskiego, który podobny słownik opublikował w 1856 r., tj. na rok przed napisaniem przez Ignacego jego wersji. Zwraca uwagę m.in. na to, że nie zachowały się żadne ślady kontaktu Ignacego Pląskowskiego z językiem włoskim. Mógł natomiast podróżować do Włoch w dzieciństwie, razem z ojcem Kajetanem. Na fakt publikacji słownika przez znanego ziemianina nie zwróciły uwagi lokalne czasopisma, nie wspomniano go też w żadnym nekrologu. W swojej pracy Luca Palmarini udowadnia, że przynajmniej druga część słownika jest plagiatem w Ignacego Pląskowskiego.
Ignacy Pląskowski pełnił funkcję sędziego pokoju powiatu lipnowskiego. Jako taki, ofiarował w 1850 r. 50 tysięcy cegieł na rzecz budowy szpitala powiatowego w Lipnie.
Życie prywatne.
2 lutego 1847 r. w kościele św. Wojciecha w Kikole poślubił Antoninę Mariannę Teklę Zboińską, córkę właściciela Kikoła hr. Karola Zboińskiego. Para doczekała się trojga dzieci: Bolesława Zygmunta (zm. 1849), Edwarda Michała (zm. 1850) i Karola Teodora (1850–1913). Dwójka synów zmarłych w dzieciństwie została pochowana pod posadzką kościoła w Czarnem. Ich szczątki odnaleziono podczas prac konserwatorskich na początku XXI wieku. Karol Teodor w 1881 r. zlecił budowę dworu w Głodowie.
Antonina Pląskowska zmarła 17 maja 1858 r. w Antwerpii. W tym samym roku w kościele św. Ducha w Warszawie Ignacy poślubił Joannę Leopoldynę Koschembarhr-Łyskowską h. Doliwa.

</doc>
<doc id="4519029" url="https://pl.wikipedia.org/wiki?curid=4519029" title="USS Rathburne (APD-25)">
USS Rathburne (APD-25)



</doc>
<doc id="4519030" url="https://pl.wikipedia.org/wiki?curid=4519030" title="HMS Caldwell (I20)">
HMS Caldwell (I20)



</doc>
<doc id="4519031" url="https://pl.wikipedia.org/wiki?curid=4519031" title="Jan Byra (nauczyciel)">
Jan Byra (nauczyciel)

Jan Byra (ur. 3 grudnia 1892 w Mukaniach, zm. wiosną 1940 w Charkowie) – kapitan rezerwy piechoty Wojska Polskiego, nauczyciel i inspektor szkolny, ofiara zbrodni katyńskiej.
Życiorys.
Urodził się 3 grudnia 1892. Był synem Józefa i Melanii z domu Kościuk. Kształcił się w C. K. Gimnazjum im. Rudolfa w Brodach, gdzie w 1913 ukończył chlubnie VIII klasę i zdał z odznaczeniem egzamin dojrzałości. Po maturze podjął studia filozoficzne, które ukończył na Wydziale Filozoficznym Uniwersytetu Jana Kazimierza we Lwowie.
Po wybuchu I wojny światowej służył w c. i k. armii. Po odzyskaniu przez Polskę niepodległości został przyjęty do Wojska Polskiego. Od 1918 służył w szeregach Żandarmerii Krajowej Śląska Cieszyńskiego. W trakcie wojny polsko-czechosłowackiej w 1919 w stopniu porucznika służył w Milicji Polskiej Śląska Cie­szyńskiego, pełniąc stanowisko dowódcy 1 batalionu w Cieszynie. Później brał udział w wojnie polsko-bolszewickiej służąc w batalionie etapowym z Krakowa oraz jako dowódca kompanii 19 pułku piechoty. W 1921 został przeniesiony do rezerwy. Został awansowany na stopień kapitana rezerwy piechoty ze starszeństwem z dniem 1 czerwca 1919. W latach 20. i 30. był oficerem rezerwowym 52 pułku piechoty ze Złoczowa (w 1934 był najwyższym stopniem rezerwistą tego pułku i jednocześnie jedynym kapitanem).
Od 1 lutego 1922 pracował w Państwowym Gimnazjum im. Króla Jana Sobieskiego w Złoczowie jako nauczyciel języka polskiego, języka niemieckiego, języka łacińskiego, prócz tego był zawiadowcą biblioteki uczniów, opiekunem kółka dramatycznego, kółka polonistycznego, hufca szkolnego przysposobienia wojskowego, czytelni, inicjatorem powstania samorządu klasowego, redaktorem pisma „Nasz Zew”, w swojej pracy wpajał uczniom patriotyczne usposobienie. Ponadto uczył wówczas tych samych przedmiotów w złoczowskim Seminarium Nauczycielskim Żeńskim Towarzystwa Szkoły Ludowej. Był również dyrektorem tego gimnazjum w Złoczowie. W listopadzie 1933 ze stanowiska nauczyciela gimnazjum w Złoczowie został skierowany do pełnienia czynności administracyjnych w Inspektoracie Szkolnym w Złoczowie celem odbycia praktyki w nadzorze szkolnym, a w grudniu tego roku został mianowany zastępcą inspektora na okręg złoczowski. Jako podinspektor szkolny ze Złoczowa w 1935 był członkiem Państwowej Komisji Egzaminacyjnej w Tarnopolu. W Złoczowie był prezesem koła Towarzystwa Szkoły Ludowej, którego pod koniec 1934 przy jego udziale powołało uniwersytet ludowy. Na początku lutego 1936 został członkiem Powiatowego Komitetu Wykonawczego w Złoczowie. Przed 1939 został inspektorem szkolnym w Złoczowie.
Po wybuchu II wojny światowej, kampanii wrześniowej i agresji ZSRR na Polskę z 17 września 1939 został aresztowany przez Sowietów i był osadzony w obozie jenieckim w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 pochowany na Cmentarzu Ofiar Totalitaryzmu w Charkowie.
Około 1922/1923 jego żoną została Zofia Wojtasiewicz (1899–1981), magister filozofii Uniwersytetu Jana Kazimierza we Lwowie, również nauczycielka w Gimnazjum w Złoczowie wykładająca tam język polski i historię, podczas II wojny światowej deportowana przez sowietów w głąb ZSRR, później była dyrektorem gimnazjum i liceum w Kidugala (Tanzania, Afryka). Ich córka, Krystyna Burska, zamieszkała w Toronto w Kanadzie.
Upamiętnienie.
5 października 2007 został mianowany pośmiertnie przez Ministra Obrony Narodowej Aleksandra Szczygłę na stopień majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
W ramach akcji „Katyń... pamiętamy” / „Katyń... Ocalić od zapomnienia”, w 2012 w Parku im. Ignacego Paderewskiego w Toronto–Etobicoke został zasadzony Dąb Pamięci honorujący Jana Byrę.

</doc>
<doc id="4519032" url="https://pl.wikipedia.org/wiki?curid=4519032" title="HMCS Caldwell (I20)">
HMCS Caldwell (I20)



</doc>
<doc id="4519035" url="https://pl.wikipedia.org/wiki?curid=4519035" title="Božena Slančíková-Timrava">
Božena Slančíková-Timrava

Božena Slančíková-Timrava, właściwie Božena Slančíková (ur. 2 października 1867 w Polichnie, zm. 27 listopada 1951 w Łuczeńcu) – słowacka pisarka, dramaturg, publicystka, redaktorka, działaczka społeczna, czołowa postać ruchu kobiecego na Słowacji. Znana jest pod pseudonimem Timrava, podpisywała się także „Teta z Polichna”. Timrava została zaczerpnięta od nazwy małego jeziora z fontanną, przy którym lubiła siedzieć podczas pisania.
Życiorys.
Božena urodziła się w rodzinie Pavla Slančíka, pastora luterańskiego i jednego ze współzałożycieli Macierzy Słowackiej oraz Evy Márii Honétzy. Miała liczne rodzeństwo i rodziców nie było stać, aby posłać ją do szkół. Przez dwa lata uczyła się w wiejskiej szkole w Polichnie, potem uczył ją ojciec. Mając piętnaście lat uczyła się w szkole z internatem w Bańskiej Bystrzycy, gdzie skończyła IV klasę szkoły miejskiej. W mieście pozostała do 1909 roku, gdy zmarł jej ojciec. W tym czasie próbowała podejmować różne prace. Przez trzy miesiące była towarzyszką zamożnej wdowy w Dolnym Kubinie, a później została opiekunką zbiorów w Słowackim Muzeum Narodowym w Martinie, ale również jedynie przez krótki czas. Zamieszkała z matką w pobliżu plebanii jej brata bliźniaka Bohuslava w Ábelovej. Podczas pobytu w Martinie poznała Elenę Maróthy-Šoltésovą, członkinię słowackiego ruchu kobiecego, która zachęcała ją do zostania pisarką. Niewielkie zarobki z pisania zmusiły ją do podjęcia pracy jako opiekunka w przedszkolu. Na tym stanowisku pracowała w latach 1919–1929. Niewielka pensja i tantiemy zmusiły ją do przeprowadzki w 1945 do Łuczeńca, gdzie zamieszkała z krewnymi. W 1947 roku otrzymała tytuł artysty narodowego – „Národný umelec” ČSR.
Twórczość.
Chociaż mieszkała z dala od ośrodków wydarzeń społecznych i kulturalnych, jej horyzonty literackie i kulturowe zostały rozszerzone przez rodzinę, a także przez spotkania z Kolomanem Banšellem, działaczką narodową Emą Goldpergerovą i Oľgą Petényi-Petianovą, matką Štefana Krčméry. Razem z siostrą Ireną wydawała ręcznie pisane czasopismo "„Ratolesť”". Zachował się tylko jeden numer, w którym napisała opowiadanie "Na vrchoch".
Wśród jej pierwszych dzieł znajdowały się wiersze satyryczne, ale później poświęciła się pisaniu głównie powieści i opowiadań, sporadycznie sztuk teatralnych. W swoich pracach doskonale opisywała ludzi i ich mentalność, cechy i myśli, krytykowała współczesne jej problemy polityczne i narodowe, nie wahała się krytykować głównych nurtów myślowych i opisywać trudności wiejskiego życia. Opowieści opierały się głównie na środowisku wiejskim lub działy się w małym miasteczku jej regionu, a wiele z nich opiera się na własnych doświadczeniach i historii z jej życia. Do 1896 roku publikowała swoje prace tylko w czasopismach, a później w wydaniach książkowych. Chociaż miłość często pojawia się w jej pracach jako główny motyw, nigdy nie stała się sentymentalna, ale raczej wskazywała na wyrachowanie, co odróżniało ją od poprzedniej słowackiej prozy. Autorka prozy zaliczanej do drugiej fali realizmu literackiego.
Jej eseje o słowackiej literaturze zostały opublikowane w "Korešpondencia Timravy a Šoltésovej".

</doc>
<doc id="4519040" url="https://pl.wikipedia.org/wiki?curid=4519040" title="Baselios Augen I">
Baselios Augen I

Baselios Augen I (imię świeckie Mathai Turuthi Chettakullathumkara, ur. 26 lipca 1884 w Vengola, zm. 8 grudnia 1975) – duchowny Malankarskiego Kościoła Ortodoksyjnego, w latach 1964-1975 Katolikos Wschodu i zwierzchnik tegoż Kościoła. 
Życiorys.
Był synem księdza. W 1900 został wyświęcony na subdiakona, a w 1906 na diakona. W 1908 złożył śluby zakonne w jerozolimskim klasztorze św. Marka, niedługo później, po powrocie do Indii, przyjął święcenia kapłańskie. Sakrę biskupią otrzymał w Jerozolimie 15 maja 1927 z rąk patriarchy antiocheńskiego Ignacego Eliasza III i objął rządy w diecezji Kandanad. Jako biskup przyjął imię Tymoteusz. 5 stycznia 1964 roku został wybrany na katolikosa. Intronizacji dokonał 22 maja 1964 patriarcha Ignacy Jakub III. W uroczystości uczestniczyli hierarchowie Kościołów sryjskiego, etiopskiego, ormiańskiego, Starożytnego Kościoła Wschodu i Niezależnego Kościoła Malabarskiego. Nowo wybrany katolikos znacząco polepszył relacje Kościoła malankarskiego z Kościołem katolickim. 3 grudnia 1964 spotkał się z papieżem Pawłem VI; odprawiał nawet msze w katolickich świątyniach. W 1965 roku udał się do Etiopii, gdzie spotkał się z pozostałymi hierarchami Kościołów orientalnych. W 1967 roku katolikos poświęcił krzyżmo święte, co jest rzadkim wydarzeniem w Kościele malankarskim; złagodził także przepisy dotyczące postów. W czasie swoich rządów konsekrował ośmiu biskupów. Był ostatnim katolikosem zjednoczonego Kościoła malankarskiego w komunii z patriarchą Antiochii.
Zmarł 8 grudnia 1975. Jego następcą na stolicy św. Tomasza został Baselios Mar Thoma Mathews I.

</doc>
<doc id="4519041" url="https://pl.wikipedia.org/wiki?curid=4519041" title="Franciszek Clet">
Franciszek Clet



</doc>
<doc id="4519047" url="https://pl.wikipedia.org/wiki?curid=4519047" title="Meczet Amra Ibn al-Asa">
Meczet Amra Ibn al-Asa

Meczet Amra Ibn al-Asa (ar. مسجد عمرو بن العاص) – meczet w Kairze, w Egipcie. Był to pierwszy meczet zbudowany na terenie Afryki. Został ufundowany przez Amra Ibn al-As w 641 r.
Historia.
W 641 r. muzułmański dowódca wojskowy Amr Ibn al-As podbił Egipt. W miejscu stacjonowania obozu swoich wojsk w mieście Fustat ufundował meczet. Nazwa budowli pochodzi od imienia jego fundatora. Budowa rozpoczęła się w 641 r. W 673 r. Mu'awija I zburzył meczet oraz odbudował nowy, większy obiekt. Do analogicznej sytuacji doszło w 711 r. Prace mające na celu powiększyć meczet zakończyły się w 872 r. Rezultatem było dwukrotne zwiększenie powierzchni budowli. W trakcie wypraw krzyżowych miasto Fustat zostało spalone przez krzyżowców. Zniszczeniom uległ także meczet, jednak w 1172 r. został odbudowany przez Saladyna. W 1797 r. obiekt odremontowano, wzbogacając go o dwa minarety. W 1798 r. wojska Napoleona Bonaparte zniszczyły budowlę. W latach 40. XIX w. z polecenia Muhammada Alego odbudowano meczet, wykorzystując wcześniejsze projekty. W 1906 roku, za panowania Abbasa II Hilmi, obiekt został ponownie odrestaurowany.
Uniwersytet.
Meczet Amra Ibn al-Asa pełnił funkcję ośrodka naukowego. Przez wiele lat był najważniejszym centrum nauki i badań w Egipcie. W późniejszych latach służył także jako sąd.

</doc>
<doc id="4519050" url="https://pl.wikipedia.org/wiki?curid=4519050" title="Zofia Byrowa">
Zofia Byrowa

Zofia Byrowa, właśc. Byra, z domu Wojtasiewicz (ur. 1899, zm. 3 lutego 1981 w Londynie) – polska nauczycielka, działaczka emigracyjna.
Życiorys.
Urodziła się w 1899 w rodzinie Wojtasiewicz. Ukończyła studia na Wydziale Filozoficznym Uniwersytetu Jana Kazimierza we Lwowie z tytułem magistra filozofii.
Pracowała w Państwowym Gimnazjum im. Króla Jana Sobieskiego w Złoczowie, w roku szkolnym 1922/1923 była nauczycielką kontraktową (jako Zofia Wojtasiewiczówna), od 1 maja 1923 do sierpnia 1927 nauczycielką etatową (jako Zofia Byrowa), od września 1927 ponownie nauczycielką kontraktową do końca roku szkolnego 1927/1928; ucząc tamże języka polskiego, historii, geografii.
Około 1922/1923 jej mężem był Jan Byra (1892–1940, oficer rezerwy Wojska Polskiego, także absolwent Uniwersytetu Lwowskiego, który również był nauczycielem w złoczowskim gimnazjum, wykładając tam języki polski i niemiecki (później został dyrektorem tej szkoły), po wybuchu II wojny światowej, kampanii wrześniowej i agresji ZSRR na Polskę aresztowany i zamordowany w Charkowie w ramach zbrodni katyńskiej. W tym czasie Zofia Byrowa została deportowana przez sowietów w głąb ZSRR. Po odzyskaniu wolności była dyrektorem gimnazjum i liceum w Kidugala, gdzie uczyła także języka łacińskiego (Tanzania, Afryka).
W okresie powojennym przebywała na emigracji. Udzielała się na rzecz szkolnictwa. Działała w Związku Ziem Wschodnich, Zrzeszenia Nauczycielstwa Polskiego, należała do Koła Lwowian w Londynie. W 1956 zdobyła trzecią nagrodę tygodnika „Wiadomości” pt. "1000 lat istnienia historii Polski w obrazach". Z ramienia Związku Ziem Wschodnich zasiadała w emigracyjnej Radzie Rzeczypospolitej Polskiej]: II kadencji (od 25 listopada 1958 do 1963), III kadencji (1963–1968), IV kadencji (1968–1970). Od 1971 do 1972 zasiadała w Radzie Stanu Rzeczypospolitej Polskiej.
Zmarła 3 lutego 1981 w Londynie. Córka Jana i Zofii Byrów, Krystyna Burska, zamieszkała w Toronto w Kanadzie.

</doc>
<doc id="4519055" url="https://pl.wikipedia.org/wiki?curid=4519055" title="Jan Byra">
Jan Byra



</doc>
<doc id="4519057" url="https://pl.wikipedia.org/wiki?curid=4519057" title="Eduard Kojnok">
Eduard Kojnok

Eduard Kojnok (ur. 14 sierpnia 1933 w Veľkej Suchej, zm. 27 października 2011 w Rożniawie) – słowacki duchowny katolicki, biskup rożnawski w latach 1990-2008.
Życiorys.
Eduard Kojnok urodził się 14 sierpnia 1933 roku w Veľkej Suchej (obecnie część wsi Hrnčiarska Ves). W 1952 roku ukończył szkołę średnią w Łuczeńcu, następnie studiował na Cyrylo-Metodiańskim Wydziale Teologii Rzymskokatolickiej Uniwersytetu Komeńskiego w Bratysławie. Święcenia kapłańskie przyjął w Bratysławie 24 czerwca 1956 roku. W latach 1956–1958 odbył zasadniczą służbę wojskową. Pracował jako kapłan w kilku wioskach: Breznička (1956), Smolník (1958–1960 i 1964–1967), Veľká nad Ipľom (1960–1961) i Hodejov (1961–1964). Od 1964 roku był proboszczem w Smolníku. W 1967 roku został mianowany kapelanem seminarium duchownego św. Cyryla i Metodego w Bratysławie. Od 1968 do 1970 roku pracował ponownie jako kapłan w parafiach Hnúšťa, Łuczeniec i w latach 1970–1977 w parafii Jaklovce. W latach 1977–1982 był administratorem parafii Dolná Strehová, a od 1982 roku parafii Gemerská Poloma.
W dniu 14 lutego 1990 roku papież Jan Paweł II mianował go biskupem rożnawskim. Eduard Kojnok był pierwszym biskupem rożnawskim od 1945 roku, kiedy zmarł biskup Michal Bubnič (Róbert Pobožný zarządzał diecezją jedynie jako administrator apostolski). Sakrę biskupią Eduard Kojnok otrzymał z rąk kardynała Jozefa Tomka 18 marca 1990 roku. Współkonsekratorami byli arcybiskup trnavski Ján Sokol i biskup Nitry Ján Chryzostom Korec.
W dniu 27 grudnia 2008 roku Eduard Kojnok przeszedł na emeryturę.
Eduard Kojnok zmarł 27 października 2011 roku. Został pochowany we wsi Hrnčiarska Ves.

</doc>
<doc id="4519061" url="https://pl.wikipedia.org/wiki?curid=4519061" title="FC Vorkuta">
FC Vorkuta

FC Vorkuta – kanadyjski klub piłkarski z siedzibą w mieście Toronto.
Historia.
Chronologia nazw:
Klub Piłkarski FC Vorkuta został założony w 2008 w miejscowości Toronto przez grupę rosyjskojęzycznych fanów piłki nożnej. Fundacja została założona przez dwie osoby: Igor Demitchev - miejscowy prawnik i generalny sponsor klubu oraz Samad Kadyrow - napastnik i przyszły kapitan drużyny. Kadyrow oprócz wsparcia finansowego od 2017 roku grał w drugiej drużynie.
Przez 9 lat zespół występował na poziomie amatorskim. Na początku 2017 roku klub otrzymał status półprofesjonalny i został członkiem Canadian Soccer League. W pierwszym sezonie w CSL drużyna zdobyła pierwsze miejsce w sezonie regularnym i dotarła do półfinałów play-off, przegrywając 0:1 z Scarborough SC.
W następnym sezonie 2018 zajął drugie miejsce w sezonie regularnym, a w fazie play-off zdobył mistrzostwo Canadian Soccer League.
Barwy klubowe, strój i herb.
Klub ma barwy czerwono-biało-niebieskie, które są kolorami herbu klubu. Czerwono-białe to kolory flagi Kanady, a czerwono-niebieskie kolory flagi Toronto. Piłkarze swoje domowe spotkania zazwyczaj grają w czerwonych koszulkach, czerwonych spodenkach oraz czerwonych getrach. Na wyjeździe korzystają z niebieskiego stroju.
Herb klubu wykonany w formie okrągłej tarczy. Górna część tarczy jest koloru białego na którym umieszczono kolczasty drut - symbol łagrów koncentracyjnych na Workucie. Dolna część tarczy podzielona na dwie części po lewej koloru czerwonego, a po prawej koloru niebieskiego. W środku tarczy została umieszczona czarno-biała piłka nożna. Na dole znajduje się żółta wstążka z czarnym napisem "FC Vorkuta".
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2018).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich (stan na 31-12-2018).
Piłkarze.
Aktualny skład.
Stan na: 18 sierpnia 2018
Struktura klubu.
Stadion.
Klub rozgrywa swoje mecze domowe na stadionie Esther Shiner Stadium w Toronto, który może pomieścić 3000 widzów.
Inne sekcje.
Klub prowadzi drużyny dla dzieci i młodzieży w różnym wieku. Posiada również drugą drużynę.

</doc>
<doc id="4519065" url="https://pl.wikipedia.org/wiki?curid=4519065" title="Taya Valkyrie">
Taya Valkyrie

Kira Renée Forster (ur. 22 października 1983 w Victorii) – kanadyjska wrestlerka i modelka, występująca pod pseudonimem Taya Valkyrie. W 2021 pracowała w federacji WWE pod pseudonimem Franky Monet, która przydzieliła ją do brandu NXT.
Od 2017 do 2021 pracowała w federacji Impact Wrestling, natomiast od 2012 występowała w meksykańskiej organizacji Lucha Libre AAA Worldwide.
Forster jest żoną zawodowego wrestlera WWE, Johna Hennigana, znanego pod pseudonimem John Morrison.
Kariera wrestlerki.
Scena niezależna i Impact Wrestling (2010-2021).
Karierę zawodniczą rozpoczęła w 2010. Od tego czasu rywalizowała na scenie niezależnej w Stanach Zjednoczonych, Kanadzie i Meksyku. Jest jednokrotną i najdłużej panującą Impact Knockouts Championką, gdzie utrzymywała tytuł przez 377 dni, i trzykrotną AAA Reina de Reinas Championką (jej pierwsze panowanie trwało rekordowe 945 dni).
WWE (2021).
NXT (2021).
W lutym 2021 Forster podpisała kontrakt z WWE, które przydzieliło ją do placówki szkoleniowej WWE Preformance Center. Mimo tego, że Forster posiada pełne prawa do jej długoletniego pseudonimu „Taya Valkyrie”, to w WWE zadebiutowała pod pseudonimem Franky Monet. Swój pierwszy występ, w telewizji miała 13 kwietnia 2021, gdy skonfrontowała się słownie z NXT Women's Champion Raquel González.

</doc>
<doc id="4519081" url="https://pl.wikipedia.org/wiki?curid=4519081" title="Marek Madej">
Marek Madej

Marek Konrad Madej – polski politolog, doktor habilitowany nauk społecznych, adiunkt na Wydziale Nauk Politycznych i Studiów Międzynarodowych Uniwersytetu Warszawskiego (d. ISM UW, którego był wicedyrektorem ds. naukowych i współpracy z zagranicą).
Życiorys.
W 2001 ukończył studia magisterskie w ISM. Jego praca magisterska otrzymała nagrodę im. prof. Remigiusza Bierzanka i została wydana drukiem. W tym samym roku dołączył do kadry naukowo-dydaktycznej Instytutu. Ukończył także Studium Bezpieczeństwa Narodowego UW. W 2006 doktoryzował w zakresie nauk o polityce na podstawie pracy "Zagrożenia asymetryczne dla bezpieczeństwa państw obszaru transatlantyckiego" (promotor: Roman Kuźniar). W 2007 objął stanowisko adiunkta. Równocześnie w latach 2006–2010 był zatrudniony jako główny specjalista-analityk oraz kierownik zespołu ds. bezpieczeństwa międzynarodowego w Polskim Instytucie Spraw Międzynarodowych. Od maja 2012 do 2013 pracował, jako laureat konkursu Prezydencki Program Ekspercki, w Kancelarii Prezydenta RP. 18 kwietnia 2018 uzyskał habilitację na podstawie dorobku naukowego oraz rozprawy "Adaptacja organizacji bezpieczeństwa do wymogów współczesnego środowiska geostrategicznego – przypadek Sojuszu Północnoatlantyckiego""."
Specjalizuje się w zagadnieniach szeroko rozumianego bezpieczeństwa międzynarodowego, w tym m.in. problematyce NATO, kwestiach zagrożeń asymetrycznych (w tym terroryzmu), polskiej polityce bezpieczeństwa, a także kwestiach kontroli zbrojeń.

</doc>
<doc id="4519083" url="https://pl.wikipedia.org/wiki?curid=4519083" title="Jak wytresować smoka 3">
Jak wytresować smoka 3

Jak wytresować smoka 3 – amerykański film animowany z 2019. Trzecia część cyklu "Jak wytresować smoka" i zarówno ostatnia z planowanej filmowej trylogii, która z kolei powstała na podstawie cyklu książek Cressidy Cowell. Film wyprodukowany przez DreamWorks Animation i Universal Pictures.
Wersja polska.
Wersja polska: Start International Polska
Reżyseria: Elżbieta Kopocińska
Tekst polski: Bartosz Wierzbięta
Dźwięk i montaż: Michał Skarżyński
Kierownictwo produkcji: Dorota Nyczek
Odbiór.
Box office.
Budżet filmu jest szacowany na 129 milionów dolarów. W Stanach Zjednoczonych i Kanadzie film zarobił prawie 161 mln USD. W innych krajach przychody wyniosły ponad 359, a łączny przychód z biletów prawie 520 milionów dolarów.
Krytyka w mediach.
Film spotkał się z pozytywną reakcją krytyków. W serwisie Rotten Tomatoes 90% z 252 recenzji jest pozytywne, a średnia ocen wyniosła 7,23/10. Na portalu Metacritic średnia ocen z 39 recenzji wyniosła 71 punktów na 100.

</doc>
<doc id="4519093" url="https://pl.wikipedia.org/wiki?curid=4519093" title="Jean-François Régis">
Jean-François Régis



</doc>
<doc id="4519117" url="https://pl.wikipedia.org/wiki?curid=4519117" title="Karol Pląskowski">
Karol Pląskowski

Karol Teodor Pląskowski h. Oksza (ur. 30 sierpnia 1850 r. w Czarnem, zm. 25 września 1913 w Głodowie) – polski ziemianin i browarnik.
Życiorys.
Był synem Ignacego Kazimierza Pląskowskiego i Antoniny hr. Zboińskiej. Studiował na Akademii Technicznej w Berlinie i w Szkole Rolniczej w Grignon k. Paryża. Po zakończeniu edukacji, w 1877 r. otrzymał od ojca dobra w Głodowie i Konotopiach. W 1892 r. sprzedał Konotopie Witoldowi Czapskiemu. Po śmierci ojca w 1888 r. odziedziczył wieś Czarne, którą sprzedał w 1893 r. Teodorowi Dąbrowskiemu. Na dziedzictwo Karola składał się także pokaźny księgozbiór, odziedziczony po przodkach z rodziny Trembeckich, zawierający dzieła z XVI i XVII wieku, a także kolekcja portretów. W 1889 r. nabył wieś Bałdowo.
Karol Pląskowski był członkiem Gubernialnego Towarzystwa Rolniczego ziemi dobrzyńskiej i honorowym członkiem Towarzystwa Osad Rolnych i Przytułków Rzemieślniczych. W 1897 r. przekazał datki na rzecz budowy pomnika Adama Mickiewicza w Warszawie. Zlecił przeprowadzenie badań archeologicznych w celu odnalezienia ślady dawnego grodziska w Głodowie.
W latach 1886–1906 w miejscu dawnego dworu w Głodowie, na terenie parku założonego w 1820 r. przez Ignacego Piotra Pląskowskiego wzniósł nowy, eklektyczny dwór istniejący do dziś. Posiadał własną cegielnię. W 1912 r. ze składek ziemiańskich wzniósł rolniczą stację doświadczalną i obserwatorium meteorologiczne.
Browar w Głodowie.
W czasie gdy Karol przejął Głodowo, istniał tam już browar, działający według starej technologii. Pląskowski postanowił stworzyć tu własną fabrykę. W tym celu zgłębienia wiedzy piwowarskiej, przez rok pracował w browarze w Tęczynie. Zwiedził także browary w Czechach, Anglii i Bawarii. Osobiście pomagał projektować browar, nadzorował także jego budowę.
Browar K. Pląskowskiego, budowany na wzór czeski, był pierwszym browarem parowym w Królestwie Kongresowym. Składał się z dwóch budynków połączonych wiszącym przejściem. W pierwszym budynku znajdowały się: kadź zacierna, kadź pomocnicza, aparatura służąca do warzenia, suszarnia, spichlerze i maszyna parowa o mocy 12 koni mechanicznych, zbudowana w Fabryce Towarzystwa Akcyjnego w Warszawie. W późniejszym czasie zakupiono nową maszynę o mocy 48 KM. W drugim gmachu znajdowały się: lodownie, chłodnice, piwnice lagrowe i kantor z wieżą zegarową. Dachy pokryto blachą cynową. Aparatura w browarze była wyprodukowana w czeskiej firmie Noback i Fritze. W 1880 r. używano tu lokomobila i młocarnia parowa angielskiej firmy Marshall Sons &amp; Comp. z Gainsborough. W 1900 r. było tu już oświetlenie elektryczne, a obok fabryki urządzono pracownię mechaniczną, w której pracował sam Karol Pląskowski. W latach 1904–1910 zatrudniano tu 15 robotników, a wartość rocznej produkcji szacowano na 29 700 rubli. Później liczba robotników wzrosła do 18.
Pląskowski produkował piwo w trzech gatunkach: tzw. pojedyncze, lagrowe i bawarskie. Później dołączono do oferty piwa typu porter i bok. W ciągu ośmiu miesięcy produkowano 68 tysięcy wiader piwa. Firma posiadała swoje składy we Włocławku (obok Kościoła ewangelickiego), Lipnie, Rypinie, Dobrzyniu nad Wisłą, Łęcznie i w Skępem. Sprzedawano je w całej Polsce i za granicą. Butelki sygnowano napisem "Piwo Głodowskie. K. P. Browar parowy".
Życie prywatne.
15 sierpnia 1881 r. w kolegiacie w Tumie poślubił Marię Aleksę Szamowską. Para doczekała się pięciorga dzieci: handlarza, żołnierza wojny polsko-bolszewickiej Stanisława Piusa (1883–1922); lekarza Zygmunta Celestyna (1884–1911); inż. rolnictwa, żołnierza I wojny światowej i społecznika Władysława Bonifacego (1886–1936); Eugenii Jadwigi, zamężnej Żenczykowskiej (ur. 1887) i Haliny Rafaeli, zamężnej Gruzielskiej (ur. 1892). Dzieci Karola Pląskowskiego otrzymały solidne wykształcenie. Maria Pląskowska była m.in. działaczką społeczną i inicjatorka powstania Koła Ziemianek, przekształcone później w Koło Gospodyń Wiejskich, do którego należały też jej córki.
W 1912 r. Karol Pląskowski polecił kamieniarzowi Franciszkowi Gontarskiemu z Włocławka wznieść rodzinny grobowiec na cmentarzu parafialnym w Lipnie, gdzie przeniesiono ciało jego syna Zygmunta. Sam zmarł 25 września 1913 roku i spoczął w tymże grobowcu.
Po jego śmierci wieś Bałdowo przejęła jego żona. W 1920 r. wieś odkupił ich syn Władysław Bonifacy, który w dwa lata później sprzedał ją państwu Turantom. Głodowo wraz z browarem należało do każdego z pozostałych przy życiu dzieci Karola, jednak na mocy upoważnienia jego zarządcą został Stanisław Pius. Po jego śmierci upoważnienie do zarządzania dobrami otrzymał Władysław Bonifacy. Ten próbował odnowić browar w Głodowie, jednak ostatecznie w 1927 r. sprzedał i opuścił ojcowiznę. W 1933 r. sprzedał także księgozbiór Trembeckich.

</doc>
<doc id="4519119" url="https://pl.wikipedia.org/wiki?curid=4519119" title="Wody silnie zmienione">
Wody silnie zmienione

Wody silnie zmienione, silnie zmienione części wód (SZCW) – pojęcie używane w gospodarce wodnej na określenie wód powierzchniowych, których parametry morfologiczne i hydrologiczne dla różnego rodzaju potrzeb zostały przekształcone tak, że nie jest możliwe uzyskanie przez nie dobrego stanu ekologicznego. Takie podejście definiujące jest przedstawione w ramowej dyrektywie wodnej.
Wody silnie zmienione to takie akweny czy cieki, które powstały na skutek fizycznego przekształcenia już istniejących wód naturalnych, w odróżnieniu od wód sztucznych, powstałych od podstaw. W związku z tym sztuczny zbiornik wodny powstały na skutek piętrzenia wód rzecznych, czyli zbiornik zaporowy, jest w tym ujęciu przykładem wód silnie zmienionych, a powstały w wyniku zalania wyrobiska, np. zbiornik poeksploatacyjny – sztucznych. Jest tak również wtedy, gdy silnie zmieniona część wód obejmuje obszary poprzednio lądowe, jak i gdy sztuczna część wód wchłania drobne naturalne zbiorniki czy cieki. Ten pierwszy przypadek oprócz zalania doliny rzecznej przez wody zbiornika zaporowego dotyczy sytuacji, gdy w ramach regulacji zmieniony jest przebieg koryta rzeki. Określenie wód jako silnie zmienione w tym ujęciu dotyczy wyłącznie zmian fizycznych (morfologicznych i hydrologicznych). Przekształcenie parametrów fizyczno-chemicznych (zanieczyszczenie) nie jest podstawą do uznania wód za silnie zmienione.
Ponieważ w ramowej dyrektywie wodnej w przypadku wód śródlądowych wydziela się jedynie dwie kategorie wód – rzeczne i jeziorne, zbiorniki zaporowe mające cechy pośrednie są różnie traktowane. Przykładowo w Polsce przyjmuje się kryterium pochodzenia i uznaje je za silnie zmienione części wód rzecznych, a w Rumunii ze względu na ostateczna formę – jeziornych.
Wyznaczanie silnie zmienionych jednolitych części wód.
Wyznaczenie jednolitej części wód (jcw) jako silnie zmienionej wiąże się z założeniem, że jej użytkowanie tak zaburza stan ekosystemu wodnego, że nie jest możliwe osiągnięcie przez nią dobrego stanu ekologicznego, w związku z czym dla takiej części wód władze wodne określają kryteria maksymalnego i dobrego potencjału ekologicznego, które mogą być mniej restrykcyjne niż kryteria bardzo dobrego i dobrego stanu ekologicznego. Tak samo jest w przypadku sztucznych części wód. Wyznaczenie takie nie oznacza, że przekształcenia mogą być nieograniczone, bo dla uzyskania dobrego potencjału ekologicznego nadal konieczne jest podjęcie środków naprawczych, czyli działań łagodzących wpływ przekształceń na ekosystemy, łącznie z działaniami renaturyzacyjnymi.
Jako silnie zmienione części wód mogą być wyznaczone takie jcw, które zostały przekształcone przez człowieka, stopień przekształcenia jest znaczny, a samo przekształcenie trwałe. W celu wyznaczenia jcw jako silnie zmienionej, zarządzający wodami musi zidentyfikować cel, w jakim została ona przekształcona. Lista celów nie jest zamknięta, a jako typowe podane są przeznaczenie do żeglugi lub rekreacji, piętrzenie na potrzeby retencji, w tym gromadzenie wody ujmowanej do picia, elektrowni wodnej, irygacji, regulacja rzeki na potrzeby ochrony przeciwpowodziowej czy melioracji. Niewymienioną w dyrektywie, ale uznawaną za istotną w kontekście przekształceń hydromorfologicznych działalnością człowieka, jest urbanizacja. Wśród celów, jakie spełniają silnie zmienione części wód, mogą być również cele środowiskowe czy kulturowe. Tak jest w przypadku zbiorników zaporowych, które stały się siedliskiem dla organizmów, lub zabytkowych budowli hydrotechnicznych, przez co nawet, gdy pierwotna funkcja przekształcenia już nie jest istotna gospodarczo, usunięcie przekształceń byłoby szkodliwe z innych przyczyn.
Typowe przekształcenia hydromorfologiczne (presje) to: zapory i jazy, utrzymanie torów wodnych z bagrowaniem i usuwaniem osadów, kanały żeglugowe, prostowanie koryta, umocnienia brzegu, drenaż, osuszanie, odcinanie ramion bocznych. Ich skutkiem utrudniającym osiągnięcie dobrego stanu ekologicznego jest m.in.: przerwanie ciągłości rzek, w tym transportu rumowiska, zmiana profilu koryta, przerwanie kontaktu ze starorzeczami i mokradłami, ograniczenie lub zanik obszarów zalewowych, zmniejszenie przepływu, bezpośrednie niszczenie organizmów wodnych, sztuczny reżim przepływu, zmiana poziomu wód gruntowych, zwiększona erozja i zamulanie. 
Zgodnie z przewodnikiem wydanym w ramach wspólnej strategii wdrażania ramowej dyrektywy wodnej, władze wodne krajów Unii Europejskiej w celu wyznaczenia jcw jako silnie zmienionej muszą przejść następujące kroki:
Wyznaczenie jcw jako silnie zmienionej lub naturalnej nie jest zupełnie ostateczne i w czasie aktualizacji planu gospodarowania wodami na obszarze dorzecza może zostać zmienione. 
Silnie zmienione jednolite części wód w Europie.
W pierwszym cyklu obowiązywania planów gospodarowania wodami na obszarze dorzeczy w Europie (2009–2015) wśród wyznaczonych jednolitych części wód powierzchniowych (jcwp) 13% wyznaczono jako silnie zmienione (szjcwp), podczas gdy w drugim cyklu (2016-2021) – 12%. Najwięcej szjcwp wyznaczono wśród wód przejściowych (26-28%), a najmniej przybrzeżnych (4-5%). Wśród cieków i jezior odsetek był podobny do ogólnej średniej. W drugim cyklu w przypadku Irlandii był to 1%, podczas gdy na Malcie 47%. W Polsce jako silnie zmienione wyznaczono 21% jcwp. Niewielki odsetek wyznaczono również w Finlandii czy Szwecji, a znaczny na Węgrzech czy w Holandii.
Pierwsze wyznaczenie w znacznej mierze opierało się na ocenie eksperckiej, nie zawsze z przejrzystą procedurą. W połowie obszarów dorzeczy zachowano wszystkie etapy wyznaczania. Wśród celów, w jakich wyznaczono jcwp jako silnie zmienione, najczęściej wymieniane są żegluga, uzyskanie energii wodnej i ochrona przeciwpowodziowa. Najczęstsze przekształcenia fizyczne wymieniane jako silne zmiany to grupa związana z piętrzeniem wód (tamy, jazy, zbiorniki), druga grupa zaś to regulacja łącznie z prostowaniem biegu rzek. 
W niektórych krajach w drugim cyklu zmieniono procedurę. Przykładowo, o ile na obszarze dorzecza Wisły w pierwszym cyklu metodą ekspercką wyznaczono jako silnie zmienione 904 jcw rzecznych, 1 jcw przybrzeżnych i 31 jcw jeziornych (ponadto 58 jcw rzecznych wyznaczono jako sztuczne, czyli kanały), o tyle w drugim cyklu zastosowano metodykę wyznaczania wód silnie zmienionych i sztucznych, którą wyznaczono jako silnie zmienione 491 jcw rzecznych, 20 jcw jeziornych, 2 jcw przejściowych i 1 jcw przybrzeżnych (jako naturalne wyznaczono 2108 jcw rzecznych, 464 jcw jeziornych, 5 jcw przybrzeżnych i 3 jcw przejściowych oraz wyznaczono 61 jcw sztucznych, wyłącznie rzecznych). Najczęstszy wskaźnik cząstkowy stosowany w metodyce szacowania skali przekształceń przekraczający kryteria naturalności w przypadku tego obszaru dorzecza to stosunek łącznej długości części cieków odciętych przez budowle poprzeczne o istotnym spadzie do całej długości cieków. Stosunkowo rzadko natomiast przekroczony jest wskaźnik odwołujący się do długości obwałowań.

</doc>
<doc id="4519120" url="https://pl.wikipedia.org/wiki?curid=4519120" title="Placówka Straży Celnej „Pinki”">
Placówka Straży Celnej „Pinki”



</doc>
<doc id="4519125" url="https://pl.wikipedia.org/wiki?curid=4519125" title="Albańska Akademia Nauk">
Albańska Akademia Nauk



</doc>
<doc id="4519132" url="https://pl.wikipedia.org/wiki?curid=4519132" title="Anatolij Moroz">
Anatolij Moroz

Anatolij Michajłowicz Moroz (ros. Анатолий Михайлович Мороз, ur. 6 lutego 1948 w Berdyczowie) – ukraiński lekkoatleta, specjalista skoku wzwyż. W czasie swojej kariery reprezentował Związek Radziecki.
Zdobył srebrny medal w skoku wzwyż na europejskich igrzyskach juniorów w 1966 w Odessie, przegrywając jedynie z Bo Jonssonem ze Szwecji.
Zwyciężył na europejskich igrzyskach halowych w 1967 w Pradze, wyprzedzając Henry’ego Elliotta z Francji i Rudolfa Baudisa z Czechosłowacji).
Był brązowym medalistą mistrzostw ZSRR w skoku wzwyż w 1965.
Jego rekord życiowy wynosił 2,17 m (ustanowiony 17 czerwca 1969 w Kijowie).

</doc>
<doc id="4519135" url="https://pl.wikipedia.org/wiki?curid=4519135" title="Steffen Olsen">
Steffen Olsen

Steffen Olsen (ur. 30 stycznia 1983 r.) – duński strzelec, mistrz świata i srebrny medalista igrzysk europejskich.
W 2015 roku podczas igrzysk europejskich w Baku zdobył srebrny medal w karabinie pneumatycznym z 10 metrów w parze ze Stiną Nielsen. Trzy lata później na mistrzostwach świata w Changwonie został mistrzem świata w konkurencji karabinu dowolnego w pozycji leżącej na dystansie 50 metrów.

</doc>
<doc id="4519138" url="https://pl.wikipedia.org/wiki?curid=4519138" title="Podróż apostolska Franciszka do Bułgarii i Macedonii Północnej">
Podróż apostolska Franciszka do Bułgarii i Macedonii Północnej

"Podróż apostolska Franciszka do Bułgarii i Macedonii Północnej"' odbyła się w dniach 5–7 maja 2019 r. 
Franciszek był drugim papieżem odwiedzającym Bułgarię i pierwszym odwiedzającym Macedonię Północną; przed nim jeden raz w 2002 roku odwiedził Bułgarię św. Jan Paweł II. Hasłem pielgrzymki do Bułgarii jest ,Pokój na ziemi, a w Macedonii Północnej „Nie bój się mała trzódko” (Łk 12, 32).
Program pielgrzymki.
O 7:00 rzymskiego czasu samolot z Franciszkiem wyleciał z rzymskiego lotniska Fiucimino; o 10:00 bułgarskiego czasu przyleciał na lotnisko w Sofii. Po wylądowaniu papież spotkał się na lotnisku z premierem Bułgarii Bojko Borisowem. O 11:00 papież spotkał się w Pałacu Prezydenckim z prezydentem Bułgarii Rumenem Radewem. O 11:30 papież spotkał się z władzami, korpusem dyplomatycznym i mieszkańcami Bułgarii na placu im. Atanasa Burova. W południe papież spotkał się w Pałacu Świętego Synodu z patriarchą Bułgarii Neofitem. O 12:50 Franciszek nawiedził sobór pw. św. Aleksandra Newskiego modląc się przed tronem świętych Cyryla i Metodego; o 13.00 na placu im. św. Aleksandra Newskiego odmówił z wiernymi modlitwę Regina Coeli. O 16:45 papież odprawił mszę świętą na placu im. Knyaza Alexandra I.
O 8:30 papież odwiedził obóz dla uchodźców; po wizycie w nim poleciał samolotem do Rakowskiego; o 9:30 samolot z Nim wylądował na lotnisku w Rakovskym. O 11:15 papież w kościele pw. Najświętszego Serca Jezusowego odprawił Mszę Świętą z udzieleniem Pierwszej Komunii Św. 245. bułgarskim dzieciom. Wierni po mszy opsypali Franciszka bukietami róż. Po mszy o 13:00 zjadł obiad z biskupami bułgarskimi w klasztorze sióstr franciszkanek. O 14:30 papież spotkał się z bułgarskimi katolikami w kościele pw. św. Michała Archanioła w Rakovskym. O 17:15 papież wrócił samolotem do Sofii, gdzie na placu Nezavisimost o 18:15 wziął udział w spotkaniu ekumenicznym.
Rano na lotnisku w Sofii odbyła się ceremonia pożegnalna, po której to, o godz. 8:20 bułgarskiego czasu samolot z Franciszkiem odleciał do Macedonii Północnej; o 8:15 macedońskiego czasu samolot z papieżem wylądował na lotnisku w Skopje. Po wylądowaniu na lotnisku odbyła się ceremonia powitalna, po której papież pojechał do Pałacu Prezydenckiego Macedonii. O 9:00 nastąpiło powitanie Franciszka na dziedzińcu przed Pałacem Prezydenckim, a po nim papież spotkał się z prezydentem Macedonii, Ǵorgem Iwanowem; a kwadrans później z premierem Macedonii Zoranem Zaewem. O 9:45 w Pałacu Prezydenckim papież spotka się z władzami i mieszkańcami Macedonii oraz korpusem dyplomatycznym. O 10:20 papież w Memoriale im. Matki Teresy z Kalkuty spotkał się z ubogimi. O 11:30 odprawił mszę świętą na Placu Macedonii. O 16:00 spotkał się z młodzieżą różnych wyznań w Centrum Duszpasterskim, a o 17:00 z duchowieństwem Macedonii w katedrze pw. Najświętszego Serca Pana Jezusa. Około godziny 18:15 odbyła się ceremonia pożegnalna na lotnisku w Skopje, po której kwadrans później Franciszek odleciał samolotem do Rzymu. O 20:30 samolot z papieżem wylądował na lotnisku w Rzymie.

</doc>
<doc id="4519142" url="https://pl.wikipedia.org/wiki?curid=4519142" title="Kamieniołom Lipówka">
Kamieniołom Lipówka

Kamieniołom Lipówka – nieczynny kamieniołom wapienia górnojurajskiego położony w Rudnikach koło Częstochowy. Eksploatacja kamienia była prowadzona od XIX wieku do roku 1989. Po zakończeniu eksploatacji wyrobisko zostało zrekultywowane, obecnie pełni funkcje przyrodnicze oraz rekreacyjne. Pod względem fizycznogeograficznym znajduje się na Wyżynie Wieluńskiej.
Kamieniołom zlokalizowany jest przy ulicy Dworcowej, nieopodal stacji kolejowej Rudniki koło Częstochowy.
Przyroda.
W wyrobisku dominuje roślinność zielna, występują także zakrzewienia z udziałem wierzb i topól. Na obszarze kamieniołomu stwierdzono występowanie 308 taksonów roślin naczyniowych. Wśród nich odnotowano kilka gatunków chronionych, takich jak: kruszczyk błotny, dziewięćsił bezłodygowy, kruszczyk rdzawoczerwony, cis pospolity, orlik pospolity, kocanki piaskowe i gruszyczka okrągłolistna.
Najbardziej stroma, północno-wschodnia ściana kamieniołomu jest praktycznie pozbawiona roślinności. Umożliwia to obserwację budowy geologicznej terenu. W kamieniołomie znajdują się również trzy zbiorniki wodne zasilane wodami podziemnymi oraz opadowymi. Największy z nich (Skalne Jezioro) znajduje się w pobliżu wspominanej ściany północno-wschodniej i zajmuje powierzchnię 0,66 ha. Inny ze zbiorników (Jezioro Kumaka) jest miejscem rozrodu kumaka nizinnego.
Na południowej ścianie wyrobiska znajduje się wejście do Jaskini Szeptunów (Szmaragdowej). Jest to krasowa jaskinia o długości 218 m, odkryta w 1990 roku.
Wykorzystanie.
Na obszarze kamieniołomu znajduje się przyrodnicza ścieżka dydaktyczna "Kopalnia przywrócona naturze". Jest to oznakowana ścieżka o długości około 2 km, znajduje się przy niej 13 stanowisk tematycznych z tablicami edukacyjnymi.
W obrębie wyrobiska znajduje się boisko piłkarskie "Wapnorud" (wykorzystywane przez klub GKS Unia Rędziny), tor do mini żużla oraz pumptrack. W kamieniołomie organizowane są zawody dla amatorów w kolarstwie górskim oraz wydarzenia plenerowe o charakterze edukacyjnym.

</doc>
<doc id="4519146" url="https://pl.wikipedia.org/wiki?curid=4519146" title="Maria Jadwiga Reutt">
Maria Jadwiga Reutt

Maria Jadwiga Reutt (Reuttówna) (ur. 1863 w Derenowiczach, pow. rzeczycki, zm. 15 stycznia 1942 w Wilnie) – polska pisarka dla młodzieży, pedagog, działaczka oświatowa.
Życiorys.
Była córką Antoniego i Anieli z Ipohorskich-Lenkiewiczów. Wykształcenie uzyskała w domu oraz w seminarium nauczycielskim. Od śmierci matki mieszkała w Wilnie, a od 1894 w Warszawie, pracując w firmie księgarskiej oraz uczestnicząc w organizowaniu tajnej oświaty. W 1905 roku została aresztowana i przez trzy miesiące przebywała w więzieniu w Piotrkowie. Następnie przeprowadziła się do Kowna (1906), gdzie działała w organizacjach feministycznych, oraz w tym samym roku do Lwowa, gdzie m.in. rozpoczęła działalność publicystyczną. W czasie I wojny światowej organizowała szkolnictwo wiejskie, a po odzyskaniu przez Polskę niepodległości pracowała w Lubartowie. W 1919 roku przeprowadziła się ponownie do Wilna.
W Wilnie działała w Zarządzie Polskiej Macierzy Szkolnej Ziem Wschodnich. Napisała wiele reportaży, artykułów, opowiadań i powieści, utworów scenicznych dla dzieci i młodzieży. Publikowała także utwory sensacyjne dla dorosłych, nierzadko pod pseudonimami: "M.R.", "R.M.", "J. Bogusz", "Jan Wirzos", "Jerzy Surwint", "Maria z Polesia".
Zmarła w Wilnie. Pochowana na cmentarzu Bernardyńskim.
Publikacje.
Źródło.

</doc>
<doc id="4519148" url="https://pl.wikipedia.org/wiki?curid=4519148" title="Zbiornik wodny Málinec">
Zbiornik wodny Málinec

Zbiornik wodny Málinec (słow. "Vodárenská nádrž Málinec") – sztuczny zbiornik wodny w południowej Słowacji, powstały przez przegrodzenie zaporą wodną rzeki Ipola.
Położenie.
Zbiornik leży w całości w granicach administracyjnych wsi Málinec w kraju bańskobystrzyckim, w powiecie Poltár. Położony jest w południowej części Rudaw Weporskich. Zajmuje dno głębokiej doliny Ipoli w miejscu, w którym płynąc zmienia ona kierunek z południowo-zachodniego na południowo-wschodni. Zamykająca go zapora znajduje się ok. 2,5 km powyżej centrum wsi Málinec.
Charakterystyka.
Zbiornik ma kształt nieregularny, odwzorowujący naturalne ukształtowanie doliny Ipoli: jest wydłużony, z pięcioma większymi zatokami po stronie zachodniej i jedną po stronie wschodniej. Ma długość (w osi doliny) ok. 2,8 km, przeciętną szerokość 350–600 m i powierzchnię 138–150 ha. Całkowita objętość zbiornika to 26,62 milionów m3 wody (z tego objętość retencyjna ok. 1,5 miliona m3). Lustro wody na średniej wysokości ok. 345,5 m n.p.m.
Powierzchnia zlewni zbiornika wynosi 82,3 km2. Średni roczny dopływ do zbiornika wynosi 0,85 m3/s, dla wody stuletniej 62,0 m3/s. Roczna suma opadów na terenie zlewni wynosi 745 mm, a średnie parowanie z powierzchni zbiornika 750 mm.
Historia.
Koncepcja budowy zapory i zbiornika powstała w drugiej połowie lat 70. XX w. w związku z przewidywanym wzrostem zapotrzebowania na wodę pitną w powiatach położonych w dorzeczu Ipoli. Prace budowlane zaczęto 1 kwietnia 1986 r., a cały kompleks (zapora, zbiornik, ujęcia wody, zabudowania techniczne) oddano do użytku 21 stycznia 1994 r. W związku z budową zanikła całkowicie położona na terenie zbiornika osada Hámor, a także większość mniejszych przysiółków: Hrozinovo, Chmelná i Šťavica.
Z terenów objętych zbiornikiem oraz położonych powyżej niego wysiedlono ok. 200 gospodarstw. Do tych pozostałych wybudowano dwie nowe drogi po obu stronach zbiornika.
Przeznaczenie.
Zbiornik został utworzony jako rezerwuar wody pitnej dla położonych poniżej powiatów Poltár, Łuczeniec, Rimavská Sobota i Veľký Krtíš. Zarządza nim Słowackie Przedsiębiorstwo Gospodarki Wodnej ("Slovenský vodohospodársky podnik" – SVP). Średni pobór wody wynosi ok. 0,5 m3/s. Rocznie pobieranych jest ze zbiornika ok. 3 mln m3 wody. Dodatkową funkcją jest stabilizowanie przepływu Ipoli poniżej zapory. Ze względu na strefę sanitarną obejmującą zbiornik i jego brzegi nie jest on udostępniony do wykorzystywania rekreacyjnego.

</doc>
<doc id="4519149" url="https://pl.wikipedia.org/wiki?curid=4519149" title="Cảnh Thịnh">
Cảnh Thịnh

Nguyễn Quang Toản, cesarz Cảnh Thịnh (ur. 1783, zm. 1802) – władca Wietnamu w latach 1792–1802, członek tzw. dynastii Tây Sơn .
Wstąpił na tron w wieku 9 lat po śmierci swojego ojca, Quang Trunga. Rządy w jego imieniu sprawował mandaryn Bùi Đắc Tuyên i żołnierka Bùi Thị Nhạn.
Jego panowanie trwało 10 lat. W Wietnamie trwały wówczas wewnętrzne rozruchy i wojna domowa armii cesarza z wojskami rodu Nguyễn (zbieżność nazwisk, Nguyễn z południa nie byli spokrewnieni z Taysonami) dążącymi do obalenia Taysonów.
W 1793 oddziały Nguyễn Nhạca (stryja Cảnh Thịnha) zostały zaatakowane przez armię Nguyễn Ánha. Nhạc wnioskował o pomoc u dworzan młodego cesarza. Żołnierze cesarscy odparli atak, jednak zagarnęli dzielnicę Nhạca. Nhạc niedługo potem zmarł. W 1794 armia Taysonów uderzyła na Diên Khánh (prowincja Khánh Hòa). Po nieskutecznym oblężeniu wycofali się oni w kierunku północnym.
Młody cesarz powołał radę wojskową, w skład której weszli dowódcy poszczególnych oddziałów. Wewnętrzne spory generałów zakłóciły jednak skuteczne działanie tego gremium. Co gorsza, w 1798 roku Nguyễn Văn Bảo (syn Nhạca) poddał Quy Nhơn Nguyenom. Armia Taysona musiała odbijać Quy Nhơn zbrojnie, a Bảo zginął.
Do upadku dynastii Tây Sơn przyczynił się ostatecznie bunt Degarów, którzy przekupieni przez Nguyena przeszli na jego stronę. Dwór cesarski ewakuował się z centralnej części kraju na północ, do Tonkinu, prosząc o wsparcie chińskiego cesarza Jiaqinga. Jiaqing odmówił podejrzewając Wietnam o ukrywanie piratów z Morza Południowochińskiego. W 1802 siły Nguyễn Ánha (ogłosił się cesarzem jako Gia Long) zdobyły Hanoi. Wielu byłych dworzan, a tym cesarz Cảnh Thịnh, zostało porwanych do Huế i zamordowanych.

</doc>
<doc id="4519153" url="https://pl.wikipedia.org/wiki?curid=4519153" title="Placówka Straży Celnej „Kłobocko”">
Placówka Straży Celnej „Kłobocko”



</doc>
<doc id="4519155" url="https://pl.wikipedia.org/wiki?curid=4519155" title="Aleksi Leppä">
Aleksi Leppä

Aleksi Leppä (ur. 2 września 1994 r. w Haminie) – fiński strzelec specjalizujący się w strzelaniu z karabinu, dwukrotny mistrz świata.
W 2018 roku zdobył dwa złote medale mistrzostw świata w Changwonie. Pierwszy z nich osiągnął, wygrywając w konkurencji karabinu standardowego na dystansie 300 metrów. Drugi zdobył w karabinie dowolnym w trzech pozycjach na tym samym dystansie.

</doc>
<doc id="4519157" url="https://pl.wikipedia.org/wiki?curid=4519157" title="Zura Karuhimbi">
Zura Karuhimbi

Zura Karuhimbi (ur. około 1925 w Musamo, zm. 17 grudnia 2018 tamże) – rwandyjska zielarka, ukrywająca w czasie ludobójstwa w Rwandzie ponad sto osób, których życie było zagrożone. W 2006 została za swoje zasługi uhonorowana przez prezydenta Rwandy Paula Kagame Medalem Kampanii Przeciwko Ludobójstwu, a w 2009 stelą w .
Młodość.
Dokładna data narodzin Zury Karuhimbi nie jest znana – według oficjalnych dokumentów jest to rok 1925, jednak zdaniem samej Karuhimbi oraz osób z jej miejscowości jest starsza o nawet 14 lat. Urodzona w rodzinie tradycyjnych zielarzy z plemienia Hutu, we wsi Musamo w obwodzie Ruhango, w dzieciństwie była świadkiem, jak jej matka ukrywała ludzi po obaleniu króla Yuhi Musingi. Sama poszła w ślady rodziców i została zielarką, zyskując sławę jako posiadająca magiczne zdolności. Pierwszy raz krwawe zajścia pomiędzy faworyzowanymi przez władców kolonialnych Tutsi a dyskryminowaną większością Hutu widziała w trakcie rewolucji w Rwandzie w 1959 roku. Według relacji Karuhimbi uratowała ona wtedy młodego chłopca Tutsi, wplatając mu we włosy paciorki ze swojego naszyjnika, co spowodowało, że został uznany za dziewczynkę i oszczędzony przez milicję, która mordowała tylko mężczyzn. Jak twierdzi zielarka, chłopcem tym był Paul Kagame, założyciel Rwandyjskiego Frontu Patriotycznego i przyszły prezydent Rwandy.
Czasy ludobójstwa.
W czasie ludobójstwa w Rwandzie w 1994 roku Karuhimbi była już wdową. Ukrywała głównie Tutsich, choć również Burundyjczyków oraz trzech Europejczyków w swoim dwupokojowym domu oraz ziemiance wykopanej na jej polu. W sumie uratowała między 100 a 150 osób, w tym niemowlęta, które wyjęła z rąk martwych matek.
Mimo że milicje Hutu były świadome, że chroni ona w swoim domu szukane przez nich osoby, Karuhimbi skutecznie wykorzystywała przesądy, aby zniechęcić ich do wejścia i przeszukania budynku. Karuhimbi pielęgnowała swój wizerunek czarownicy i straszyła napastników, że jeśli wejdą do świątyni (jej domu), narażą się Bogu i znajdującym się tam duchom. Nacierała również siebie i swój dom drażniącymi ziołami, wywołując dotykiem ból i przerażenie wśród napastników. Robiła też złowieszczy hałas trzęsąc swoimi bransoletami, naczyniami kuchennymi oraz ostrzegała Hutu, że zamordowanie kogokolwiek w jej domu jest równoważne z wykopaniem sobie samemu grobu. Mimo podjętych przez milicję prób przekupstwa wszyscy chroniący się w domu Karuhimbi przeżyli ludobójstwo. Ona sama
straciła jednak pierworodnego syna i córkę.
Późniejsze życie.
Po ludobójstwie Karuhimbi przyznała, że jest chrześcijanką, a wizerunek wiedźmy wykorzystywała jedynie w celu ochrony przebywających u niej ludzi. W 2006 została za swoje zasługi uhonorowana przez prezydenta Rwandy, Paula Kagame, Medalem Kampanii Przeciwko Ludobójstwu, który od tego momentu nosiła zawsze na sobie, a we śnie trzymała pod poduszką. W 2009 roku wzięła udział w uroczystości odsłonięcia steli w Ogrodzie Sprawiedliwych w Padwie, która upamiętnia jej osobę. Do końca życia mieszkała w tym samym domu, w którym przeżyła ludobójstwo, korzystając z opieki dzieci swojego rodzeństwa. Zmarła 17 grudnia 2018.

</doc>
<doc id="4519158" url="https://pl.wikipedia.org/wiki?curid=4519158" title="Málinec (zapora wodna)">
Málinec (zapora wodna)

Zapora wodna Málinec (słow. Hrádza Málinec) – zapora wodna w południowej Słowacji, która piętrząc wody rzeki Ipola tworzy zbiornik wodny Málinec. Zarządza nią Słowackie Przedsiębiorstwo Gospodarki Wodnej ("Slovenský vodohospodársky podnik" - SVP).
Położenie.
Zapora znajduje się ok. 2,5 km powyżej centrum wsi Málinec w kraju bańskobystrzyckim, w powiecie Poltár. Wznosi się na 18 kilometrze biegu Ipoli, w miejscu, w którym jej dolina ma stosunkowo szerokie, płaskie dno, lecz dość strome stoki.
Charakterystyka.
Zapora grawitacyjna typu ciężkiego, ziemna z rdzeniem z materiału gliniasto-ilastego, z zewnętrznym kamiennym narzutem. Prosta, długość w koronie 620 m. Wysokość nad gruntem 48 m (z fundamentami 53 m). Objętość zapory 2,2 mln m3. Zaopatrzona jest w czerpnię wody użytkowej, upusty denne oraz przelew powodziowy.
Zapora posiada niewielką elektrownię wodną z jedną turbiną Peltona o mocy 47 kW, pracującą przy spadzie w granicach 36-48 m (maksymalny przepływ 0,12 m3/s).
Historia.
Koncepcja budowy zapory i zbiornika powstała w drugiej połowie l. 70. XX w. w związku z przewidywanym wzrostem zapotrzebowania na wodę pitną w powiatach położonych w dorzeczu Ipoli (Poltár, Łuczeniec, Rimavská Sobota i Veľký Krtíš). Prace budowlane zaczęto 1 kwietnia 1986 r., a cały kompleks (zapora, zbiornik, ujęcia wody, zabudowania techniczne) oddano do użytku 21 stycznia 1994 r. Budowę prowadziła firma Váhostav a.s. z Żyliny. Koszt budowy zapory wraz ze zbiornikiem wyniósł ok. 1,7 miliardów ówczesnych koron słowackich.

</doc>
<doc id="4519165" url="https://pl.wikipedia.org/wiki?curid=4519165" title="Lin Junmin">
Lin Junmin

Lin Junmin (; ur. 31 sierpnia 1996 r. w Zhejiangu) – chiński strzelec specjalizujący się w strzelaniu z pistoletu szybkostrzelnego, dwukrotny mistrz świata, srebrny medalista igrzysk azjatyckich.
W 2018 roku na igrzyskach azjatyckich w Dżakarcie zdobył srebrny medal w konkurencji pistoletu szybkostrzelnego na dystansie 25 metrów. We wrześniu tego samego roku został mistrzem świata w Changwonie w zawodach indywidualnych, jak i drużynowych razem z Zhang Jian i Yao Zhaonan.

</doc>
<doc id="4519166" url="https://pl.wikipedia.org/wiki?curid=4519166" title="Henry Elliott">
Henry Elliott

Henry Junior Elliott (ur. 15 lutego 1946 w Reims) – francuski lekkoatleta, specjalista skoku wzwyż.
Zdobył srebrny medal w skoku wzwyż na europejskich igrzyskach halowych w 1967 w Pradze, ulegając jedynie Anatolijowi Morozow ze Związku Radzieckiego, a wyprzedzając Rudolfa Baudisa z Czechosłowacji. Na igrzyskach olimpijskich w 1968 w Meksyku odpadł w kwalifikacjach.
Ponownie zdobył srebrny medal na europejskich igrzyskach halowych w 1969 w Belgradzie, tym razem ulegając Walentinowi Gawriłowowi ze Związku Radzieckiego, a wyprzedzając Șerbana Ioana z Rumunii. Zajął 4. miejsce na mistrzostwach Europy w 1969 w Atenach. Na kolejnych mistrzostwach Europy w 1971 w Helsinkach odpadł w kwalifikacjach. Zajął 15. miejsce na igrzyskach olimpijskich w 1972 w Monachium i 12. miejsce na halowych mistrzostwach Europy w 1974 w Göteborgu. 
Był mistrzem Francji w 1971 i 1972, wicemistrzem w 1967 i 1968 oraz brązowym medalistą w 1970, a także halowym mistrzem Francji w 1974 i wicemistrzem w 1972.
1 września 1968 w Font-Romeu ustanowił rekord Francji wynikiem 2,17 m (tego samego dnia poprawił go Robert Sainte-Rose skacząc 2,19 m).
Rekord życiowy Eliotta wynosił 2,18 m (ustanowiony 18 czerwca 1972 w Sartrouville).

</doc>
<doc id="4519167" url="https://pl.wikipedia.org/wiki?curid=4519167" title="Konrad Feliga">
Konrad Feliga

Konrad Feliga (ur. 23 kwietnia 1993) – polski judoka.
Były zawodnik UKS Siódemka Sochaczew (2006-2013). Brązowy medalista mistrzostw Polski seniorów 2011 w kategorii do 60 kg. Ponadto m.in. brązowy medalista zawodów pucharu Europy juniorów (Kowno, 2010) i mistrz Polski juniorów 2010 w kategorii do 55 kg.

</doc>
<doc id="4519169" url="https://pl.wikipedia.org/wiki?curid=4519169" title="Rudnícke kúpele">
Rudnícke kúpele

Rudnícke kúpele (także: "Zlaté kúpele"; węg. "Rudnoki Fürdő"; pol. Uzdrowisko Rudník) – nieistniejące już, maleńkie uzdrowisko w dzisiejszej wschodniej Słowacji, w Górach Wołowskich, ok. 16 km na zach. od Koszyc.
Położenie.
Uzdrowisko leżało na wys. ok. 530 m n.p.m., ok. 200 m na zach. od Przełęczy Podkova, oddzielającej pasemko Holički od pasma Kojszowskiej Hali oraz biegnącej przez nią lokalnej drogi z Rudníka do doliny Idy. Obecnie obok miejsca, w którym się znajdowało, biegnie zielono znakowany szlak turystyczny z przełęczy Podkova do wsi Poproč.
Historia.
Uzdrowisko powstało w II poł. XIX w. Niewielki budynek dysponował 20 łóżkami i 6 łazienkami. W oparciu o niedalekie źródło mineralne, którego dobroczynne właściwości były znane już w końcu XVIII w., leczono w nim głównie choroby reumatyczne i narządów ruchu, ale także astmę, szkorbut, syfilis i in. Podstawowymi zabiegami były chłodne kąpiele wannowe. W 1887 r. w pobliżu zbudowano gajówkę, a później młyn i gospodę. Ta ostatnia stała się wkrótce ośrodkiem życia towarzyskiego uzdrowiska.
Gdy w listopadzie 1938 r. w wyniku tzw. ”pierwszego arbitrażu wiedeńskiego” Węgry zajęły tę część Słowacji aż po grzbiet Gór Wołowskich, w zabudowaniach urządzono siedzibę węgierskiej straży granicznej. Po 15 października 1944 r., gdy upadło słowackie powstanie narodowe, a władzę na Węgrzech przejęli faszyści Ferenca Szálasiego, wojska węgierskie wraz z oddziałem SS stworzyły tu dobrze zaopatrzony w broń i amunicję punkt wypadowy do walk ze słowacko-radziecką partyzantką.
23 grudnia 1944 r. oddział z partyzanckiego zgrupowania Aleksander Newski w brawurowym ataku zdobył placówkę, po czym wysadził w powietrze wszystkie obiekty. Dziś widoczne są po nich jedynie fragmenty kamiennych fundamentów. Oddziałem czechosłowackich i radzieckich partyzantów dowodził Polak, Stanisław Wroński, po wojnie działacz PZPR i państwowy.
Miejsce po zanikniętym uzdrowisku wyznacza panel informacyjny przy w/w. zielonym szlaku turystycznym.

</doc>
<doc id="4519171" url="https://pl.wikipedia.org/wiki?curid=4519171" title="Marcel Baierle">
Marcel Baierle

Marcel Baierle – niemiecki kierowca wyścigowy.
Biografia.
W 2000 roku rywalizował w Niemieckiej Formule Ford 1800, zajmując 23 miejsce w klasyfikacji końcowej. Rok później rozpoczął rywalizację w Interserii, rywalizując Reynardem w zespole Blüspeed Racing. Został wówczas sklasyfikowany na 22 pozycji w Dywizji 1. W 2003 roku został natomiast sklasyfikowany na szóstym miejscu w Dywizji 3, najlepiej kończąc wyścig na szóstej pozycji. W roku 2005 zdobył mistrzostwo Interserii (Dywizja 4). W sezonie 2007 został wicemistrzem Polskiej Formuły 3.

</doc>
<doc id="4519173" url="https://pl.wikipedia.org/wiki?curid=4519173" title="Damian Popiel">
Damian Popiel

Damian Popiel (ur. 11 czerwca 1992) – polski judoka.
Były zawodnik KS Gwardia Łódź (2005-2015). Brązowy medalista mistrzostw Polski seniorów 2009 w kategorii do 60 kg. Ponadto m.in. srebrny medalista otwartych młodzieżowych mistrzostw Polski 2011 i brązowy medalista młodzieżowych mistrzostw Polski 2014 w kategorii do 66 kg.

</doc>
<doc id="4519185" url="https://pl.wikipedia.org/wiki?curid=4519185" title="Amherst (Nebraska)">
Amherst (Nebraska)

Amherst – wieś w Stanach Zjednoczonych, w stanie Nebraska, w hrabstwie Buffalo.

</doc>
<doc id="4519186" url="https://pl.wikipedia.org/wiki?curid=4519186" title="Júlio Almeida">
Júlio Almeida

Júlio Antonio de Souza e Almeida (ur. 23 września 1969 r. w Rio de Janeiro) – brazylijski strzelec specjalizujący się w strzelaniu z pistoletu, dwukrotny mistrz świata, sześciokrotny medalista igrzysk panamerykańskich, wielokrotny mistrz Ameryki.
Igrzyska olimpijskie.
Wystąpił na dwóch igrzyskach, lecz nie zdołał awansować do żadnego finału. Najwyżej był podczas igrzysk olimpijskich w Pekinie, zajmując 11. miejsce w konkurencji pistoletu szybkostrzelnego z 25 metrów.

</doc>
<doc id="4519188" url="https://pl.wikipedia.org/wiki?curid=4519188" title="Elm Creek (Nebraska)">
Elm Creek (Nebraska)

Elm Creek – wieś w Stanach Zjednoczonych, w stanie Nebraska, w hrabstwie Buffalo.

</doc>
<doc id="4519189" url="https://pl.wikipedia.org/wiki?curid=4519189" title="Miller (Nebraska)">
Miller (Nebraska)

Miller – wieś w Stanach Zjednoczonych, w stanie Nebraska, w hrabstwie Buffalo.

</doc>
<doc id="4519190" url="https://pl.wikipedia.org/wiki?curid=4519190" title="Zabójcze maszyny (film)">
Zabójcze maszyny (film)

Zabójcze maszyny (ang. "Mortal engines") – amerykański film sci-fi z 2018 powstały na podstawie powieści o tym samym tytule autorstwa Philipa Reeve’a.
Odbiór.
Box office.
Budżet filmu jest szacowany na 100 milionów dolarów. W Stanach Zjednoczonych i Kanadzie film zarobił ponad 16 mln USD. W innych krajach zyski wyniosły ponad 67, a łączny zysk ponad 83 milionów dolarów.
Krytyka w mediach.
Film spotkał się z negatywną reakcją krytyków. W serwisie Rotten Tomatoes 27% z 154 recenzji jest pozytywne, a średnia ocen wyniosła 4.9/10. Na portalu Metacritic średnia ocen z 33 recenzji wyniosła 44 punktów na 100.

</doc>
<doc id="4519193" url="https://pl.wikipedia.org/wiki?curid=4519193" title="Pleasanton (Nebraska)">
Pleasanton (Nebraska)

Pleasanton – wieś w Stanach Zjednoczonych, w stanie Nebraska, w hrabstwie Buffalo.

</doc>
<doc id="4519196" url="https://pl.wikipedia.org/wiki?curid=4519196" title="Riverdale (Nebraska)">
Riverdale (Nebraska)

Riverdale – wieś w Stanach Zjednoczonych, w stanie Nebraska, w hrabstwie Buffalo.

</doc>
<doc id="4519199" url="https://pl.wikipedia.org/wiki?curid=4519199" title="Kizuitara kataomoi">
Kizuitara kataomoi

 – ósmy singel japońskiego zespołu Nogizaka46, wydany w Japonii 2 kwietnia 2014 roku przez N46Div..
Singel został wydany w czterech edycjach: regularnej (CD) i trzech CD+DVD (Type-A, Type-B, Type-C). Osiągnął 1 pozycję w rankingu Oricon i pozostał na liście przez 21 tygodni, sprzedał się w nakładzie egzemplarzy i zdobył status podwójnej platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4519200" url="https://pl.wikipedia.org/wiki?curid=4519200" title="Craig (Nebraska)">
Craig (Nebraska)

Craig – wieś w Stanach Zjednoczonych, w stanie Nebraska, w hrabstwie Burt.

</doc>
<doc id="4519201" url="https://pl.wikipedia.org/wiki?curid=4519201" title="Decatur (Nebraska)">
Decatur (Nebraska)

Decatur – wieś w Stanach Zjednoczonych, w stanie Nebraska, w hrabstwie Burt.

</doc>
<doc id="4519203" url="https://pl.wikipedia.org/wiki?curid=4519203" title="Astrid Henning-Jensen">
Astrid Henning-Jensen

Astrid Henning-Jensen (ur. 10 grudnia 1914 w Kopenhadze, zm. 5 stycznia 2002 tamże) – duńska reżyserka i scenarzystka filmowa. 
Życiorys.
Karierę zaczęła jako aktorka teatralna, po czym od 1941 była asystentką swojego męża, reżysera Bjarne Henning-Jensena, w wytwórni Nordisk Film. Początkowo tworzyła filmy dokumentalne i krótkometrażowe. W fabule debiutowała w 1947.
Jej film "Chłopiec z dwóch światów" (1959) był nominowany do Oscara dla najlepszego filmu nieanglojęzycznego. Międzynarodowy sukces odniósł również film "Urodzone zimą" (1978), który przyniósł jej Srebrnego Niedźwiedzia dla najlepszego reżysera na 29. MFF w Berlinie. Henning-Jensen stała się pierwszą kobietą wyróżnioną tą nagrodą.
Zasiadała w jury konkursu głównego na 31. MFF w Berlinie w 1981. Wystąpiła we wczesnym filmie Larsa von Triera "Element zbrodni" (1984).

</doc>
<doc id="4519206" url="https://pl.wikipedia.org/wiki?curid=4519206" title="50 marek polskich 1923">
50 marek polskich 1923

50 marek polskich 1923 – próbna moneta okresu markowego II Rzeczypospolitej, na awersie której umieszczono nominał 50 bez nazwy jednostki monetarnej – "marek polskich" . 
Projektantem był Konstanty Laszczka co symbolizuje monogram K L z prawej strony na dole na rewersie. Na monecie nie ma umieszczonego znaku mennicy ani napisu „PRÓBA”.
Awers.
Na tej stronie znajduje się centralnie umieszczone godło – orzeł, z lewej strony cyfry „50", z prawej młot i koło zębate.
Rewers.
Na tej stronie umieszczono lewy profil popiersia kobiety z warkoczem, na ramieniu trzymającej kłosy zboża, poniżej znajdują się litery monogramu – K L, w otoku napis: „RZECZPOSPOLITA * POLSKA 1923”.
Opis.
Monetę wybito na krążku o średnicy 20 mm, z rantem gładkim, w:
Pod koniec drugiego dziesięciolecia XXI w. ze znanych monet II Rzeczypospolitej jest to:
Odmiany.
Istnieją również odmiany w:

</doc>
<doc id="4519207" url="https://pl.wikipedia.org/wiki?curid=4519207" title="Cezary Szlawski">
Cezary Szlawski

Cezary Szlawski (ur. 10 sierpnia 1977 w Piotrkowie Trybunalskim) – polski kierowca wyścigowy.
Biografia.
W wieku 17 lat rozpoczął rywalizację w zawodach okręgowych. Następnie uczestniczył m.in. w KJS-ach. W 2004 roku uzyskał licencję wyścigową i zadebiutował Estonią 21 w Polskiej Formule 3. W sezonie 2006 zmienił samochód na Estonię 25. W tamtym sezonie Szlawski po raz pierwszy stanął na podium w Formule 3, zdobywając trzecie miejsce w Kielcach. W 2007 roku rozpoczął rywalizację Tatuusem FR2000. Rywalizował wówczas także w Interserii, w której został sklasyfikowany na szóstej pozycji. W sezonie 2008 pięciokrotnie stawał na podium i zajął trzecie miejsce w klasyfikacji końcowej.
Po rozwiązaniu w 2009 roku Formuły 3 Szlawski rozpoczął rywalizację Fiatem Seicento w Wyścigowym Pucharze Polski. W 2012 roku zajął trzecie miejsce w klasyfikacji klasy 3. W sezonie 2013 rywalizował Hondą Civic.
Prywatnie właściciel sklepu rowerowego Bikemia Piotrków Trybunalski.
Ukończył ekonomię na Uniwersytecie Łódzkim. Jest żonaty, ma syna Borysa.

</doc>
<doc id="4519208" url="https://pl.wikipedia.org/wiki?curid=4519208" title="Odette Ducas">
Odette Ducas

Odette Ducas z domu Delcellier (ur. 4 listopada 1940 w Chevrainvilliers) – francuska lekkoatletka.
Była wszechstronną lekkoatletką, Z powodzeniem startowała w skoku w dal, sprincie i pięcioboju. Zwyciężyła w sztafecie 4 × 1 okrążenie na europejskich igrzyskach halowych w 1969 w Belgradzie (sztafeta francuska biegła w składzie: Ducas, Sylviane Telliez, Colette Besson i Christiane Martinetto). Na tych samych igrzyskach Ducas zajęła 5. miejsce w skoku w dal. 
Zdobyła srebrny medal w sztafecie 4 × 100 metrów (w składzie: Nicole Pani, Ducas, Michèle Beugnet oraz Besson) oraz zajęła 4. miejsce w biegu na 80 metrów przez płotki na igrzyskach śródziemnomorskich w 1971 w Izmirze.
Zajęła 6. miejsce w pięcioboju i 7. miejsce w sztafecie 4 × 100 metrów na mistrzostwach Europy w 1971 w Helsinkach. Na igrzyskach olimpijskich w 1972 w Monachium zajęła 22. miejsce w pięcioboju i odpadła w kwalifikacjach skoku w dal. 
Była mistrzynią Francji w skoku w dal w latach 1962 i 1968–1973 oraz w pięcioboju w 1970 i 1971, wicemistrzynią w skoku w dal w 1966 i 1967 oraz brązową medalistką w biegu na 100 metrów w 1971, w biegu na 200 metrów w 1972 i w pięcioboju w 1973, a także brązową medalistką w skoku w dal w hali w 1972.
Kilkakrotnie poprawiała rekord Francji w skoku w dal do wyniku 6,49 m i w pięcioboju do wyniku 4326 punktów (oba rekordy ustanowione 14 sierpnia 1971 w Helsinkach).

</doc>
<doc id="4519211" url="https://pl.wikipedia.org/wiki?curid=4519211" title="Konta (uereda specjalna)">
Konta (uereda specjalna)

Konta () – jedna z uered w Regionie Narodów, Narodowości i Ludów Południa (SNNPR). Uereda bierze swoją nazwę od ludu Konta, który mówi dialektem języka dawro. Ponieważ Konta nie jest częścią żadnej strefy w SNNPR, uważana jest za ueredę specjalną. Centrum administracyjne stanowi miasto Ameja.
Demografia.
Na podstawie spisu ludności z 2007 r. uereda ma ponad 90 tys. mieszkańców na powierzchni 2382 km² i gęstość zaludnienia 38 osób/km². Mieszkańcy miast stanowili zaledwie 9% populacji. 
Do największych grup etnicznych należeli: Konta (85,5%), Chara (4,1%), Wolaita (3,8%), Keffa (2,2%) i Amharowie (1,1%). Do pozostałych grup etnicznych należało 3,3% populacji. 
Pod względem religijnym 49,1% stanowili protestanci, 43,7% etiopscy prawosławni, a 4,7% dalej praktykowało tradycyjne religie plemienne.

</doc>
<doc id="4519213" url="https://pl.wikipedia.org/wiki?curid=4519213" title="Acacías">
Acacías

Acacías – miasto i gmina w Kolumbii, w departamencie Meta.

</doc>
<doc id="4519215" url="https://pl.wikipedia.org/wiki?curid=4519215" title="Silvia Honegger">
Silvia Honegger



</doc>
<doc id="4519217" url="https://pl.wikipedia.org/wiki?curid=4519217" title="Kik Pierie">
Kik Pierie

Kik Pierie (ur. 20 lipca 2000 w Bostonie) – holenderski piłkarz grający na pozycji obrońcy w FC Twente, do którego jest wypożyczony z AFC Ajax.
Lata młodości.
Urodził się w Bostonie, gdzie jego rodzice, Jean-Pierre i Daniëlle, mieszkali wówczas ze względu na studia i pracę Jean-Pierre’a, z zawodu chirurga. Trzy miesiące po jego urodzeniu rodzina wróciła do Holandii i zamieszkała w Zeist, a cztery lata później przeniosła się do Leeuwarden. Kik Pierie ma podwójne obywatelstwo – amerykańskie i holenderskie. Ma dwóch braci, starszego Stijna i młodszego Takego, którzy również trenowali w SC Heerenveen.
Kariera klubowa.
Rozpoczął karierę w LAC Frisia 1883, z którego w 2006 roku trafił do SC Heerenveen. We wrześniu 2015 podpisał kontrakt z tym klubem. 17 maja 2017 zadebiutował w pierwszej drużynie w spotkaniu z FC Utrecht (przegranym przez jego zespół 1:3), a cztery miesiące później przedłużył umowę z klubem o trzy lata. W kwietniu 2019 podpisał pięcioletni kontrakt z AFC Ajax obowiązujący od 1 lipca 2019.
Kariera reprezentacyjna.
Młodzieżowy reprezentant Holandii.

</doc>
<doc id="4519219" url="https://pl.wikipedia.org/wiki?curid=4519219" title="Makarówka (obwód miński)">
Makarówka (obwód miński)

Makarówka (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn. Od wschodu graniczy z Wołożynem.
W dwudziestoleciu międzywojennym leżała w Polsce, w województwie nowogródzkim, w powiecie wołożyńskim.

</doc>
<doc id="4519220" url="https://pl.wikipedia.org/wiki?curid=4519220" title="Maksym Hawryłenko">
Maksym Hawryłenko

Maksym Serhijowycz Hawryłenko, ukr. Максим Сергійович Гавриленко (ur. 18 sierpnia 1991 roku w Odessie) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek Szkoły Sportowej Czornomoreć Odessa, barwy którego bronił w juniorskich mistrzostwach Ukrainy (DJuFL). W 2007 podpisał kontrakt z odeskim Czornomorcem, ale występował jedynie w młodzieżowej i drugiej drużynie. Latem 2012 przeszedł do Desny Czernihów. Potem bronił barw klubów SKA Odessa, FK Odessa i PFK Sumy. We wrześniu 2014 podpisał kontrakt z mołdawską Dacią Kiszyniów. W 2017 został wypożyczony do Dinamo-Auto Tyraspol. Podczas przerwy zimowej sezonu 2017/18 powrócił do Ukrainy, a 22 lutego 2018 zasilił skład Żemczużyny Odessa. Po rozwiązaniu klubu jako wolny agent 3 sierpnia 2018 został piłkarzem FK Mynaj.
Kariera reprezentacyjna.
W latach 2007-2009 występował w juniorskiej reprezentacji Ukrainy U-17 i U-19.

</doc>
<doc id="4519221" url="https://pl.wikipedia.org/wiki?curid=4519221" title="Montevizija 2019">
Montevizija 2019

Montevizija 2019 – preselekcje mające na celu wybór czarnogórskiego reprezentanta na 64. Konkurs Piosenki Eurowizji w Tel Awiwie.
Przed Konkursem.
Wybór Piosenek.
Piosenki można było zgłaszać od 28 października 2018 do 28 listopada 2018. Musiały być one wykonane w języku ojczystym albo po angielsku. RTCG otrzymało 27 wpisów. Pięcioosobowe jury w którego skład wchodzili:
oceniało piosenki pod względem:
Konkurs.
System Głosowania.
W etapie finałowym głosowali telewidzowie oraz jury, które składało się z radia, ekspertów oraz międzynarodowego jury, którym byli:
W etapie super-finału głosowali w 100% widzowie.
Uczestnicy.
Finaliści zostali ujawnieni 18 grudnia 2018.

</doc>
<doc id="4519222" url="https://pl.wikipedia.org/wiki?curid=4519222" title="David Bradley (ur. 1953)">
David Bradley (ur. 1953)



</doc>
<doc id="4519225" url="https://pl.wikipedia.org/wiki?curid=4519225" title="Dai Bradley">
Dai Bradley



</doc>
<doc id="4519226" url="https://pl.wikipedia.org/wiki?curid=4519226" title="Isabelle Mancini">
Isabelle Mancini

Isabelle Remy z d. Mancini (ur. 26 lipca 1967 w Arbois) – francuska biegaczka narciarska, zawodniczka klubu Montbenoît.
Kariera.
W 1986 roku wystąpiła na mistrzostwach świata juniorów w Lake Placid, zajmując 19. miejsce w biegu na 5 km techniką klasyczną oraz 38. miejsce w biegu na 15 km stylem dowolnym. Podczas rozgrywanych rok później mistrzostw świata juniorów w Asiago zajęła odpowiednio 41. i 30. miejsce, a w sztafecie była dwunasta.
W Pucharze Świata zadebiutowała 27 marca 1988 roku w Rovaniemi, zajmując 14. miejsce w biegu na 10 km stylem dowolnym. Tym samym już w swoim debiucie zdobyła pierwsze punkty. Nigdy nie stanęła na podium zawodów tego cyklu, najlepszy wynik osiągnęła 10 grudnia 1989 roku w Salt Lake City, kończąc bieg na dystansie 15 km techniką dowolną na szóstej pozycji. Wielokrotnie startowała w zawodach PŚ, jednak nigdy nie znalazła się w czołowej dziesiątce. Najlepsze rezultaty osiągnęła w sezonie 1990/1991, kiedy zajęła 13. miejsce w klasyfikacji generalnej.
W 1992 roku wystąpiła na igrzyskach olimpijskich w Albertville, zajmując między innymi piąte miejsce w sztafecie i dziewiąte miejsce w biegu pościgowym. Na rozgrywanych dwa lata później igrzyskach olimpijskich w Lillehammer, gdzie jej najlepszym wynikiem było 30. miejsce w biegu pościgowym. Była również dziesiąta na dystansie 30 km stylem dowolnym podczas mistrzostw świata w Val di Fiemme w 1991 roku oraz dziewiąta w sztafecie na mistrzostwach świata w Lahti (1989) oraz mistrzostwach świata w Falun (1993).
Osiągnięcia.
Puchar Świata.
Miejsca na podium.
Mancini nigdy nie stała na podium zawodów PŚ.

</doc>
<doc id="4519227" url="https://pl.wikipedia.org/wiki?curid=4519227" title="David Bradley (brytyjski aktor)">
David Bradley (brytyjski aktor)



</doc>
<doc id="4519230" url="https://pl.wikipedia.org/wiki?curid=4519230" title="Marszałki (Białoruś)">
Marszałki (Białoruś)

Marszałki (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn. Obecnie Marszałki obejmują również dawną wieś Miłosze.
W dwudziestoleciu międzywojennym wsie Marszałki i Miłosze leżały w Polsce, w województwie nowogródzkim, w powiecie wołożyńskim.

</doc>
<doc id="4519238" url="https://pl.wikipedia.org/wiki?curid=4519238" title="Galdin">
Galdin

Święty Galdin, właściwie: "Galdino Valvassi della Sala" (zmarły 18 kwietnia 1176) – biskup Mediolanu.
Kanclerz biskupa Uberta. W sporze papieża z cesarzem stanął po stronie tego pierwszego. W 1166 został kardynałem i biskupem Mediolanu. Odbudowywał zniszczone podczas wojny kościoły. Opiekował się ludźmi bezdomnymi i chorymi. Przeciwstawiał się herezji katarów. Jego relikwie umieszczono w ołtarzu głównym katedry.

</doc>
<doc id="4519240" url="https://pl.wikipedia.org/wiki?curid=4519240" title="Ponikowica (przystanek kolejowy)">
Ponikowica (przystanek kolejowy)

Ponikowica (ukr. Пониковиця, ros. Пониковица) – przystanek kolejowy w pobliżu miejscowości Ponikowica, w rejonie złoczowskim, w obwodzie lwowskim, na Ukrainie.

</doc>
<doc id="4519241" url="https://pl.wikipedia.org/wiki?curid=4519241" title="Józef Lohyňa">
Józef Lohyňa



</doc>
<doc id="4519245" url="https://pl.wikipedia.org/wiki?curid=4519245" title="Medellín (singel)">
Medellín (singel)

Medellín – utwór muzyczny, wykonywany w duecie przez amerykańską piosenkarkę Madonnę i kolumbijskiego piosenkarza Malumę, pochodzący z czternastego albumu studyjnego Madonny, "Madame X" (2019). 17 kwietnia 2019 roku został wydany przez wytwórnię Interscope Records na pierwszym promującym go singlu.
Powstanie i wydanie.
Madonna i Maluma poznali się 20 sierpnia 2018 roku, za kulisami gali MTV Video Music Awards 2018 w Nowym Jorku. W lutym 2019 roku artyści zamieścili w serwisie Instagram wspólne zdjęcia ze studia nagraniowego. W marcu Maluma potwierdził w wywiadzie dla magazynu „Forbes” współpracę muzyczną z Madonną, nazywając ją „olbrzymim krokiem dla mojej kultury, dla kultury latynoamerykańskiej”.
15 kwietnia Madonna ogłosiła w mediach społecznościowych premierę singla, przewidzianą na dwa dni później, zamieszczając dodatkowo jego okładkę. Premiera utworu odbyła się 17 kwietnia o godzinie 17 czasu (czyli o 18 ) w stacji radiowej Beats 1 korporacji Apple Inc., podczas wywiadu z piosenkarką.
Odbiór krytyczny.
Jillian Mapes z serwisu Pitchfork napisała w recenzji: „Biorąc pod uwagę podążania [Madonny] za trendami z ostatnich lat, piosence bliżej do szczytu, aniżeli dna sterty. W warstwie dźwiękowej jest ona bardziej powściągliwa niż twórczość z fazy EDM, pozwalając na większe skupienie na detalach, które w większości wypadają dobrze (choć echo i auto-tune to lekka przesada)”. Owen Myers z dziennika „The Guardian” ocenił: „Rozbrajająca pierwsza piosenka z czternastego albumu piosenkarki ma parę wpadek tekstowych, ale przypomina o jej umiejętnościach łączenia stylów muzycznych (…). Jej najbardziej rozbrajającym elementem jest kojące poczucie spokoju”. Sal Cinquemani ze Slant Magazine napisał: „Cukierkowe harmonie Madonny, szczególnie podczas hooku piosenki, z bajeczną słodyczą współbrzmią z żigolakowym wokalem Malumy”. Joey Nolfi z „Entertainment Weekly” nazwał singel „przewiewnym, wakacyjnym hymnem”. Justin Myers z czasopisma „i” ocenił: „«Medellín» nie wywoła w disco rewolucji, stanowi jednak dowód na to, że Madonna nie utraciła jeszcze odważnego ducha (…). Wciąż ma coś do powiedzenia, a my, jak zwykle, jesteśmy zmuszeni do słuchania”. Charlotte Gunn z „NME” napisała: „Piosenka ma wszystko to, czego oczekujemy od powrotu Madonny: jest świeża, trzyma chyba jej najwyższy poziom od lat i wyznacza ton nowej erze”.
Caryn Ganz z „The New York Times” oceniła: „Uderzając w refren z rozpostartymi ramionami, piosenka szybuje, by potem upaść za sprawą żenującego tekstu. Co prawda jej błędy nie są szczególnie porażające, bardziej przypomina to jednak drobny krok do przodu, aniżeli zdecydowany progres”. Jem Aswad z magazynu „Variety” nazwał „Medellín” „słabym powrotem Madonny” i skrytykował nawiązanie w tekście do kartelu z Medellín. Chuck Arnold z „New York Post” ocenił: „Ciężko sobie wyobrazić, co miała w głowie królowa popu, gdy nagrywała ten jeden z najgorszych singli w swojej karierze, wypełnionej przecież mnóstwem świetnych”.
Teledysk.
Teledysk do „Medellín” został wyreżyserowany przez Dianę Kunst i Mau Morgó. Jego premiera odbyła się 24 kwietnia 2019 podczas specjalnego programu stacji MTV, emitowanego na żywo przez oddziały stacji na świecie. Transmisji towarzyszył wywiad z Madonną, przeprowadzony przez Trevora Nelsona w Londynie w obecności około 150 fanów.
Występy na żywo.
1 maja 2019 roku Madonna i Maluma po raz pierwszy wykonali „Medellín” na żywo podczas gali Billboard Music Awards 2019 w Las Vegas.

</doc>
<doc id="4519249" url="https://pl.wikipedia.org/wiki?curid=4519249" title="Formuła Mondial">
Formuła Mondial

Formuła Mondial – seria wyścigowa powstała w 1983 roku.
Charakterystyka.
Pod koniec 1981 roku prezydent FISA Jean-Marie Balestre ogłosił na konferencji plenarnej organizacji powołanie Formuły Mondial. Seria miała być rozgrywana w różnych krajach świata i zastąpić m.in. Formułę Pacific i Formułę Atlantic. Początkowo zakładano użycie dwulitrowych jednostek, jednak takie silniki nie były dostępne w Europie i Ameryce Północnej, dlatego ostatecznie przepisy ograniczyły pojemność silników do 1,6 litra, a także zabroniły stosowania efektu przyziemnego. W 1983 roku seria zadebiutowała w Australii, Nowej Zelandii i Ameryce Północnej. Mistrzem edycji północnoamerykańskiej został Michael Andretti.
W 1989 roku w Pucharze Pokoju i Przyjaźni zaadaptowano Formułę Mondial, zastępując tym samym Formułę Easter. Różnica względem edycji z 1983 roku polegała na tym, iż silniki mogły pochodzić wyłącznie z samochodów produkowanych w krajach socjalistycznych. W tej kategorii rozgrywano zawody do momentu rozwiązania Pucharu w 1990 roku.

</doc>
<doc id="4519250" url="https://pl.wikipedia.org/wiki?curid=4519250" title="Brody (stacja kolejowa)">
Brody (stacja kolejowa)

Brody (ukr. Броди, ros. Броды) – stacja kolejowa w miejscowości Brody, w rejonie złoczowskim, w obwodzie lwowskim, na Ukrainie.
Stacja powstała w czasach Austro-Węgier na linii kolei galicyjskiej im. Karola Ludwika. Była to ostatnia stacja w Austro-Węgrzech, znajdująca się w pobliżu granicy z Imperium Rosyjskim. Na dworcu mieściła się wówczas ekspozytura urzędu celnego I klasy. Stacją graniczną po stronie rosyjskiej był Radziwiłłów. Pomiędzy obiema stacjami istniało kolejowe połączenie transgraniczne. Po I wojnie światowej stacja straciła swój nadgraniczny charakter.

</doc>
<doc id="4519254" url="https://pl.wikipedia.org/wiki?curid=4519254" title="Sophie Villeneuve">
Sophie Villeneuve

Sophie Villeneuve (ur. 6 listopada 1969 w Miluzie) – francuska biegaczka narciarska, zawodniczka klubu Douanes Dauphine .
Kariera.
W 1988 roku wystąpiła na mistrzostwach świata juniorów w Saalfelden, zajmując 60. miejsce w biegu na 5 km techniką klasyczną oraz 15. miejsce w biegu na 15 km stylem dowolnym. Podczas rozgrywanych rok później mistrzostw świata juniorów w Vang zajęła odpowiednio 26. i 16. miejsce, a w sztafecie była dziesiąta.
W Pucharze Świata zadebiutowała 2 marca 1990 roku w Lahti, zajmując 34. miejsce w biegu na 5 km stylem dowolnym. Pierwsze punkty zdobyła nieco ponad rok później, 9 marca 1991 roku w Falun, zajmując 15. miejsce w biegu na 15 km stylem dowolnym. Nigdy nie stanęła na podium zawodów tego cyklu, najlepszy wynik osiągnęła 10 grudnia 1997 roku w Mediolanie, kończąc sprint stylem dowolnym na czwartej pozycji. Walkę o podium przegrała tam z Anitą Moen z Norwegii. Najlepsze rezultaty osiągnęła w sezonie 1997/1998, kiedy zajęła 14. miejsce w klasyfikacji generalnej.
W 1992 roku wystąpiła na igrzyskach olimpijskich w Albertville, zajmując między innymi piąte miejsce w sztafecie i osiemnaste na dystansie 30 km stylem dowolnym. Na rozgrywanych dwa lata później igrzyskach w Lillehammer była dziewiąta w biegu na 15 km techniką dowolną. Brała też udział w igrzyskach olimpijskich w Nagano w 1998 roku, gdzie zajęła jedenaste miejsce w sztafecie i siedemnaste w biegu na 30 km. Była też między innymi dziewiąta w biegu na 15 km stylem dowolnym podczas mistrzostw świata w Trondheim w 1997 roku oraz dziesiąta w biegu na 5 km techniką klasyczną i biegu pościgowym podczas mistrzostw świata w Ramsau dwa lata później.
Osiągnięcia.
Puchar Świata.
Miejsca na podium.
Villeneuve nigdy nie stała na podium zawodów PŚ.

</doc>
<doc id="4519257" url="https://pl.wikipedia.org/wiki?curid=4519257" title="Marcantonio Barbarigo">
Marcantonio Barbarigo

Marcantonio Barbarigo (ur. 6 marca 1640 w Wenecji, zm. 26 maja 1706 w Montefiascone) – włoski kardynał.
Życiorys.
Urodził się 6 marca 1640 roku w Wenecji, jako syn Antonia Barbarigo i Agnesii Falier. Studiował na Uniwersytecie Padewskim, gdzie uzyskał doktorat utroque iure. 6 czerwca 1678 roku został wybrany arcybiskupem Korfu, a dwadzieścia dni później przyjął sakrę. 2 września 1686 roku został kreowany kardynałem prezbiterem i otrzymał kościół tytularny Santa Susanna. Rok później został przeniesiony do diecezji Montefiascone, zostając arcybiskupem ad personam. Zmarł 26 maja 1706 roku w Montefiascone.

</doc>
<doc id="4519261" url="https://pl.wikipedia.org/wiki?curid=4519261" title="Artysta narodowy">
Artysta narodowy

Artysta narodowy ("słow." "národný umelec", "czes." "národní umělec") – honorowy tytuł Republiki Czechosłowackiej, przyznawany artystom narodowości czeskiej lub słowackiej. Przyjęty został ustawą Zgromadzenia Narodowego Republiki Czechosłowackiej 20 kwietnia 1948 roku. Prawo weszło w życie z dniem 6 maja 1948 roku ustawą nr 130/1948. Na jej mocy prezydent mógł przyznać tytuł artyście narodowości czeskiej lub słowackiej, którego działalność artystyczna prezentuje szczególnie wysoki poziom i wyjątkowe znaczenie dla wzbogacania kultury narodowej. Nagroda mogła zostać też przyznana pośmiertnie. 
Ustawa nr 79/1953 z dnia z 16 września 1953 roku wprowadzała zmianę do ustawy i zmieniła określenie narodowości artysty z czeskiej i słowackiej na obywatela czechosłowackiego. Tytuł został przyznany nie tylko za prawdziwe walory artystyczne, ale także za polityczną zgodność z panującym w tym czasie reżimem. Artysta narodowy otrzymywał dożywotnią emeryturę honorową równą profesorowi uniwersyteckiemu. Zostało to zmienione przez zmianę ustawy, na mocy której emerytura przyznawana była uznaniowo przez rząd. Dzięki temu przyznanie tytułu i emerytury stało się jednym z narzędzi władzy politycznej do kierowania życiem artystycznym w Republice Czeskiej.
Jeszcze zanim ustawa weszła w życie, rząd powołał w sumie 33 artystów narodowych. Na posiedzeniu rządu w dniu 9 listopada 1945 roku, w związku z przyznaniem honorowego tytułu malarzowi Ludvíkowi Kubie, Maxowi Švabinskiemu, Václavowi Špálowi i Václavowi Rabasowi, opracowano wymóg odpowiedniej podstawy prawnej do przyznania tego tytułu. Tytuł został przyznany przez Prezydenta Republiki. Artysta narodowy miał prawo nosić odznakę honorową.
Obecnie tytuł nie jest przyznawany. Został zniesiony w 1990 roku na mocy ustawy nr 404/1990.
Kontrowersje.
W 1990 roku przyznawanie tytułu zostało zniesione, ze względu na to, że zbyt duży wpływ na jej nadawanie miał dawny reżim. Kilku artystów otrzymało tytuł za polityczną zgodność z ówczesnym reżimem, a nie za prawdziwe walory artystyczne. W okresie cenzury, kiedy wielu artystów wyemigrowało lub odmówiło prowadzenia działalności, zasady promocji artystycznej były w większości podyktowane polityką.
Według Zuzany Bartošovej, badaczki z Institute of Art History of SAS, po 1968 roku tytuł ten otrzymali przede wszystkim artyści, którzy byli za ideologią i ideą, że sztuka powinna służyć celom politycznym i je promować. Wszystko, co stworzyli autorzy podczas normalizacji, można uznać za twórcze dzieło, a nie za dzieło sztuki. Przykładem tego jest nieistniejąca już statua przedstawiająca głowę Lenina, stworzona przez rzeźbiarza Jana Kulicha w Żylinie. Bartošová twierdzi, że w tym czasie rzeźbiarze akademiccy i malarze często otrzymywali kontrakty od państwa, które „odpowiadały przeciętnemu gustowi urzędników i urzędów”. Wyjątkowość i oryginalność dzieł krajowych artystów, takich jak architekt Dušan Jurkovič, Martin Benka, Miloš Alexander Bazovský, Ľudovít Fulla i Janko Alexy, były doceniane już przed 1968 rokiem, a posiadanie ich jest nadal uważane za prestiż.
Podobnie sytuacja wyglądała wśród pisarzy i publicystów. Według Dany Hučkovej, dyrektor Instytutu Literatury Słowackiej, w połowie lat sześćdziesiątych przyznanie tytułu było aktem rehabilitacji ludzi, którzy zostali przymusowo zdegradowani lub nawet prześladowani. W tym czasie Laco Novomeský i Ján Smrek zostali artystami narodowy. Dopiero w okresie normalizacji związek artysty z reżimem politycznym ujawnił się w tytule. W tych latach tytuł otrzymał m.in. Vladimír Mináč, Miroslav Válek i Vojtech Mihálik.

</doc>
<doc id="4519263" url="https://pl.wikipedia.org/wiki?curid=4519263" title="Carlo Stefano Anastasio Ciceri">
Carlo Stefano Anastasio Ciceri

Carlo Stefano Anastasio Ciceri (ur. 26 grudnia 1618 w Mediolanie, zm. 24 czerwca 1694 w Como) – włoski kardynał.
Życiorys.
Urodził się 26 grudnia 1618 roku w Mediolanie, jako syn Vincenza Ciceriego. Studiował na Uniwersytecie Bolońskim, gdzie uzyskał doktorat utroque iure. Następnie był referendarzem Świętej Konsulty i Trybunału Obojga Sygnatur. 22 września 1659 roku został wybrany biskupem Alessandrii, a 5 października przyjął sakrę. W 1680 roku został przeniesiony do diecezji Como. 2 września 1686 roku został kreowany kardynałem prezbiterem i otrzymał kościół tytularny Sant’Agostino. Zmarł 24 czerwca 1694 roku w Como.

</doc>
<doc id="4519265" url="https://pl.wikipedia.org/wiki?curid=4519265" title="Anton Chromych">
Anton Chromych

Anton Heorhijowycz Chromych, ukr. Антон Георгійович Хромих (ur. 23 maja 1982 roku w Ługańsku) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Krystał Ołeksandrija, barwy którego bronił w juniorskich mistrzostwach Ukrainy (DJuFL). W 2000 podpisał rozpoczął karierę piłkarską w Arsenału Charków. Od 2001 do 2003 występował w białoruskiej drużynie Dniapro-Transmasz Mohylew. Na początku 2004 został zaproszony do Czornomorca Odessa. Latem 2005 przeszedł do MFK Mikołajów. Potem bronił barw klubów Dnister Owidiopol, Helios Charków i Stal Ałczewsk. W kwietniu 2015 podpisał kontrakt z białoruskim Naftanem Nowopołock. 10 sierpnia 2015 został piłkarzem klubu Reał Farma Odessa. 10 lipca 2017 zasilił skład Żemczużyny Odessa.

</doc>
<doc id="4519268" url="https://pl.wikipedia.org/wiki?curid=4519268" title="Psychoza (ujednoznacznienie)">
Psychoza (ujednoznacznienie)



</doc>
<doc id="4519269" url="https://pl.wikipedia.org/wiki?curid=4519269" title="Aleksandr Zajcew (łyżwiarz)">
Aleksandr Zajcew (łyżwiarz)



</doc>
<doc id="4519271" url="https://pl.wikipedia.org/wiki?curid=4519271" title="Bates Motel">
Bates Motel



</doc>
<doc id="4519274" url="https://pl.wikipedia.org/wiki?curid=4519274" title="Robert Podolski">
Robert Podolski

Robert Podolski (ur. 11 kwietnia 1975) – polski kierowca wyścigowy.
Biografia.
Jest synem Wacława oraz młodszym bratem Rafała. Karierę rozpoczął w 1992 roku od rywalizacji w amatorskich zawodach Polskiego Fiata 126p. W 1993 roku zadebiutował Promotem w WSMP, zajmując jedenaste miejsce w klasyfikacji Formuły Easter. W sezonie 1994 zmienił pojazd na Estonię 25 i zajął w Polskiej Formule Easter czwarte miejsce na koniec sezonu. W sezonie 1996 zadebiutował w klasie E-2000, kończąc sezon na jedenastym miejscu. Rok 1997 zakończył na trzecim miejscu w klasie E-1600. W roku 2000, ścigając się Eufrą, zdobył cztery podia i zajął trzecie miejsce w Formule 3.
Uczestniczył również w GSMP, debiutując w 1993 roku. W latach 1994–1995 został mistrzem klasy E1. Rok później był trzeci w klasyfikacji generalnej GSMP oraz ponownie pierwszy w klasie E1. W sezonie 1997 był drugi w grupie E, ulegając jedynie bratu. Rok 1998 zakończył na trzecim miejscu w klasyfikacji generalnej.
W latach 2000–2002 okazjonalnie uczestniczył także w rajdach jako pilot, m.in. w Rajdzie Wisły, Rajdzie Rzeszowskim czy Rajdzie Krakowskim.

</doc>
<doc id="4519275" url="https://pl.wikipedia.org/wiki?curid=4519275" title="Madame X">
Madame X



</doc>
<doc id="4519281" url="https://pl.wikipedia.org/wiki?curid=4519281" title="Victor Crone">
Victor Crone

Victor Crone (ur. 31 stycznia 1992 w Österåker) – szwedzki piosenkarz, gitarzysta i autor tekstów. Reprezentant Estonii w Konkursie Piosenki Eurowizji 2019.
Życiorys.
Dorastał w muzycznej rodzinie, jego babcia była piosenkarką, a dziadek skrzypkiem. Naukę gry na gitarze rozpoczął w wieku 12 lat, a dwa lata później zaczął śpiewać i pisać pierwsze piosenki. 
W 2015 brał udział w "Melodifestivalen", programie wyłaniającym reprezentanta Szwecji w Konkursie Piosenki Eurowizji. W eliminacjach wystąpił w duecie z raperem Behrangiem Miri. W 2016 w Szwecji spotkał estońskiego piosenkarza Stiga Rästę, z którym nawiązał współpracę.
W 2019 z utworem „Storm” wygrał konkurs "Eesti Laul", zostając reprezentantem Estonii w 64. Konkursie Piosenki Eurowizji w Tel Awiwie. 14 maja wystąpił jako czternasty w kolejności startowej w pierwszym półfinale i z czwartego miejsca awansował do finału. 18 maja wystąpił w finale konkursu i uplasował się na 20. miejscu po zdobyciu łącznie 76 punktów, w tym 48 punktów od telewidzów (16. miejsce) i 28 punktów od jurorów (20. miejsce). 
W listopadzie 2019 został ogłoszony uczestnikiem "Melodifestivalen 2020", do których zgłosił się z piosenką „Troubled Waters”. Awansował do finału, w którym ostatecznie zajął 9. miejsce po zdobyciu 57 punktów (19 punktów od jurorów i 38 od widzów). W kwietniu 2020 wystąpił w projekcie "Eurovision Home Concerts", w którym wykonał akustyczną wersję „Storm” i cover kompozycji „Goodbye to Yesterday” estońskiego duetu – Eliny Born i Stiga Rästy.

</doc>
<doc id="4519286" url="https://pl.wikipedia.org/wiki?curid=4519286" title="Chomik chiński">
Chomik chiński



</doc>
<doc id="4519287" url="https://pl.wikipedia.org/wiki?curid=4519287" title="Allison Mayfield">
Allison Mayfield

Allison Mayfield (ur. 3 października 1989 w Kansas City) – amerykańska siatkarka, grająca na pozycji przyjmującej. Od stycznia 2019 roku występuje w węgierskiej drużynie Fatum Nyíregyháza.
Sukcesy klubowe.
Mistrzostwo Finlandii:
Mistrzostwo Peru:
Puchar Węgier:
Mistrzostwo Węgier:

</doc>
<doc id="4519290" url="https://pl.wikipedia.org/wiki?curid=4519290" title="Tania Mallet">
Tania Mallet

Tania Mallet (ur. 19 maja 1941 w Blackpool, zm. 30 marca 2019) – angielska modelka i aktorka. Wystąpiła w roli Tilly Masterson w bondowskim filmie "Goldfinger" z 1964 roku.
Życiorys.
Urodziła się w Blackpool w 1941 roku. Uczęszczała do Lucy Clayton’s School Of Modelling. Karierę modelki rozpoczęła w wieku szesnastu lat. Szczyt jej kariery przypadł na lata sześćdziesiąte XX wieku. W 1961 roku pojawiła się na okładce czasopisma „Vogue”. Na początku lat sześćdziesiątych była jedną z kandydatek do roli dziewczyny Bonda w powstającym filmie "Pozdrowienia z Rosji". Ostatecznie rolę tę dostała Daniela Bianchi.
W 1964 roku zagrała inną dziewczynę Bonda w filmie "Goldfinger". Film odniósł sukces, ale był to jej pierwszy i ostatni występ na dużym ekranie. Zrezygnowała tłumacząc się ograniczającym jej wolność kontraktem i niskimi zarobkami na planie. W 1976 roku pojawiła się epizodycznie w jednym z odcinków serialu "The New Avengers".
W 1976 roku poślubiła Simona Radcliffe’a, została przybraną matką jego dzieci z poprzedniego małżeństwa. Pozostali w związku małżeńskim aż do jego śmierci w 2016 roku. Zmarła w 2019 roku.

</doc>
<doc id="4519291" url="https://pl.wikipedia.org/wiki?curid=4519291" title="Zapora Ennepe">
Zapora Ennepe

Zapora Ennepe (niem. "Ennepetalsperre") – zapora wodna położona w południowo-zachodniej części miasta Breckerfeld w powiecie Ennepe-Ruhr, ok. 5 km na północny wschód od Radevormwald i 7 km na zachód od Schalksmühle, w kraju związkowym Nadrenia Północna-Westfalia w Niemczech.
Historia.
Została zbudowana w latach 1902–1904. Powierzchnia zbiornika wody wynosi 103 hektary, a pojemność 12,6 mln m³. Zapora służy przede wszystkim do pozyskiwania wody pitnej, ale także przy niskich stanach, do wyrównywania poziomu wody rzeki Ruhry i wytwarzania energii elektrycznej. Początkowo zapora zaopatrywała w wodę gospodarstwa rolne i liczne wówczas kuźnice w dolinie Ennepe.
W nocy z 16 na 17 maja 1943 roku zapora była jednym z celów brytyjskiej operacji wojskowej „Chastise” polegającej na zbombardowaniu niemieckich zapór na rzekach w Zagłębiu Ruhry specjalnie w tym celu skonstruowanymi tzw. „skaczącymi bombami”. Zapora Ennepe nie została jednak uszkodzona.
Opis.
Kamienna ściana zapory Ennepe, została zbudowana według projektu Otto Intze w 1904 roku. Ma wysokość ok. 51 metrów przy długości korony 320 metrów i szerokości 4,5 metra. Zapora została podwyższona o około 10 metrów w latach 1909–1912. Zwiększyło to pojemność z 10,3 mln m³ do 12,6 mln m³ wody. 
Po przejęciu zapory w 1997 roku przez Ruhrverband (pol. Związek Ruhry) zaporę wyremontowano. W tym samym czasie utworzono przejście kontrolne przez fundament ściany oporowej, mające służyć odprowadzaniu wód podziemnych. Po naprawie korona zapory została zamknięta dla ruchu, dozwolonego wcześniej. 
Dzisiaj.
Od początku 2006 roku na zaporze funkcjonuje niewielka elektrownia wodna. Turbina przepływowa ma maksymalną przepustowość 1,4 m³/s. Średnia roczna produkcja energii, która przesyłana jest do sieci elektrycznej, wynosi 1,4 mln kWh. Operatorem elektrowni wodnej jest Lister-Lenne-Kraftwerke GmbH, spółka zależna związku Ruhrverband.

</doc>
<doc id="4519296" url="https://pl.wikipedia.org/wiki?curid=4519296" title="Radziwiłłów (stacja kolejowa)">
Radziwiłłów (stacja kolejowa)

Radziwiłłów (ukr. Радивилів, ros. Радивилов) – stacja kolejowa w miejscowości Radziwiłłów, w rejonie radziwiłłowskim, w obwodzie rówieńskim, na Ukrainie.
Stacja powstała w czasach Imperium Rosyjskiego na linii Kolei Południowo-Zachodniej. Była wówczas rosyjską stacją graniczną na granicy z Austro-Węgrami. Stacją graniczną po stronie austro-węgierskiej były Brody. Pomiędzy obiema stacjami istniało kolejowe połączenie transgraniczne. Po I wojnie światowej stacja straciła swój nadgraniczny charakter.

</doc>
<doc id="4519297" url="https://pl.wikipedia.org/wiki?curid=4519297" title="Strefa Bench Maji">
Strefa Bench Maji

Strefa Bench Maji ("Bench Maji Zone") – jedna ze stref w Etiopii, w Regionie Narodów, Narodowości i Ludów Południa. Centrum administracyjne stanowi miasto Mizan Teferi. Do innych ważniejszych miejscowości należą: Maji, Bachuma i Suc Suc. Znajduje się tutaj Park Narodowy Omo.
Demografia.
Według spisu ludności z 2007 roku strefa miała łączną populację 652 tys. mieszkańców na powierzchni 19 252 km² i gęstość zaludnienia 34 osób/km². W strefie było 398 (0,06%) pasterzy, a 11,5% stanowili mieszkańcy miast. 
Do głównych grup etnicznych należeli: Bench (45,1%), Mekan (21,4%), Amharowie (8,2%), Kaffa (6,6%), Dizi (5,2%), Sheko (4,2%) i Suri (3,9%). Do pozostałych grup etnicznych należało 5,5% populacji. 
Pod względem religijnym 49,3% wyznawało protestantyzm, 26,3% praktykowało tradycyjne religie plemienne, 18,1% etiopskie prawosławie i 3,5% było muzułmanami.
Podział administracyjny.
W skład strefy wchodzi 11 wored:

</doc>
<doc id="4519299" url="https://pl.wikipedia.org/wiki?curid=4519299" title="Park Skaryszewski (przystanek kolejowy)">
Park Skaryszewski (przystanek kolejowy)



</doc>
<doc id="4519303" url="https://pl.wikipedia.org/wiki?curid=4519303" title="Buse Ünal">
Buse Ünal

Buse Ünal (ur. 29 lipca 1997) – turecka siatkarka, grająca na pozycji rozgrywającej. 
Sukcesy klubowe.
Klubowe Mistrzostwa Świata:
Liga turecka:
Superpuchar Turcji:
Sukcesy reprezentacyjne.
Igrzyska Śródziemnomorskie:
Mistrzostwa Europy:

</doc>
<doc id="4519304" url="https://pl.wikipedia.org/wiki?curid=4519304" title="58 km">
58 km

58 km (ukr. 58 км, ros. 58 км) – przystanek kolejowy w miejscowości Krupiec, w rejonie radziwiłłowskim, w obwodzie rówieńskim, na Ukrainie.

</doc>
<doc id="4519308" url="https://pl.wikipedia.org/wiki?curid=4519308" title="Bombardowanie Cabry">
Bombardowanie Cabry

Bombardowanie Cabry – atak lotniczy na andaluzyjskie miasto Cabra przeprowadzony 7 listopada 1938 roku, w czasie wojny domowej w Hiszpanii, przez lotnictwo Republiki Hiszpańskiej. Według szacunków w bombardowaniu zginęło od 101 do 109 osób, zaś ponad 200 zostało rannych.
Przebieg.
7 listopada 1938 roku trzy bombowce SB-2 sił powietrznych Republiki Hiszpańskiej zbombardowały miasto Cabra w prowincji Kordoba. Republikańscy lotnicy zaatakowali miasto, z powodu rzekomego stacjonowania tam włoskich wojsk zmechanizowanych. Piloci mylnie zidentyfikowali stoiska targowe jako namioty wojskowe i zrzucili na nie łącznie 6 ton bomb. Jedna z bomb o masie 200 kilogramów, spadła na rynek, gdzie zabiła dziesiątki cywilów. Większość pocisków eksplodowało na rynku miasta i w dzielnicach robotniczych. Zginęło pomiędzy 101 a 109 osób, a ponad 200 zostało rannych. Obrona przeciwlotnicza nacjonalistów została zaskoczona i nie zdążyła otworzyć ognia.

</doc>
<doc id="4519310" url="https://pl.wikipedia.org/wiki?curid=4519310" title="Nadja Regin">
Nadja Regin

Nadja Regin (ur. 2 grudnia 1931, zm. 6 kwietnia 2019) – serbska aktorka filmowa i telewizyjna.
Biografia.
Nadja Regin urodziła się w 1931 roku w Niszu w Jugosławii (obecnie Serbia). Ukończyła studia na Akademii Sztuki w Belgradzie oraz na Uniwersytecie Belgradzkim. Jako aktorka zadebiutowała w filmach jugosłowiańskich oraz koprodukcjach. Pod koniec lat pięćdziesiątych XX wieku wyjechała do Wielkiej Brytanii. Zdobyła rozgłos w latach sześćdziesiątych dzięki występom w filmach i serialach brytyjskich. Najgłośniejszymi filmami z jej udziałem były "Pozdrowienia z Rosji" oraz "Goldfinger" z serii filmów o przygodach Jamesa Bonda.
Jej role telewizyjne obejmują występy w "The Avengers", "Danger Man", "Świętym" oraz "Dixon of Dock Green".

</doc>
<doc id="4519314" url="https://pl.wikipedia.org/wiki?curid=4519314" title="Dom Prowincyjny w Nowej Wsi Spiskiej">
Dom Prowincyjny w Nowej Wsi Spiskiej

Dom Prowincyjny (słow. "Provinčný dom") – zabytkowy budynek w Nowej Wsi Spiskiej na Słowacji. Pierwotnie ratusz, później siedziba Prowincji XIII, a następnie XVI Miast Spiskich (stąd nazwa), obecnie muzeum.
Położenie.
Budynek wznosi się w centralnej części północnej pierzei wrzecionowatego rynku (słow. Radničné námestie) miejskiego, na wysokości kościoła pw. Wniebowzięcia NMP. Oficjalny adres: Letná ul. 50. Przejazdowa brama z lewej strony jego fasady stanowi wyjazd z rynku w kierunku Lewoczy (w jej osi ciągnie się Levočská ulica).
Historia.
Budynek wzniesiono zapewne w I połowie XV w. z przeznaczeniem na ratusz. Uważa się, że w roku 1443 w nim właśnie został zawarty pokój między królem Węgier Władysławem Jagiellończykiem a Janem Jiskrą z Brandysa, kończący wojnę o tron węgierski dla Władysława Pogrobowca.
W piwnicach było więzienie, ale trzymano tam również wino. Na parterze było m.in. archiwum i siedziba straży miejskiej. Na piętrze w dużej sali obradowała Rada Miasta, a oprócz tego były tam kancelarie wójta, notariusza i skarbnika miejskiego. Dach, kryty gontem nakrywał poddasze, wykorzystywane jako spichlerz. Po 1711 r. bywał tu okresowo ówczesny starosta spiski, książę Teodor Józef Lubomirski: w 1723 r. pomieszczenia piętra przebudowano na salę teatralną, w której wystawiano przedstawienia teatralne dla księcia i jego dworu. W latach 1763-1765 wykonano remont budynku.
XIII Miast Spiskich powróciło do korony węgierskiej w wyniku I rozbioru Polski, w 1772 r. Ich uroczyste włączenie do żupy spiskiej miało miejsce 5 listopada tego roku w Nowej Wsi Spiskiej – zapewne w budynku ratusza. Miasta te zaczęły się jednak domagać się swych dawnych praw i w 1774 r. utworzono z nich na powrót samodzielną Prowincję XVI Miast Spiskich. Siedzibę jej administracji umieszczono w ratuszu, odkupionym od miasta 17 marca 1775 r. za 9 tys. węgierskich złotych i wkrótce gruntownie przebudowanym.
Budynek był siedzibą Prowincji XVI Miast Spiskich i jej głównych urzędów do 1876 r. z dwoma przerwami w latach 1785–91 oraz 1850–1861, co było związane z polityczno-administracyjnymi zmianami, jakie zachodziły w cesarstwie w czasie reform Józefa II oraz po upadku węgierskiego powstania z l. 1848–49. W międzyczasie budynek trzykrotnie niszczyły pożary: w roku 1844, 1846 i 2 lutego roku 1849, w czasie ataku wojsk cesarskich na Spiską Nową Wieś. Przy kolejnych odbudowach i przebudowach dach pokryto dachówką, a w 1862 r. zainstalowano kanalizację. W 1870 r. część pomieszczeń wynajęła poczta, która w następnym roku na tyłach budynku zainstalowała centralę telegraficzną.
Po ostatecznej likwidacji Prowincji w 1876 r. budynek przejęła żupa spiska, która ostatecznie w 1894 r. sprzedała go na licytacji za 18,6 tys. złotych Kasie Oszczędnościowej XVI Miast Spiskich. Ta w latach 1894–95 przebudowała go do dzisiejszego stanu, m.in. kryjąc dach blachą oraz umieszczając na szczycie swój herb i okolicznościowy napis. Od 1954 r. w budynku mieści się Muzeum Spisza (słow. "Múzeum Spiša"). W 2002 r. ponownie restaurowano dekoracyjną fasadę budowli.
Architektura.
Budynek wzniesiono na planie litery „L”, której podstawa leży wzdłuż pierzei rynkowej. Z czasem dobudowano do niego kolejne budowle, ciągnące się w głąb wydłużonej działki, którą od zach. ogranicza ulica Levočská. Budynek główny jest piętrowy, podpiwniczony, nakryty dachem spadzistym. Dyspozycja pomieszczeń nieregularna. Na podstawie opisu z 1734 r. wiemy, że na parterze były cztery izby i kilka pomieszczeń gospodarczych, a na piętrze siedem izb i większa sala posiedzeń Rady Miejskiej.
Najefektowniejszym elementem budowli jest jej elewacja frontowa od strony rynku. Generalnie siedmioosiowa, jednak na parterze regularność zaburza podwójnej szerokości sień przejazdowa, zwana Bramą Lewocką. Pośrodku jej łuku znajduje się rzeźbiony w kamieniu herb Prowincji XVI Miast Spiskich, nadany w 1774 r. Obok wyróżnia się węższe przejście dla pieszych. Wszystkie otwory posiadają skromne, profilowane opaski, a elewację w obszarze parteru pokrywa równie delikatne pasowe boniowanie.
Elewacja pierwszego piętra, oddzielona od parterowej słabo zaznaczonym gzymsem, jest siedmioosiowa, symetryczna i bogato zdobiona. Posiada bogatą rokokową dekorację stiukową, pochodzącą z końca XVIII w. Pod i nad każdym z otworów okiennych znajdują się różne kompozycje ornamentów roślinnych. Przestrzenie między oknami wypełnia 6 kartuszy. Sceny w nich przedstawione symbolizują cnoty, które powinni posiadać członkowie Rady Miejskiej i miejscy urzędnicy. Ich zrozumienie ułatwiają łacińskie napisy na wstęgach, usytuowanych u dołu kartuszy. Fasadę wieńczy balustrada z czarnego kamienia z neobarokowym szczytem pośrodku, pochodząca z końca XIX w., z czasów, gdy mieściła się tu Kasa Oszczędnościowa XVI Miast Spiskich. Wokół herbu XVI Miast biegł napis: „"A szepesi XVI városi Takarék-pénztár"”.

</doc>
<doc id="4519317" url="https://pl.wikipedia.org/wiki?curid=4519317" title="Jacek Ziemnicki">
Jacek Ziemnicki

Jacek Ziemnicki (ur. 30 maja 1997) – polski siatkarz, grający na pozycji przyjmującego. Od sezonu 2018/2019 występuje w szwajcarskiej drużynie VBC Uni Bern.

</doc>
<doc id="4519320" url="https://pl.wikipedia.org/wiki?curid=4519320" title="Kolumna maryjna w Nowej Wsi Spiskiej">
Kolumna maryjna w Nowej Wsi Spiskiej

Kolumna maryjna w Nowej Wsi Spiskiej (słow "Mariánsky stĺp") – kamienna kolumna, zwieńczona figurą Niepokalanej Panny Marii (Immaculaty), wznosząca się na rynku w Nowej Wsi Spiskiej na Słowacji.
Położenie.
Kolumna jest usytuowana w centrum miasta, na rynku, przed farnym kościołem pw. Wniebowzięcia NMP. Oficjalny adres: Radničné námestie 6.
Historia.
Ufundował ją książę Teodor Józef Lubomirski, ówczesny starosta spiski, jako pierwszą z 13 podobnych kolumn, jakie miały zostać wzniesione z jego donacji kolejno we wszystkich 13 miastach starostwa spiskiego. Ustawiona została w 1724 r. Wykonał ją według wszelkiego prawdopodobieństwa rzeźbiarz i kamieniarz Friedrich Horn z Lewoczy.
Charakterystyka.
Zespół, utrzymany w czystobiałej barwie, składa się z trzystopniowej, kwadratowej podstawy, otoczonej tralkową balustradą, ustawionego w ich centrum również kwadratowego cokołu, stojącej na nim trawertynowej kolumny o korynckiej głowicy oraz usytuowanego na jej szczycie posągu Immaculaty z pozłacanym nimbem.
Ochrona.
Z biegiem lat kolumna była kilkakrotnie odnawiana, m.in. pod koniec XIX w. Kolejna renowacja miała miejsce dopiero w latach 2009-2010. Była sfinansowana po części z funduszu miasta, a po części ze środków ze zbiórki publicznej. Przeprowadził ją zespół artysty rzeźbiarza Štefana Kovaľa z Wyżnych Drużbaków. W jej trakcie poddano renowacji wszystkie elementy konstrukcji, przy czym na kolumnie ustawiono wierną kopię rzeźby Niepokalanej. Oryginał, na którym widoczny jest już upływ czasu, jest eksponowany w pomieszczeniach ratusza.
Podczas montażu kolumny w jej wnętrzu umieszczono metalowy pojemnik, w którym umieszczono opis renowacji zabytku oraz szereg aktualnych przedmiotów, które przyszłym pokoleniom przybliżą życie miasta na początku XXI wieku.
Obecnie jest chroniona jako narodowy zabytek kultury (słow. "Národná kultúrna pamiatka").

</doc>
<doc id="4519324" url="https://pl.wikipedia.org/wiki?curid=4519324" title="Tuomas Koppanen">
Tuomas Koppanen

Tuomas Koppanen (ur. 4 października 1993 w Rusko) – fiński siatkarz, grający na pozycji środkowego, reprezentant Finlandii. Od sezonu 2019/2020 występuje w drużynie Turun Toverit.
Sukcesy klubowe.
Mistrzostwo Finlandii:

</doc>
<doc id="4519326" url="https://pl.wikipedia.org/wiki?curid=4519326" title="Oľga Borodáčová">
Oľga Borodáčová

Oľga Borodáčová (ur. 16 grudnia 1899 w Martinie, zm. 13 września 1986 w Bratysławie) – słowacka aktorka teatralna i filmowa.
Życiorys.
Oľga Borodáčová studiowała aktorstwo w Pradze (1920–1921). Z wyjątkiem dwóch lat przed początkiem lat 20. i 8-letniego pobytu w Koszycach (1945–1953), była członkiem Słowackiego Teatru Narodowego w Bratysławie, aż do przejścia na emeryturę w 1978 roku.
Stworzyła wielkie postacie słowackiej i rosyjskiej literatury klasycznej: Maru w "Ženskom zákone", sztuce Jozefa Gregora Tajovskiego, Máliku w "Marína Havranová" autorstwa Ivana Stodolu, Ewa w Stodolovej "Bačovej žene", królowej Tamary w tragedii Pavol Országha Hviezdoslava "Herodes a Herodias". Od 1928 do 1942 wykładał w Akademii Muzyki i Dramatu w Bratysławie. Zagrała w 7 filmach fabularnych. Była jedną z pierwszych słowackich aktorek radiowych. W 1961 roku rząd Czechosłowackiej Republiki Socjalistycznej nadał jej honorowy tytuł artysty narodowego.

</doc>
<doc id="4519328" url="https://pl.wikipedia.org/wiki?curid=4519328" title="Gabriella Giammanco">
Gabriella Giammanco

Gabriella Giammanco (ur. 13 czerwca 1977 w Palermo) – włoska polityk i dziennikarka, posłanka XVI i XVII kadencji, senator XVIII kadencji.
Życiorys.
Absolwentka nauk o komunikacji na Uniwersytecie w Palermo. Pracowała w agencji prasowej ANSA, miejskim biurze prasowym i lokalnej prasie. Później współpracowała ze stacjami telewizyjnymi Rai 2 i Eurosport, następnie przeniosła się do telewizji TG4 należącej do koncernu Mediaset. Objęła funkcję wiceprzewodniczącej fundacji Fondazione Italia USA.
Przystąpiła do partii Forza Italia, z którą współtworzyła Lud Wolności. W 2008 i 2013 uzyskiwała mandat posłanki do Izby Deputowanych. W trakcie XVII kadencji dołączyła do reaktywowanego ugrupowania FI. W 2018 została natomiast wybrana w skład Senatu.

</doc>
<doc id="4519329" url="https://pl.wikipedia.org/wiki?curid=4519329" title="Grażyna Odrowąż-Sypniewska">
Grażyna Odrowąż-Sypniewska

Grażyna Renata Odrowąż-Sypniewska (ur. 2 grudnia 1949) – polska profesor doktor habilitowana nauk medycznych, prorektor Uniwersytetu Mikołaja Kopernika w Toruniu (2016–2020).
Życiorys.
Grażyna Odrowąż-Sypniewska ukończyła biologię ze specjalnością biochemia na Uniwersytecie Warszawskim. Uzyskała dwa doktoraty: z nauk przyrodniczych uzyskała na Wydziale Lekarskim Akademii Medycznej w Warszawie (1977) oraz z nauk medycznych na Wydziale Lekarskim Uniwersytetu w Göteborgu (1986). Stypendystka Światowej Organizacji Zdrowia, Narodowego Instytutu Zdrowia w USA oraz w I Klinice Chorób Wewnętrznych Szpitala Uniwersyteckiego przy Uniwersytecie w Göteborgu. Stopień naukowy doktor habilitowanej nauk medycznych w zakresie biologii medycznej – biochemii uzyskała w Centrum Medycznym Kształcenia Podyplomowego w Warszawie (1991). Tytuł naukowy profesora w 2005. Uzyskała specjalizacje zawodowe w zakresie analityki klinicznej oraz zdrowia publicznego.
Jest kierowniczką Katedry i Zakładu Diagnostyki Laboratoryjnej Collegium Medicum w Bydgoszczy, Uniwersytetu Mikołaja Kopernika i kierowniczką Zakładu Diagnostyki Laboratoryjnej Szpitala Uniwersyteckiego nr 1. Pełniła funkcję prodziekan Wydziału Farmaceutycznego Akademii Medycznej w Bydgoszczy, a później dziekan tego Wydziału.
Jej główne zainteresowania badawcze obejmują nowoczesną diagnostykę laboratoryjną metabolicznych chorób cywilizacyjnych. Jest autorką lub współautorką 116 publikacji w bazie PubMed oraz 15 rozdziałów w monografiach. Łączny wskaźnik cytowań dotychczas opublikowanych prac wynosi 182,426.
Wypromowała 16 doktorów nauk medycznych, była recenzentką kilkunastu rozpraw doktorskich, 4 rozpraw habilitacyjnych oraz 5 profesur.
Działa w zagranicznych i krajowych towarzystwach naukowych; jest członkinią Zarządu EFLM (European Federation of Laboratory Medicine), wiceprezeską Polskiego Towarzystwa Diagnostyki Laboratoryjnej oraz Kolegium Medycyny Laboratoryjnej w Polsce. Redaktorka naczelna czasopisma "Medical Research Journal", członkini komitetów redakcyjnych czterech zagranicznych czasopism z IF.
Wyróżnienia.
Była wyróżniana, m.in. nagrodami Ministra Zdrowia, nagrodą indywidualną Fundacji Rozwoju Diagnostyki Laboratoryjnej i nagrodami Rektora. Uznana za 5. najbardziej wpływową bydgoszczankę.
W 2000, za zasługi w pracy naukowej na rzecz rozwoju medycyny, została odznaczona srebrnym Krzyżem Zasługi.
Bibliografia.
 

</doc>
<doc id="4519330" url="https://pl.wikipedia.org/wiki?curid=4519330" title="Złoty Puchar CONCACAF 2019">
Złoty Puchar CONCACAF 2019

Złoty Puchar CONCACAF 2019 (ang. "2019 CONCACAF Gold Cup", hiszp. "Copa de Oro de la Concacaf 2019") – piętnasty turniej o Mistrzostwo Ameryki Północnej, Środkowej i Karaibów w piłce nożnej mężczyzn. Turniej zostanie zorganizowany w Stanach Zjednoczonych (Ameryka Północna), Kostaryce (Ameryka Środkowa) i na Jamajce (Karaiby). Tytułu będzie bronić reprezentacja Stanów Zjednoczonych, która w finale Złotego Pucharu CONCACAF 2017 pokonała Jamajkę.
Po raz pierwszy w historii turnieju udział wzięło 16 zespołów.
Gospodarz.
CONCACAF postanowiło, że turniej odbędzie się we wszystkich trzech regionach Ameryki. Gospodarzem będzie kraj z każdego z trzech regionalnych konfederacji. W maju 2018 roku ustalono, że państwem członkowskim Ameryki Północnej, który zorganizuje turniej zostają Stany Zjednoczone. 26 listopada zdecydowano, że Kostaryka będzie gospodarzem z Ameryki Środkowej. Po zakończeniu eliminacji 4 kwietnia 2019 roku postanowiono, że krajem-gospodarzem z Karaibów zostaje Jamajka. 
Eliminacje.
Sześć drużyn, które zakwalifikowały się do rundy finałowej eliminacji Mistrzostw Świata 2018 miały zapewniony awans. 
Pozostałe drużyny musiały dostać się poprzez nowe eliminacje do nowych rozgrywek – Ligi Narodów CONCACAF. Wszystkie drużyny (oprócz wspomnianych wyżej sześciu i Gwatemali) zostały podzielone na cztery koszyki. Każdy zespół zagrał jeden mecz z jedną ekipą z każdego koszyku. W sumie rozegrał 4 mecze. Na ich podstawie utworzono tabelę. Pierwsze 10 reprezentacji kwalifikuje się do Złotego Pucharu CONCACAF 2019.
Faza grupowa.
Z każdej grupy do ćwierćfinału awansują dwie najlepsze drużyny.
Gdy drużyny mają tyle samo punktów, o kolejności w tabeli decyduje:
Faza pucharowa.
Finał.
 
ZŁOTY PUCHAR CONCACAF 2019
Meksyk ÓSMY TYTUŁ

</doc>
<doc id="4519332" url="https://pl.wikipedia.org/wiki?curid=4519332" title="Mińcie">
Mińcie

Mińcie (; ) – wieś na Białorusi, w obwodzie mińskim, w rejonie wołożyńskim, w sielsowiecie Wołożyn.
W dwudziestoleciu międzywojennym leżały w Polsce, w województwie nowogródzkim, w powiecie wołożyńskim.

</doc>
<doc id="4519335" url="https://pl.wikipedia.org/wiki?curid=4519335" title="Adam Miniak">
Adam Miniak

Adam Miniak (ur. 6 lipca 1998) – polski siatkarz, grający na pozycji środkowego. 
Sukcesy klubowe.
Turniej Nadziei Olimpijskich:
Ogólnopolska Olimpiada Młodzieży:
Mistrzostwo I ligi:

</doc>
<doc id="4519338" url="https://pl.wikipedia.org/wiki?curid=4519338" title="Irena Blühová">
Irena Blühová

Irena Blühová (ur. 2 marca 1904 w Powaskiej Bystrzycy, zm. 30 listopada 1991 w Bratysławie) – słowacka fotografka, jedna z najważniejszych postaci słowackiej fotografii.
Życiorys.
Młodość.
Irena Blühová urodziła się w 1904 roku w Powaskiej Bystrzycy, która należała wtedy do Austro-Węgier. Miała pięć sióstr i brata. Jej ojcem był sklepikarz Móric Blüh, o którym mówiono, że był potomkiem Léo Fränkela – węgierskiego rewolucjonisty i delegata ds. pracy w Radzie Komuny Paryskiej. Matka Blühovej, Zofia, pochodziła z Orawy. Tam Blühová spędzała wakacje i poznała ludowe tradycje regionu, które miały wpływ na jej późniejszą twórczość. Jej dziadek, który przyjaźnił się z Pavlem Országhem Hviezdoslavem, miał pokaźną bibliotekę literatury słowackiej i światowej, dzięki której młoda Blühová mogła się rozwinąć. 
W 1921 roku, w wieku siedemnastu lat, Blühova wstąpiła do Komunistycznej Partii Czechosłowacji. Uczyła się w Trenczynie, ale ponieważ rodziny nie było stać na jej utrzymywanie, zaczęła dodatkowo pracę w kancelarii adwokackiej. W latach 1922–1929 była urzędniczką w banku, jednocześnie od 1922 do 1926 uczyła się w szkole średniej w Bratysławie. 
W 1924 roku zaczęła dokumentować wycieczki swoim pierwszym aparatem fotograficznym Goerz Tenax. W podróże jeździła ze swoim przyszłym mężem, malarzem Imrichem Weiner-Kráľem, którego znała jeszcze z dzieciństwa: ich rodziny mieszkały o kilka domów od siebie w Powaskiej Bystrzycy. Po początkowym zainteresowaniu fotografią turystyczną i sportową, Blühová skupiła się na tematyce społecznej, która stała się główną płaszczyzną jej pracy. Dokumentowała biedę i zacofanie słowackiej wsi. Zwracała uwagę na pracę i choroby dzieci i pracowników sezonowych, fotografowała także małomiasteczkowe życie, jarmarki itp. Wokół tych tematów tworzyła cykle fotograficzne. Jej pierwsze prace tego typu powstały w okolicach Hornej Maríkovej, a dalsze cykle pochodzą z okolic Orawy i Kysuc. 
Tematyka fotografii Blühovej odzwierciedlała jej zaangażowanie w sprawy społeczne. Jej prace były wykorzystywane w działalności partii komunistycznej. Jednocześnie, jej fotografie były ważnym elementem dokumentacji historii Słowaków, którzy ze względu na politykę madziaryzacji prowadzoną za czasów Austro-Węgier, byli narodem przede wszystkim chłopskim, ze skromną klasą średnią; by awansować społecznie, konieczna była bowiem asymilacja.
Bauhaus.
W 1931 roku Blühová wyjechała do Dessau, żeby zacząć studia na Bauhausie, gdzie skończyła kurs wstępny u Josefa Albersa. Później uczyła się u Joosta Schmidta i dołączyła do warsztatu fotografii pod kierunkiem Waltera Peterhansa. Były to pierwsze sformalizowane lekcje fotografii, które podjęła Blühová. Jej marzeniem wtedy było utrzymywanie się z pracy fotoreportera. Nie zachowały się żadne z typograficznych prac Blühovej wykonanych na studiach, ale część jej zdjęć znajduje się w zbiorach archiwum uczelni w Berlinie. 
W czasie studiów Blühová stworzyła wiele portretów klasy pracującej, z którą dzieliła kwatery, jak na przykład portret sprzątaczki pracującej w Bauhausie. Jednocześnie był to dla niej czas eksperymentów formalnych, takich jak praca "Eksperyment z dwoma negatywami", na której połączyła poważny portret siebie, z portretem Weiner-Kráľa, który jest zastygły w krzyku. W 1932 roku opuściła uczelnię, na krótko przed zamknięciem uczelni przez władze nazistowskie.
Bratysława.
Po powrocie na Słowację, Blühová założyła księgarnię "Blüh" w Bratysławie, którą prowadziła w latach 1933–1941. W tym czasie powołała także grupę "Sociofoto," organizowała i brała udział w wystawach. W 1933 roku, wraz z architektem Fridrichem Weinwurmem i aktorem Andrejem Bagarem, założyła agitpropową grupę teatralną. W tym samym roku wykonała akt fotograficzny swojego męża. Ze względu na nietypowy temat (zwykle wykonywano akty kobiet), fotografia podważała tradycyjne oczekiwania wobec ról płci, w czym nawiązywała do wcześniejszego "Eksperymentu z dwoma negatywami". Z tego okresu pochodzi jej przydomek „bratysławskiej Gertrudy Stein”. 
W 1935 roku John Heartfield wykorzystał zdjęcie Blühovej w fotomontażu na okładce niemieckiego wydania książki Petera Jilemnickiego. W latach 1937–1939 uczęszczała na kursy ceramiki Júlii Horovej i na wydział filmowy akademii sztuki użytkowej (Škola umeleckých remesiel), który prowadził Karol Plicka. Jej księgarnia była powiązana z działalnością partii komunistycznej, a na początku wojny stała się punktem kontaktowym opozycji antyfaszystowskiej. Pomagała także w ucieczkach z austriackiego brzegu Dunaju na bratysławski. Ze względu na swoją działalność w podziemiu antyfaszystowskim, Blühová musiała się zacząć ukrywać, gdy w 1944 roku wydano na nią list gończy. W trakcie wojny straciła w Auschwitz-Birkenau i Theresienstadt ojca, czworo rodzeństwa i wielu innych członków rodziny. Po wojnie rzadko wracała do fotografowania, choć ostatnie fotografie wykonała dopiero w latach 70..
W latach 1945–1948 Blühová prowadziła wydawnictwo Pravda, którego była współzałożycielką. Wykonała wtedy serię fotografii portretowych pisarzy słowackich, m.in. portrety Kristy Bendovej i Jána Kostry. W 1948 roku urodziła córkę Zuzanę. Od 1955 roku przez dziesięć lat była dyrektorką biblioteki pedagogicznej, której była także współzałożycielką. Wykładała także na Uniwersytecie Komeńskiego w Bratysławie. Była współautorką dwóch książek dla dzieci, w tym "Prvé kroky" (1959), którą napisała razem z Kristą Bendovą. W latach 80. brała udział w konferencjach dotyczących Bauhausu w Weimarze. W 1989 roku została odznaczona medalem im. Josefa Sudka.
Pierwsza wystawa indywidualna Blühovej odbyła się w 1974 roku, po czym jej solowe wystawy pokazywano m.in. w Bratysławie, Helsinkach, Lipsku, Berlinie i Bochum, choć udział w wystawach zbiorowych brała już od 1933 roku. Jej prace znajdują się m.in. w kolekcjach muzealnych w Bratysławie, Berlinie, Weimarze, Wrocławiu i w Stanach Zjednoczonych.

</doc>
<doc id="4519350" url="https://pl.wikipedia.org/wiki?curid=4519350" title="Hana Meličková">
Hana Meličková

Hana Meličková (ur. 27 stycznia 1900 w Martinie, zm. 7 stycznia 1978 w Bratysławie) – słowacka aktorka teatralna i filmowa, pedagog, współzałożycielka słowackiego teatru zawodowego.
Życiorys.
Hana była córką nauczyciela i kompozytora Jana Melički. Początkowo studiowała muzykę w praskim konserwatorium (1919–1923), a później uczyła się aktorstwa. Od 1923 do 1926 pracowała jako nauczycielka w szkole muzycznej w Martinie. Od 1926 do 1976 była członkiem Słowackiego Teatru Narodowego w Bratysławie. Jej pierwszą rolą była tytułowa Salome w sztuce Oscara Wilde’a. W Słowackim Teatrze Narodowym zagrała prawie dwieście ról.
W 1961 roku rząd Czechosłowackiej Republiki Socjalistycznej nadał jej honorowy tytuł artysty narodowego.
Życie prywatne.
Hana Meličková poślubiła słowackiego historyka Daniela Rapanta, z którym miała dwie córki: Helenę i Danielę.

</doc>
<doc id="4519367" url="https://pl.wikipedia.org/wiki?curid=4519367" title="Mária Kišonová-Hubová">
Mária Kišonová-Hubová

Mária Kišonová-Hubová, właściwie Božena Slančíková (ur. 17 marca 1915 w Lábie, zm. 11 sierpnia 2004 w Bratysławie) – słowacka śpiewaczka operowa, ważna solistka Słowackiego Teatru Narodowego w Bratysławie, w którym pracowała w latach 1938–1978. Jako pedagog pracowała w Wyższej Szkole Sztuk Scenicznych w Bratysławie. Odtwarzała główne role w operach Giacomo Pucciniego, Wolfganga Amadeusa Mozarta, Giuseppe Verdiego oraz w repertuarze słowiańskim XX wieku. Wielokrotnie występowała także w Teatrze Narodowym w Pradze. W 1968 roku rząd Czechosłowackiej Republiki Socjalistycznej nadał jej honorowy tytuł artysty narodowego.
Życie prywatne.
Hana Meličková poślubiła słowackiego aktora Mikuláša Hubę, z którym miała syna, również aktora Martina Hubę.

</doc>
<doc id="4519371" url="https://pl.wikipedia.org/wiki?curid=4519371" title="Eyasi">
Eyasi

Eyasi – słonowodne bezodpływowe jezioro okresowe w północnej Tanzanii, położone na dnie Wielkiego Rowu Wschodniego.
Jezioro rozciąga się z południowego zachodu na północny wschód na długości 80 km, liczy średnio 14,5 km szerokości. Powierzchnia wynosi 1160 km². Lustro wody znajduje się na wysokości 1040 m n.p.m.
Głównym dopływem jest rzeka Sibiti. W porze suchej jezioro wysycha, w porze deszczowej jego głębokość rzadko przekracza 1 m. 

</doc>
<doc id="4519376" url="https://pl.wikipedia.org/wiki?curid=4519376" title="Margita Česányiová">
Margita Česányiová

Margita Česányiová, znana także jako Česányi (ur. 28 listopada 1911 w Studience, zm. 25 października 2007 w Bratysławie) – słowacka śpiewaczka operowa, sopranistka, ważna solistka Słowackiego Teatru Narodowego w Bratysławie, w którym pracowała w latach 1941–1976.
W latach 1927–1933 uczyła się w praskim konserwatorium u Josefa Egemy. Wykonywała główne role w operach Giacomo Pucciniego, Wolfganga Amadeusa Mozarta, Giuseppe Verdiego. Wielokrotnie występowała także w Teatrze Narodowym w Pradze, a także na zagranicznych scenach: w Belgii, Chinach, Indiach, Włoszech, na Węgrzech, w Niemczech, Rumunii, a następnie Związku Socjalistycznych Republik Radzieckich (ZSRR) i Szwecji. W 1968 roku rząd Czechosłowackiej Republiki Socjalistycznej nadał jej honorowy tytuł artysty narodowego.

</doc>
<doc id="4519378" url="https://pl.wikipedia.org/wiki?curid=4519378" title="Bośnia i Hercegowina w Konkursie Piosenki Eurowizji dla Dzieci">
Bośnia i Hercegowina w Konkursie Piosenki Eurowizji dla Dzieci

Bośnia i Hercegowina nigdy nie wzięła udziału w Konkursie Piosenki Eurowizji dla Dzieci. Kraj próbował jednak zadebiutować dwa razy w konkursie.
Wyrażanie chęci debiutu i transmisje.
2006.
Bosanskohercegovačka radiotelevizija (BHRT) transmitowała konkurs.
2007.
W 2007 roku Bośnia i Hercegowina była jednym z dziewiętnastu państw wyrażających zainteresowanie udziałem w 5. edycji Konkursu Piosenki Eurowizji dla Dzieci. Przez problem związany z maksymalną ilością uczestników - 18, Gruzja nie mogła wziąć udziału. Jednakże 21 czerwca 2007 zostało ogłoszone, że Bośnia i Hercegowina rezygnuje z debiutu w konkursie na rzecz udziału Gruzji. 
2008.
Ponownie Bośnia i Hercegowina poinformowała o chęci debiutu w tym razem 6. edycji Konkursu Piosenki Eurowizji dla Dzieci wraz z Azerbejdżanem oraz Izraelem. Później jednak wszystkie trzy kraje (w tym Bośnia i Hercegowina) zrezygnowały z debiutu, zanim konkurs się odbył. Bosanskohercegovačka radiotelevizija (BHRT) transmitowała konkurs na żywo.
2009.
Bosanskohercegovačka radiotelevizija (BHRT) transmitowała konkurs na żywo.
2011.
Bosanskohercegovačka radiotelevizija (BHRT) transmitowała konkurs w innej dacie.
2013–teraz.
W 2013 roku Bośnia i Hercegowina zrezygnowała z udziału w Konkursie Piosenki Eurowizji 2013 organizowanym w Malmö ze względu na problemy finansowe. Od tego momentu Bośnia i Hercegowina powróciła do Konkursu Piosenki Eurowizji tylko w 2016 roku, rok później zrezygnowała z udziału ze względu na ponowne problemy finansowe, a później sankcje nałożone przez EBU. Od momentu nałożenia sankcji Bośnia i Hercegowina nie może brać udziału w konkursach organizowanych przez Europejską Unię Nadawców, aż do momentu spłaty długu. W późniejszych latach Bośnia i Hercegowina informowała, że nie będzie brać udziału w poszczególnych edycjach konkursów (także w Konkursie Piosenki Eurowizji dla Dzieci), ze względu na sankcje.

</doc>
<doc id="4519382" url="https://pl.wikipedia.org/wiki?curid=4519382" title="Krista Bendová">
Krista Bendová

Krista Bendová (pseudonimy: Ján Kovaľ, Kristián Benko – razem z Jánem Kostrą, Mária Hlavatá, ur. 27 stycznia 1923 w Kráľovej Lehocie, zm. 27 stycznia 1988 w Bratysławie) – słowacka pisarka, poetka i dziennikarka.
Życiorys.
Urodziła się w 1923 roku w Kráľovej Lehocie jako Kristína Bendová, swoje imię dostała po matce. Jej ojciec, Oldřich Benda, był urzędnikiem kolejowym. Chodziła do szkół w Kremnicy, Nowych Zamkach i w Bańskiej Bystrzycy, w której zdała maturę w 1942 roku. W latach 1942–1945 studiowała filologię słowacką i rosyjską na Uniwersytecie w Bratysławie, a także krótko uczęszczała na zajęcia na Akademii Teatralnej. Pierwsze wiersze publikowała już podczas studiów. Jej debiutancki tomik "Listy milému" ukazał się w 1948 roku.
Pracowała najpierw w wydawnictwie "Pravda", po czym w sekretariacie Związku Literatów Czechosłowackich. Zanim poświęciła się całkowicie pisaniu książek, przez lata była redaktorką magazynów „Ohník” i „Roháč”, a później gazety „Pravda”. Jest autorką 54 książek, pisała także scenariusze filmów telewizyjnych, a także tłumaczyła literaturę z czeskiego i rosyjskiego. W 1962 roku dostała nagrodę "Československá cena mieru" (pol. Czechosłowacka Nagroda Pokoju), a w 1970 roku nagrodę Fraňa Kráľa
Była żoną pisarza Jána Kostry, z którym napisała kilka książek dla dzieci. Małżeństwo miało trójkę synów (Jána, Juraja i Michala), którzy pojawiają się w książce "Małpeczki z naszej półeczki".

</doc>
<doc id="4519387" url="https://pl.wikipedia.org/wiki?curid=4519387" title="Helena Bartošová-Schützová">
Helena Bartošová-Schützová

Helena Bartošová-Schützová, znana też jako Helena Bartošová (ur. 11 stycznia 1905 w Budapeszcie zm. 8 lutego 1981 w Rychnovie nad Kněžnou) – słowacka śpiewaczka operowa, pochodzenia czesko-węgierskiego, sopranistka, ważna solistka Słowackiego Teatru Narodowego w Bratysławie, w którym pracowała w latach 1924–1964.
Uczyła się w Wyższej Szkole Sztuk Scenicznych w Bratysławie u Frico Kafendy i Josefa Egema. Po pierwszej, niewielkiej roli w Słowackim Teatrze Narodowym, w kolejnym roku zagrała wielką rolę w "Madame Butterfly" Giacoma Pucciniego. Tam poznała tenora Janko Blaho, którego poślubiła w 1929 roku. W 1942 roku rozwiedli się. Bartošová-Schützová wyszła ponownie za mąż, również za śpiewaka operowego, Emila Schütza. Pod koniec życia małżeństwo zamieszkało w Kostelcu nad Orlicí, gdzie pracowało jako nauczyciele. Bartošová-Schützová zagrała 145 ról. W 1968 roku rząd Czechosłowackiej Republiki Socjalistycznej nadał jej honorowy tytuł artysty narodowego.

</doc>
<doc id="4519389" url="https://pl.wikipedia.org/wiki?curid=4519389" title="Farmaceutykalizacja">
Farmaceutykalizacja

Farmaceutykalizacja – termin socjologiczny oznaczający „proces, w którym kondycja społeczna,
behawioralna lub fizyczna człowieka jest traktowana przez lekarzy i pacjentów
jako wymagająca terapii przy pomocy farmaceutyków”.
Farmaceutykalizacja oznacza, że w codziennym życiu ludzie zaczynają stosować coraz częściej leki. Dzieje się tak za sprawą agresywnego marketingu i sprzyjającego prawa. Dla przykładu w USA można reklamować do publicznej wiadomości leki na receptę. Ludzie zażywają leki nawet wtedy, kiedy nie jest to niezbędne lub nawet potrzebne. Na przykład leczenie ADHD (zaburzenie koncentracji u dzieci) jest łatwiejsze (wygodniejsze) przy pomocy leków niż psychoterapii i dlatego rodzice i lekarze często właśnie na takie się decydują.
W języku polskim zdarza się, że ten angielski termin "pharmaceuticalization" tłumaczony jest również jako "farmakologizacja". W literaturze naukowej trwają rozważania, czy proces farmaceutykalizacji jest odrębny od procesu medykalizacji.

</doc>
<doc id="4519400" url="https://pl.wikipedia.org/wiki?curid=4519400" title="Języki trans-nowogwinejskie">
Języki trans-nowogwinejskie



</doc>
<doc id="4519409" url="https://pl.wikipedia.org/wiki?curid=4519409" title="Milano Serravalle - Milano Tangenziali">
Milano Serravalle - Milano Tangenziali



</doc>
<doc id="4519410" url="https://pl.wikipedia.org/wiki?curid=4519410" title="L'Italia liberata dai Goti">
L'Italia liberata dai Goti



</doc>
<doc id="4519411" url="https://pl.wikipedia.org/wiki?curid=4519411" title="Tangenziale di Napoli S.p.A.">
Tangenziale di Napoli S.p.A.



</doc>
<doc id="4519412" url="https://pl.wikipedia.org/wiki?curid=4519412" title="Autostrade per l'Italia S.p.A.">
Autostrade per l'Italia S.p.A.



</doc>
<doc id="4519413" url="https://pl.wikipedia.org/wiki?curid=4519413" title="Società Autostrada Tirrenica S.p.A.">
Società Autostrada Tirrenica S.p.A.



</doc>
<doc id="4519414" url="https://pl.wikipedia.org/wiki?curid=4519414" title="Strada dei Parchi SpA">
Strada dei Parchi SpA



</doc>
<doc id="4519415" url="https://pl.wikipedia.org/wiki?curid=4519415" title="Società Italiana per il Traforo del Monte Bianco S.p.A.">
Società Italiana per il Traforo del Monte Bianco S.p.A.



</doc>
<doc id="4519417" url="https://pl.wikipedia.org/wiki?curid=4519417" title="Autostrada Torino - Savona S.p.A.">
Autostrada Torino - Savona S.p.A.



</doc>
<doc id="4519420" url="https://pl.wikipedia.org/wiki?curid=4519420" title="Autocamionale della Cisa S.p.A.">
Autocamionale della Cisa S.p.A.



</doc>
<doc id="4519421" url="https://pl.wikipedia.org/wiki?curid=4519421" title="Autostrada Brescia-Verona-Vicenza-Padova S.p.A.">
Autostrada Brescia-Verona-Vicenza-Padova S.p.A.



</doc>
<doc id="4519422" url="https://pl.wikipedia.org/wiki?curid=4519422" title="Autostrada dei Fiori S.p.A.">
Autostrada dei Fiori S.p.A.



</doc>
<doc id="4519423" url="https://pl.wikipedia.org/wiki?curid=4519423" title="Autostrada del Brennero SpA">
Autostrada del Brennero SpA



</doc>
<doc id="4519426" url="https://pl.wikipedia.org/wiki?curid=4519426" title="SITRASB S.p.A.">
SITRASB S.p.A.



</doc>
<doc id="4519429" url="https://pl.wikipedia.org/wiki?curid=4519429" title="ASTM">
ASTM



</doc>
<doc id="4519431" url="https://pl.wikipedia.org/wiki?curid=4519431" title="ASTM S.p.A.">
ASTM S.p.A.



</doc>
<doc id="4519432" url="https://pl.wikipedia.org/wiki?curid=4519432" title="Salt S.p.A.">
Salt S.p.A.



</doc>
<doc id="4519433" url="https://pl.wikipedia.org/wiki?curid=4519433" title="SAV S.p.A.">
SAV S.p.A.



</doc>
<doc id="4519434" url="https://pl.wikipedia.org/wiki?curid=4519434" title="SIAS S.p.A.">
SIAS S.p.A.



</doc>
<doc id="4519435" url="https://pl.wikipedia.org/wiki?curid=4519435" title="SITAF S.p.A.">
SITAF S.p.A.



</doc>
<doc id="4519439" url="https://pl.wikipedia.org/wiki?curid=4519439" title="Ludowcy na rzecz Włoch">
Ludowcy na rzecz Włoch



</doc>
<doc id="4519454" url="https://pl.wikipedia.org/wiki?curid=4519454" title="Sylviane Telliez">
Sylviane Telliez

Sylviane Telliez z domu Marotel (ur. 20 października 1942 w Épinay-sur-Seine) – francuska lekkoatletka, sprinterka, wielokrotna medalistka halowych mistrzostw Europy, trzykrotna olimpijka.
Zajęła 8. miejsce w sztafecie 4 × 100 metrów i odpadła w półfinale biegu na 100 metrów na mistrzostwach Europy w 1966 w Budapeszcie.
Zwyciężyła w biegu na 100 metrów na igrzyskach śródziemnomorskich w 1967 w Tunisie.
Zdobyła zloty medal w biegu na 50 metrów na europejskich igrzyskach halowych w 1968 w Madrycie. Na igrzyskach olimpijskich w 1968 w Meksyku zajęła 8. miejsce w finale sztafety 4 × 100 metrów oraz odpadła w eliminacjach biegów na 100 metrów i na 200 metrów.
Zwyciężyła w sztafecie 4 × 1 okrążenie (sztafeta francuska biegła w składzie: Odette Ducas, Telliez, Colette Besson i Christiane Martinetto) oraz zdobyła srebrny medal w biegu na 50 metrów (za Ireną Szewińską) na europejskich igrzyskach halowych w 1969 w Belgradzie. Na mistrzostwach Europy w 1969 w Atenach zajęła 8. miejsce w biegu na 100 metrów i 4. miejsce w sztafecie 4 × 100 metrów.
Zdobyła złoty medal w sztafecie szwedzkiej 1+2+3+4 okrążenia (w składzie: Telliez, Mireille Testanière, Besson i Nicole Duclos) oraz srebrny medal w biegu na 60 metrów (przegrywając tylko z Renate Stecher z NRD) na halowych mistrzostwach Europy w 1970 w Wiedniu. Na kolejnych halowych mistrzostwach Europy w 1971 w Sofii ponownie zdobyła srebrny medal w biegu na 60 metrów, również za Stecher. Zakwalifikowała się do półfinału biegu na 100 metrów na mistrzostwach Europy w 1971 w Helsinkach, lecz w nim nie wystąpiła wskutek odniesionej kontuzji. 
Zdobyła brązowy medal w biegu na 50 metrów na halowych mistrzostwach Europy w 1972 w Grenoble. Na igrzyskach olimpijskich w 1972 w Monachium odpadła w półfinale biegu na 20 metrów i ćwierćfinale biegu na 100 metrów.
Na halowych mistrzostwach Europy w 1973 w Rotterdamie zdobyła brązowy medal w biegu na 60 metrów. Był to jej szósty medal w biegu sprinterskim na tej imprezie. Na kolejnych halowych mistrzostwach Europy w 1974 w Göteborgu zajęła w tej konkurencji 8. miejsce. Zajęła 5. miejsce w sztafecie 4 × 100 metrów oraz odpadła w eliminacjach biegów na 100 metrów i na 200 metrów na mistrzostwach Europy w 1974 w Rzymie. Zajęła 5. miejsce w finale biegu na 60 metrów na halowych mistrzostwach Europy w 1976 w Monachium. Na igrzyskach olimpijskich w 1976 w Montrealu odpadła w ćwierćfinale biegu na 100 metrów i eliminacjach sztafety 4 × 100 metrów.
Była mistrzynią Francji w biegu na 100 metrów w latach 1968–1975 oraz w biegu na 200 metrów w latach 1967 i 1969–1973, wicemistrzynią w biegu na 100 metrów w 1965, 1967 i 1976 oraz w biegu na 200 metrów w 1966 i 1968, a także brązową medalistką w biegu na 100 metrów w 1966 i w biegu na 200 metrów w 1965. W hali była mistrzynią Francji w biegu na 50 metrów w 1972, a w biegu na 60 metrów była mistrzynią w 1973, 1975 i 1976 oraz wicemistrzynią w 1974.
Dwukrotnie poprawiała rekord Francji w biegu na 100 metrów do czasu 11,1 s (14 czerwca 1972 w Berlinie), a w biegu na 200 metrów w 1968 poprawiła rekord swego kraju na 23,6 s. zaś 14 czerwca 1972 w Berlinie wyrównała go wynikiem 23,0 s (wcześniej osiągniętym przez Nicole Pani). Wielokrotnie poprawiała rekord Francji w sztafecie 4 × 100 metrów do rezultatu 43,95 s (30 lipca 1976 w Montrealu).

</doc>
<doc id="4519460" url="https://pl.wikipedia.org/wiki?curid=4519460" title="Ewald Sasimowski">
Ewald Sasimowski

Ewald Sasimowski (ur. 23 lipca 1923 w Borowiu, zm. 16 kwietnia 2012) – polski zootechnik, rektor Wyższej Szkoły Rolniczej w Lublinie.
Życiorys.
W 1949 ukończył studia zootechniczne na Uniwersytecie Marii Curie-Skłodowskiej w Lublinie. W czasie studiów pracował w Katedrze Ogólnej Hodowli Zwierząt UMCS, jako młodszy asystent (1946–1948), od 1948 do 1953 był zastępcą dyrektora ds. hodowli Zespołu Państwowego Stada Ogierów w Białce. W 1953 został zatrudniony na Wydziale Zootechnicznym UMCS, który w 1955 znalazł się w strukturach nowo utworzonej Wyższej Szkoły Rolniczej w Lublinie. W WSR pracował w Katedrze Szczegółowej Hodowli Zwierząt. W 1959 obronił w WSR w Lublinie pracę doktorską, w 1962 otrzymał na Wydziale Hodowli Zwierząt Wyższej Szkoły Rolniczej w Poznaniu stopień doktora habilitowanego. Od 1963 do 1977 kierował Zakładem Hodowli Konia w WSR (od 1972 Akademii Rolniczej) w Lublinie, w latach 1964–1969 był dziekanem Wydziału Zootechnicznego. w 1969 otrzymał tytuł profesora nadzwyczajnego. W latach 1969–1972 był rektorem WSR, w latach 1970–1975 dyrektorem Instytutu Hodowli i Technologii Produkcji Zwierzęcej. W 1975 otrzymał tytuł profesora zwyczajnego.
W 1991 został doktorem honoris causa Akademii Rolniczej w Lublinie.
Był prezesem Polskiego Towarzystwa Zootechnicznego (1972–1973), prezesem Lubelskiego Towarzystwa Hodowców Koni (1963–1975), wiceprezesem Polskiego Towarzystwa Hodowców Koni (1960–1965), przewodniczącym (1975–1978), a następnie członkiem honorowym Komitetu Nauk Zootechnicznych Polskiej Akademii Nauk, prezesem Polskiego Stowarzyszenia Użytkowników i Przyjaciół Koni Roboczych (2002–2008).

</doc>
<doc id="4519468" url="https://pl.wikipedia.org/wiki?curid=4519468" title="Gamzławki">
Gamzławki



</doc>
<doc id="4519472" url="https://pl.wikipedia.org/wiki?curid=4519472" title="Witalij Starowik">
Witalij Starowik

Witalij Wiktorowycz Starowik, ukr. Віталій Вікторович Старовік (ur. 3 września 1978 w Łutuhyne, w obwodzie ługańskim) – ukraiński piłkarz, grający na pozycji pomocnika, trener piłkarski.
Kariera piłkarska.
Kariera klubowa.
Wychowanek klubu Zoria Ługańsk. 25 lipca 1995 rozpoczął karierę piłkarską w Zorii Ługańsk. W 1997 został zaproszony do Dynama Kijów, jednak grał jedynie w trzeciej drużynie i po roku odszedł do FK Czerkasy. Potem występował w niższoligowych klubach Polissia Żytomierz, Awanhard Roweńki i Szachtar Ługańsk. Na początku 2001 został piłkarzem Karpat Lwów, ale po roku wyjechał za granicę, gdzie potem bronił barw mołdawskich Happy End Camenca (w I połowie 2002) i Nistru Otaci (od lata 2002 do 2004), rosyjskiego Dinama Machaczkała (w I połowie 2005), białoruskiego Tarpieda Żodzino (w II połowie 2005), rosyjskiego Maszuk-KMW Piatigorsk (w I połowie 2006), mołdawskiej Iscra-Stali Rybnica (w II połowie 2006). Na początku 2007 wrócił do Ukrainy, gdzie zasilił skład klubu Krymtepłycia Mołodiżne. W lipcu 2008 został piłkarzem zespołu Dnister Owidiopol. Po roku wrócił do krymskiej drużyny. Na początku 2012/ przeszedł do Reału Farma Jużne, w którym zakończył karierę piłkarza latem 2013.
Kariera trenerska.
Po zakończeniu kariery piłkarza rozpoczął pracę szkoleniową. W latach 2014-2016 pracował z dziećmi w Szkole Sportowej Rezerw Olimpijskich Czornomoreć Odessa. Od marca do września 2017 prowadził zespół Krymtepłycia Mołodiżne. 10 sierpnia 2018 został zaproszony do sztabu szkoleniowego Czornomorca Odessa, gdzie szkolił drużynę młodzieżową U-21.

</doc>
<doc id="4519486" url="https://pl.wikipedia.org/wiki?curid=4519486" title="Koble (Słowenia)">
Koble (Słowenia)

Koble – wieś w Słowenii, w gminie Slovenske Konjice. W 2018 roku liczyła 112 mieszkańców.

</doc>
<doc id="4519487" url="https://pl.wikipedia.org/wiki?curid=4519487" title="Koble">
Koble



</doc>
<doc id="4519488" url="https://pl.wikipedia.org/wiki?curid=4519488" title="Kolačno">
Kolačno

Kolačno – wieś w Słowenii, w gminie Slovenske Konjice. W 2018 roku liczyła 43 mieszkańców.

</doc>
<doc id="4519489" url="https://pl.wikipedia.org/wiki?curid=4519489" title="Tepanje">
Tepanje

Tepanje – wieś w Słowenii, w gminie Slovenske Konjice. W 2018 roku liczyła 518 mieszkańców.

</doc>
<doc id="4519490" url="https://pl.wikipedia.org/wiki?curid=4519490" title="Lozice (Słowenia)">
Lozice (Słowenia)

Lozice – wieś w Słowenii, w gminie Vipava. W 2018 roku liczyła 198 mieszkańców.

</doc>
<doc id="4519491" url="https://pl.wikipedia.org/wiki?curid=4519491" title="Lože (gmina Vipava)">
Lože (gmina Vipava)

Lože – wieś w Słowenii, w gminie Vipava. W 2018 roku liczyła 217 mieszkańców.

</doc>
<doc id="4519492" url="https://pl.wikipedia.org/wiki?curid=4519492" title="Manče">
Manče

Manče – wieś w Słowenii, w gminie Vipava. W 2018 roku liczyła 143 mieszkańców.

</doc>
<doc id="4519493" url="https://pl.wikipedia.org/wiki?curid=4519493" title="Nanos (wieś)">
Nanos (wieś)

Nanos – wieś w Słowenii, w gminie Vipava. W 2018 roku liczyła 20 mieszkańców.

</doc>
<doc id="4519494" url="https://pl.wikipedia.org/wiki?curid=4519494" title="Poreče (Słowenia)">
Poreče (Słowenia)

Poreče – wieś w Słowenii, w gminie Vipava. W 2018 roku liczyła 108 mieszkańców.

</doc>
<doc id="4519495" url="https://pl.wikipedia.org/wiki?curid=4519495" title="Vrhpolje (gmina Vipava)">
Vrhpolje (gmina Vipava)

Vrhpolje – wieś w Słowenii, w gminie Vipava. W 2018 roku liczyła 574 mieszkańców.

</doc>
<doc id="4519496" url="https://pl.wikipedia.org/wiki?curid=4519496" title="Zemono">
Zemono

Zemono – wieś w Słowenii, w gminie Vipava. W 2018 roku liczyła 80 mieszkańców.

</doc>
<doc id="4519497" url="https://pl.wikipedia.org/wiki?curid=4519497" title="Torovo">
Torovo

Torovo – wieś w Słowenii, w gminie Vodice. W 2018 roku liczyła 53 mieszkańców.

</doc>
<doc id="4519498" url="https://pl.wikipedia.org/wiki?curid=4519498" title="Utik">
Utik

Utik – wieś w Słowenii, w gminie Vodice. W 2018 roku liczyła 498 mieszkańców.

</doc>
<doc id="4519499" url="https://pl.wikipedia.org/wiki?curid=4519499" title="Vodice (gmina Vodice)">
Vodice (gmina Vodice)

Vodice – wieś w Słowenii, siedziba gminy Vodice. W 2018 roku liczyła 1656 mieszkańców.

</doc>
<doc id="4519500" url="https://pl.wikipedia.org/wiki?curid=4519500" title="Vojsko (gmina Vodice)">
Vojsko (gmina Vodice)

Vojsko – wieś w Słowenii, w gminie Vodice. W 2018 roku liczyła 146 mieszkańców.

</doc>
<doc id="4519501" url="https://pl.wikipedia.org/wiki?curid=4519501" title="Zapoge">
Zapoge

Zapoge – wieś w Słowenii, w gminie Vodice. W 2018 roku liczyła 277 mieszkańców.

</doc>
<doc id="4519502" url="https://pl.wikipedia.org/wiki?curid=4519502" title="Korenjak (Słowenia)">
Korenjak (Słowenia)

Korenjak – wieś w Słowenii, w gminie Zavrč. W 2018 roku liczyła 119 mieszkańców.

</doc>
<doc id="4519504" url="https://pl.wikipedia.org/wiki?curid=4519504" title="Turški Vrh">
Turški Vrh

Turški Vrh – wieś w Słowenii, w gminie Zavrč. W 2018 roku liczyła 484 mieszkańców.

</doc>
<doc id="4519506" url="https://pl.wikipedia.org/wiki?curid=4519506" title="Orle (Słowenia)">
Orle (Słowenia)

Orle – wieś w Słowenii, w gminie Škofljica. W 2018 roku liczyła 255 mieszkańców.

</doc>
<doc id="4519507" url="https://pl.wikipedia.org/wiki?curid=4519507" title="Vrh nad Želimljami">
Vrh nad Želimljami

Vrh nad Želimljami – wieś w Słowenii, w gminie Škofljica. W 2018 roku liczyła 347 mieszkańców.

</doc>
<doc id="4519508" url="https://pl.wikipedia.org/wiki?curid=4519508" title="Zalog pri Škofljici">
Zalog pri Škofljici

Zalog pri Škofljici – wieś w Słowenii, w gminie Škofljica. W 2018 roku liczyła 129 mieszkańców.

</doc>
<doc id="4519509" url="https://pl.wikipedia.org/wiki?curid=4519509" title="Želimlje">
Želimlje

Želimlje – wieś w Słowenii, w gminie Škofljica. W 2018 roku liczyła 463 mieszkańców.

</doc>
<doc id="4519510" url="https://pl.wikipedia.org/wiki?curid=4519510" title="Mali Vrh (gmina Šmartno ob Paki)">
Mali Vrh (gmina Šmartno ob Paki)

Mali Vrh – wieś w Słowenii, w gminie Šmartno ob Paki. W 2018 roku liczyła 381 mieszkańców.

</doc>
<doc id="4519511" url="https://pl.wikipedia.org/wiki?curid=4519511" title="Slatina (gmina Šmartno ob Paki)">
Slatina (gmina Šmartno ob Paki)

Slatina – wieś w Słowenii, w gminie Šmartno ob Paki. W 2018 roku liczyła 273 mieszkańców.

</doc>
<doc id="4519512" url="https://pl.wikipedia.org/wiki?curid=4519512" title="Veliki Vrh (gmina Šmartno ob Paki)">
Veliki Vrh (gmina Šmartno ob Paki)

Veliki Vrh – wieś w Słowenii, w gminie Šmartno ob Paki. W 2018 roku liczyła 275 mieszkańców.

</doc>
<doc id="4519515" url="https://pl.wikipedia.org/wiki?curid=4519515" title="Luže (Słowenia)">
Luže (Słowenia)

Luže – wieś w Słowenii, w gminie Šenčur. W 2018 roku liczyła 313 mieszkańców.

</doc>
<doc id="4519516" url="https://pl.wikipedia.org/wiki?curid=4519516" title="Milje (Słowenia)">
Milje (Słowenia)

Milje – wieś w Słowenii, w gminie Šenčur. W 2018 roku liczyła 459 mieszkańców.

</doc>
<doc id="4519517" url="https://pl.wikipedia.org/wiki?curid=4519517" title="Trboje">
Trboje

Trboje – wieś w Słowenii, w gminie Šenčur. W 2018 roku liczyła 654 mieszkańców.

</doc>
<doc id="4519518" url="https://pl.wikipedia.org/wiki?curid=4519518" title="Voklo">
Voklo

Voklo – wieś w Słowenii, w gminie Šenčur. W 2018 roku liczyła 481 mieszkańców.

</doc>
<doc id="4519519" url="https://pl.wikipedia.org/wiki?curid=4519519" title="Žerjavka">
Žerjavka

Žerjavka – wieś w Słowenii, w gminie Šenčur. W 2018 roku liczyła 71 mieszkańców.

</doc>
<doc id="4519520" url="https://pl.wikipedia.org/wiki?curid=4519520" title="Galina Mitrochina">
Galina Mitrochina

Galina Dmitrijewna Mitrochina z domu Czwiliowa (ros. Галина Дмитриевна Митрохина (Чвилёва), ur. 9 lutego 1944 w Moskwie) – radziecka lekkoatletka, sprinterka.
Zajęła 3. miejsce w biegu na 100 metrów i 2. miejsce w sztafecie 4 × 100 metrów (w składzie: Mitrochina, Wira Popkowa, Ludmiła Samotiosowa i Tatjana Tałyszewa) w finale Pucharu Europy w 1965 w Kassel.
Zdobyła srebrny medal w biegu na 60 metrów na europejskich igrzyskach halowych w 1966 w Dortmundzie, przegrywając jedynie z Margit Nemesházi z Węgier. Zajęła 4. miejsce w finale biegu na 50 metrów na europejskich igrzyskach halowych w 1968 w Madrycie. Na mistrzostwach Europy w 1969 w Atenach zajęła 6. miejsce w sztafecie 4 × 100 metrów i odpadła w półfinale biegu na 100 metrów.
Była mistrzynią ZSRR w biegu na 100 metrów w 1965 i 1969, w biegu na 200 metrów przez płotki w 1969 oraz w sztafecie 4 × 100 metrów w 1967 i 1973, wicemistrzynią w biegu na 100 metrów w 1971 i 1973, w sztafecie 4 × 100 metrów w latach 1968–1970 i w pięcioboju w 1965, a także brązową medalistką w biegu na 100 metrów w 1970 oraz w sztafecie 4 × 100 metrów w 1963, 1972 i 1974. W hali była mistrzynią ZSRR w biegu na 100 metrów w 1966 i 1972.
Rekord życiowy Mitrochiny w biegu na 100 metrów wynosił 11,4 s (ustanowiony 9 października 1965 w Ałma-Acie).

</doc>
<doc id="4519522" url="https://pl.wikipedia.org/wiki?curid=4519522" title="B-1 (szybowiec)">
B-1 (szybowiec)

B-1 – polski szybowiec szkolny zbudowany w dwudziestoleciu międzywojennym.
Historia.
Inżynier Michał Blaicher zaprojektował B-1 jako szybowiec przeznaczony do szkolenia pilotów w lotach żaglowych i na holu. Budowę prototypu prowadziły Warsztaty Szybowcowe ZASPL we Lwowie. Szybowiec otrzymał numer fabryczny 137.
W konstrukcji szybowca przewidziano możliwość wykonywania lotów przez pilota ze spadochronem lub bez. Umożliwiało to brezentowe, regulowane oparcie fotela pilota. Dodatkową nowością było zamontowanie w szybowcu przyrządu wskazującego prądy wznoszące, będącego autorskim pomysłem konstruktora.
Oblot prototypu został wykonany 29 maja 1934 roku na lotnisku w Skniłowie. Pilotami-oblatywaczami byli: Michał Blaicher, Franciszek Kotowski, Piotr Mynarski oraz Zbigniew Żabski.
W 1934 roku szybowiec został przetransportowany do szkoły szybowcowej w Bezmiechowej, gdzie prowadzono dalsze badania. Wykazały one, że szybowiec jest trudny w pilotażu, jego osiągi były gorsze od zbudowanej w tym samym czasie Sroki. Również przyrząd do wskazywania noszeń nie spełnił oczekiwań. Podjęto decyzję o zaprzestaniu projektu, szybowiec został zdemontowany i później skasowany.
Konstrukcja.
Jednomiejscowy szybowiec szkolny w układzie zastrzałowego górnopłatu o konstrukcji drewnianej.
Kadłub o konstrukcji półskorupowej o przekroju sześciokątnym. Przód kryty sklejką, część środkowa płótnem, kratownicowa część ogonowa kryta również sklejką. Kabina pilota otwarta, osłonięta wiatrochronem. Fotel pilota regulowany. Z przodu kadłuba znajdował się zaczep do startu z lin gumowych i lotów na holu. Statecznik pionowy wykonany jako integralna część kadłuba. 
Płat dwudzielny o obrysie prostokątnym, zwężony na końcach, podparty dwoma parami zastrzałów dodatkowo usztywnionych skrzyżowanymi linkami. Płat jednodźwigarowy z dźwigarem pomocniczym, wyposażony w lotki, kryty do dźwigara sklejką, dalej płótnem.
Usterzenie krzyżowe, statecznik poziomy jednoczęściowy, podparty zastrzałami. Stateczniki kryte sklejką, powierzchnie sterowe płótnem.
Podwozie jednotorowe złożone z amortyzowanej podkadłubowej płozy głównej i płozy ogonowej.

</doc>
<doc id="4519524" url="https://pl.wikipedia.org/wiki?curid=4519524" title="Kamionek (przystanek kolejowy)">
Kamionek (przystanek kolejowy)



</doc>
<doc id="4519528" url="https://pl.wikipedia.org/wiki?curid=4519528" title="Kopalnia Odkrywkowa Dolomitu Dubie">
Kopalnia Odkrywkowa Dolomitu Dubie

Kopalnia Odkrywkowa Dolomitu Dubie – odkrywkowa kopalnia dolomitu we wsi Dubie w województwie małopolskim, w powiecie krakowskim, w gminie Krzeszowice. Znajduje się na północno-wschodnich stokach Łysej Góry i południowych stokach Czerwonej Góry, opadających do wąwozu Zbrza. Jest to obszar Wyżyny Olkuskiej, wchodzący w skład Wyżyny Krakowsko-Częstochowskiej.
Dolomity na Łysej Górze pochodzą ze środkowego dewonu. Wydobywane były w niewielkich kamieniołomach przez okoliczną ludność już w okresie międzywojennym. W latach 1949–1950 oszacowano ich zasoby na 70 mln ton. Złoże znajduje się jednak w sąsiedztwie Rezerwatu przyrody Dolina Racławki, na obszarze Parku Krajobrazowego Dolinki Krakowskie i w sąsiedztwie zabudowań wsi. Duże zapotrzebowanie na kruszywo do budowy dróg spowodowało, że Wojewódzki Zarząd Dróg w Krakowie uzyskał zgodę na eksploatację niewielkiej części złoża. Musi się ono odbywać z uwzględnieniem przepisów ochrony środowiska i do głębokości 279 m n.p.m. – powyżej zwierciadła wód podziemnych stanowiących podstawowe zaopatrzenie w wodę dla pobliskich Krzeszowic. Po zakończeniu eksploatacji wyrobisko kopalni zostanie wkomponowane w okoliczny krajobraz.
Eksploatację prowadzi się systemem ścianowym z zabierką na wysokości 305–410 m n.p.m. Wydobywa się techniką wiertniczo–strzałową. Z jednego odstrzału uzyskuje się około 5 tysięcy ton urobku. Ze względu na bliskość domów maksymalny ładunek materiału wybuchowego w jednej serii strzelań wynosi 1700 kg, ale w strefie najbliższej domów tylko 500 kg. Do 2010 r. wydobyto 16 mln ton kamieni. W roku 1956 założono przedsiębiorstwo Rejon Eksploatacji Kamienia w Krakowie. Kamieniołom prowadzi wydobycie od 1963 roku. W latach 1968–1973 przeróbkę tłucznia prowadzono w zakładzie w Pisarach, a od 1973 również w nowo powstałym zakładzie w Rudawie (od 1990 roku tylko tam). W 1991 roku została zmieniona nazwa przedsiębiorstwa na Kopalnie Odkrywkowe Surowców Drogowych z siedzibą w Rudawie. Wydobyty kamień z Dubia przewożony jest samochodami do zakładu w Rudawie. Od 1996 roku prowadzona jest przeróbka kamienia na mobilnych zakładach przeróbkowych. Od 2006 roku właścicielem spółki została Grupa Lafarge.
W 2004 r. na terenie kopalni kręcono sceny filmu "Vinci" w reżyserii Juliusza Machulskiego. Na terenie kopalni organizowano także liczne imprezy plenerowe, festyny, spotkania z lokalnymi władzami, rajdy, dni bezpieczeństwa. Zakład wspiera finansowo przedsięwzięcia organizowane przez lokalną społeczność.
Złoże kopalni ze względu na interesującą geologię jest badane przez naukowców, stanowi także atrakcję turystyczną. Tuż obok kopalni prowadzi geologiczna ścieżka dydaktyczna.

</doc>
<doc id="4519529" url="https://pl.wikipedia.org/wiki?curid=4519529" title="Kate Millett">
Kate Millett

Kate Millett, właśc. Katherine Murray Millett (ur. 14 września 1934 w Saint Paul, zm. 6 września 2017 w Paryżu) – amerykańska filozofka feministyczna, autorka książki pod tytułem "Sexual politics" (1970), która była jednym z ważniejszych tekstów feminizmu drugiej fali. 
Urodziła się w katolickiej rodzinie w Saint Paul w stanie Minessota. Studiowała literaturę angielską na University of Minnesota i Uniwersytecie Oksfordzkim. Przez krótki czas wykładała na University of North Carolina. Następnie przeniosła się do Japonii i zajęła rzeźbą. W 1965 roku wyszła za mąż za znanego japońskiego rzeźbiarza Fumio Yoshimurę. W 1968 rozpoczęła studia doktoranckie na Uniwersytecie Columbia w Barnard College. Została zwolniona z uniwersytetu za organizację protestów studenckich. „Sexual Politics“ był oparty na jej doktoracie.
W książce „Sexual Politics“ dowodzi, że mężczyźni mają władzę nad kobietami, a władza ta jest ugruntowana instytucjonalnie, nie biologicznie. Co ważne, same kobiety są wychowywane do podległości, uczy się je, że mają akceptować normalizacje władzy mężczyzn jako coś naturalnego. Millet opiera swoją argumentację na analizie scen erotycznych u pisarzy takich jak Henry Miller, Norman Mailer, D.H. Lawrence. Dowodzi, że ci popularni w środowiskach kontrkultury pisarze z aprobatą przedstawiają upokarzanie i seksualną podległość kobiet. W sierpniu 1970 po publikacji książki Millet znalazła się na okładce magazynu „Time“, gdzie nazwano ją „Mao Tse-Tsungiem wyzwolenia kobiet“. Książka wywołała fale komentarzy i bardzo krytycznych recenzji. Norman Mailer atakował Millet przedstawiając jej argumenty jako nową formę pruderii. Jednocześnie książka stała się bestsellerem, sprzedano 10 tysięcy egzemplarzy, Millet stała się ważnym głosem feminizmu drugiej fali.

</doc>
<doc id="4519531" url="https://pl.wikipedia.org/wiki?curid=4519531" title="Kate Millet">
Kate Millet



</doc>
<doc id="4519538" url="https://pl.wikipedia.org/wiki?curid=4519538" title="Kazimierz Tomala">
Kazimierz Tomala

Kazimierz Tomala (ur. 1 stycznia 1956 w Prusach) – polski naukowiec, profesor nauk rolniczych, nauczyciel akademicki Szkoły Głównej Gospodarstwa Wiejskiego w Warszawie, w kadencjach 2016–2020 i 2020–2024 prorektor tej uczelni.
Życiorys.
W 1975 ukończył naukę w Technikum Ogrodniczym w Sochaczewie. W 1980 został absolwentem Wydziału Ogrodniczego SGGW. Tam uzyskał w 1987 stopień naukowy doktora nauk rolniczych, w 1996 doktora habilitowanego nauk rolniczych w zakresie ogrodnictwa – sadownictwa. W 2001 otrzymał tytuł naukowy profesora nauk rolniczych. 1 kwietnia 1981 został nauczycielem akademickim Wydziału Ogrodnictwa, Biotechnologii i Architektury Krajobrazu. W 2008 objął stanowisko profesora zwyczajnego w Katedrze Sadownictwa.
W latach 1994–1999 był prodziekanem ds. studenckich w Wydziale Ogrodniczym SGGW, w latach 1999–2005 dziekanem Wydziału Ogrodnictwa i Architektury Krajobrazu SGGW oraz kierownikiem Katedry Sadownictwa (1997–1999, 2006–2016).
W latach 2013–2016 był członkiem Centralnej Komisji do Spraw Stopni i Tytułów.
Został odznaczony Złotym Krzyżem Zasługi (2000). W 2021 odznaczony Krzyżem Kawalerskim Orderu Odrodzenia Polski.

</doc>
<doc id="4519543" url="https://pl.wikipedia.org/wiki?curid=4519543" title="Ti-Grace Atkinson">
Ti-Grace Atkinson

Ti-Grace Atkinson (ur. 9 listopada 1938 w Baton Rouge) – amerykańska filozofka feministyczna, jedna z czołowych postaci feminizmu radykalnego w latach 60. i 70. XX wieku. Wykładała na następujących uniwersytetach: Western Washington University in Bellingham, University of Washington, Seattle, Parsons School of Design, Columbia University.

</doc>
<doc id="4519550" url="https://pl.wikipedia.org/wiki?curid=4519550" title="Elena Kittnarová">
Elena Kittnarová

Elena Kittnarová (ur. 2 czerwca 1931 w Trnawie, zm. 12 lutego 2012 w Bratysławie) – słowacka śpiewaczka operowa.
Życiorys.
Elena urodziła się w Trnawie i tam zaczęła śpiewać w chórze bazyliki św. Mikołaja pod przewodnictwem Mikuláša Schneidra-Trnavskiego. Podobnie jak jej siostra, Marta Meierová, uczyła się Wyższej Szkole Sztuk Scenicznych w Bratysławie. Ze względu na konieczność ograniczenia pracowników nie została zatrudniona w Słowackim Teatrze Narodowym (STN), o czym poinformował ją listownie dyrektor teatru Zdeněk Chalabala. Od 1 sierpnia 1953 roku pracowała w teatrze Nowa Scena do końca sezonu 1955/1966. Zaczynała jako chórzystka, potem otrzymała angaż jako solistka i na koniec jako primadonna. Po trzynastu latach, w 1966 roku, w końcu została przyjęta jako solistka w STN w Bratysławie, gdzie pracowała do 1993, a przez następne dwa lata występowała jeszcze gościnnie. Zostawiła po sobie bogate zbiory w radiu – 64 nagrane tytuły i archiwum telewizyjne: 32 przedstawienia, arie i koncerty. W 1981 roku rząd Czechosłowackiej Republiki Socjalistycznej nadał jej honorowy tytuł artysty narodowego.

</doc>
<doc id="4519562" url="https://pl.wikipedia.org/wiki?curid=4519562" title="Nina Bałaban">
Nina Bałaban

Nina Bałaban (ur. 2 listopada 1995 w Ochrydzie) – macedońska strzelczyni sportowa, uczestniczka igrzysk olimpijskich w Rio de Janeiro.
Igrzyska olimpijskie.
Wzięła udział w rywalizacji w strzelaniu z karabinu pneumatycznego z 10 metrów. W eliminacjach uzyskała rezultat 407.7 punktów, zajmując 42. pozycję, która nie dała jej awansu do kolejnego etapu.

</doc>
<doc id="4519563" url="https://pl.wikipedia.org/wiki?curid=4519563" title="Gabby Williams">
Gabby Williams

Gabrielle Lisa Williams (ur. 9 września 1996 w Sparks) – amerykańska koszykarka występująca na pozycjach niskiej lub silnej skrzydłowej, posiadająca także francuskie obywatelstwo, reprezentantka tego kraju, obecnie zawodniczka Euroleasing Basket Sopron, a w okresie letni Seattle Storm w WNBA.
Została szóstą zawodniczka w historii zespołu UConn Huskies (za Tiną Charles, Rebeccą Lobo, Mayą Moore, Stefanie Dolson, Jamelle Elliott), która zgromadziła na swoim koncie co najmniej 1000 punktów (1582) i 1000 zbiórek, podczas kariery akademickiej. Jaka piąta zawodniczka w historii uczelni zanotowała także triple-double. 
17 sierpnia 2018 podpisała umowę z włoskim Dike Neapol. 22 lutego 2019 została zawodniczką hiszpańskiego Spar Citylift Girona.
3 lutego 2022 trafiła do Seattle Storm.

</doc>
<doc id="4519578" url="https://pl.wikipedia.org/wiki?curid=4519578" title="Władysław Leśniak (ujednoznacznienie)">
Władysław Leśniak (ujednoznacznienie)



</doc>
<doc id="4519579" url="https://pl.wikipedia.org/wiki?curid=4519579" title="Linnae Harper">
Linnae Harper

Linnae Harper (ur. 31 stycznia 1995 w Chicago) – amerykańska koszykarka występująca na pozycji rozgrywającej, obecnie zawodniczka Le Mura Lucca, a w okresie letnim Minnesoty Lynx.
28 czerwca 2018 podpisała umowę z izraelskim Bene Jehuda Tel Awiw. 28 listopada dołączyła do A.S. Ramat Ha-Szaron.
28 sierpnia 2019 została zawodniczką łotewskiego TTT Ryga.
27 lutego 2020 zawarła kontrakt z Minnesotą Lynx. 25 maja opuściła klub. 15 lutego 2021 podpisała umowę z Lynx na czas obozu treningowego.

</doc>
<doc id="4519580" url="https://pl.wikipedia.org/wiki?curid=4519580" title="Władysław Stanisław Leśniak">
Władysław Stanisław Leśniak



</doc>
<doc id="4519584" url="https://pl.wikipedia.org/wiki?curid=4519584" title="Querococha">
Querococha

Querococha (hiszp. "Laguna Querococha". Nazwa pochodzi przypuszczalnie z keczua: "qiru" lub "kero" – ceremonialne naczynie do picia lub "q'iru" – las, drewno i "qucha" – jezioro i oznacza „jezioro qiru” lub „jezioro leśne”.) Jest to jezioro w Peru, położone w regionie Ancash, w prowincji Recuay, w dystryktach Ticapampa i Catac. Jezioro położone jest na wysokości 3980 m n.p.m., ma 2,43 km długości i 0,87 km szerokości w najszerszym miejscu. Jezioro Querococha leży po zachodniej stronie Kordyliery Białej, na południowy zachód od szczytów Yanamarey i Pucaraju, na północny wschód od Mururaju i Queshque oraz na wschód od miasta Recuay.

</doc>
<doc id="4519588" url="https://pl.wikipedia.org/wiki?curid=4519588" title="Wymiary (miesięcznik)">
Wymiary (miesięcznik)

Wymiary – miesięcznik społeczno-literacki wydawany w Łodzi od kwietnia 1938 do czerwca 1939 przez Towarzystwo Artystyczno-Literackie w Łodzi pod redakcją Tadeusza Sarneckiego a potem także Grzegorza Timofiejewa. 
Miesięcznik prezentował bardzo wysoki poziom tekstów, przy czym poruszał głównie tematy związane z Łodzią i regionem łódzkim. Publikowali w nim między innymi: Tadeusz Sarnecki, Grzegorz Timofiejew, Stanisław Ryszard Dobrowolski, Mieczysław Jastrun, Eugeniusz Ajnenkiel, Franciszek Burczyński, Aleksy Rżewski, Stanisław Bukowski, Jerzy Zawieyski.
Ukazało się 12 numerów pisma, ostatni datowany na czerwiec-lipiec 1939. Kolejny numer, anonsowany na wrzesień 1939, już się nie ukazał.

</doc>
<doc id="4519592" url="https://pl.wikipedia.org/wiki?curid=4519592" title="Agyemang Prempeh Opoku">
Agyemang Prempeh Opoku



</doc>
<doc id="4519596" url="https://pl.wikipedia.org/wiki?curid=4519596" title="CW-7">
CW-7

CW-7 – pierwszy polski szybowiec akrobacyjny, skonstruowany w dwudziestoleciu międzywojennym.
Historia.
Inżynier Wacław Czerwiński zaprojektował w 1934 roku szybowiec przeznaczony do wykonywania akrobacji oraz do lotów w trudnych warunkach atmosferycznych. Budową prototypu zajęły się Warsztaty Szybowcowe ZASPL, szybowiec został ukończony pod koniec 1934 roku.
Oblot został wykonany na lotnisku w Skniłowie 15 grudnia 1934 roku przez Michała Blaichera. Szybowiec miał dobre właściwości pilotażowe, oblatywacz już w pierwszym locie wykonał na nim podstawową akrobację. W 1935 roku uruchomiono produkcję pierwszej serii, wyprodukowano w niej 10 egzemplarzy. 
Dwa szybowce CW-7 zostały wykorzystane podczas I Kursu Akrobacji Szybowcowej w Warszawie w czerwcu 1935 roku. Loty wykonane przez doświadczonych pilotów wykazały pewne ograniczenia wynikające z jego konstrukcji: małą zwrotność i sterowność oraz słabe przyspieszenie. Uznano jednak, że dzięki temu szybowiec jest bezpieczny i dopuszczono go do używania nawet przez mało doświadczonych pilotów. W trakcie dalszej eksploatacji zaczęto mieć zastrzeżenia do wytrzymałości konstrukcji. W czerwcu 1935 roku CW-7 pilotowany przez Ryszarda Dyrgałłę rozpadł się w powietrzu podczas pokazów lotniczych nad lotniskiem w Rumi.
Prototyp był używany na szybowisku w Bezmiechowej do 1938 roku, pozostałe egzemplarze uległy zniszczeniu po wybuchu II wojny światowej.
Konstrukcja.
Jednomiejscowy szybowiec akrobacyjny w układzie zastrzałowego górnopłatu o konstrukcji drewnianej.
Kadłub o konstrukcji półskorupowej, o przekroju owalnym. Kabina pilota odkryta, osłonięta wiatrochronem. Wyposażony w zaczep do startu z lin gumowych oraz lotów na holu. Statecznik pionowy wykonany jako integralna część kadłuba.
Płat dwudzielny, o obrysie prostokątko-eliptycznym, dwudźwigarowy, podparty dwoma parami zastrzałów. Górna część płata kryta sklejką do drugiego dźwigara, dalej płótnem. Na dolnej powierzchni, w rejonie zastrzałów, pokrycie sklejkowe sięgało również do drugiego dźwigara, dalej był kryty płótnem. Dolna część zewnętrzna płata kryta sklejką do pierwszego dźwigara, dalej płótnem. Wyposażony w lotki kryte płótnem, o napędzie linkowym.
Usterzenie dwudzielne, wolnonośne, krzyżowe o konstrukcji i pokryciu drewnianym. Stery kryte płótnem.
Podwozie jednotorowe złożone z amortyzowanej drewnianej płozy podkadłubowej i metalowej płozy ogonowej.

</doc>
<doc id="4519601" url="https://pl.wikipedia.org/wiki?curid=4519601" title="Diecezja Pangkal-Pinang">
Diecezja Pangkal-Pinang



</doc>
<doc id="4519602" url="https://pl.wikipedia.org/wiki?curid=4519602" title="Milid">
Milid



</doc>
<doc id="4519604" url="https://pl.wikipedia.org/wiki?curid=4519604" title="Arslantepe">
Arslantepe



</doc>
<doc id="4519607" url="https://pl.wikipedia.org/wiki?curid=4519607" title="D-mol (zespół muzyczny)">
D-mol (zespół muzyczny)



</doc>
<doc id="4519608" url="https://pl.wikipedia.org/wiki?curid=4519608" title="Władysław Deszczka">
Władysław Deszczka

Władysław Deszczka (ur. 2 marca 1892 w Ostrożeniu, zm. w kwietniu 1940 w Katyniu) – doktor geografii, podporucznik rezerwy, ofiara zbrodni katyńskiej.
Życiorys.
I wojna światowa.
Od września 1913 w armii rosyjskiej, służył w IV batalionie saperów syberyjskich (wrzesień 1914–maj 1915). Absolwent podchorążówki Wojsk Taborów, żołnierz Armii Polskiej we Francji. W latach 1918–1921 służył w Wojsku Polskim, walczył w wojnie polsko-bolszewickiej; wystąpił z wojska w stopniu podporucznika rezerwy.
Lata międzywojenne.
Ukończył Szkołę Inżynierska im. Hipolita Wawelberga. W Warszawie rozpoczął studia wyższe na Kursach Naukowych (późniejszej Wolnej Wszechnicy Polskiej). Absolwent Wydziału Filozoficznego Uniwersytetu Warszawskiego. Od dzieciństwa interesował się geografią i fotografią. Po zdaniu matury wyjechał do Argentyny, gdzie chciał osiedlić się jako osadnik. Od 1921 roku mieszkał w Poznaniu. Zgłosił się na studia do prof. Stanisława Pawłowskiego, którego był asystentem. Rozpoczął wtedy pracę naukową na Uniwersytecie Poznańskim, na którym działał do roku 1929, pracując głównie w dziedzinie antropogeografii i odbywając szereg podróży naukowych, m.in. do Rumunii i Skandynawii. Stopień naukowy doktora uzyskał na podstawie pracy o rozmieszczeniu domów i osiedli w Polsce. Po uzyskaniu doktoratu w 1929 roku przeniósł się do Warszawy, gdzie zaczął pracę w charakterze pracownika naukowego Uniwersytetu Warszawskiego i Wydziału Kartograficznego Wojskowego Instytutu Geograficznego, prowadząc prace dotyczące nomenklatury geograficznej. Równocześnie brał czynny udział w pracach Polskiego Towarzystwa Geograficznego, pozostając przez szereg lat członkiem jego Zarządu. Przez pewien czas pracował w Głównym Urzędzie Statystycznym. Brał aktywny udział w dyskusjach nad programami szkolnymi w Ministerstwie Wyznań Religijnych i Oświecenia Publicznego. Był autorem wielu recenzji tychże programów. Pracował również w Komisji Ministerstwa Spraw Wewnętrznych, gdzie zajmował się ustalaniem urzędowych nomenklatur miejscowości. Uczestniczył w działalności Komitetu Wydawania Dzieł Wacława Nałkowskiego i jako wykładowca w Towarzystwie Rozwoju Ziem Wschodnich. Ponadto współpracował z Instytutem Bałtyckim oraz Komisją Geograficzną Polskiej Akademii Umiejętności.
Był encyklopedystą. Został wymieniony w gronie edytorów trzytomowej Podręcznej encyklopedii handlowej wydanej w 1931 w Poznaniu.
II wojna światowa.
Został powołany do armii czynnej we wrześniu 1939 roku. Wzięty do niewoli przebywał w obozie w Kozielsku. Zamordowany w Katyniu. Został pochowany na Polskim Cmentarzu Wojennym w Katyniu.
Życie prywatne.
Syn Antoniego, rolnika i Julii z Paprockich. 22 stycznia 1920 roku w kościele Zbawiciela w Warszawie ożenił się z Emilią Sabiną Jordan-Rozwadowską.
Upamiętnienie.
Przed kościołem parafialnym w Gończycach, został posadzony dąb poświęcony jego pamięci. Jego nazwisko zostało odczytane w filmie Katyń, podczas ogłaszania przez Niemców listy Katyńskiej. W 2007 roku decyzją Ministra Obrony Narodowej został mianowany na stopień porucznika Wojska Polskiego.

</doc>
<doc id="4519615" url="https://pl.wikipedia.org/wiki?curid=4519615" title="Anne Koedt">
Anne Koedt

Anne Koedt (ur. 1939 w Danii) – amerykańska feministka, jedna z liderek feminizmu radykalnego w latach 60. i 70. XX wieku, autorka eseju "The Myth of Vaginal Orgasm", jedna z założycielek organizacji feministycznej "New York Radical Women" (1967). Koedt krytykowała koncepcje Sigmunda Freuda głoszącą, że orgazm łechtaczkowy jest przejawem niedojrzałości i kobiecej oziębłości. Uważała, że koncepcja, iż dominującą formą kobiecego orgazmu jest orgazm pochwowy służy utrzymaniu podległej roli kobiet w społeczeństwie.

</doc>
<doc id="4519616" url="https://pl.wikipedia.org/wiki?curid=4519616" title="Zdzisław Mieczysław Łoziński">
Zdzisław Mieczysław Łoziński

Zdzisław Mieczysław Łoziński (ur. 6 lipca 1902 w Kosowie Huculskim, zm. 1 czerwca 1981 w Londynie) – major inżynier Wojska Polskiego. W 1967 awansowany przez Prezydenta RP na uchodźstwie na stopień podpułkownika.
Życiorys.
Urodził się 6 lipca 1902 w Kosowie Huculskim. 
Był absolwentem Oficerskiej Szkoły Inżynierii. 25 lipca 1924 został mianowany na stopień podporucznika ze starszeństwem z dniem 1 lipca 1923 i 6. lokatą w korpusie oficerów inżynierii i saperów, następnie awansowany na stopień porucznika ze starszeństwwem z dniem 1 lipca 1925. W 1924 służył w 10 pułku saperów w Przemyślu. Na przełomie lat 20. i 30. był oficerem na służbie w Centrum Wyszkolenia Saperów w Modlinie. 27 czerwca 1935 został mianowany na stopień kapitana ze starszeństwem z dniem 1 stycznia 1935 i 25. lokatą w korpusie oficerów inżynierii i saperów (w marcu 1939, w tym samym stopniu i starszeństwie, zajmował 25. lokatę w korpusie oficerów saperów, grupa liniowa). W tym czasie pozostawał w rezerwie personalnej oficerów przy Inspektorze Saperów na stanowisku wykonawcy studiów.
Po wybuchu II wojny światowej i kampanii wrześniowej przedostał się na Zachód. Tam wstąpił do Wojska Polskiego we Francji. Pełnił stanowisko zastępcy dowódcy saperów 1 Dywizji Grenadierów. Został wzięty do niewoli przez Niemców i przebył w obozie jenieckim.
Po wojnie pozostał na emigracji. W 1967 Prezydent RP na uchodźstwie mianował go na stopień podpułkownika w korpusie oficerów saperów. Zmarł 1 czerwca 1981 w Londynie.

</doc>
