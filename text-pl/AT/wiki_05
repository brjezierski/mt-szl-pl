<doc id="4663328" url="https://pl.wikipedia.org/wiki?curid=4663328" title="Halloween (film 2018)">
Halloween (film 2018)

Halloween – amerykański film grozy z 2018 roku. Drugi reboot serii filmów "Halloween" – jest bezpośrednią kontynuacją filmu "Halloween", tym samym ignorując dotychczasowe filmy powstałe po filmie z 1978 roku. Do roli Laurie Strode ponownie wróciła Jamie Lee Curtis, a do roli Michaela Myersa częściowo Nick Castle. Do serii wrócił również John Carpenter w roli producenta wykonawczego i jednego z kompozytorów.
W latach 2021-2022 powstały dwa sequele filmu – "Halloween zabija" i "Halloween. Finał".
Fabuła.
29 października 2018 r. Michael Myers, który był trzymany w zamknięciu po tym, jak 40 lat temu dokonał serii morderstw w Haddonfield w stanie Illinois, jest przygotowywany do przeniesienia do nowej placówki. Dwójka podcasterów, Aaron Korey i Dana Haines, przeprowadzają wywiad z dr. Ranbirem Sartainem, psychiatrą Myersa i byłym uczniem dr. Samuela Loomisa. Następnego dnia Myersowi podczas przenosin udaje mu się uciec, po czym kradzionym samochodem swych pierwszych ofiar wraca do Haddonfield.
W Haddonfield Laurie Strode żyje w strachu przed Michaelem Myersem od 40 lat, popadając w alkoholizm i rzadko opuszczając swój silnie ufortyfikowany dom. Jej paranoja spowodowała ochłodzenie stosunków z córką Karen. Z całej rodziny tylko jej wnuczka Allyson ma z nią poprawny kontakt. Namawia Laurie, by zostawiła za sobą przeszłość.
W święto Halloween Michael zauważa Aarona i Danę, którzy odwiedzają grób jego siostry Judith na miejscowym cmentarzu i podąża za nimi na stację benzynową, gdzie ich zabija, a także mechanika i odzyskuje swoją maskę. Wkrótce wszyscy dowiadują się o zbiegłym Myersie, w tym Laurie i próbuje ostrzec Karen i jej męża Raya, ale odrzucają jej obawy.
Tego samego dnia Michael kradnie nóż kuchenny i zabija dwie kobiety. Dociera do domu, w której przyjaciółka Allyson – Vicky pilnuje chłopca imieniem Julian, gdzie zabija ją i jej chłopaka Dave’a. Zastępca szeryfa Hawkins i Laurie dowiedziawszy przez radio o zabitych Vicky i Dave’ie docierają na miejsce zbrodni, gdzie Laurie i Myers spotykają się po raz pierwszy od 40 lat. Laurie strzela Michaelowi w ramię, zanim ten ucieka. Przybywszy na miejsce dr Sartain przekonuje szeryfa Barkera, aby pozwolił mu pomóc w polowaniu na Myersa. Laurie chce przekonać Karen i Raya do wzmocnienia ochrony w domu. Tymczasem Allyson na szkolnej imprezie po przyłapaniu swego chłopaka Camerona na zdradzie wraca do domu oraz towarzyszy jej wysłany na prośbę Camerona jego najlepszy przyjaciel – Oscar. Myers znajduje Allyson i Oscara, zabijając tego ostatniego. Hawkins i Sartain przybywają w samą porę, aby uratować Allyson. Hawkins próbuje zabić Myersa, ale Sartain zabija Hawkinsa. Wyjawia, że to on przygotował ucieczkę Myersa, aby uczyć go życia „na wolności”. Mimo to ginie z jego rąk. Allyson ucieka do swego domu, gdzie ścigający ją Myers zabija Raya.
Laurie po upewnieniu się, że Karen i Allyson są bezpieczne, decyduje się na pojedynek z Michaelem Myersem. Wkrótce Allyson i Karen pomagają jej w nierównej walce, więżąc go w piwnicy. Wszystkie trzy po podpaleniu domu uciekają przejeżdżającą furgonetką. Piwnica zostaje całkowicie spalona, jednak nigdzie nie widać ciała Michaela.
Produkcja.
Rozwój.
W 2009 po tym jak Rob Zombie odmówił nakręcenia bezpośredniego sequela do "Halloween II", The Weinstein Company ogłosiło plany filmu pt. "Halloween 3D", zaplanowanego 26 października 2012 roku. Ostatecznie projekt upadł.
Lutego 2015 roku Patrick Melton i Marcus Dunstan zostali ogłoszeni jako scenarzyści do nowego filmu z serii, opisanego jako „rekalibracja” aniżeli reboot, zaś Malek Akkad i Matt Stein mieli być producentami. W czerwcu tego samego roku The Weinstein Company ogłosiło film jako "Halloween" "Returns", z Dunstanem w roli reżysera. Film był zaplanowany jako sequel "Halloween 2" z 1981 roku, w którym Myers miał rozpocząć krwawy pochód wśród nowego pokolenia. Dnia 22 października 2015 roku, producent Malek Akkad ujawnił, iż produkcja "Halloween Returns" opóźni się. W grudniu 2015 roku film został oficjalnie anulowany w związku z utratą praw do "Halloween" przez Dimension Films, które wróciły do Miramax Films.
24 maja 2016 roku Blumhouse Productions i Miramax ogłosiły wspólny projekt dystrybuowany przez Universal Pictures.
Scenariusz i pre-produkcja.
John Carpenter, który był współautorem dwóch pierwszych filmów "Halloween" wraz z Debrą Hill i wyreżyserował oryginał, został ogłoszony jako producent wykonawczy w 2016 roku. W wywiadzie dla Rotten Tomatoes wyjawił swoje powody, dla których po raz pierwszy od czasu produkcji "" z 1982 roku wrócił do serii: „Mówiłem o "Halloween" od dłuższego czasu. Co do kontynuacji - nawet nie widziałem ich wszystkich [...] Ale w końcu przyszło mi do głowy: Cóż, jeśli tylko tutaj mielę ozorem o nich, to dlaczego nie spróbuję samemu najlepiej, jak potrafię?”. Pierwotnie reżyserem miał zostać Adam Wingard, który zrezygnował z projektu. 9 lutego 2017 roku David Gordon Green i Danny McBride zostali ogłoszeni jako scenarzyści, a dodatkowo Green otrzymał funkcję reżysera. Wskazówki co do reżyserii otrzymywał od Carpentera, który zachwalał Blumhouse Productions za zrozumienie materiału źródłowego.
Zamiast ponownego remake’u serii, scenarzyści zdecydowali skupić się na kontynuacji mitologii dwóch pierwszych filmów. Niezadowolony z wizji Roba Zombie dopisującej przeszłość Michaela Myersa, Carpenter chciał zabrać postać z powrotem do pierwotnych bardziej tajemniczych korzeni, opisując go jako „niemal nadprzyrodzoną siłę natury”. McBride szczegółowo opisał swe podejście jako humanizujące Myersa: „Myślę, że staramy się przywrócić to, co było tak dobre w oryginale. To było po prostu bardzo proste i osiągnęło poziom horroru, który nie zamienił Michaela Myersa w jakąś istotę, której nie da się zabić. Chcę bać się czegoś, co, jak sądzę, może się zdarzyć. Myślę, że przerażenie jest, gdy ktoś stoi w cieniu, a ty wyrzucasz śmieci”.
Na początku scenariusza do filmu pojawiła się córka Laurie, Jamie Lloyd z filmów ', ' i "". Jednak kolejne przeróbki zmieniły ją na „Karen”, co spotkało się z obiekcjami Danielle Harris, która grała Jamie.
Casting.
We wrześniu 2017 roku Jamie Lee Curtis potwierdziła, że powtórzy swoją rolę Laurie Strode. Scenarzyści zdecydowali się na usunięcie pokrewieństwa Laurie i Michaela Myersa, gdyż uznali, że to uczyniło Myersa mniej przerażającym. Według McBride pisarze początkowo nie wiedzieli, czy Curtis byłby skłonny powrócić, więc „rozwalili [tyłki] tym scenariuszem, aby naprawdę sprawić, by postać Laurie Strode stała się czymś, czego nie byłaby w stanie odmówić”. Curtis stwierdziła: „Gdy tylko przeczytałam, co wymyślili David Green i Danny McBride... oraz sposób, w jaki łączyli kropki tej historii, miało dla mnie tyle sensu, że dotarło do mnie, aby wrócić do Haddonfield w stanie Illinois na kolejną prezentację z okazji 40. rocznicy. To oryginalna historia na wiele różnych sposobów. Po prostu powtórzenie 40 lat później tego samego wraz moją wnuczką”. Curtis wcześniej powróciła jako Laurie w kontynuacjach "Halloween 2", ' i '. W październiku bieżącego roku Judy Greer rozpoczęła negocjacje, by zagrać córkę Laurie, Karen Nelson, zaś 7 grudnia Andi Matichak została obsadzona w roli wnuczki Laurie, Allyson..
W dniu 20 grudnia 2017 roku ogłoszono, iż Nick Castle, który był głównym aktorem odgrywającym rolę Michaela Myersa w pierwszym filmie, powtórzy swoją rolę z pomocą Jamesa Jude’a Courtneya. W dniu 27 lipca 2018 roku ogłoszono, że aktor podobny głosowo do Donald Pleasence’a zapewni kwestie dla doktora Sama Loomisa, którego Pleasence pierwotnie grał. W tej roli wystąpił komik Colin Mahan.
Dodatkowo P.J. Soles, która w "Halloween" grała Lyndę van der Klok, otrzymała cameo jako nauczycielka.
Muzyka.
John Carpenter potwierdził w październiku 2017 roku, iż będzie współtworzył ze swym synem Codym i synem chrzestnym Danielem A. Davisem ścieżkę muzyczną do filmu. W wywiadzie dla Rotten Tomatoes powiedział: „[David Gordon Green i Danny McBride] Przyszli do mojego biura, rozmawialiśmy o tym, co chcą zrobić z "Halloween" i podobało mi się to, co mieli do powiedzenia. [...] Powiedzieli, że chcą, żebym stworzył muzykę, więc powiedziałem: »No dobrze, ale wezmę do pomocy mojego syna i chrześniaka«”. Jest to czwarty po "Halloween", "Halloween 2" oraz "" film z serii, do którego muzykę stworzył John Carpenter.
Odbiór.
"Halloween" zarobiło 159,3 mln dolarów w Stanach Zjednoczonych i Kanadzie oraz 96,2 mln dolarów w innych krajach, zarabiając łącznie 255,5 mln dolarów, stając się tym samym czwartym wówczas najbardziej kasowym horrorem z kategorią R i zarazem najbardziej kasowym filmem z serii "Halloween".
Film otrzymał pozytywne recenzje. Serwis Rotten Tomatoes przyznał mu wynik 79%, gdzie recenzenci przyznali, że po serii rozczarowujących sequeli film pozostawia po sobie dobre wrażenie. Serwis Metacritic przyznał mu wynik 67/100. Głosy publiczności według serwisu CinemaScore oceniły film na B+ w skali od A+ do F. Serwis PostTrak zanotował, iż film uzyskał 75% pozytywnych opinii, zaś serwis RelishMix zanotował pozytywny odzew w sieci.
Peter Debruge w recenzji dla "Variety" określił film jako powrót serii do korzeni i „usługę dla fanów ubraną w film grozy, która działa łącząc elementy mitologii ustanowione przez Carpentera i jednocześnie jest świeża dla młodszej widowni”. Bryan Bishop dla "The Verge" opisał film jako „lepszy od niemal wszystkich sequeli z serii” i „przystający do historii rozpoczętej 40 lat temu”, z kolei Leah Greenblatt z "Entertainment Weekly" opisała film jako „wierną, fundamentalną kontynuację (a także zabawną)”. W recenzji dla Bloody Disgusting, Joe Lipsett napisał: „"Halloween" jest godną odsłoną serii [...] Wszystko się spina w finale, co nadaje sensu filmu w motywacji Laurie przeciw Michaelowi. I co najważniejsze, "Halloween" nie rozczarowuje”. Jonathan Barkan z Dread Central napisał, iż "Halloween" składa pełen miłości i szacunku hołd oryginału z 1978 roku, jednocześnie ma bardzo odważne i zdecydowane podstawy do własnego istnienia, zaś Michael Myers w tym filmie stał się najbardziej przerażający w historii.
W mieszanej recenzji, Eric Kohn dla IndieWire krytykował film za dialogi, jednak podkreślił iż „"Halloween" Carpentera samo w sobie było tanim dziełem, jednak nadrabiającym reżyserią i motywami. Zaś nowy film pracuje na nadgodzinach, aby utrzymać je w nienaruszonym stanie, jednocześnie komunikując się z pierwszą częścią w każdy możliwy sposób - od słynnej przerażającej syntezatorowej muzyce po pomarańczowe napisy, które opisują historię”. Brian Tallerico dla "RogerEbert.com" ocenił "Halloween" na 2/4 wskazując na niekompetencję i brak atmosfery charakteryzującej oryginał. Scott Mendelson z "Forbes" uznał film za niezbyt dobry i nie sprawdzający się jako horror. Christopher Stewardson z Our Culture Mag napisał: „Podnosząc interesujące pytania dotyczące obojętności na narastający horror, "Halloween" przyciąga Michaela Myersa do współczesnego świata z rozwagą i wyrachowanym strachem”.

</doc>
<doc id="4663332" url="https://pl.wikipedia.org/wiki?curid=4663332" title="Begonia aconitifolia">
Begonia aconitifolia

Begonia aconitifolia A.DC. – gatunek rośliny z rodziny begoniowatych.
Morfologia.
Zimozielona roślina zielna lub częściowo zdrewniała (półkrzew) o wzniesionym pokroju. Na siedliskach naturalnych osiąga wysokość do 1,2 m. Ma smukłe łodygi z regularnie rozmieszczonymi, nabrzmiałymi węzłami i szerokimi, asymetrycznymi, głęboko ząbkowanymi liśćmi. Są zielone z białymi, smugowatymi plamami. Wytwarza białe i różowe kwiaty.
Przez długi czas begonia ta opisywana była jako dwa odrębne gatunki: "B. aconitifolia" i "B. sceptrum". Różniły się od siebie morfologią liści. Badania filogenetyczne wykazały jednak, że jest to ten sam gatunek, a różnice morfologiczne wynikają z różnych warunków środowiskowych. Begonia ta może bowiem zmieniać kształt i barwę liści w zależności od warunków siedliskowych, zwłaszcza od oświetlenia. 
Zastosowanie.
Bywa uprawiana jako roślina ozdobna, w Polsce rzadko.

</doc>
<doc id="4663341" url="https://pl.wikipedia.org/wiki?curid=4663341" title="Begonia sceptrum">
Begonia sceptrum



</doc>
<doc id="4663354" url="https://pl.wikipedia.org/wiki?curid=4663354" title="Katastrofa lotu Avioimpex 110">
Katastrofa lotu Avioimpex 110

Katastrofa lotu Avioimpex 110 – pierwszy pod względem liczby ofiar wypadek lotniczy w Macedonii Północnej, który wydarzył się 20 listopada 1993 roku podczas lotu z Genewy do Skopje. W wyniku zamieci śnieżnej lot został przekierowany na lotnisko w Ochrydzie. 
Samolot, Jakowlew Jak-42, przewoził 108 pasażerów i ośmiu członków załogi. Rozbił się około siedmiu kilometrów na wschód od lotniska w Ochrydzie. Wszystkie 116 osób znajdujących się na pokładzie zginęło (jeden z pasażerów, początkowo ranny, zmarł dziesięć dni po katastrofie). Większość ofiar to obywatele Jugosławii pochodzenia albańskiego. 
Była trzecią w przeciągu 16 miesięcy katastrofą lotniczą w Macedonii i do dziś pozostaje największą pod względem liczby ofiar śmiertelnych w kraju. Późniejsze dochodzenie wykazało, iż przyczyną wypadku był błąd pilota. 
Lot.
Lot 110 był regularnym międzynarodowym lotem pasażerskim obsługiwanym przez linie lotnicze Avioimpex. Trasa przelotu rozpoczęła się na lotnisku Genewa-Cointrin w Szwajcarii, a miejscem docelowym był Port lotniczy Skopje w Macedonii. Z powodu zamieci w stolicy kraju lot ten został przekierowany na lotnisko w Ochrydzie. 
Początkowo Jak-42 znajdował się około 2300 stóp nad ziemią. Okazało się to jednak za wysoko by bezpiecznie wylądować, wykonano więc procedurę odlotu po nieudanym podejściu (ang. missed approach procedure). Wkrótce potem załoga Lotu 110 przekazała przez radio, że nie odbiera sygnału nadawanego przez VOR (rodzaj radiolatarni stosowanej w lotnictwie, wykorzystującej pasmo radiowe 108–117,950 MHz). Kontrola ruchu lotniczego nie była w stanie spełnić prośby o podanie namiaru, a pilot lotu 110 poinformował, że nie widzi świateł drogi startowej. Wkrótce potem lot 110 rozbił się, zabijając 115 ze 116 osób na pokładzie. Jeden z pasażerów, Rade Jevremović, przeżył, ale został ciężko ranny. 
Pasażerowie i załoga.
Osiemdziesiąt procent pasażerów było obywatelami Jugosławii, głównie etnicznymi Albańczykami. Pozostali byli obywatelami Macedonii. Czterech członków załogi było Rosjanami, a czterech członków personelu pokładowego było Macedończykami. Wśród pasażerów był między innymi Pierre Ollier, francuski Wysoki komisarz Narodów Zjednoczonych do spraw uchodźców (UNHCR), który właśnie wrócił z rozdartej wojną Bośni i Hercegowiny. 
Następstwa.
Ponieważ katastrofa lotu 110 była trzecią katastrofą lotniczą w przeciągu szesnastu miesięcy w kraju, minister urbanistyki, inżynierii lądowej, komunikacji i ekologii Macedonii Antoni Pesew zrezygnował z zajmowanego stanowiska. Stowarzyszenie pilotów wielokrotnie skarżyło się na zepsuty sprzęt i złe standardy bezpieczeństwa na lotniskach w Skopje i Ochrydzie. 
2 grudnia 1993 roku poinformowano, że Rade Jevremović zmarł nie odzyskawszy przytomności po dziesięciu dniach od katastrofy lotu 110. 
Wypadek lotu 110 do dziś pozostaje największą pod względem ofiar śmiertelnych katastrofą lotniczą, jaka kiedykolwiek miała miejsce w Macedonii. 
Przyczyna.
W wyniku przeprowadzonego dochodzenia ustalono, iż przyczyną katastrofy była podjęta przez pilota decyzja o kontynuowaniu podejścia do lądowania mimo tego, że nie odbierał on sygnału nadawanego przez VOR z powodu braku zasięgu. 

</doc>
<doc id="4663359" url="https://pl.wikipedia.org/wiki?curid=4663359" title="Antonio Lecuona">
Antonio Lecuona

Antonio María Lecuona Echániz (ur. 17 stycznia 1831 w Tolosie, zm. 26 września 1907 w Ondarroa) – hiszpański malarz pejzażysta i kostumbrysta związany z Krajem Basków.
Życiorys.
Uczył się malarstwa u Cosme Duñabeitii w Pampelunie i w Królewskiej Akademii Sztuk Pięknych św. Ferdynanda w Madrycie. W 1850 wygrał konkurs na stanowisko rysownika w Muzeum Nauk Przyrodniczych w Madrycie. W stolicy prowadził także malarskie atelier. Po 20 latach zrezygnował z pracy w muzeum i przeprowadził się do Bilbao, gdzie otworzył swój drugi warsztat. Jednym z jego uczniów był Manuel Losada Pérez de Nenin. Brał udział w czterech edycjach Krajowej Wystawy Sztuk Pięknych w 1856, 1860, 1864 i 1871. Został nadwornym malarzem Karola Burbona, pretendenta do hiszpańskiego tronu.

</doc>
<doc id="4663364" url="https://pl.wikipedia.org/wiki?curid=4663364" title="Akwarium publiczne w Porcie Nagoya">
Akwarium publiczne w Porcie Nagoya

 – akwarium publiczne w prefekturze Aichi w Japonii.
Orki.
Kū.
Od 2003 w akwarium trzymano orkę o imieniu wypożyczoną z innego akwarium, przebywała w akwarium aż do śmierci 19 września 2008.
Nami.
W 2010 roku akwarium nabyło orkę o imieniu , która miała mieszkać w akwarium na stałe i brać udział w pokazach. Nami zmarła wkrótce po przybyciu i debiucie w akwarium 14 stycznia 2011.
Bingo i Stella.
Na styczeń/luty 2011 zaplanowano transport do akwarium dwóch osobników, samca i samicę, Bingo and Stellę, na pięcioletnie wypożyczenie z Kamogawa Seaworld w prefekturze Chiba. Dwie dorosłe orki przybyły 16 grudnia 2011 statkiem z Kamogawa Sea World. Ich córka Ran 2 została przewieziona w ciężarówce dzień wcześniej, 15 grudnia 2011. 13 listopada 2012 Stella urodziła młode, Lynn.
Bingo zmarł 2 sierpnia 2014 po chorobie. Stella do dziś żyje i nadal znajduje się w Nagoi ze swoim potomstwem.
Dojazd.
Akwarium jest blisko stacji Nagoyakō, metra w Nagoi, linia Meikō.

</doc>
<doc id="4663368" url="https://pl.wikipedia.org/wiki?curid=4663368" title="Rajdowe Samochodowe Mistrzostwa Polski 2020">
Rajdowe Samochodowe Mistrzostwa Polski 2020

Rajdowe Samochodowe Mistrzostwa Polski 2020 to kolejny sezon rajdów samochodowych rozgrywanych w roku 2020, mających na celu wyłonienie najlepszego kierowcy wraz z pilotem na polskich drogach. W sezonie 2020 nastąpiła zmiana w punktacji rajdów i tak od tego sezonu będzie punktowało pierwszych piętnastu zawodników. Ta punktacja była stosowana niezależnie od frekwencji w rajdzie. Schemat to: 30, 24, 21, 19, 17, 15, 13, 11, 9, 7, 5, 4, 3, 2, 1. Punkty za Power Stage pozostały niezmiennie, otrzymywało je pierwszych pięciu zawodników. Od tego roku obowiązywał również przepis, który mówi, aby zostać umieszczonym w tabeli końcowej w klasyfikacji generalnej, należy wystartować w minimum czterech rajdach, a nie jak do tej pory zostać sklasyfikowanym w dwóch.
W sezonie 2020 w ramach RSMP zostanie rozegrany tzw. Puchar Debiutanta, dla kierowców posiadających licencję stopnia RN, będą w nim dopuszczone tylko samochody z napędem na jedną oś. Nagrodą dla zwycięzcy będzie zwolnienie z wpisowego w kolejnym sezonie RSMP. Harmonogram Pucharu w tym sezonie składać się będzie z czterech rund: Rajd Świdnicki-KRAUSE, Rajd Nadwiślański, Rajd Rzeszowski (tylko drugi etap rajdu) i Rajd Śląska.
Mistrzostwo Polski w tym sezonie zdobył fiński zawodnik Jari Huttunen, który wygrał dwie z trzech eliminacji i raz był drugi. Drugie miejsce zajął polski kierowca Grzegorz Grzyb, dla którego było to drugie wicemistrzostwo Polski w karierze (2014, 2020). Trzecie miejsce w klasyfikacji generalnej zajął, po raz pierwszy na podium, Łukasz Kotarba.
Kalendarz.
Z powodu ogólnoświatowej pandemii COVID-19 planowany sezon uległ poważnym zmianom. Trzy rajdy odwołano, a jeden, na Litwie, wycofano z kalendarza RSMP. W porównaniu do ubiegłego sezonu w tym zabrakło Rajdu Dolnośląskiego, który początkowo był planowany na zakończenie finału sezonu, ostatecznie został zastąpiony Rajdem Koszyc, odbywającym się na Słowacji, który i tak został odwołany. Planowana była jeszcze jedna runda odbywająca się za granicami Polski, która początkowo została zamieniona z ubiegłorocznego Rajdu Elektreny na Rajd Žemaitija, której gospodarzem miała być Litwa, ale ten rajd ostatecznie nie został doliczony do kalendarza RSMP. 
Zgłoszeni kierowcy.
Poniższa lista zgłoszeń obejmuje tylko zawodników jeżdżących samochodami najwyższej grupy R5 i RGT (klasa 2) oraz niektórych z klasy Open.
Końcowa klasyfikacja kierowców RSMP 2020.
Punkty otrzymuje 15 pierwszych zawodników, którzy ukończą rajd według klucza:
Dodatkowe punkty zawodnicy zdobywają za ostatni odcinek specjalny zwany Power Stage, punktowany: za zwycięstwo – 5, drugie miejsce – 4, trzecie – 3, czwarte – 2 i piąte – 1 punkt. 
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim dodatkowo punktowanym odcinku specjalnym tzw. Power Stage.
Statystyki sezonu 2020.
Zwycięzcy odcinków specjalnych
Liderzy rajdu
Zwycięzcy klas, zespoły i kluby.
W wykazach przedstawiających zwycięzców poszczególnych klas pogrubioną czcionką zaznaczono kierowców i pilotów, którzy zdobyli tytuły mistrza, wicemistrza i drugiego wicemistrza Polski. Zgodnie z regulaminem, mistrzowski tytuł jest przyznawany w klasie, w której jest minimum trzech sklasyfikowanych. Wicemistrzostwo przyznawane jest przy minimum pięciu sklasyfikowanych, a drugie wicemistrzostwo przy minimum siedmiu sklasyfikowanych.

</doc>
<doc id="4663372" url="https://pl.wikipedia.org/wiki?curid=4663372" title="Lekkoatletyka na Światowych Wojskowych Igrzyskach Sportowych 2015 – sztafeta 4 × 100 m mężczyzn">
Lekkoatletyka na Światowych Wojskowych Igrzyskach Sportowych 2015 – sztafeta 4 × 100 m mężczyzn

Sztafeta 4 × 100 metrów mężczyzn – jedna z konkurencji biegowych rozegranych w dniach 7–8 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Eliminacje.
Awans: Trzy najlepsze zespoły z każdego biegu (Q) plus 2 z najlepszymi czasami (q).

</doc>
<doc id="4663409" url="https://pl.wikipedia.org/wiki?curid=4663409" title="McLaren 570S">
McLaren 570S

McLaren 570S – samochód sportowy klasy średniej produkowany pod brytyjską marką McLaren w latach 2015 – 2021.
Historia i opis modelu.
Pierwszy w dziejach McLarena podstawowy, bazowy model został przedstawiony pod koniec marca 2015 roku. Producent opracował 570S z myślą o konkurowaniu m.in. z Porsche 911 i zainicjowaniu serii najmniejszych oraz najprzystępniejszych cenowo modeli producenta z linii "Sport Series". 
McLaren 570S został zaprojektowany z myślą o wygodzie w codziennym użytkowaniu, oferując relatywnie dużą przestrzeń na bagaż oraz równowagę pomiędzy użytkowaniem w warunkach torowych i wyczynowych, a ulicznych.
Model utrzymano w kierunku stylistycznym zapoczątkowanym w 2012 roku przez topowy model P1, zachowując charakterystyczne reflektory w kształcie bumerangów. Nadwozie zachowało jednocześnie smukłą, strzelistą sylwetkę z nisko poprowadzoną linią dachu, centralnie umieszczoną jednostką napędową oraz dwudrzwiowym, dwumiejscowym nadwoziem typu coupe lub roadster.
Mclaren 570S napędzany jest 3,8-litrowym V8 o mocy 570 KM, który rozwija 600 Nm maksymalnego momentu obrotowego. Z myślą o jak najlepszych osiągach, producent starał się zredukować wagę modelu do minimum - wynosi ona nieco ponad 1,3 tony. Pozwala to osiągnąć 100 km/h po 3,2 sekundy.
Ośmiocylindrowa jednostka napędowa modelu 570S jest połączona z ośmiobiegową skrzynią biegów, która wyposażona jest w dwa sprzęgła. McLaren skorzystał tutaj ze współpracy z włoskim przedsiębiorstwem Graziano Trasmissioni.
Po trwającej 6 lat rynkowej obecności, w pierwszej połowie 2021 roku McLaren przedstawił następcę dla serii 570S w postaci opracowanego od podstaw, nowego modelu McLaren Artura.
Warianty.
Miesiąc po premierze McLarena 570S, w kwietniu 2015 roku podczas wystawy samochodowej Shanghai Auto Show w Chinach przedstawiony został niżej pozycjonowany i tańszy wariant McLaren 540C. Pod kątem wizualnym zyskał on przeprojektowane zderzaki, a także 540-konny silnik V8 rozwijający maksymalny moment obrotowy 540 Nm. Odmiana ta została zmodyfikowana pod kątem poruszania się w warunkach miejskich, wyróżniając się zarazem najniższą ceną spośród wszystkich wariantów najmniejszego modelu McLarena.
W lutym 2016 roku gama podstawowego modelu McLarena została poszerzona o kolejny, tym razem zorientowany na komfort wariant. McLaren 570GT zyskał dedykowany wzór alufelg, dodatkową przestrzeń bagażową, a także odchylaną na bok tylną szybę dającą dostęp do przestrzeni bagażowej. Dodatkowo, pojazd wyposażono także w zoptymalizowaną izolację przed hałasem zewnętrznym, a także bardziej komfortowo zestrojone zawieszenie.
W czerwcu 2018 roku rodzina modelowa została poszerzona o model McLaren 600LT, charakteryzujący się wyczynową specyfikacją zoptymalizowaną pod kątem poruszania się w warunkach torowych. Samochód zyskał dodatkowe ospojlerowanie, powiększone wloty powietrza upłynniające aerodynamikę, a także mocniejszą jednostkę napędową - wyjściowe 3,8-litrowe V8 zamiast 570, rozwija 600 KM, a także 620 Nm maksymalenego momentu obrotowego. Rok później, gamę 600LT poszerzyła także odmiana z otwieranym dachem, 600 LT Spider.
W grudniu 2019 roku przedstawiony został najdroższy i najbardziej wyczynowy wariant o nazwie McLaren 620R. Limitowany do 350 sztuk model powstał jako przeznaczona do poruszania się po publicznych drogach odmiana o torowych parametrach, rozwijając 620 KM mocy, 620 Nm makymalnego momentu obrotowego i 100 km/h w 2,9 sekundy. Pojazd zyskał też rozbudowane ospojlerowanie i dodatkowe wloty powietrza m.in. z przodu.

</doc>
<doc id="4663412" url="https://pl.wikipedia.org/wiki?curid=4663412" title="Wydział Biologii Uniwersytetu w Białymstoku">
Wydział Biologii Uniwersytetu w Białymstoku

Wydział Biologii Uniwersytetu w Białymstoku – jeden z 9 wydziałów Uniwersytetu w Białymstoku.
Historia.
Historia Wydziału jest nierozerwalnie związana z historią Uniwersytetu w Białymstoku. W 1997, wraz z powołaniem w tym mieście samodzielnego uniwersytetu, w wyniku podziału Wydziału Matematyczno-Przyrodniczego utworzono Wydział Biologiczno-Chemiczny. W skład Wydziału weszły dwa instytuty: Instytut Biologii i Instytut Chemii. Była to pierwsza i jedyna w Polsce jednostka naukowa łącząca obszar nauk ścisłych i nauk przyrodniczych. Dziekanem Wydziału został prof. dr hab. Marek Gębczyński.
Wydział Biologii powstał 1 października 2019 roku w ramach przekształcenia Instytutu Biologii istniejącego w ramach Wydziału Biologiczno-Chemicznego Uniwersytetu w Białymstoku.
Kierunki kształcenia.
Studia I stopnia.
Dostępne kierunki:
Studia II stopnia.
Dostępne kierunki:
Szkoła Doktorska.
Dostępne kierunki:
Studia podyplomowe.
Dostępne kierunki:
Władze Wydziału.
W kadencji 2020–2024:

</doc>
<doc id="4663414" url="https://pl.wikipedia.org/wiki?curid=4663414" title="Linia kolejowa Lida – Bieniakonie">
Linia kolejowa Lida – Bieniakonie

Linia kolejowa Lida – Bieniakonie – linia kolejowa na Białorusi łącząca stację Lida ze stacją Bieniakonie i granicą państwową z Litwą. Jest to fragment linii Równe – Baranowicze – Wilno.
Znajduje się w obwodzie grodzieńskim, w rejonach lidzkim i werenowskim. Linia na całej długości jest jednotorowa i niezelektryfikowana.
Historia.
Linia początkowo leżała w Imperium Rosyjskim, w latach 1918–1945 w Polsce, następnie w Związku Sowieckim (1945–1991). Od 1991 położona jest na Białorusi.

</doc>
<doc id="4663416" url="https://pl.wikipedia.org/wiki?curid=4663416" title="José María Ucelay">
José María Ucelay

José María Ucelay Uriarte bask. "José Mari Uzelai" (ur. 1 listopada 1903 w Bermeo, zm. 24 grudnia 1979 w Busturii) – hiszpański malarz pochodzący z Kraju Basków.

</doc>
<doc id="4663417" url="https://pl.wikipedia.org/wiki?curid=4663417" title="José Mari Uzelai">
José Mari Uzelai



</doc>
<doc id="4663419" url="https://pl.wikipedia.org/wiki?curid=4663419" title="McLaren GT">
McLaren GT

McLaren GT – samochód sportowy klasy wyższej produkowany pod brytyjską marką McLaren od 2019 roku.
Historia i opis modelu.
McLaren GT to pierwszy w historii producenta samochód o luksusowym usposobieniu, przy którego budowie za priorytet obrano nie tylko osiągi, ale i komfort podróżowania - zadbać ma o to system zawieszenia Proactive Damping Control. Samochód miał początkowo być pojazdem czteromiejscowym, jednak producent wycofał się z tych planów z powodu oceny tego rozwiązania jako zbytecznego i nieużywanego przez potencjalnych klientów.
Po raz pierwszy producent przedstawił model w maju 2019 roku, nadając mu kształty dopasowane do wyglądu innych modeli producenta ewolucyjnym stylu. Pomimo zbudowania na platformie sportowego 720S, GT jest wyraźnie dłuższy, szerszy i cięższy z masą całkowitą przekraczającą półtorej tony.
McLaren GT napędzany jest 620-konnym V8 osiągającym 630 Nm momentu obrotowego i 326 km/h prędkości maksymalnej. Jednostka typu V8 wyposażona została w podwójną turbosprężarkę, powstając specjalnie z przeznaczeiem dla modelu GT. Pełny moment 630 Nm dostępny jest w zakresie obrotów 5500-6500, z kolei ponad 95% tej wartości można uzyskać pomiędzy 3000 a 7250 obrotów. Układ napędowy współtworzy automatyczna, dwusprzęgłowa skrzynia biegów typu SSG z 7 przełożeniami.
Sprzedaż.
McLaren GT trafił do oficjalnej sprzedaży tuż po debiucie w maju 2019 roku, wzbogacając ofertę brytyjskiego producenta na rynkach globalnych. Sprzedaż modelu w Polsce ruszyła w czerwcu 2019 roku z ceną początkową przekraczającą milion złotych. Z okazji debiutu odbyła się specjalna prezentacja w jedynym punkcie dealerskim McLarena w Warszawie.

</doc>
<doc id="4663420" url="https://pl.wikipedia.org/wiki?curid=4663420" title="Kościół św. Jana Chrzciciela w Brennej">
Kościół św. Jana Chrzciciela w Brennej

Kościół świętego Jana Chrzciciela – rzymskokatolicki kościół parafialny należący do parafii pod tym samym wezwaniem (dekanat Skoczów diecezji bielsko-żywieckiej).
Pozwolenie na budowę świątyni zostało otrzymane w 1792 roku, podczas panowania cesarza Franciszka II Habsburga. Wybudowany kościół został poświęcony w dniu 21 sierpnia 1796 roku.
Świątynia posiada ciekawy wystrój. W ołtarzu głównym znajduje się obraz chrztu Jezusa w Jordanie, pędzla Stanisława Jastrzembskiego z Cieszyna, powstały w XVIII wieku. We wnętrzu znajdują się również figury św. Józefa i św. Anny wykonane pod koniec XIX wieku. Wspomniany wyżej Stanisław Jastrzembski namalował również obrazy przedstawiające Świętą Rodzinę, Matkę Bożą Szkaplerzną i św. Jana Sarkandra oraz stacje Drogi Krzyżowej. Od 1897 roku w kościele znajdują się organy słynnej firmy Rieger z Karniowa. Wyposażenie powstało głównie w XIX wieku. Budowla była wielokrotnie remontowana.

</doc>
<doc id="4663423" url="https://pl.wikipedia.org/wiki?curid=4663423" title="Andrzej Kocikowski">
Andrzej Kocikowski

Andrzej Kocikowski – polski filozof, dr habil., emerytowany docent Instytutu Kulturoznawstwa na Wydziale Nauk Społecznych Uniwersytetu im. Adama Mickiewicza w Poznaniu.
Życiorys.
Pracę doktorską obronił w (1977). Stopień doktora habilitowanego uzyskał w (1989). Zatrudniony jako docent, początkowo w Instytucie Filozofii na Wydziale Nauk Społecznych Uniwersytetu im. Adama Mickiewicza w Poznaniu, później zaś w Instytucie Kulturoznawstwa na Wydziale Nauk Społecznych Uniwersytetu im. Adama Mickiewicza w Poznaniu.
W latach 1993 – 1999 pełnił funkcję wicedyrektora Instytutu Kulturoznawstwa.
W latach 2001 – 2011 kierował pracą Pracowni Komunikacji Multimedialnej na Wydziale Nauk Społecznych Uniwersytetu im. Adama Mickiewicza w Poznaniu.
Publikacje.
Ważniejsze publikacje dostępne są w repozytorium AMUR Uniwersytetu im. A. Mickiewicza w Poznaniu. 

</doc>
<doc id="4663424" url="https://pl.wikipedia.org/wiki?curid=4663424" title="Yellow Flower">
Yellow Flower

Yellow Flower – szósty minialbum południowokoreańskiej grupy Mamamoo, wydany 7 marca 2018 roku przez wytwórnię RBW. Głównym singlem z płyty jest „Starry night” (kor. 별이 빛나는 밤). Sprzedał się w nakładzie egzemplarzy w Korei Południowej (stan na grudzień 2018).
4 stycznia 2018 roku Mamamoo wydały singel „Paint Me” (kor. 칠해줘 "Chilhaejwo"), który był wstępem do nadchodzącego projektu „Four Seasons”. Płyta "Yellow Flower" była pierwszą częścią tego projektu.

</doc>
<doc id="4663428" url="https://pl.wikipedia.org/wiki?curid=4663428" title="Parafia Matki Bożej Częstochowskiej w Dobrakowie">
Parafia Matki Bożej Częstochowskiej w Dobrakowie

Parafia Matki Bożej Częstochowskiej w Dobrakowie – parafia rzymskokatolicka, znajdująca się w diecezji kieleckiej, w dekanacie żarnowieckim.
Od drugiej połowy lat 50. XX w. w Dobrakowie istnieje parafia rzymskokatolicka pw. Matki Boskiej Częstochowskiej(wcześniej mieszkańcy należeli do parafii Kidów). Początkowo nabożeństwa odprawiano w starym drewnianym kościółku wybudowanym w XIX w., a w drugiej połowie lat 70 XX w. powstał w Dobrakowie większy kościół w którym do dziś odprawia się nabożeństwa. 
Do parafii należą wsie: Dobraków, Podleśna, Otola w której jest ok. 900 wiernych.

</doc>
<doc id="4663429" url="https://pl.wikipedia.org/wiki?curid=4663429" title="McLaren Senna">
McLaren Senna

McLaren Senna – supersamochód klasy wyższej produkowany pod brytyjską marką McLaren od 2018 roku.
Historia i opis modelu.
Senna to wyczynowy supersamochód zbudowany jako alternatywa dla mniejszych modeli 570S i 720S o bardziej drogowym charakterze. Po raz pierwszy model zaprezentowano pod koniec 2017 roku. Nazwa wyścigowego modelu to hołd McLarena dla utytułowanego brazylijskiego kierowcy wyścigowego Ayrtona Senny zmarłego tragicznie podczas wyścigu na torze Imola w 1994 roku. Wyłącznościowe prawa do nazwy udało się uzyskać brytyjskiemu przedsiębiorstwu dzięki porozumieniu z brazylijskim Instituto Ayrton Senna.
Pod kątem wizualnym McLaren Senna został utrzymany w spójnej z pozostałymi modelami w ofercie stylistyce "function over fashion", wyróżniając się charakterystycznym kształtem pasa przedniego. Jednocześnie, samochód wzbogacono w rozwiązania podyktowane torową specyfiką, jak dużym tylnym spojlerem czy licznymi wlotami powietrza.
Samochód napędzany jest 4-litrowym V8 o mocy 800 KM, które rozwija 800 Nm maksymalnego momentu obrotowego. Jednostka współpracuje z siedmiobiegową, dwusprzęgłową automatyczną skrzynią biegów. Osiągi pojazdu udało się zoptymalizować pod kątem jak najwyższych wartości dzięki masie całkowitej pojazdu, która wynosi mniej niż 1,2 tony.
Senna GTR.
W marcu 2018 roku McLaren przedstawił specjalną wersję Senny przenzaczoną do poruszania się w warunkach torowych. Odmiana GTR powstała jako hołd dla zwycięstw McLarena w wyścigach LeMans w 1995 roku, powstając w ściśle limitowanej serii 5 egzemplarzy odróżniających się od siebie innym malowaniem nadwozia odnoszącym się do barw każdego z wyścigowych bolidów sprzed ćwierć wieku. Dzięki modyfikacjom w układzie napędowym i lżejszemu nadwoziu o 188 kilogramów Senna GTR rozwija o 14 KM większą moc. Cena za specjalną limitowaną serię wyniosła 1,95 miliona dolarów.
Senna LM.
We wrześniu 2020 roku McLaren zaprezentował kolejną, ściśle limitowaną wersję specjalną Senny w postaci modelu LM o charakterze cywilno-drogowym. Samochód wyróżnił się jednolitą, pomarańczową barwą nadwozia, którą nawiązało do klasycznego McLarena F1 LM z lat 90. XX wieku. Samochód wyposażono w mocniejszy, 814-konny silnik V8 oraz dedykowane dla specjalnej serii plakietki umieszczone na nadwoziu oraz w kabinie pasażerskiej, sprzedając go w cenie 1 miliona dolarów za sztukę. McLaren Senna LM powstał w ograniczonej serii 5 sztuk.
Sprzedaż.
Produkcja McLarena Senna została ściśle ograniczona do puli 500 sztuk. Wszystkie przewidziane do produkcji egzemplarze wyprzedały się w ciągu kilku tygodni po premierze samochodu, na przełomie 2017 i 2018 roku. Cena samochodu w momencie zakupu wynosiła 750 tysięcy funtów, z kolei ostatni zbudowany egzemplarz został wystawiony na aukcję i sprzedany za znacznie większą kwotę ok. 2 milionów funtów. Dostawy pierwszych wyprodukowanych egzemplarzy rozpoczęły się w trzecim kwartale 2018 roku. We wrześniu 2019 roku autoryzowany dealer McLarena w Warszawie za kwotę 6 milionów złotych sprzedał pierwszy egzemplarz Senny w Polsce.

</doc>
<doc id="4663431" url="https://pl.wikipedia.org/wiki?curid=4663431" title="Parafia św. Mikołaja w Kidowie">
Parafia św. Mikołaja w Kidowie

Parafia Świętego Mikołaja w Kidowie – parafia rzymskokatolicka, znajdująca się w diecezji kieleckiej, w dekanacie żarnowieckim.

</doc>
<doc id="4663433" url="https://pl.wikipedia.org/wiki?curid=4663433" title="Parafia św. Wojciecha w Łanach Wielkich">
Parafia św. Wojciecha w Łanach Wielkich

Parafia Świętego Wojciecha w Łanach Wielkich – parafia rzymskokatolicka, znajdująca się w diecezji kieleckiej, w dekanacie żarnowieckim.

</doc>
<doc id="4663434" url="https://pl.wikipedia.org/wiki?curid=4663434" title="Parafia św. Idziego w Tczycy">
Parafia św. Idziego w Tczycy

Parafia Świętego Idziego w Tczycy – parafia rzymskokatolicka, znajdująca się w diecezji kieleckiej, w dekanacie żarnowieckim.

</doc>
<doc id="4663436" url="https://pl.wikipedia.org/wiki?curid=4663436" title="Linia kolejowa Wilno – Stasiły">
Linia kolejowa Wilno – Stasiły

Linia kolejowa Wilno – Stasiły – linia kolejowa na Litwie łącząca stację Wilno ze stacją Stasiły i granicą państwową z Białorusią. Jest to fragment linii Równe – Baranowicze – Wilno.
Znajduje się w Wilnie oraz w rejonach wileńskim i solecznickim. Linia na całej długości jest jednotorowa i niezelektryfikowana (z wyjątkiem stacji Wilno, która posiada trakcję).
Historia.
Linia początkowo leżała w Imperium Rosyjskim, w latach 1918–1945 w Polsce, następnie w Związku Sowieckim (1945–1991). Od 1991 położona jest na Litwie.

</doc>
<doc id="4663440" url="https://pl.wikipedia.org/wiki?curid=4663440" title="Parafia św. Wita w Uniejowie-Parceli">
Parafia św. Wita w Uniejowie-Parceli

Parafia Świętego Wita w Uniejowie-Parceli — parafia rzymskokatolicka, znajdująca się w diecezji kieleckiej, w dekanacie żarnowieckim.

</doc>
<doc id="4663441" url="https://pl.wikipedia.org/wiki?curid=4663441" title="Agawa królowej Wiktorii">
Agawa królowej Wiktorii

Agawa królowej Wiktorii ("Agave victoriae-reginae" T.Moore) – gatunek rośliny z rodziny szparagowatych ("Asparagaceae") z podrodziny agawowych ("Agavoideae"). W naturze występuje w rozproszeniu na pustyni Chihuahua w północno-wschodnim Meksyku. Rośnie tam na podłożu wapiennym, często porasta zagłębienia na stromych zboczach, tworząc duże kolonie. Zasiedla obszary położone na rzędnych między 500 i 1700 m n.p.m. Mimo rejestrowania zmniejszania zasobów z powodu urbanizacji, górnictwa i pozyskiwania okazów z natury do uprawy gatunek uznawany jest z powodu znacznych zasobów za niezagrożony (gatunek najmniejszej troski). Roślina rozpowszechniona jest w uprawie jako ozdobna.
Uprawa.
Jest uprawiana jako roślina ozdobna. Przez niektórych uważana jest za najpiękniejszą z agaw. Poza formami typowymi wyhodowano także mieszańce z "Agava asperrima" i "Agava lechuguilla". Wśród roślin rosnących w naturze wyszukiwane są także okazy o nietypowej budowie, zwłaszcza karłowe, różniące się kształtem liści, wielkością białych pasków, długością i kształtem szczytowego kolca. Wprowadzane są one do upraw i opisywane jako formy.
Rośliny tego gatunku znoszą tylko niewielkie przymrozki (strefy mrozoodporności 9–12), z tego względu w Polsce mogą być uprawiane tylko jako rośliny pokojowe lub w ogrzewanych szklarniach.
Agawa ta preferuje miejsca słoneczne. Najlepszym podłożem jest próchniczna lub gliniasta gleba z dużym dodatkiem żwiru lub gruboziarnistego piasku. Nie toleruje dużej wilgoci w podłożu, dobrze natomiast znosi suszę i wietrzną pogodę. Zimą przechodzi okres spoczynku. Najlepiej wówczas przenieść ją do chłodnego pomieszczenia (najlepiej o temperaturze 6–12 °C). Wiosną dobrze jest wynieść ją na pole, należy jednak stopniowo przyzwyczajać ją do silniejszego światła. Nawozi się tylko dwa razy w roku – najlepiej w kwietniu i lipcu. Stosuje się nawóz z dużą ilością potasu.
Rozmnażana jest z nasion.

</doc>
<doc id="4663444" url="https://pl.wikipedia.org/wiki?curid=4663444" title="McLaren Speedtail">
McLaren Speedtail

McLaren Speedtail – hybrydowy hipersamochód wyprodukowany pod brytyjską marką McLaren w 2020 roku.
Historia i opis modelu.
Speedtail został zaprezentowany po raz pierwszy pod koniec października 2018 roku jako pierwszy, pełnowymiarowy i topowy supersamochód McLarena od czasu zakończenia produkcji modelu P1 w 2015 roku. 
Wygląd i proporcje nadwozia modelu podporządkowano parametrom technicznym modelu - kabina pasażerska otoczona jest przez specjalnie wyprofilowane nadwozie, a tył zyskał wydłużony kształt wzbogacony spojlerem. Na przednich kołach zamontowano specjalne kołpaki z włókna węglowego, których rolą jest zmniejszenie zawirowań powietrza podczas szybkiej jazdy. 
McLaren Speedtail jest samochodem trzyosobowym z centralnie umieszczonym fotelem kierowcy. Rozwiązanie to zaczerpnięto z protoplasty, modelu F1 z 1995 roku.
Sprzedaż.
Podobnie jak mniejszy model Senna, McLaren Speedtail to model limitowany - został wyprodukowany w liczbie 105 sztuk. Produkcja odbyła się ponad rok po debiucie, w 2020 roku, a pierwszy egzemplarz został dostarczony do klienta w drugiej połowie marca 2020 roku. 
Pierwszy egzemplarz został wystawiony na aukcję w styczniu 2021 roku, z ceną wyjściową 2 milionów dolarów amerykańskich. Licytacja odbyła się w kanadyjskim domu aukcyjnym RM Sotheby's w mieście Blenheim w Ontario.
Dane techniczne.
Speedtaila napędza hybrydowy układ z silnikiem elektrycznym o mocy 308 KM, który współtworzy podwójnie doładowane V8 o pojemności 4 litrów o mocy 1050 KM, co pozwala na osiągnięcie maksymalnego momentu obrotowego 1150 Nm. Pojazd osiąga 300 km/h w 13 sekund, z kolei maksymalnie może się rozpędzić do 403 km/h. 
Parametr maksymalnej prędkości wynoszącej 403 km/h został potwierdzony podczas testów przeprowadzonych w grudniu 2019 roku w Kennedy Space Center na Florydzie. Każdy z 30 testerów odnotował ten sam wynik. To najszybszy model McLarena w historii przedsiębiorstwa.

</doc>
<doc id="4663445" url="https://pl.wikipedia.org/wiki?curid=4663445" title="Parafia Niepokalanego Poczęcia Najświętszej Maryi Panny w Wierbce">
Parafia Niepokalanego Poczęcia Najświętszej Maryi Panny w Wierbce

Parafia Niepokalanego Poczęcia Najświętszej Maryi Panny w Wierbce – parafia rzymskokatolicka, znajdująca się w diecezji kieleckiej, w dekanacie żarnowieckim.

</doc>
<doc id="4663447" url="https://pl.wikipedia.org/wiki?curid=4663447" title="Agave victoriae-reginae">
Agave victoriae-reginae



</doc>
<doc id="4663449" url="https://pl.wikipedia.org/wiki?curid=4663449" title="Ewa Rewers">
Ewa Rewers

Ewa Stefania Rewers (ur. 1952) – polska filozof, profesor nauk humanistycznych, profesor Wydziału Antropologii i Kulturoznawstwa Uniwersytetu im. Adama Mickiewicza w Poznaniu, kierownik Zakładu Kulturowych Studiów Miejskich w Instytucie Kulturoznawstwa UAM.
Życiorys.
27 października 1997 habilitowała się na podstawie oceny dorobku naukowego i pracy zatytułowanej "Język i przestrzeń w poststrukturalistycznej filozofii kultury". 8 czerwca 2006 nadano jej tytuł profesora w zakresie nauk humanistycznych. Była sekretarzem Komitetu Nauk o Kulturze I Wydziału Nauk Humanistycznych i Społecznych Polskiej Akademii Nauk i w Centrum Badań Interdyscyplinarnych. Jest przewodniczącą Komitetu Nauk o Kulturze na I Wydziale Nauk Humanistycznych i Społecznych PAN.
Była wiceprezesem Polskiego Towarzystwa Kulturoznawczego.

</doc>
<doc id="4663450" url="https://pl.wikipedia.org/wiki?curid=4663450" title="Skrętka FTP">
Skrętka FTP



</doc>
<doc id="4663453" url="https://pl.wikipedia.org/wiki?curid=4663453" title="Zlín Z-42">
Zlín Z-42

Zlín Z-42 – czechosłowacki samolot szkolno-treningowy, akrobacyjny i turystyczny.
Historia.
W połowie lat sześćdziesiątych w wytwórni lotniczej Moravan n.p., konstruktor Jan Mikula opracował serię lekkich samolotów z silnikami tłokowymi o różnym przeznaczeniu. Jako pierwszy z tych samolotów zbudowano prototyp samolotu szkolnego oznaczonego jako Z-42. Został on oblatany 17 października 1967, po czym przeszedł serię badań, zbudowano dwa kolejne prototypy i w 1970 roku rozpoczęto produkcję 48 samolotów tego typu, którą zakończono w 1973 roku. 
W 1971 roku zbudowano kolejną wersję samolotu oznaczoną jako Z-42L, która została wyposażona w silnik produkcji amerykańskiej Lycoming. Zbudowano jedynie prototyp tej wersji. Oblatany on został 10 sierpnia 1971 roku, po czym zaniechano prac nad tą wersją, aby prowadzić dalsze prace nad samolotami z silnikami produkcji czechosłowackiej.
W 1972 roku zmodyfikowano ten samolot, w którym zamontowano nowy silnik oraz zmieniono śmigło. Tak zmodyfikowany samolot otrzymał oznaczenie Z-42M. Został on oblatany w listopadzie 1972 roku, a w latach 1975 – 1980 zbudowano 131 samolotów tej wersji. Już w trakcie badań tej wersji samolotu 11 samolotów wersji Z-42 przebudowano zastosowując nowy silnik i śmigło – tak przebudowane samoloty zostały oznaczone jako Z-42MU. 
W 1978 zbudowano prototyp kolejnej wersji tego samolotu, która otrzymała oznaczenie Z-142, a modyfikacja miała na celu przystosowanie tego samolotu do wykonywania akrobacji. Ten prototyp został oblatany 27 grudnia 1978 roku. Wszelkie badania wskazały na jego zalety jako samolotu akrobacyjnego, odpowiadał on amerykańskim wymaganiom dla samolotu akrobacyjnego FAR cz. 23. To spowodowało, że rozpoczęto jego produkcję seryjną i w latach 1980 - 1995 zbudowano 367 samolotów tej wersji. Samoloty tej wersji produkowane były w trzech odmianach: szkolnej, akrobatycznej i turystycznej.
W 1983 roku sprzedano licencję samolotu Z-142 dla Algierii, gdzie był on produkowany pod oznaczeniem Fernas 142 (ECA Fernas 142), zbudowano ich 46.
W 1988 powrócono do prac nad prototypem Z-42L i na jego podstawie zbudowano kolejny prototyp oznaczony jako Z-242, został on oblatany 14 lutego 1990 roku. Od 1992 roku produkowana jest ta wersja samolotu. Samoloty tego typu produkowane są w trzech odmianach: szkolnej, akrobatycznej i turystycznej. Posiada on certyfikat lotniczy we wszystkich większych krajach na świecie. Do 2002 roku zbudowano 150 samolotów tego typu.
Użycie w lotnictwie.
Samoloty Zlín Z-42 i jego kolejnych wersji wykorzystywane są do szkolenia pilotów wojskowych i cywilnych w aeroklubach, ale także jako samolot treningowy i turystyczny. Użytkowany jest w wielu krajach świata, m.in. w Czechosłowacji/Czechach, Słowacji, Polsce, Niemieckiej Republice Demokratycznej/Republice Federalnej Niemiec/Niemczech, Algierii, Egipcie, Peru. Samoloty tego typu są nadal użytkowane w aeroklubach. 
Opis techniczny.
Samolot Zlín Z-42 (we wszystkich wersjach) jest dolnopłatem o konstrukcji całkowicie metalowej. Przednia część kadłuba ma konstrukcję kratownicową, a tylna półskorupową. Kadłub mieści zakrytą kabinę, z dwoma miejscami obok siebie dla pilota i instruktora lub pasażera. Poszczególne wersje różnią się od siebie niewielkimi zmianami kształtu płatów i wymiarami z uwagi na zastosowany w nich typ silnika. 
Napęd stanowił silnik gaźnikowy, 4 lub 6-cylindrowy, chłodzony powietrzem, napędzający dwułopatowe śmigło. Zbiorniki paliwa znajdowały się w skrzydłach.
Podwozie trójpodporowe, stałe.

</doc>
<doc id="4663458" url="https://pl.wikipedia.org/wiki?curid=4663458" title="Parafia św. Alberta Chmielowskiego w Głogowie">
Parafia św. Alberta Chmielowskiego w Głogowie

Parafia Świętego Alberta Chmielowskiego w Głogowie – parafia rzymskokatolicka, znajdująca się w diecezji zielonogórsko-gorzowskiej, w dekanacie Głogów – św. Mikołaja.

</doc>
<doc id="4663459" url="https://pl.wikipedia.org/wiki?curid=4663459" title="Martynówka (gmina Łohiszyn)">
Martynówka (gmina Łohiszyn)

Martynówka k/Łohiszyna – osada wojskowa, położona w gminie Łohiszyn, około 5 km na południowy zachód od miasta (przybliżone współrzędne geograficzne ), obecnie nie istnieje, wymieniana jako miejsce zamieszkania osadników wojskowych, żołnierzy wojny 1920 roku, m.in. Michał Czapski, Jan Golisz, Tomasz Korolewicz, Józef Nizioł, Józef Obara, Józef Parchański, Michał Petrukowicz, Ignacy Petrukowicz, Tomasz Sumiński, Franciszek Wutka. Część mieszkańców wymordowano. Po deportacjach w 1940 roku, m.in. w rejon Archangielska, osada zniknęła z map. Obecnie na terenie Białorusi w obwodzie brzeskim.

</doc>
<doc id="4663460" url="https://pl.wikipedia.org/wiki?curid=4663460" title="Kazimierz Korbel">
Kazimierz Korbel

Kazimierz Korbel (ur. 6 lutego 1927 w Krakowie, zm. 21 lutego 2020 w Krakowie) – polski fizyk, profesor nauk technicznych, profesor Akademii Górniczo-Hutniczej.
Życiorys.
W latach 1934–1940 uczył się w Publicznej Szkole Podstawowej nr 3 w Krakowie. Następnie w okresie okupacji uczęszczał do Szkoły Handlowej, dokształcając się równolegle na tajnych kompletach gimnazjalnych. Od 1945 do 1947 kontynuował naukę w trybie przyspieszonym w III Gimnazjum i Liceum Ogólnokształcącym im. Króla Jana III Sobieskiego. Po złożeniu w 1947 egzaminu maturalnego rozpoczął studia wyższe na Wydziale Elektromechanicznym Akademii Górniczo-Hutniczej w Krakowie. Ukończył je w roku 1952, uzyskując po przedstawieniu pracy magisterskiej pt. "Wzmacniacz magnetyczny" tytuł inżyniera elektromechanika hutniczego i stopień magistra nauk technicznych. 31 marca 1952 rozpoczął pracę w Katedrze Fizyki AGH na stanowisku asystenta. W 1953 awansował na stanowisko starszego asystenta. Z dniem 1 stycznia 1960 roku uzyskał na własną prośbę przeniesienie służbowe do Katedry Fizyki II AGH (prof. Mariana Mięsowicza). W 1961 odbył dwumiesięczny staż naukowy w Instytucie Geofizyki Jądrowej Akademii Nauk ZSRR w Moskwie. Zdobyte tam doświadczenia w dziedzinie konstrukcji impulsowych generatorów neutronów prędkich stały się zalążkiem prac w tym kierunku w Międzyresortowym Instytucie Fizyki i Techniki Jądrowej (MIFiTJ) AGH. Z dniem 1 czerwca 1961 roku został oddelegowany do Zespołu Zastosowań Izotopów Promieniotwórczych Zakładu VI Oddziału Krakowskiego Instytutu Badań Jądrowych. W grudniu 1963 Rada Wydziału Elektrotechniki Górniczej i Hutniczej AGH nadała mu stopień doktora nauk technicznych na podstawie rozprawy pt. "Radiometryczne badania parametrów fizycznych mieszaniny podsadzkowej w warunkach jej przepływu w rurociągach kopalnianych". W dniu 17 lutego 1964 roku awansował na stanowisko adiunkta w Zakładzie VI O/K Instytutu Badań Jądrowych. Dnia 15 listopada 1964 został powołany na stanowisko samodzielnego pracownika naukowo-badawczego w Instytucie Badań Jądrowych. W 1967 uzyskał stypendium Międzynarodowej Agencji Energii Atomowej dla odbycia ośmiomiesięcznego stażu naukowego w Centrum Badań Jądrowych (Centro Studi Nucleari „Casaccia”) we Włoszech koło Rzymu. W 1969 powierzono mu kierownictwo Pracowni Zastosowań Izotopów Promieniotwórczych i Skażeń Radioaktywnych w Zakładzie VI O/K IBJ. W 1970, w związku z reorganizacją Zakładu VI IBJ i przeniesieniem jego Oddziału Krakowskiego do Instytutu Fizyki Jądrowej (IFJ) w Krakowie, powierzono mu kierownictwo Pracowni Zastosowań Geologiczno-Górniczych w IFJ. W dniu 30 sierpnia 1971 roku został powołany na członka Komisji Aparatury i Zastosowań Izotopów w Technice przy Państwowej Radzie ds. Pokojowego Wykorzystania Energii Jądrowej. W 1971 na zasadzie porozumienia między Instytutem Techniki Jądrowej AGH i Instytutem Fizyki Jądrowej objął funkcję kierownika Zakładu Przemysłowej Aparatury Radiometrycznej ITJ, a także zajęcia dydaktyczne dla Sekcji Technicznej Fizyki Jądrowej. Dnia 18 kwietnia 1973 roku w wyniku nowelizacji ustawy o stopniach i tytułach naukowych uzyskał stanowisko docenta w Instytucie Fizyki Jądrowej w Krakowie. W tymże roku skorzystał z propozycji ponownego przeniesienia do Międzyresortowego Instytutu Fizyki i Techniki Jądrowej AGH. Przeniesienie takie uzyskał, za obopólną zgodą obu instytutów przy akceptacji właściwych im ministerstw, dnia 1 listopada 1973. Z tym dniem objął funkcję kierownika nowo utworzonego Zakładu Elektroniki Jądrowej w MIFiTJ AGH. W roku 1980 uzyskał stopień naukowy doktora habilitowanego nauk technicznych na Wydziale Elektrotechniki, Automatyki i Elektroniki AGH po przedstawieniu rozprawy pt. "Radioizotopowe badania kinematyki hydromieszanin grubodyspersyjnych". W lutym tegoż roku przyszła na świat jego jedyna córka – Małgorzata. W latach 1984–1985 pełnił funkcję kierownika Środowiskowego Studium Doktoranckiego w zakresie Fizyki. W okresie od 1 maja 1983 do 30 września 1985 był oddelegowany przez JM Rektora AGH do Instytutu Elektroniki, w którym powierzono mu obowiązki z-cy dyrektora ds. badań naukowych. W dniu 19 czerwca 1989 roku Rada Państwa nadała mu tytuł naukowy profesora nadzwyczajnego nauk technicznych. Zaś w roku 1993 uzyskał tytuł profesora zwyczajnego AGH. Od 1 października 1985 do chwili przejścia w stan spoczynku (31 grudnia 1997) pracował wyłącznie w swym macierzystym instytucie przekształconym w Wydział Fizyki i Techniki Jądrowej, sprawując w nim nadal funkcję kierownika Zakładu Elektroniki Jądrowej.
Życie prywatne.
Żonaty z Wandą (od 22 lipca 1966), absolwentką Uniwersytetu Jagiellońskiego, córka Małgorzata (ur. 1980).

</doc>
<doc id="4663464" url="https://pl.wikipedia.org/wiki?curid=4663464" title="Alaksiej Auramienka">
Alaksiej Auramienka

Alaksiej Mikałajewicz Auramienka (; , "Aleksej Nikołajewicz Awramienko") (ur. 11 maja 1977 w Mińsku) – białoruski inżynier i polityk, minister transportu i komunikacji Republiki Białorusi.
Życiorys.
W 1999 ukończył Białoruski Narodowy Uniwersytet Techniczny. Po studiach rozpoczął pracę jako mistrz drogowo-budowlany w przedsiębiorstwie drogowym. W 2000 został przeniesiony na stanowisko specjalisty ds. utrzymania sieci drogowej w Komitecie Drogowym przy Ministerstwie Transportu i Komunikacji, a od 2001 pełnił podobną funkcję w również wchodzącym w skład tego ministerstwa Bieławtodorze.
Od 2006 do 2013 pracował w Departamencie Transportu, Komunikacji i Informatyzacji Urzędu Rady Ministrów Białorusi kolejno jako specjalista, zastępca szefa i szef departamentu. W 2010 ukończył Akademię Zarządzania przy Prezydencie Republiki Białorusi.
W 2013 objął stanowisko wiceministra transportu i komunikacji. W 2016 awansowany na urząd pierwszego wiceministra transportu i komunikacji.
15 stycznia 2019 prezydent Białorusi Alaksandr Łukaszenka mianował go ministrem transportu i komunikacji w rządzie Siarhieja Rumasa. Po zmianie rady ministrów w 2020 zachował stanowisko w nowym rządzie Ramana Hałouczenki.
Sankcje z UE i innych krajów.
21 czerwca 2021 został wpisany na „ UE”. Zgodnie z decyzją Rady Unii Europejskiej Auramienka był odpowiedzialny za przymusowe lądowanie samolotu pasażerskiego FR4978 w Mińsku 23 maja 2021, w wyniku którego aresztowano Ramana Pratasiewicza i . Z tego powodu Auramienka został wpisany na listach sankcyjnych Wielkiej Brytanii, Kanady, Szwajcarii.
9 sierpnia 2021 został również wpisany na listę Stanów Zjednoczonych.

</doc>
<doc id="4663468" url="https://pl.wikipedia.org/wiki?curid=4663468" title="Jan Halada">
Jan Halada

Jan Halada (ur. 26 lipca 1942 w Domažlicach) – czeski historyk, dziennikarz, redaktor i pisarz.
Życiorys.
Studiował na Wydziale Filozoficznym Uniwersytetu Karola w Pradze (kierunek filozofia – historia). Studia ukończył w 1968 roku, w 1972 roku otrzymał doktorat. Był zatrudniony w redakcji wydawnictwa „Mladá fronta”, gdzie do 1988 pracował jako redaktor, a później jako zastępca zastępca redaktora naczelnego w zakresie literatury faktu. Później przeszedł do redakcji wydawnictwa „Lidové nakladatelství”, gdzie pełnił funkcję redaktora naczelnego. W 1989 r. uzyskał tytuł kandydata nauk. Pod koniec 1990 r. zaczął wykładać na Wydziale Nauk Społecznych Uniwersytetu Karola. 
W działalności wydawniczej, redakcyjnej i wykładowej skupia się na popularyzacji historii i filozofii. W obszarze teoretycznym oraz we własnym dorobku filozoficznym koncentruje się na problematyce oświecenia. Zajmuje się także zagadnieniami z zakresu socjologii książki, psychosocjologii czytania i komunikacji masowej w dziedzinie kultury książki.

</doc>
<doc id="4663473" url="https://pl.wikipedia.org/wiki?curid=4663473" title="Lekkoatletyka na Światowych Wojskowych Igrzyskach Sportowych 2015 – maraton kobiet">
Lekkoatletyka na Światowych Wojskowych Igrzyskach Sportowych 2015 – maraton kobiet

Maraton kobiet – jedna z konkurencji biegowych rozegranych w dniu 11 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4663474" url="https://pl.wikipedia.org/wiki?curid=4663474" title="Lekkoatletyka na Światowych Wojskowych Igrzyskach Sportowych 2015 – – maraton kobiet">
Lekkoatletyka na Światowych Wojskowych Igrzyskach Sportowych 2015 – – maraton kobiet



</doc>
<doc id="4663475" url="https://pl.wikipedia.org/wiki?curid=4663475" title="Anna Grzegorczyk">
Anna Grzegorczyk

Anna Władysława Grzegorczyk – polska filozof, profesor nauk humanistycznych, profesor Państwowej Wyższej Szkoły Zawodowej w Koninie Wydziału Społecznego i Technicznego, Wydziału Antropologii i Kulturoznawstwa Uniwersytetu im. Adama Mickiewicza w Poznaniu, Centrum Badań im. Edyty Stein Uniwersytetu im. Adama Mickiewicza w Poznaniu, oraz Wyższej Szkoły Nauk Humanistycznych i Dziennikarstwa w Poznaniu.
Życiorys.
Obroniła pracę doktorską, w 1992 habilitowała się na podstawie oceny dorobku naukowego i pracy zatytułowanej "Niekartezjańskie współrzędne w dzisiejszej humanistyce". 17 listopada 2003 nadano jej tytuł profesora w zakresie nauk humanistycznych. Objęła funkcję profesora zwyczajnego w Instytucie Pracy Socjalnej w Państwowej Wyższej Szkole Zawodowej w Koninie na Wydziale Społecznym i Technicznym, na Wydziale Antropologii i Kulturoznawstwa Uniwersytetu im. Adama Mickiewicza w Poznaniu,Centrum Badań im. Edyty Stein na Uniwersytecie im. Adama Mickiewicza w Poznaniu, a także w Wyższej Szkole Nauk Humanistycznych i Dziennikarstwa w Poznaniu.
Piastowała stanowisko zastępcy dyrektora w Instytucie Kulturoznawstwa na Wydziale Nauk Społecznych Uniwersytetu im. Adama Mickiewicza w Poznaniu, członka Komitetu Nauk o Kulturze na I Wydziale Nauk Humanistycznych i Społecznych Polskiej Akademii Nauk.
Jest dyrektorem w Centrum Badań im. Edyty Stein UAM.

</doc>
<doc id="4663477" url="https://pl.wikipedia.org/wiki?curid=4663477" title="Ivan Plintovič">
Ivan Plintovič

Ivan Plintovič (ur. 2 czerwca 1923 we wsi Bodorová, zm. 10 listopada 1997 w Bańskiej Bystrzycy) – słowacki literaturoznawca i pedagog. W swojej działalności naukowo-badawczej zajmował się problematyką teorii i metodyki nauczania literatury, a także szerszymi zagadnieniami z zakresu historii i krytyki literatury.
W latach 1934–1942 studiował na Wydziale Filozoficznym Uniwersytetu Słowackiego w Bratysławie. Działalność pedagogiczną rozpoczął w gimnazjum w miejscowości Malacky, gdzie pracował jako nauczyciel (1947–1951). W 1954–1959 nauczał w Wyższej Szkole Pedagogiki. W latach 1959–1990 był zatrudniony jako pedagog, kierownik katedry oraz profesor na Wydziale Pedagogicznym Uniwersytetu w Bańskiej Bystrzycy. W 1990 r. przeszedł na emeryturę.

</doc>
<doc id="4663480" url="https://pl.wikipedia.org/wiki?curid=4663480" title="Wybory parlamentarne w Bhutanie w 2013 roku">
Wybory parlamentarne w Bhutanie w 2013 roku

Wybory parlamentarne w Bhutanie w 2013 roku do Zgromadzenia Narodowego miały miejsce 31 maja 2013 roku oraz 13 lipca 2013 roku. Rezultatem wyborów było zwycięstwo Ludowej-Demokratycznej Partii Bhutanu (PDP), która zdobyła 32 z 47 mandatów. Wybory były drugimi wyborami powszechnymi w Bhutanie odkąd były Król Jigme Singye Wangchuck rozpoczął proces demokratyzacji państwa.
Tło.
Zgodnie z prawem Komisja Wyborcza musi ogłosić datę, nie później niż 90 dni przed wygaśnięciem kadencji obecnego Zgromadzenia Narodowego, podczas której Król wydaje królewski dekret wzywający do wyborów parlamentarnych oraz rozpoczynający proces wyborczy, by Zgromadzenie Narodowe zostało odtworzone w przeciągu 90 dni od jego wygaśnięcia, ponieważ kadencja Zgromadzenia wybrana w 2008 r. miała swoje pierwsze posiedzenie 8 maja 2008 roku (zgodnie z prawem kadencja Zgromadzenia trwa 5 lat od pierwszego posiedzenia), Król wydał dekret 28 kwietnia 2013 roku.
Zgodnie z prawem, wybory muszą odbyć się w dwóch rundach. Dwie partie z najwyższymi wynikami z pierwszej rundy przechodzą do drugiej. 
Pierwsza runda.
Pierwsza runda odbyła się 31 maja 2013 roku. 
Do wyborów było zarejestrowanych 381 790 osób. Frekwencja wynosiła 55,27%.
W jej wyniku do drugiej rundy przeszły partie: Druk Phuensum Tshogpa (DPT) z wynikiem 44.52% oraz Ludowo-Demokratyczna Partia Bhutanu (PDP) z wynikiem 32,53%. Reszta partii uzyskała wyniki: Druk Nyamrup Tshogpa – 17,04%, Druk Chirwang Tshogpa – 5,9%.
Druga runda.
Druga runda odbyła się 13 lipca 2013 roku.
Do wyborów było zarejestrowanych 381 790 osób. Frekwencja wynosiła 66,23%.
W jej wyniku wybory do Zgromadzenia Narodowego wygrała partia Ludowo-Demokratyczna Partia Bhutanu (PDP) uzyskując 32 mandaty (54,88%). Partia Druk Phuensum Tshogpa uzyskała 15 mandatów (45,12%).
W rezultacie wyborów premierem został Tshering Tobgay.

</doc>
<doc id="4663485" url="https://pl.wikipedia.org/wiki?curid=4663485" title="Tatjana Zielencowa">
Tatjana Zielencowa

Tatjana Pietrowna Zielencowa z domu Klimczuk (ros. Татьяна Петровна Зеленцова (Климчук), ur. 5 sierpnia 1948 w Noworosyjsku) – radziecka lekkoatletka, płotkarka, dwukrotna rekordzistka świata, mistrzyni Europy z 1978.
Początkowo startowała w krótkich biegach płotkarskich, a potem zaczęła się specjalizować w biegu na 400 metrów przez płotki, który stawał się konkurencją kobiecą w latach 70.. 19 sierpnia 1978 poprawiła rekord świata na tym dystansie, należący od poprzedniego dnia do Krystyny Kacperczyk, czasem 55,31 s.
Zwyciężyła w biegu na 400 metrów przez płotki na mistrzostwach Europy w 1978 w Pradze (konkurencja ta była rozgrywana po raz pierwszy w programie mistrzostwa Europy), wyprzedzając Silvię Hollmann z Republiki Federalnej Niemiec i Karin Roßley z Niemieckiej Republiki Demokratycznej. Poprawiła wówczas swój rekord świata rezultatem 54,89 s, który w następnym roku utraciła na rzecz Mariny Makiejewej.
Była mistrzynią Związku Radzieckiego w biegu na 400 metrów przez płotki w 1976 i 1978 , a także brązową medalistką w tej konkurencji w 1977 i w 1979.
Po zakończeniu kariery zawodniczej pracowała jako trener w Uzbekistanie, Rosji w i Stanach Zjednoczonych.

</doc>
<doc id="4663494" url="https://pl.wikipedia.org/wiki?curid=4663494" title="Towarzystwo Karpackie (Polska)">
Towarzystwo Karpackie (Polska)

Towarzystwo Karpackie – polskie stowarzyszenie społeczno-kulturalne powstałe w 1990 r. w Warszawie, skupiające osoby zainteresowane Karpatami jako pewnego rodzaju fenomenem geograficzno-historyczno-kulturowym. Pomysł jego powołania pojawił się w środowisku miłośników gór wywodzącym się z warszawskiego Studenckiego Koła Przewodników Beskidzkich, dla których miało się ono stać „..."forum, na którym mogliby się spotykać ludzie o różnych poglądach, przedstawiciele różnych narodowości, obywatele różnych państw, wszyscy, dla których Karpaty są obiektem zainteresowań czy przedmiotem badań"”.
Zostało powołane na zebraniu założycielskim w dn. 15 marca 1990 r. w Warszawie, na którym uchwalony został statut Towarzystwa oraz powołany Komitet Założycielski (Andrzej Wielocha – przewodniczący, Adam Kulewski – sekretarz, Juliusz Marszałek – skarbnik oraz Paweł Luboński i Tadeusz M. Trajdos – członkowie). Towarzystwo zostało zarejestrowane 15 maja 1990 r. w Sądzie Wojewódzkim w Warszawie. Pierwsze walne zabranie Towarzystwa odbyło się w dn. 20 czerwca w gmachu SGGW-AR w Warszawie. Na czele jego władz stanął Andrzej Wielocha.
Siedzibą Towarzystwa jest Warszawa, a terenem działania wszystkie kraje, obejmujące choć fragment Karpat. Cele działania Towarzystwa obejmują m.in. wspólne uprawianie karpackich zainteresowań jego członków, prowadzenie, inspirowanie i wspieranie studiów oraz badań naukowych, a także publikowanie i popularyzowanie ich wyników, podejmowanie działań na rzecz ochrony przyrody Karpat i ich środowiska kulturowego, popieranie działań na rzecz zachowania tożsamości poszczególnych grup etnicznych i etnograficznych zamieszkujących te góry.
Towarzystwo inicjuje szereg działań etnograficzno-społecznych na Łemkowszczyźnie, Bojkowszczyźnie i Huculszczyźnie oraz wiele projektów społeczno-kulturalnych, w ramach których m.in. przywrócono obchody tradycyjnych kermeszy łemkowskich w Olchowcu. Było organizatorem m.in. sesji popularnonaukowych „Bojkowszczyzna”, „Żydzi w Karpatach”, „Niemcy w Karpatach”, „Odkrywamy Huculszczyznę”, „Wielokulturowość w Karpatach – każdy naród dawał, każdy brał”.
W ramach działalności wydawniczej Towarzystwo publikowało półrocznik „Płaj” z podtytułem „Almanach karpacki”.

</doc>
<doc id="4663499" url="https://pl.wikipedia.org/wiki?curid=4663499" title="Lygdamus">
Lygdamus

Lygdamus (I wiek p.n.e.) – pseudonim bliżej nieznanego poety rzymskiego z otoczenia Marka Waleriusza Messali. Lygdamus był autorem elegii, które zostały dołączone do zbioru elegii Tibullusa.

</doc>
<doc id="4663503" url="https://pl.wikipedia.org/wiki?curid=4663503" title="Dyskografia Lanberry">
Dyskografia Lanberry

Dyskografia polskiej piosenkarki Lanberry składa się z czterech albumów studyjnych, dwudziestu czterech singli (w tym dwa z gościnnym udziałem), trzynastu singli promocyjnych oraz trzydziestu jeden teledysków (w tym jednego z gościnnym udziałem).

</doc>
<doc id="4663508" url="https://pl.wikipedia.org/wiki?curid=4663508" title="Hans von Luck">
Hans von Luck

Hans–Ulrich Freiherr von Luck und Witten, w literaturze wymieniany zazwyczaj jako Hans von Luck (ur. 15 lipca 1911 we Flensburgu, zm. 1 sierpnia 1997 w Hamburgu) – niemiecki wojskowy, pułkownik Wehrmachtu służący podczas II wojny światowej w szeregach 7 Dywizji Pancernej i 21 Dywizji Pancernej.
Życiorys.
Urodził się w pruskiej rodzinie wojskowej. Jego ojciec, Otto von Luck służył w Kaiserliche Marine i zginął podczas I wojny światowej. W 1929 r. młody von Luck wstąpił do Reichswehry. W latach 1931–1932 przeszedł szkolenie piechoty w Dreźnie pod kierunkiem Erwina Rommla. 30 czerwca 1934 r. jednostka von Lucka wzięła udział w nocy długich noży, aresztując kilku członków SA w Szczecinie.
W 1939 r. został dowódcą kompanii w batalionie rozpoznawczym 2 Dywizji Lekkiej, z którą wziął udział w agresji na Polskę. Przeniesiony wraz z całą jednostką do 7 Dywizji Pancernej gen. Rommla, w jej szeregach brał udział w kampanii francuskiej, pod koniec której mianowano go dowódcą batalionu rozpoznawczego. Następnie w stopniu kapitana jako oficer sztabowy 7 Dywizji Pancernej służył podczas operacji Barbarossa. Ze swoją jednostką przeszedł przez Wilno, Mińsk i Witebsk do Smoleńska. Po odwrocie spod Moskwy został wycofany z frontu wschodniego i awansowany na majora.
W kwietniu 1942 r. von Lucka wysłano do Afryki Północnej, gdzie objął dowództwo 3. pancernego batalionu rozpoznawczego 21 Dywizji Pancernej. Brał udział w II bitwie pod El Alamein. W grudniu 1942 r. wycofał się wraz z jednostką z Afryki i powrócił do Niemiec. Wkrótce jako pułkownik został oddelegowany do Francji, by nadal w szeregach 21 Dywizji Pancernej przygotowywać się do odparcia spodziewanej inwazji aliantów zachodnich na kontynent.
Po lądowaniu nieprzyjacielskich wojsk w Normandii, 9 czerwca 1944 r. von Luck został mianowany dowódcą "Kampfgruppe von Luck", grupy bojowej złożonej z elementów 125 Pułku Grenadierów Pancernych. Jego stworzona "ad hoc" jednostka odegrała dużą rolę w lipcu 1944 r., kiedy stanąwszy naprzeciwko alianckiej operacji Godwood, dysponując zaledwie czterema działami przeciwlotniczymi 88 mm zniszczyła 40 brytyjskich czołgów, za co ich dowódca został odznaczony Krzyżem Rycerskim Krzyża Żelaznego.
Po klęsce pod Falaise grupa von Lucka wycofała się za Sekwanę, a jej dowódca przybył 9 września do Strasburga, aby otrzymać nowe zadania. W styczniu 1945 r. wziął udział w operacji Nordwind, nieudanej niemieckiej ofensywie w Alzacji, mającej na celu odciążenie sił walczących w Ardenach. W kwietniu 1945 r. von Luck trafił do sowieckiej niewoli po nieudanej próbie przebicia się na tereny kontrolowane przez Amerykanów w bitwie pod Halbe.
Został umieszczony w obozie jenieckim na terenie sowieckiej Gruzji. W 1950 r. zwolniono go z niewoli. Powrócił do Niemiec Zachodnich, gdzie został cenionym wykładowcą na uczelniach wojskowych Bundeswehry. Wydał wspomnienia wojenne pt. "Panzerkommandant", a pod koniec życia nawiązał prywatną przyjaźń z amerykańskim historykiem Stephenem Abrosem. Zmarł 1 sierpnia 1997 r. w wieku 86 lat.

</doc>
<doc id="4663512" url="https://pl.wikipedia.org/wiki?curid=4663512" title="Stalowy Bagaż">
Stalowy Bagaż

Stalowy Bagaż – polski zespół rockowy, powstały na początku 1981 roku we Wrocławiu. Rozwiązany w 1983 roku. 
W skład grupy wchodzili doświadczeni muzycy rockowi i jazzowi. Aleksander Mrożek i Kazimierz Cwynar grali w Nurcie, Teście i Porter Bandzie, Jacek Krzaklewski w Pakcie, Romualdzie i Romanie i również w Teście, Bolesław Patryn w Jazz Days Orchestra, Lesław Kot śpiewał w Pakcie i Romualdzie i Romanie, Leonard Kaczanowski w Big Bandzie Katowice i Koman Bandzie, zaś Andrzej Polak grał we wczesnym Lady Pank.
Historia.
Zespół powstał i działał przy Domu Kultury Kozanów po kilku miesiącach od rozpadu Porter Bandu. Założycielami supergrupy byli dwaj muzycy tego zespołu - Aleksander Mrożek (gitara) i Kazimierz Cwynar (gitara basowa, śpiew). Skład grupy tworzyli także: Jacek Krzaklewski (gitara) i Bolesław Patryn (perkusja). W pierwszych miesiącach działalności Stalowy Bagaż towarzyszył aktorce i piosenkarce Izabeli Trojanowskiej z którą nagrał w Polskim Radiu Poznań cztery piosenki z tekstami Andrzeja Mogielnickiego, wydane później przez wytwórnię Tonpress na tzw. czwórce. W 1981 roku wystąpił w Rock Arenie i na XIX Krajowym Festiwalu Piosenki Polskiej w Opolu (również samodzielnie, wykonując piosenkę pt. "Baczność"), gdzie Trojanowska w ZMP-owskim stroju, czyli w koszuli i czerwonym krawacie śpiewała późniejsze przeboje: "Pieśń o cegle" i "Na bohaterów popyt minął". Występ wywołał duże kontrowersje, a zarząd krakowskiego ZSMP wystosował protest przeciwko rzekomemu sprofanowaniu symbolu organizacji przez piosenkarkę. Opromieniona opolskim pseudoskandalem EP-ka rozeszła się w ponad 100 tys. egzemplarzy. Po wyjeździe Trojanowskiej do Stanów Zjednoczonych, zespół już bez jej udziału nagrał w maju 1981 roku w poznańskiej Rozgłośni Radiowej piosenki z tekstami Andrzeja Mogielnickiego i Jana Kaczmarka. Utwory "Hamuj Hamuj", "Baczność, baczność" i "Pożegnanie pychy" zaśpiewał Cwynar, zaś w instrumentalnym utworze "Riki Tiki" zagrał na skrzypcach Krzesimir Dębski. W grudniu 1981 roku dołączył Lesław Kot (śpiew), zaś zespół zmienił styl na bardziej hard rockowy. W terminie 2-5 grudnia 1981 roku w Polskim Radiu Szczecin nagrał 10 kompozycji do tekstów wrocławskiego kabareciarza Jacka Zwoźniaka z myślą o debiutanckim albumie, niewydanym z powodu wprowadzenia stanu wojennego. Piosenki te posłużyły, jako ilustracja muzyczna w dwóch programach telewizyjnych. Przez rok Stalowy Bagaż koncertował w kraju z angielską grupą TV 21, Oddziałem Zamkniętym i Lombardem. W 1982 roku nastąpiły zmiany w składzie zespołu, który odtąd tworzyli: Leonard Kaczanowski (śpiew; dołączył w sierpniu 1982), instrumenty klawiszowe, Aleksander Mrożek (gitara), Jacek Krzaklewski (gitara), Kazimierz Cwynar (gitara basowa) i Andrzej Polak (perkusja; dołączył pod koniec 1982). Nowofalowe wcielenie zespołu przygotowało nowy repertuar oparty na kompozycjach Mrożka, Cwynara i Kaczanowskiego do tekstów Zwoźniaka i Macieja Zembatego. Stalowy Bagaż dokonał kolejnych nagrań radiowych, zaś do nowej wersji utworu pt. "Nie idź do opery" ("Opera") Telewizja Polska zrealizowała teledysk, który był emitowany w Telewizyjnej Liście Przebojów. Wraz z odejściem Krzaklewskiego grupa zmniejszyła się do rozmiaru kwartetu. Wystąpiła dwukrotnie podczas wystawy "Polskiej Sztuki Współczesnej" (1982, 1983) w Heidelbergu (dawna Republika Federalna Niemiec). Zespół został rozwiązany w 1983 roku. 21 kwietnia 2017 nakładem GAD Records ukazał się album pt. "Ciężki rok", zbierający wszystkie samodzielne nagrania grupy z 1981 roku. 
Po rozpadzie Stalowego Bagażu Mrożek wszedł w skład zespołu Hazard, którego wokalistą był Grzegorz Markowski. Po zakończeniu współpracy z formacją, założył zespół Jan Kowalski, a następnie Recydywę. W latach 1983-1984 Cwynar i Kaczanowski prowadzili zespół Tabu w którego skład wchodzili także: Jerzy Kaczanowski (gitara), Waldemar "Ace" Mleczko (gitara, śpiew) i Mirosław Kowalczyk (perkusja). Zespół ma na swym koncie taśmę demo zarejestrowaną w Piwnicy Świdnickiej we Wrocławiu. W 1982 roku Kot rozpoczął współpracę z zespołami Kasa Chorych i Ozzy.

</doc>
<doc id="4663515" url="https://pl.wikipedia.org/wiki?curid=4663515" title="Jeep Gladiator">
Jeep Gladiator



</doc>
<doc id="4663518" url="https://pl.wikipedia.org/wiki?curid=4663518" title="Lekkoatletyka na Światowych Wojskowych Igrzyskach Sportowych 2015 – maraton mężczyzn">
Lekkoatletyka na Światowych Wojskowych Igrzyskach Sportowych 2015 – maraton mężczyzn

Maraton mężczyzn – jedna z konkurencji biegowych rozegranych w dniu 11 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4663521" url="https://pl.wikipedia.org/wiki?curid=4663521" title="Pomnik Obrońców w Skopju">
Pomnik Obrońców w Skopju

Pomnik Obrońców (, "Spomenik na Branitelite") – monument zlokalizowany w stolicy Macedonii Północnej, Skopje. Poświęcony jest członkom Macedońskich Sił Zbrojnych, poległym podczas konfliktu w Tetowie w 2001 roku. Odsłonięto go 23 października 2011 roku.
Pomnik Obrońców został zbudowany decyzją przedstawiciela gminy Centar, zaprojektował go rzeźbiarz Kiro Mukaedow. Znajduje się w sąsiedztwie budynku macedońskiego parlamentu i łuku triumfalnego Porta Macedonia.
Na brązowej tabliczce poniżej pomnika widnieją nazwiska wszystkich ofiar wojny w Tetowie.

</doc>
<doc id="4663528" url="https://pl.wikipedia.org/wiki?curid=4663528" title="Rima al-Kadiri">
Rima al-Kadiri

Rima al-Kadiri (ar. ريما القادري, ur. 1963 w Damaszku) – syryjska polityk, od 2015 minister polityki społecznej.
Życiorys.
W 1986 roku ukończyła studia na wydziale literatury francuskiej Uniwersytetu Damasceńskiego. Od 2009 była wiceprzewodniczącą Komisji Współpracy i Planowania Międzynarodowego, a od 2014 jej przewodniczącą. W 2015 prezydent Baszszar al-Asad mianował ją ministrem polityki społecznej.

</doc>
<doc id="4663529" url="https://pl.wikipedia.org/wiki?curid=4663529" title="Jerzy Błeszyński">
Jerzy Błeszyński



</doc>
<doc id="4663533" url="https://pl.wikipedia.org/wiki?curid=4663533" title="Alaksiej Auramenka">
Alaksiej Auramenka



</doc>
<doc id="4663537" url="https://pl.wikipedia.org/wiki?curid=4663537" title="Jordan Pop-Jordanow">
Jordan Pop-Jordanow

Jordan Pop-Jordanow (mac. Јордан Поп Јорданов, ur. 23 listopada 1925 w Veliko Gradište) – macedoński elektrotechnik i fizyk.
Jordan Pop-Jordanow ukończył szkłę średnią w Sztipie. W 1956 roku ukończył studia na Wydziale Filozofii Uniwersytecie Świętych Cyryla i Metodego w Skopju, a w 1960 studia w zakresie fizyki technicznej na Wydziale Elektrotechniki Uniwersytetu w Belgradzie. Na tej samejj uczelni w 1964 roku uzyskał stopień doktora elektrotechniki.
Odbył szereg szkoleń zawodowych w Anglii, Związku Radzieckim i Szwajcarii. Od 1960 pracował w Instytucie Badań Jądrowych Vinča. W 1971 roku przeniósł się na Wydział Elektrotechniki Uniwersytetu w Belgradzie, gdzie otrzymał stanowisko profesora. W latach 1977–1979 był dziekanem tej jednostki. w 1983 roku wrócił do Skopje.
W 1969 roku został wybrany członkiem korespondencyjnym Macedońskiej Akademii Nauk i Umiejętności (MANU), w 1974 został jej członkiem rzeczywistym. Od 1984 do 1991 roku był prezesem MANU.
Jego publikacje naukowe dotyczyły głównie fizyki neutronowej, elektrotechniki, energii i zrównoważonego rozwoju, elektryczności mózgu oraz filozofii nauki.

</doc>
<doc id="4663538" url="https://pl.wikipedia.org/wiki?curid=4663538" title="1 Dywizja Piechoty Morskiej (amerykańska)">
1 Dywizja Piechoty Morskiej (amerykańska)



</doc>
<doc id="4663541" url="https://pl.wikipedia.org/wiki?curid=4663541" title="Wołodymyr Ihnatenko (lekkoatleta)">
Wołodymyr Ihnatenko (lekkoatleta)

Wołodymyr Wołodymyrowycz Ihnatenko (ukr. Володимир Володимирович Ігнатенко, ros. Владимир Владимирович Игнатенко, ur. 17 kwietnia 1955 w Niżynie) – ukraiński lekkoatleta, sprinter, dwukrotny medalista mistrzostw Europy w 1978. W czasie swojej kariery reprezentował Związek Socjalistycznych Republik Radzieckich.
Zwyciężył w sztafecie 4 × 100 metrów na uniwersjadzie w 1977 w Sofii. Odpadł w półfinale biegu na 60 metrów na halowych mistrzostwach Europy w 1978 w Mediolanie.
Na mistrzostwach Europy w 1978 w Pradze zdobył dwa brązowe medale: w biegu na 100 metrów (wyprzedzili go tylko Pietro Mennea z Włoch i Eugen Ray z Niemieckiej Republiki Demokratycznej) oraz w sztafecie 4 × 100 metrów, która biegła w składzie: Siergiej Władimircew, Nikołaj Kolesnikow, Aleksandr Aksinin i Ihnatenko. Na tych mistrzostwach Ihnatenko odpadł także w półfinale biegu na 200 metrów.
Był mistrzem Związku Radzieckiego w 1978 w biegach na 100 metrów i na 200 metrów, a także halowym wicemistrzem ZSRR w biegu na 100 metrów w 1978 i 1980 oraz halowym brązowym medalistą w biegu na 60 metrów w 1978 i w biegu na 100 metrów w 1979.
Rekordy życiowe Ihnatenki:

</doc>
<doc id="4663548" url="https://pl.wikipedia.org/wiki?curid=4663548" title="16 Pułk Piechoty Austro-Węgier">
16 Pułk Piechoty Austro-Węgier



</doc>
<doc id="4663549" url="https://pl.wikipedia.org/wiki?curid=4663549" title="Muhammad Abd as-Sattar as-Sajjid">
Muhammad Abd as-Sattar as-Sajjid

Muhammad Abd as-Sattar as-Sajjid (ur. 1958 w Tartusie) – syryjski polityk i duchowny muzułmański, od 2011 minister ds. religijnych.
Życiorys.
Ukończył studia na wydziale ekonomii i handlu Uniwersytetu Damasceńskiego, tam również uzyskał stopień doktora nauk islamskich. W latach 1985–2002 był muftim Tartusu, a w latach 2002–2011 wiceministrem ds. religijnych. W 2011 prezydent Baszszar al-Asad mianował go ministrem.

</doc>
<doc id="4663554" url="https://pl.wikipedia.org/wiki?curid=4663554" title="Piotr Bogdanowicz (prawnik)">
Piotr Bogdanowicz (prawnik)

Piotr Bogdanowicz – polski prawnik, doktor habilitowany nauk prawnych, nauczyciel akademicki (profesor uczelni) Wydziału Prawa i Administracji Uniwersytetu Warszawskiego, radca prawny, specjalista w zakresie prawa europejskiego i prawa zamówień publicznych.
Życiorys.
W 2007 ukończył studia prawnicze na Wydziale Prawa i Administracji Uniwersytetu Warszawskiego uzyskując tytuł magistra prawa. W 2010 na podstawie napisanej pod kierunkiem prof. dr hab. M. M. Kenig-Witkowskiej rozprawy pt. "Interes publiczny w prawie energetycznym Unii Europejskiej" otrzymał na macierzystym wydziale stopień naukowy doktora nauk prawnych. Tam też na podstawie dorobku naukowego oraz rozprawy pt. "Modyfikacja umowy w prawie zamówień publicznych Unii Europejskiej" w 2019 nadano mu stopień naukowy doktora habilitowanego w dziedzinie nauk społecznych w dyscyplinie nauki prawne.
Został adiunktem Wydziału Prawa i Administracji Uniwersytetu Warszawskiego w Katedrze Prawa Europejskiego. Był wykładowcą Szkoły Głównej Handlowej w Warszawie. Odbył staże naukowe na uniwersytetach w Cardiff, Pekinie i Turynie.
Członkostwo w stowarzyszeniach naukowych i zawodowych:
Wykonuje zawód radcy prawnego.

</doc>
<doc id="4663556" url="https://pl.wikipedia.org/wiki?curid=4663556" title="Siergiej Władimircew">
Siergiej Władimircew

Siergiej Gieorgijewicz Władimircew (ros. Сергей Георгиевич Владимирцев, ur. 26 grudnia 1953 w Aszchabadzie) – radziecki lekkoatleta, sprinter, medalista mistrzostw Europy w 1978.
Zwyciężył w sztafecie 4 × 100 metrów na uniwersjadzie w 1975 w Rzymie.
Na mistrzostwach Europy w 1978 w Pradze zdobył brązowy medal w sztafecie 4 × 100 metrów, która biegła w składzie: Władimircew, Nikołaj Kolesnikow, Aleksandr Aksinin i Wołodymyr Ihnatenko.
Był mistrzem Związku Radzieckiego w sztafecie 4 × 200 metrów w 1979, wicemistrzem w biegu na 200 metrów w 1975 oraz brązowym medalistą w biegu na 100 metrów w 1978 i w sztafecie 4 × 100 metrów w 1979.
Rekordy życiowe Władimircewa:
Ukończył Turkmeński Uniwersytet Państwowy w 1977. Jest trenerem w klubie „Chlebnikowo” w Moskwie.

</doc>
<doc id="4663562" url="https://pl.wikipedia.org/wiki?curid=4663562" title="Tobiasz Bocheński">
Tobiasz Bocheński

Tobiasz Adam Bocheński (ur. 15 grudnia 1987 w Łodzi) – polski prawnik, badacz doktryn polityczno-prawnych, nauczyciel akademicki i urzędnik państwowy, od 2019 wojewoda łódzki.
Życiorys.
Jest synem profesora Tomasza Bocheńskiego. Ukończył studia prawnicze na Wydziale Prawa i Administracji Uniwersytetu Łódzkiego. W 2012 objął stanowisko sekretarza do spraw naukowych Centrum Myśli Polityczno-Prawnej im. Alexisa de Tocqueville’a. W pracy naukowej zajął się badaniami nad anglosaską myślą republikańską i liberalną. W 2019 doktoryzował się w zakresie nauk prawnych na tej samej uczelni w oparciu o rozprawę "Cato’s Letters. Polityczno-prawny wymiar republikańsko-liberalnej syntezy". W doktoracie przeprowadził analizę osiemnastowiecznej doktryny polityczno-prawnej autorstwa i , wyrażoną w zbiorze esejów "", upatrując w niej syntezę wczesnego liberalizmu i nowożytnego republikanizmu.
Od grudnia 2015 był asystentem, a następnie doradcą wojewody łódzkiego Zbigniewa Raua. W lipcu 2017 powołany na stanowisko dyrektora Biura Wojewody w Łódzkim Urzędzie Wojewódzkim. 25 listopada 2019 premier Mateusz Morawiecki powierzył mu stanowisko wojewody łódzkiego.
Życie prywatne.
W 2020 zawarł związek małżeński z Elżbietą.

</doc>
<doc id="4663563" url="https://pl.wikipedia.org/wiki?curid=4663563" title="PWS-42">
PWS-42

PWS-42 – projekt polskiego jednomiejscowego samolotu myśliwskiego w układzie dolnopłatu z końca lat 30. XX wieku konstrukcji inż. Zygmunta Jabłońskiego oraz inż. Kazimierza Nowickiego. W 1939 roku w Podlaskiej Wytwórni Samolotów w Białej Podlaskiej trwała budowa makiety samolotu, którą przerwał wybuch II wojny światowej. Prototyp myśliwca miał być gotowy do lotu latem 1940 roku.
Historia.
Wiosną 1939 roku Dowództwo Lotnictwa zamówiło w trzech krajowych wytwórniach projekty tzw. „lekkich samolotów myśliwskich”. Kierując się doświadczeniem zakładów i stopniem opanowania technologii produkcji Państwowym Zakładom Lotniczym w Warszawie zlecono budowę samolotu konstrukcji metalowej (PZL.45 Sokół), Doświadczalne Warsztaty Lotnicze otrzymały zadanie stworzenia myśliwca konstrukcji mieszanej (RWD-25), zaś w Podlaskiej Wytwórni Samolotów miała powstać pościgowa maszyna konstrukcji drewnianej. Wszystkie samoloty miały być napędzane francuskim silnikiem gwiazdowym Gnome-Rhône 14M Mars. Po oblataniu prototypów tych trzech myśliwców i przeprowadzeniu prób w Instytucie Technicznym Lotnictwa Dowództwo Lotnictwa miało wybrać najlepszą konstrukcję, która miała trafić na wyposażenie eskadr myśliwskich.
W kwietniu 1939 roku inżynierowie Zygmunt Jabłoński i Kazimierz Nowicki rozpoczęli prace nad myśliwcem, dla którego zarezerwowano oznaczenie PWS-42. Samolot miał być całkowicie drewnianym wolnonośnym dolnopłatem z zakrytą kabiną i chowanym podwoziem. Specjalną, laminowaną sklejkę na pokrycie kadłuba planowano pozyskać z wytwórni sklejek braci Konopackich w Mostach. Konstruktorzy opracowywali równolegle wariant konstrukcji mieszanej, z kratownicowym kadłubem spawanym z rur stalowych, a także – na wypadek problemów z pozyskaniem niezawodnego mechanizmu chowania kół – rozważali zastosowanie stałego podwozia.
Do wybuchu wojny projekt konstrukcyjny PWS-42 był w trakcie opracowywania (m.in. gotowe były rysunki skrzydeł i łoża silnika), a w budowie znajdowała się makieta. Prototyp płatowca miał zostać ukończony do lata 1940 roku. W archiwach rosyjskich w Moskwie znajdują się zdobyte w 1939 roku obliczenia dla samolotu myśliwskiego o nazwie PWS-46 – być może jest to późniejsze oznaczenie tego samego projektu lub kolejny, ulepszony model myśliwca.
Opis konstrukcji i dane techniczne.
PWS-42 miał być jednosilnikowym, jednoosobowym dolnopłatem myśliwskim o konstrukcji drewnianej lub mieszanej. Kadłub o konstrukcji półskorupowej miał mieć pokrycie ze sklejki o dwóch krzywiznach, laminowanej folią aluminiową. Kabina pilota całkowicie zakryta.
Płat trapezowy, dwudźwigarowy, trójdzielny, konstrukcji drewnianej, także pokryty sklejką laminowaną folią aluminiową, wyposażony w klapy; rozpiętość miała wynosić około 9 metrów. Powierzchnia nośna miała mieć około 16 m², a obciążenie powierzchni miało wynosić 120 kg/m².
Długość samolotu miała wynieść około 7,1 metra, a wysokość 2,4 metra. Masa własna płatowca miała wynieść około 1450 kg, masa użyteczna 450 kg, zaś masa całkowita (startowa) 1900 kg. Usterzenie klasyczne, drewniane. Podwozie dwukołowe, jednogoleniowe, chowane w locie, z amortyzacją olejowo-powietrzną firmy Avia.
Napęd stanowić miał chłodzony powietrzem 14-cylindrowy silnik w układzie podwójnej gwiazdy Gnome-Rhône 14M7 Mars o mocy maksymalnej 537 kW (730 KM) przy 3135 obr./min na wysokości 3500 metrów, mocy nominalnej 485 kW (660 KM) na wysokości 3650 metrów, mocy startowej 471 kW (640 KM) i masie 450 kg, wyposażony w reduktor i sprężarkę. Obciążenie mocy wynosiło 2,9 kg/KM. Silnik miał mieć osłonę typu NACA z regulowanymi klapkami. Prędkość maksymalna miała wynieść 520 km/h, prędkość przelotowa 380 km/h, zaś prędkość minimalna 100 km/h. Maszyna miała osiągać pułap około 8000 metrów z prędkością wznoszenia wynoszącą około 9 m/s. Zasięg miał wynosić 750 km.
Samolot miał być uzbrojony w cztery karabiny maszynowe PWU wz. 36 kal. 7,92 mm: dwa synchronizowane w kadłubie i dwa w skrzydłach.

</doc>
<doc id="4663566" url="https://pl.wikipedia.org/wiki?curid=4663566" title="Johann Anton Krauss">
Johann Anton Krauss

Johann Anton Krauss (ur. 1728, zm. 1795 w Jasovie) – niemiecki rzeźbiarz okresu późnego baroku, działający głównie na Węgrzech.
Życiorys.
Początkowy okres jego życia oraz początki twórczości są mało znane. Około roku 1761-1762 pojawił się na ówczesnych Górnych Węgrzech, gdzie wraz z innymi artystami, m.in. Johannem L. Krackerem i Johannem Hennevogelem brał udział w dekoracji wnętrz kościoła klasztoru premonstratensów w Jasovie, wzniesionego według planów Franza A. Pilgrama. Tu powstało jego największe dzieło – zespół wielkich, pełnoplastycznych rzeźb z białego stiuku, przedstawiających św. Rocha, św. Mikołaja, św. Ambrożego, św. Sebastiana, św. Jakuba Apostoła i św. Hermanna Józefa ze Steinfeld, który uzupełniają tabernakulum, drewniana, pozłacana, dekoracyjna podstawa pulpitu oraz figury świętych Stefana i Emeryka na fasadzie kościoła. Z zapisów w zachowanej umowie artysty wynika również, że Kraus był także twórcą wspaniałego, wykonanego z marmuru i stiuku głównego ołtarza w kościele minorytów w Egerze (1769–1770). Jest on też znany jako autor posągów świętych Stefana i Władysława z głównego ołtarza w kościele parafialnym p.w. św. Michała Archanioła w Skalicy (1777).
Wiele z jego późniejszych dzieł rzeźbiarskich, utrzymanych już w znacznie bardziej stonowanych formach, nawiązujących już do klasycyzmu, można znaleźć w wielu miejscowościach między Jasovem a Koszycami. Należą tu m.in. rzeźby w kościołach parafialnych w miejscowościach Vyšný Medzev (1778), Rudník (1780–1781) i Myslava (dziś w granicach Koszyc, lata 1790), jak również kamienny wystrój rzeźbiarski fasady oraz balustrady w koszyckim ratuszu (wczesne lata 1780).

</doc>
<doc id="4663569" url="https://pl.wikipedia.org/wiki?curid=4663569" title="Zapasy na Letnich Igrzyskach Olimpijskich 2008 – styl klasyczny do 55 kg mężczyzn">
Zapasy na Letnich Igrzyskach Olimpijskich 2008 – styl klasyczny do 55 kg mężczyzn

Rywalizacja w wadze do 55 kg mężczyzn w zapasach w stylu klasycznym na Letnich Igrzyskach Olimpijskich 2008 została rozegrana 12 sierpnia. Zawody odbyły się w hali Chińskiego Uniwersytetu Rolniczego.
W zawodach wzięło udział 19 zawodników.

</doc>
<doc id="4663581" url="https://pl.wikipedia.org/wiki?curid=4663581" title="Carlo Stella">
Carlo Stella

Carlo Stella (ur. 4 listopada 1910 w Turynie, zm. 23 grudnia 2000) – włoski polityk, samorządowiec i działacz rolniczy, parlamentarzysta krajowy, poseł do Parlamentu Europejskiego.
Życiorys.
Z zawodu rolnik. Działał w stowarzyszeniu drobnych rolników, był członkiem jego władz krajowych oraz szefem w Turynie i regionie. Zasiadł w turyńskiej izbie handlowej, a w 1960 został szefem centrum szkoleń zawodowych w tym mieście.
Zaangażował się w działalność polityczną w ramach Chrześcijańskiej Demokracji. Znalazł się we władzach DC w prowincji Turyn, objął w nich funkcję zastępcy sekretarza. Od 1951 do 1960 zasiadał w radzie miejskiej Turynu, następnie do 1965 był członkiem rady prowincji Turyn. W latach 1963–1979 sprawował mandat posła do Izby Deputowanych IV, V, VI i VII kadencji, był sekretarzem przewodniczącego tego gremium. W 1979 kandydował do Parlamentu Europejskiego, mandat uzyskał 5 stycznia 1982 w miejsce Benigno Zaccagniniego. Przystąpił do Europejskiej Partii Ludowej, należał do Komisji ds. Stosunków Gospodarczych z Zagranicą.

</doc>
<doc id="4663583" url="https://pl.wikipedia.org/wiki?curid=4663583" title="Wydział Chemii Uniwersytetu w Białymstoku">
Wydział Chemii Uniwersytetu w Białymstoku

Wydział Chemii Uniwersytetu w Białymstoku – jeden z 9 wydziałów Uniwersytetu w Białymstoku.
Historia.
Historia Wydziału jest nierozerwalnie związana z historią Uniwersytetu w Białymstoku. W 1997 roku, wraz z powołaniem samodzielnego Uniwersytetu, w wyniku podziału Wydziału Matematyczno-Przyrodniczego, utworzono Wydział Biologiczno-Chemiczny. W skład Wydziału weszły dwa instytuty – Instytut Biologii i Instytut Chemii. Dziekanem Wydziału został prof. dr hab. Marek Gębczyński. Była to pierwsza i jedyna w Polsce jednostka naukowa łącząca obszar nauk ścisłych i nauk przyrodniczych.
Wydział Chemii powstał 1 października 2019 roku w ramach przekształcenia z istniejącego Instytutu Chemii.
Kierunki kształcenia.
Studia I stopnia.
Dostępne kierunki:
Studia II stopnia.
Dostępne kierunki:
Szkoła Doktorska.
Dostępne kierunki:
Studia podyplomowe.
Dostępne kierunki:
Władze Wydziału.
W kadencji 2020–2024:

</doc>
<doc id="4663585" url="https://pl.wikipedia.org/wiki?curid=4663585" title="Konstantin Kowałenko">
Konstantin Kowałenko

Konstantin Kowałenko (ukr. Костянтин Коваленко, ur. 23 listopada 1989 r., Kijów) – ukraiński dziennikarz i osoba publiczna, autor dziennikarstwa śledczego. W 2012 r. został uprowadzony w Berdyczowie za ujawnienie faktu przekupstwa wyborców.
Biografia.
Urodzony 23 listopada 1989 r. w Kijowie. W 2007 roku ukończył Liceum nr 240 w dzielnicy Obolon. Wnuk Bohatera Związku Radzieckiego Nikołaja Cybulskiego. W 2011 roku ukończył Kijowski Narodowy Uniwersytet im. Tarasa Szewczenki z dyplomem dziennikarstwa. Ukończył także studia prawnicze na Kijowskim Uniwersytecie Prawa w Narodowej Akademii Nauk Ukrainy. Członek międzynarodowej organizacji młodzieżowej AIESEC.
Karierę zawodową rozpoczął jako dziennikarz w 2006 roku w gazecie „Ukraiński Football”. Od 2008 r. dziennikarz kanału informacyjnego „”, dziennikarz grupy medialnej Głos UA. Od 2013 dziennikarz UNN i UNIAN.
Jest aktywnym uczestnikiem posiedzeń Rady Miasta Kijowa. Skrytykował działalność Łeonida Czernioweckiego i jego zespołu jako burmistrza Kijowa.
Skandal porwania.
Podczas wyborów parlamentarnych w 2012 r. Kowałenko przeprowadził dochodzenie w 63 dzielnice wyborczej w Berdyczowie (obwód żytomierski). Wykrył i zanotował fakt masowego przekupstwa wyborców kandydata na posła Ludowej Ukrainy Mykoły Petrenka (w tym czasie doradcy premiera Ukrainy). W nocy 16 października dziennikarz został uprowadzony i pobity przez nieznane osoby. Po próbie ujawnienia informacji mediom Konstantin Kowałenko został ponownie zaatakowany przez nieznanych ludzi na ulicy. Po tym, jak przekupienie wyborców i pobicie dziennikarza zyskały rozgłos w mediach, w dniu 19 października pojawiło się rozkaz premiera Ukrainy Mykoły Azarowa, premier odwołał Petrenkę ze stanowiska doradcy APC, podpisanego 15 października (za 1 dzień przed uprowadzeniem dziennikarza). Sam Petrenko odmówił komentarza na temat swojego zaangażowania w bicie.

</doc>
<doc id="4663586" url="https://pl.wikipedia.org/wiki?curid=4663586" title="Ełk (osada w województwie warmińsko-mazurskim)">
Ełk (osada w województwie warmińsko-mazurskim)



</doc>
<doc id="4663588" url="https://pl.wikipedia.org/wiki?curid=4663588" title="Alkiszki">
Alkiszki



</doc>
<doc id="4663591" url="https://pl.wikipedia.org/wiki?curid=4663591" title="Judziki (powiat ełcki)">
Judziki (powiat ełcki)



</doc>
<doc id="4663592" url="https://pl.wikipedia.org/wiki?curid=4663592" title="Brodowo (powiat ełcki)">
Brodowo (powiat ełcki)



</doc>
<doc id="4663593" url="https://pl.wikipedia.org/wiki?curid=4663593" title="Stejgwile">
Stejgwile



</doc>
<doc id="4663594" url="https://pl.wikipedia.org/wiki?curid=4663594" title="Krokocie (osada leśna w województwie warmińsko-mazurskim)">
Krokocie (osada leśna w województwie warmińsko-mazurskim)



</doc>
<doc id="4663596" url="https://pl.wikipedia.org/wiki?curid=4663596" title="Krokocie (wieś w województwie warmińsko-mazurskim)">
Krokocie (wieś w województwie warmińsko-mazurskim)



</doc>
<doc id="4663597" url="https://pl.wikipedia.org/wiki?curid=4663597" title="Prymas Hlond">
Prymas Hlond

Prymas Hlond – spektakl telewizyjny Teatru Telewizji z 2018 roku w reżyserii Pawła Woldana, opowiadający o emigracyjnych latach kard. Augusta Hlonda.
Historia.
Autor scenariusza zrealizował wcześniej dwa filmy dokumentalne dla Telewizji Polskiej o kard. Auguście Hlondzie: "August kardynał Hlond" w 2003 oraz "Prymas z Mysłowic" w 2008. Obrazy te są próbą odkłamywania opinii o osobie prymasa Hlonda, która wytworzona został przez propagandę komunistyczną. W czasach PRL-u przedstawiano kard. Hlonda jako zdrajcę, który w chwili wojennych doświadczeń opuścił naród, udając się na emigrację. W rzeczywistości prymas został do wyjazdu zmuszony i nie pozwolono mu wrócić, gdy wyraził taką chęć, zarówno wobec papieża Piusa XII jak i władz niemieckich.
Fabuła.
Postać prymasa Hlonda została ukazana w okresie od zajęcia Polski przez Niemców we wrześniu 1939 aż do powrotu do ojczyzny w lipcu 1945 roku. Prymas przebywał m.in. w Rzymie, gdzie przemawiał w Radio Watykańskim, w Opactwie Hautecombe, w Lourdes, w klasztorze franciszkanów w Wiedenbrück.
Obsada.
W spektaklu wystąpili:
Nagrody.
Spektakl Pawła Woldana został nagrodzony w Niepokalanowie w 2019 podczas Międzynarodowego Festiwalu Filmów Katolickich i Multimediów, otrzymując I nagrodę w kategorii film fabularny.

</doc>
<doc id="4663598" url="https://pl.wikipedia.org/wiki?curid=4663598" title="Talusy (osada w gminie Ełk)">
Talusy (osada w gminie Ełk)



</doc>
<doc id="4663599" url="https://pl.wikipedia.org/wiki?curid=4663599" title="Tatjana Zelencowa">
Tatjana Zelencowa



</doc>
<doc id="4663605" url="https://pl.wikipedia.org/wiki?curid=4663605" title="Skala Quigleya">
Skala Quigleya



</doc>
<doc id="4663613" url="https://pl.wikipedia.org/wiki?curid=4663613" title="Roland Anderson">
Roland Anderson

Roland Anderson (ur. 18 listopada 1903 w Bostonie, zm. 29 października 1989 w Los Angeles) – amerykański scenograf filmowy. Rekordzista pod względem ilości nominacji do Oscara za najlepszą scenografię bez ani jednej wygranej - w ciągu 30 lat otrzymał ich piętnaście. 
Był stałym współpracownikiem reżysera Cecila B. DeMille'a, dla którego zaprojektował dekoracje do takich filmów, jak "Kleopatra" (1934), "Korsarz" (1938) i "Policja konna Północnego Zachodu" (1940). Ponadto był twórcą scenografii do wielu klasycznych filmów innych reżyserów, jak m.in. "Pożegnanie z bronią" (1932) Franka Borzage'a, "Bengali" (1935) Henry'ego Hathawaya, "Dziewczyna z prowincji" (1954) George'a Seatona czy "Śniadanie u Tiffany’ego" (1961) Blake'a Edwardsa.

</doc>
<doc id="4663617" url="https://pl.wikipedia.org/wiki?curid=4663617" title="Sieradzki Park Etnograficzny">
Sieradzki Park Etnograficzny

Sieradzki Park Etnograficzny – skansen wsi sieradzkiej zlokalizowany we wschodniej części Sieradza, przy ul. Grodzkiej, u stóp Wzgórza Zamkowego. Stanowi oddział Muzeum Okręgowego w Sieradzu.
Historia.
Zamysł stworzenia skansenu w Sieradzu powstał w latach 60. XX wieku z inicjatywy dyrektora Muzeum Regionalnego w Sieradzu, Zofii Neymanowej, która w 1972 przygotowała w tym zakresie pierwszą koncepcję, współpracując z Anną Korytowską. Park powołano decyzją Powiatowej Rady Narodowej w Sieradzu nr 91/516/73 z 26 stycznia 1973. Jako siedzibę wskazano łęgi nadwarciańskie. Prace budowlane rozpoczęto w 1975.
Pierwszym zrekonstruowanym obiektem był dom tkacza z ul Długiej w Zgierzu (początkowo zaplecze dla robotników budowlanych), a kolejnym zagroda Szczepana Muchy (1908-1982), rzeźbiarza ludowego ze wsi Szale wraz z kolekcją prac artysty z lat 1972-1983 wewnątrz. Prace przy budowie skansenu przerwał kryzys gospodarczy. Do idei powrócono w 1986 potwierdzając umiejscowienie placówki. 17 stycznia 1987 wojewoda sieradzki wydał decyzję o budowie parku.
Placówka realizuje program "Krzesiwo", w ramach którego odbywają się warsztaty i spotkania z twórcami ludowymi, co wychodzi naprzeciw postulatowi promowania kultury ludowej regionu sieradzkiego.
Obiekty.
Na terenie skansenu stoją:

</doc>
<doc id="4663618" url="https://pl.wikipedia.org/wiki?curid=4663618" title="Eschiwa de Bures">
Eschiwa de Bures



</doc>
<doc id="4663619" url="https://pl.wikipedia.org/wiki?curid=4663619" title="SG-3 (szybowiec)">
SG-3 (szybowiec)

SG-3 – polski szybowiec wyczynowy, zbudowany w dwudziestoleciu międzywojennym.
Historia.
W marcu 1933 roku Szczepan Grzeszczyk rozpoczął prace nad projektowaniem swego trzeciego szybowca wyczynowego. Nowa konstrukcja była rozwinięciem szybowca SG-28, w stosunku do pierwowzoru zmniejszeniu uległa rozpiętość skrzydeł i ich cięciwa, przekonstruowano kadłub i usterzenie.
Konstruktor skorzystał z pomocy inż. H. Kartasińskiego z PZL, z którym współpracował w opracowaniu dokumentacji konstrukcyjnej. Budową prototypu zajęły się Warsztaty Szybowcowe w Warszawie, a jego oblotu dokonał konstruktor 11 sierpnia 1933 roku. Szybowiec został przekazany do eksploatacji w szkole szybowcowej w Bezmiechowej.
Inż. Grzeszczyk, na podstawie dobrej oceny szybowca z wstępnej eksploatacji, podjął decyzję o rozwijaniu konstrukcji. Pod koniec 1933 roku powstał pierwszy egzemplarz seryjny, który od prototypu różnił się przekonstruowaną i skróconą osłoną kabiny (zmiana konstrukcji szkieletu osłony ze sklejkowej na metalową), zmienionym przodem kadłuba oraz skróconymi lotkami.
Nowa konstrukcja otrzymała oznaczenie SG-3/34 i została skierowana do eksploatacji. W czerwcu 1934 roku Bolesław Baranowski na tym szybowcu wziął udział w rajdzie powietrznym, na holu za samolotem RWD-8, ze Lwowa do Bukaresztu i z powrotem.
Latem 1934 roku szybowiec został skierowany na badania do Instytutu Techniki Szybownictwa we Lwowie. 11 lipca 1934 roku Adam Nowotny odbywał na nim lot doświadczalny, podczas którego kierowana przez niego maszyna rozbiła się na lotnisku w Skniłowie. Pilot zmarł po kilku dniach w szpitalu. Uszkodzony szybowiec poddano kolejnym modyfikacjom, zmianie uległ obrys płata na trapezowy. Tak poprawiony szybowiec stał się pierwowzorem wersji oznaczonej jako SG-3bis/35.
Siedem szybowców SG-3 wzięło udział w III Krajowych Zawodach Szybowcowych w Ustjanowej. Bolesław Baranowski podczas tych zawodów wykonał najdłuższy przelot na odległość 140 kilometrów, a Szczepan Grzeszczyk otrzymał nagrodę dla konstruktora szybowca, na którym dokonano najlepszego wyczynu podczas zawodów.
W czerwcu 1935 roku szybowiec SG-3, pilotowany przez Stanisława Piątkowskiego, wziął udział w rajdzie do państw bałtyckich. Szybowiec, na holu za RWD-8, wykonał lot na trasie Warszawa – Wilno – Ryga – Tallinn – Tartu – Helsinki – Turku i z powrotem.
W 1936 roku Szczepan Grzeszczyk skonstruował ostatnią wersję szybowca, nazwaną SG-3bis/36. Nowa konstrukcja miała zmieniony kształt płata z prostego na spłaszczone „M”, zwiększoną do 17,6 metra rozpiętość oraz lepsze wykończenie powierzchni, co wpłynęło na wzrost doskonałości do 25. Sześć egzemplarzy tej wersji i siedem wersji SG-3bis/35 (na ogólną liczbę 31 szybowców) wystartowało w IV Krajowych Zawodach Szybowcowych w Ustjanowej, rozgrywanych od 28 czerwca do 12 lipca 1936 roku. Piloci latający na szybowcach SG-3 zdominowali te zawody - Zbigniew Żabski zdobył pierwsze miejsce, a Bolesław Baranowski trzecie. 7 lipca Bolesław Baranowski wykonał najdłuższy przelot zawodów na odległość 332 kilometrów, a Szczepan Grzeszczyk otrzymał ponownie nagrodę dla konstruktora szybowca, na którym dokonano najlepszego wyczynu podczas zawodów.
W V Krajowych Zawodach Szybowcowych w Inowrocławiu w 1937 roku wystartowało 7 szybowców SG-3 różnych wersji, pierwsze miejsce zajął Tadeusz Góra na szybowcu SG-3bis/36, następne egzemplarze zajęły miejsca 6. i 9. W VI Krajowych Zawodach Szybowcowych w Masłowie, rozgrywanych w dn. 10–23 lipca 1938 roku, startowało siedem szybowców SG-3, jednak piloci na nich latający nie zajęli miejsc na podium.
Szybowiec SG-3 nie był dalej rozwijany. Pojawiły się nowe, doskonalsze konstrukcje, np. PWS-101, lepiej odpowiadające wymogom ówczesnego szybownictwa. Łącznie wyprodukowano ok. 20 egzemplarzy SG-3 wszystkich wersji - prototyp i po ok. 6 egzemplarzy z każdej wersji. Jeden egzemplarz został zakupiony przez Grecję, inny został podarowany przez PZL lotnictwu Bułgarii. Żaden z istniejących egzemplarzy nie przetrwał II wojny światowej.
Osiągnięcia i rekordy.
Na szybowcach SG-3 polscy piloci wykonali szereg pionierskich i rekordowych lotów:
Konstrukcja.
Jednomiejscowy szybowiec wyczynowy w układzie wolnonośnego górnopłatu o konstrukcji drewnianej.
Kadłub o konstrukcji półskorupowej, o przekroju owalnym, trójpodłużnicowy. Kabina pilota zamknięta, wyposażona w fotel dostosowany do spadochronu plecowego i tablicę przyrządów zawierającą prędkościomierz, wysokościomierz, wariometr, busolę i zakrętomierz. Z przodu kadłuba znajdował się hak do startu z lin gumowych i zaczep do lotów na holu. Przed kabiną pilota były umieszczone dysze prędkościomierza i wariometru oraz dysza napędu zakrętomierza. Statecznik pionowy stanowił integralną część kadłuba. Istniała możliwość montażu barografu w kadłubie szybowca.
Płat dwudzielny, jednodźwigarowy, kryty sklejką. W szybowcach SG-3, SG-3/34 i SG-3bis/35 miał u nasady profil IAW-336 przechodzący w IAW-192 na końcu skrzydła. W wersji SG-3bis/36 zastosowano profil IAW-100 u nasady, IAW-248 w środkowej części i IAW-192 na końcu skrzydła. Płat był wyposażony w lotki o napędzie linkowym, kryte płótnem.
Usterzenie klasyczne, krzyżowe. Ster wysokości płytowy, dwudzielny, mocowany na rurze stalowej stanowiącej oś obrotu steru. Stateczniki do dźwigara kryte sklejką, dalej płótnem.
Podwozie jednotorowe złożone z drewnianej płozy podkadłubowej amortyzowanej dętką gumową i metalowej płozy ogonowej.
Dane techniczne wersji szybowca.
"Źródło": Andrzej Glass, Polskie konstrukcje lotnicze 1893-1939, s. 415.

</doc>
<doc id="4663623" url="https://pl.wikipedia.org/wiki?curid=4663623" title="Paweł Chojecki">
Paweł Chojecki

Paweł Mariusz Chojecki (ur. 3 kwietnia 1963 w Lublinie) – polski działacz religijny i polityczny, dziennikarz, publicysta, antyekumenista oraz skandalista. Współzałożyciel protestanckiej Wspólnoty Chrześcijańskiej „Pojednanie”, a następnie założyciel oraz zwierzchnik Kościoła Nowego Przymierza w Lublinie, związany kiedyś z radykalną prawicą. Założyciel i redaktor naczelny internetowej telewizji „Idź Pod Prąd”. Znany z kontrowersyjnych wypowiedzi, atakowania polityków, działaczy religijnych i obrażania uczuć religijnych, propagator teorii spiskowych.
Życiorys.
Syn Sławomira Chojeckiego oraz Henryki z domu Binek. Sławomir był aktywistą PZPR, dyrektorem centrali nasiennej w Kraśniku oraz tajnym współpracownikiem Służby Bezpieczeństwa o pseudonimie „Zygmunt”. Ukończył I Liceum Ogólnokształcące im. Stanisława Staszica w Lublinie. Jest również absolwentem Politechniki Krakowskiej im. Tadeusza Kościuszki.
W młodości chciał wstąpić do PZPR. Od lat 80 działał w katolickim Ruchu Światło-Życie. W 1989 roku był jednym ze współtwórców protestanckiej Wspólnoty Chrześcijańskiej „Pojednanie”. W 1996 roku z grupy wyodrębnił się bardziej radykalny teologicznie nurt, na czele którego stanął Chojecki. Wspólnie z Jackiem Burym i swoimi zwolennikami powołał do istnienia Kościół Nowego Przymierza (został oficjalnie zarejestrowany jako związek wyznaniowy w 1997).
W 2003 roku rozpoczął wydawanie czasopisma o tematyce społeczno-politycznej „Idź Pod Prąd”. Jednocześnie sam Chojecki zaczął aktywniej angażować się politycznie. W 2005 roku wstąpił do Unii Polityki Realnej, a w 2008 roku został szefem struktur lubelskich. Został także członkiem Rady Głównej UPR i rzecznikiem prasowym partii. 6 maja 2010 roku został z tej funkcji odwołany przez Magdalenę Kocik ze względu na popieranie PiS-u. Publikował artykuły w „Najwyższym Czasie!”, w których wzywał do jednoczenia prawicy. W roku 2007 pochwalił politykę prowadzoną przez braci Kaczyńskich:
Po opuszczeniu UPR w dalszym ciągu udzielał poparcia PiS-owi. Stał się szczególnie aktywny w wyrażaniu tego poparcia po katastrofie smoleńskiej i każdego miesiąca przemawiał podczas miesięcznic w Lublinie. Rozpowszechniał ulotki przedstawiające Jarosława Kaczyńskiego jako św. Jerzego, co zostało skrytykowane na łamach Gazety Wyborczej. W czerwcu 2011 roku Kaczyński podczas wizyty w Lublinie dał się sfotografować z czasopismem „Idź Pod Prąd”.
Przed wyborami parlamentarnymi w 2011 roku ogłosił apel do protestantów „Stańmy przy Polsce”. Przypomniał w nim, że wielu protestantów doświadczyło krzywd, jednak kierowanie się „urazami byłoby małostkowością niegodną uczniów Jezusa”. Po przyjęciu uchodźców przez papieża do Rzymu na pokładzie samolotu Chojecki zarzucił mu złamanie przepisów migracyjnych.
Prowadzi własną telewizję internetową „Idź Pod Prąd”. Do 2018 roku bliskim współpracownikiem Chojeckiego był Marian Kowalski, były wiceprezes Ruchu Narodowego i dawny kandydat tej partii na urząd prezydenta RP. W listopadzie 2017 został wiceprezesem partii "Ruch 11 Listopada", którego był jednym z założycieli.
W październiku 2018 roku na antenie „Idź Pod Prąd” udzielił poparcia dla niepodległości Tajwanu. Wypowiedź zacytowały największe tajwańskie gazety: „Liberty Times”, „Apple Daily”, a także stacje telewizyjne: FTV News, CTS i SET News. Doprowadziło to do skandalu dyplomatycznego, a ambasada polska w Chinach tłumaczyła się z tej wypowiedzi i podkreśliła, że jest to prywatna opinia Chojeckiego. Polska ambasada odpowiedziała m.in.:
Chojecki nawołuje do przeniesienia polskiej ambasady w Izraelu z Tel Awiwu do Jerozolimy.
Od kwietnia 2019 roku prowadzi akcję w internecie na rzecz popierania ruchu wolnościowego w Hongkongu. Ta akcja nazywa się #FreeHongKong.
13 września 2019 roku ogłosił zbiórkę na rzecz powołania „Lubelskiego Uniwersytetu Biblijnego”.
31 grudnia 2020 roku do Sądu Okręgowego w Lublinie został skierowany akt oskarżenia przeciwko Pawłowi Chojeckiemu m.in. za znieważenie prezydenta RP i nawoływanie do nienawiści na tle wyznaniowym. Prezydenta Dudę miał nazwać „agentem śpiochem”, „gó...m w błyszczącym papierku”, „małym świetlikiem, raczej z kibla świetlikiem”, „jełopem skończonym”, „baranem”, „zdrajcą”, „tchórzem skończonym” i „Dudaszem”. Miał też znieważać naród polski określeniami „katolicka zidiociała Polska”, a „Polacy są gnidowaci”. W marcu 2021 roku ruszył proces w sprawie. Idź Pod Prąd zwracało się do polskich protestantów o wsparcie. Jednak odzew był znikomy, a część głosów była przeciwko Chojeckiemu. Większe poparcie uzyskali z protestanckich środowisk zagranicznych.
10 czerwca został uznany za winnego popełnienia następujących przestępstw: publicznego znieważenia prezydenta Andrzeja Dudy, znieważenia narodu polskiego, znieważenia osób wyznania katolickiego i obrazę uczuć religijnych. Dochodziło do tego w latach 2016–2019 w trakcie programów internetowej telewizji „Idź Pod Prąd”. Za te czyny został skazany na 8 miesięcy ograniczenia wolności w formie prac społecznych w wymiarze 20 godzin miesięcznie oraz zwrot kosztów procesu – ponad 20 tys. złotych. Po wyroku Chojecki stwierdził, że Polską rządzi katokomuna.
W swej publicystyce stosuje utworzone przez siebie neologizmy deprecjonujące (m.in. komorryzm, kaczoryzm, homoinwazja). Przed wyborami prezydenckimi 2010 roku wzywał do głosowania na przedstawiciela „kaczoryzmu”, a nie głosowania na przedstawiciela „komorryzmu”.
Od początku 2021 roku domaga się zniesienia art. 196 Kodeksu Karnego, a prokuraturę i sąd porównuje do inkwizycji.
Poglądy.
Jest zwolennikiem kary śmierci. Jest zdania, że „ktokolwiek występuje przeciwko karze śmierci za zabójstwo z premedytacją, występuje przeciwko Bogu Biblii”. Propaguje pogląd, że chrześcijanin nie może być socjalistą. Uważa, że Ewangelia jest w 100% wolnorynkowa, chrześcijanie zostali powołani do życia, a socjalizm to śmierć. Biblijny opis stworzenia świata interpretuje literalnie, odrzuca teorię ewolucji i koncepcję Wielkiego Wybuchu.
Kościoły protestanckie gani za niedokonanie rozrachunku. Kościoły te były niegdyś prowadzone przez oddanych Bogu i ludziom pastorów, jednak w czasach PRL-u ich miejsce zajęli „kolaboranci i duchowe karły”, którzy wychowali swoich następców i kontynuują „esbecką myśl teologiczną”. Protestantom prowadzącym dialog ekumeniczny z katolikami zarzuca zaprzaństwo, a ekumenizm nazywa grzechem. Chojecki twierdzi, iż Kościoły ewangelikalne zawarły ekumeniczny pakt z diabłem. Andrzejowi Bajeńskiemu zarzucił, że jest potomkiem tajnego współpracownika SB i z tego właśnie powodu został pastorem jednego z największych zborów w Warszawie. Włodzimierza Tasaka, redaktora naczelnego „Słowa Prawdy”, oskarżył o szerzenie propagandy antysekciarskiej. Mateuszowi Wicharemu, zwierzchnikowi polskich baptystów, zarzucił, że uprawia komunistyczną propagandę i „zwiódł swój Kościół w kierunku zbratania się z katolicyzmem w ramach ruchu ekumenicznego”. Godsonowi zarzucił sprzeniewierzenie się Chrystusowi i zdradę interesów protestanckich.
Zielonoświątkowcom zarzucił ekumenizm i otwarcie na pozabiblijne proroctwa. Według niego ruch charyzmatyczny przyniósł oprócz niespełnionych nadziei, zamieszanie i podziały, przeniósł „punkt koncentracji chrześcijan z posłuszeństwa Słowu Bożemu na poleganie na znakach, cudach i rzekomych proroctwach”. Twierdzi też, że młodzież zielonoświątkowa przoduje w tolerowaniu niemoralności, zwłaszcza jeżeli chodzi o seks.
Chojecki walczy z antysemityzmem; do „agentów-antysemitów” zaliczył Tomasza Sommera, Janusza Korwina-Mikkego, Jacka Międlara, Marcina Rolę i Janusza Palikota. Jego zdaniem Polacy powinni uczyć się od Żydów. Tadeusza Guza nazwał „g..no wartym oszustem”.
Sprzeciwia się integracji Polski z Unią Europejską. Popiera ścisły sojusz Polski, Stanów Zjednoczonych i Izraela. Domagał się kary śmierci dla premiera Donalda Tuska. Papieża Franciszka nazwał „jednym z największych szkodników cywilizacyjnych”, „czcicielem pogańskich bożków” i „oszustem duchowym”. Intelektualistom zarzuca tchórzostwo.
Jest przeciwny kształceniu duchownych na uczelniach teologicznych, ponieważ jego zdaniem na uczelniach „przedstawia się studentom różne, często wzajemnie wykluczające się poglądy teologiczne, tak jakby były równoprawne”. Zdaniem Chojeckiego jest to podejście „wysoce nienaukowe”. Należy samodzielnie studiować pisma i nauki, i porównywać je z Biblią. ChAT został utworzony przez komunistów, aby osłabić oraz infiltrować polski protestantyzm. W tym samym celu został utworzony ZKE. W wydanej przez siebie w 2019 roku książce nazwał siebie „najbardziej kontrowersyjnym pastorem w Polsce”.
Po podpisaniu przez prezydenta Warszawy Rafała Trzaskowskiego deklaracji LGBT+ w lutym 2019 roku ocenił: „W rzeczywistości to jest popularyzacja pedofilii, a nie żadna edukacja seksualna”.
18 maja 2020 roku stwierdził na kanale IPP, że „rząd komunistycznych Chin” dokonał „inwazji koronawirusem na cały świat przez oczywiste zarażanie Chińczyków i rozesłanie ich na cały świat”.
Oceny i krytyka.
Wzbudza liczne kontrowersje i jest krytykowany za wulgarny język oraz styl wypowiedzi (częste porównania do odchodów) – obrażał m.in. papieża Franciszka, którego nazywał „Francą z Watykanu”. Pastor Paweł Bartosik zarzucił Chojeckiemu pychę, pogardę, warcholstwo, błazenadę i lekkość osądów oraz że nie posiada „elementarnego rozeznania duchowego” ani „kultury osobistej”. Wytknął mu „wybujałe ego”, butę oraz mentalność guru. Bartosik zauważył, że związki Chojeckiego z historycznym protestantyzmem są luźne.
Chojecki cieszył się z choroby Stanisława Michalkiewicza, przypisywał sobie wymodlenie tej choroby.
Rafał Pankowski zarzucił mu obsesyjną nienawiść do Jana Pawła II. Portal Ruch Wolności zarzucił, że Chojecki wykorzystał UPR dla promocji swego pisma „Idź Pod Prąd”, a lubelski oddział UPR przekształcił w przyczółek sekciarski. Środowiska prawicowo-narodowe oskarżyły go o niszczenie powagi idei narodowej.
Rafał Ziemkiewicz zarzucił mu szukanie poklasku u środowisk lewicowo-liberalnych.
Życie prywatne.
Żonaty, ma troje dzieci. Jego syn, Tymoteusz, jest doktorem matematyki. Córka, Eunika, doktorantka na UMCS, była oskarżana o narażanie na szwank dobrego imienia UMCS. Komisja dyscyplinarna ds. doktorantów umorzyła tę sprawę.

</doc>
<doc id="4663624" url="https://pl.wikipedia.org/wiki?curid=4663624" title="Mansur Fadl Allah Azzam">
Mansur Fadl Allah Azzam

Mansur Fadl Allah Azzam (ur. 1960 w As-Suwajdzie) – syryjski polityk, od 2009 minister ds. prezydenckich.
Życiorys.
Ukończył studia na wydziale literatury francuskiej Uniwersytetu Damasceńskiego. W latach 1995–2000 był dyplomatą w USA, a od 2008 sekretarzem prezydenckim. W 2009 prezydent Baszszar al-Asad mianował go ministrem.

</doc>
<doc id="4663626" url="https://pl.wikipedia.org/wiki?curid=4663626" title="Muhammad Abdul-Sattar al-Sayyed">
Muhammad Abdul-Sattar al-Sayyed



</doc>
<doc id="4663628" url="https://pl.wikipedia.org/wiki?curid=4663628" title="Mansour Fadlallah Azzam">
Mansour Fadlallah Azzam



</doc>
<doc id="4663632" url="https://pl.wikipedia.org/wiki?curid=4663632" title="Ali Abd Allah Ajjub">
Ali Abd Allah Ajjub

Ali Abd Allah Ajjub (ur. 28 kwietnia 1952 w Latakii) – syryjski polityk i wojskowy, od 2017 minister obrony.
Życiorys.
1 stycznia 2012 został mianowany generałem. Od 21 lipca 2012 był szefem sztabu generalnego Sił Zbrojnych Syrii. Od 2017 sprawuje urząd ministra.

</doc>
<doc id="4663633" url="https://pl.wikipedia.org/wiki?curid=4663633" title="Ali Abdullah Ayoub">
Ali Abdullah Ayoub



</doc>
<doc id="4663635" url="https://pl.wikipedia.org/wiki?curid=4663635" title="Look Sharp Live! Tour">
Look Sharp Live! Tour

Look Sharp Live! Tour - trzecia trasa koncertowa grupy muzycznej Roxette, w jej trakcie odbyło się trzydzieści pięć koncertów. Jest to pierwsza trasa koncertowa, gdy grupa dała koncerty poza granicami Szwecji.

</doc>
<doc id="4663637" url="https://pl.wikipedia.org/wiki?curid=4663637" title="Ali Abdullah Ayyoub">
Ali Abdullah Ayyoub



</doc>
<doc id="4663644" url="https://pl.wikipedia.org/wiki?curid=4663644" title="Katsiaryna Kardash">
Katsiaryna Kardash

Katsiaryna Kardash (ur. 1989 w Szarypowie) – polska artystka pochodzenia białoruskiego, od 2016 roku mieszka i tworzy w Polsce. Z wykształcenia folklorysta, etnograf, grafik. Zajmuje się wieloma dziedzinami sztuki, m.in. fotografią, malarstwem, grafiką, rękodziełem ludowym, białym śpiewem. Inspiracje do swoich prac czerpie z historii, tradycji, symboliki ludowej, własnych doświadczeń i przeżyć, próbując połączyć dwa światy przeszłość i współczesność, dziedzictwo i przyszłość. Ukończyła studia na kierunku grafika na Uniwersytecie Zielonogórskim. Finalistka i laureatka wielu festiwali, konkursów i wystaw artystycznych w Polsce i Europie Środkowo-Wschodniej. Jej prace prezentowane były m.in. w Galerii Miejskiej Arsenał w Poznaniu, Centrum Sztuki Współczesnej Znaki Czasu w Toruniu, Galerii Sztuki Wozownia oraz BWA w Zielonej Górze.
Życiorys.
Katsiaryna Kardash urodziła się w Kraju Krasnojarskim, ówcześnie ZSRR. Wychowywała się i dorastała na terytorium Białorusi. Od 2016 roku mieszka, studiuje i rozwija działalność artystyczną w Polsce. W 2021 roku ukończyła kierunek grafiki na Uniwersytecie Zielonogórskim w pracowni Piotra Czecha. Promotorem części artystycznej pracy licencjackiej pt. „Obecnie nieobecni(e)” był Piotr Czech, a części teoretycznej pt. „Kandinsky, Malewicz, Rodczenko – o duchowości w sztuce” była Lidia Głuchowska. Jej dorobek obejmuje szereg wystaw zbiorowych, jak też indywidualnych w Polsce i w Niemczech. Jej prace znajdują się w kolekcjach krajowych i zagranicznych. Obecnie jest asystentką w Katedrze Sztuki Uniwersytetu Zielonogórskiego.
Przewodnim tematem twórczości Katsiaryny Kardash jest przemijanie, a jej prace wyróżnia łączenie wielu dziedzin sztuki, od grafiki, śpiewu, malarstwa, przez fotografię, do tradycyjnego rękodzieła. W 2021 roku otrzymała główną nagrodę Konkursu dla młodych artystów (II edycja) „A co z wartościami?” w kategorii fotografia, organizowanej przez Centrum Historii Zajezdnia.

</doc>
<doc id="4663645" url="https://pl.wikipedia.org/wiki?curid=4663645" title="Tomasz Janik">
Tomasz Janik

Tomasz Janik (ur. 1970) – polski urzędnik, konsul generalny w Łucku (2007–2011).
Życiorys.
Tomasz Janik ukończył studia na Wydziale Historycznym Uniwersytetu Jagiellońskiego. W latach 1996–1997 uczył historii i wiedzy o społeczeństwie w liceum ogólnokształcącym w Krakowie. W latach 1997–1999 był słuchaczem Krajowej Szkoły Administracji Publicznej. W 2006 ukończył studia magisterskie na Wydziale Prawa i Administracji Uniwersytetu Łódzkiego.
W kwietniu 1999 rozpoczął pracę w Departamencie Spraw Obywatelskich Ministerstwa Spraw Wewnętrznych i Administracji na stanowisku głównego specjalisty. W styczniu 2000 awansował na naczelnika Wydziału ds. Repatriacji tamże. Od lipca 2001, w związku z reorganizacją administracji państwowej, kontynuował pracę w Urzędzie ds. Repatriacji i Cudzoziemców. Następnie ponownie w MSWiA, jako naczelnik wydziału w Departamencie Obywatelstwa i Repatriacji. Uczestniczył w pracach nad ustawą o repatriacji oraz projektem ustawy o stwierdzaniu pochodzenia polskiego. Od 2007 do 2011 był Konsulem Generalnym RP w Łucku. Po zakończeniu kadencji powrócił do MSWiA.
Zna rosyjski i francuski. Jest żonaty. Ma jedno dziecko.

</doc>
<doc id="4663653" url="https://pl.wikipedia.org/wiki?curid=4663653" title="Konwalnik">
Konwalnik

Konwalnik, wężobród ("Ophiopogon" Ker-Gawler) – rodzaj roślin z rodziny szparagowatych ("Asparagaceae"). Należy do niego ok. 54, 65 lub 67 gatunków. Rośliny te występują w Azji w klimacie tropikalnym, subtropikalnym i umiarkowanym ciepłym, z centrum zróżnicowania w Chinach, gdzie jest ich 47 gatunków, z czego 38 to endemity. Zasięg rodzaju obejmuje Pakistan na zachodzie, dalej na wschód: Indie, Indochiny, Malezję, a na północy sięga po Japonię. W naturze rosną zwykle w cienistych zaroślach i lasach oraz nad strumieniami. W tropikach w niższych położeniach rośliny te zwykle nie kwitną.
Popularne rośliny ozdobne, sadzone jako mało wymagające i szybko lub wolno rozrastające się rośliny okrywowe, pokrywające powierzchnię ziemi kępami wąskich, podobnych do traw liści. Rozpowszechnione w uprawie, także w licznych odmianach, są takie gatunki jak: konwalnik japoński "O. japonicus", konwalnik płaskopędowy "O. planiscapus" i konwalnik jaburan "O. jaburan". W strefie umiarkowanej bywają uprawiane, przy czym względnie najbardziej mrozoodporny jest konwalnik płaskopędowy (6 strefa mrozoodporności), w strefie 7 może rosnąć konwalnik jaburan, a japoński od strefy 8. Rośliny te są tolerancyjne względem warunków świetlnych, ale wymagają gleby wilgotnej i przepuszczalnej. Starsze rośliny dobrze znoszą okresy suszy. Niektóre gatunki (np. konwalnik japoński) bywają uprawiane jako rośliny wodne i mimo że dość długo mogą utrzymywać się w akwariach, to lepiej czują się w paludarium lub wilgotnym terrarium.
Bulwiaste korzenie roślin z tego rodzaju są jadalne. Konwalnik japoński jest także rośliną leczniczą. Jego korzenie w medycynie chińskiej uchodzą za afrodyzjak, mają wspierać płodność i laktację oraz działać odmładzająco.
Systematyka.
Rodzaj z rodziny szparagowatych "Asparagaceae" reprezentujący podrodzinę "Nolinoideae" , a w jej obrębie plemię "Ophiopogoneae" .
W obrębie rodzaju gatunki dzielone są między dwie sekcje "Ophiopogon" i "Peliosanthoides", różniące się kształtem liści (w pierwszej siedzące i równowąskie, w drugiej ogonkowe i podługowate).

</doc>
<doc id="4663654" url="https://pl.wikipedia.org/wiki?curid=4663654" title="Ophiopogon">
Ophiopogon



</doc>
<doc id="4663655" url="https://pl.wikipedia.org/wiki?curid=4663655" title="Wężobród">
Wężobród



</doc>
<doc id="4663664" url="https://pl.wikipedia.org/wiki?curid=4663664" title="Crossing the floor">
Crossing the floor

Crossing the floor (dosłownie „przejście przez podłogę” lub „przekroczenie podłogi”) – termin stosowany w polityce niektórych państw funkcjonujących w oparciu o brytyjski („westminsterski”) system parlamentarny, oznaczający zmianę lojalności partyjnej. „Przejście przez podłogę” może oznaczać przeniesienie się do drugiej partii, które nastąpi po wyborze polityka do parlamentu jako członka pierwszej partii lub samo głosowanie przeciwko zatwierdzonym liniom własnej partii.
Głosowanie przeciwko liniom partyjnym może prowadzić do konsekwencji, takich jak utrata stanowiska (np. stanowiska ministra) lub wykluczenie z klubu partyjnego. Praktyki te są prawnie dozwolone w większości krajów, przekraczanie progu może prowadzić do kontrowersji i uwagi mediów. W niektórych krajach, takich jak Indie, Malediwy i Bangladesz obowiązują przepisy, które pozbawiają mandatu członka z parlamentu z tego powodu.
Etymologia.
Termin wywodzi się z organizacji brytyjskiej Izby Gmin, w której ławy partii rządzącej oraz ławy opozycji stoją naprzeciw siebie. W rezultacie poseł, który zmienia partię rządzącą na przeciwną (lub odwrotnie), zmienia także stronę, po której zasiada. Godnym uwagi przykładem jest Winston Churchill, który „przekroczył podłogę” od konserwatystów do liberałów w roku 1904, a następnie w podobny sposób powrócił w 1924.
Termin ten wszedł do powszechnego użytku w innych demokracjach parlamentarnych modelu westminsterskigo, nawet jeśli wiele z tych krajów ma półkolisty lub podkowiasty kształt sali parlamentu i nawet jeśli głosowania odbywają się tam bez opuszczania swoich miejsc przez posłów.
Zmiana partii.
W Zjednoczonym Królestwie i Kanadzie "crossing the floor" oznacza całkowite opuszczenie partii i przyłączenie się do innego klubu, na przykład pozostawienie partii opozycyjnej w celu wsparcia rządu (lub odwrotnie), po opuszczeniu lub wykluczeniu z partii, z której uzyskało się mandat w wyborach i zasiadanie jako poseł niezależny, lub nawet pozostawienie jednej partii opozycyjnej, aby dołączyć do drugiej. W obu krajach termin ten ma tylko takie znaczenie, a nie stosuje się go w przypadkach głosowania przeciwko linii własnej partii w sprawach projektów ustaw.
W kwietniu 2006 r. Premier Gary Doer i przywódca Nowej Demokratycznej Partii Manitoby (będącej częścią ogólnokanadyjskiej Nowej Partii Demokratycznej) zaproponowali zakaz „przekraczania podłogi” w zgromadzeniu legislacyjnym prowincji Manitoba w odpowiedzi na „zaniepokojenie niektórych wyborców związane z głośnym odejściem trzech posłów federalnych z ich partii w ciągu nieco ponad dwóch lat”. Powstałe w ten sposób ustawodawstwo, które zmieniło "ustawę o zgromadzeniu ustawodawczym" w prowincji, zobowiązywało członków zgromadzenia, którzy porzucili swoją partię polityczną (lub zostali z niej wydaleni), do pozostania do końca swojej kadencji jako niezależni.
Niezwykły przykład miał miejsce w grudniu 2014 r. kanadyjskiej prowincji Alberta. Danielle Smith, liderka oficjalnej opozycji i osiem innych osób – członków zgromadzenia legislacyjnego, cała partia Wildrose, przeszli razem na drugą stronę, aby dołączyć do rządzącego Postępowego Stowarzyszenia Konserwatywnego w Albercie.
W 2019 r. jedenastu brytyjskich deputowanych uciekło z Partii Konserwatywnej oraz z Partii Pracy, aby utworzyć centrową partię Change UK, z powodu eurosceptycyzmu partii, a w przypadku Partii Pracy – zarzutów antysemityzmu.
3 września 2019 brytyjski deputowany Philip Lee z partii konserwatywnej przeszedł na drugą stronę Izby do ław Liberalnych Demokratów w proteście przeciw działaniom rządu pod przywództwem premiera Borisa Johnsona.
Głosowanie przeciwko liniom partii.
W niektórych krajach wyrażenie „przekraczanie podłogi” odnosi się do członków partii rządzącej, którzy głosują z opozycją przeciwko niektórym przepisom przygotowywanym przez rząd. Partie polityczne zwykle pozwalają swoim członkom na swobodny głos w niektórych sprawach dotyczących sumienia. W Australii jedna z głównych partii, Australijska Partia Pracy, wymaga od swoich członków poparcia ich dla wspólnych decyzji koła parlamentarnego, co teoretycznie zabrania im „przekraczania podłogi” w tym sensie; jednak w praktyce niektórzy członkowie Partii Pracy nie przestrzegają tego przyrzeczenia, pomimo możliwych działań dyscyplinarnych. Między innymi partiami przekraczanie podłogi jest rzadkie, chociaż były senator Barnaby Joyce z Partii Narodowej Australii przemierzał podłogę 19 razy pod rządem koalicji Howarda. Senator Tasmanii, Sir Reg Wright, głosował przeciwko własnej partii, Partii Liberalnej Australii, aż 150 razy, co zostało uznane za rekord tej formy przekraczania głosu w parlamencie australijskim.

</doc>
<doc id="4663667" url="https://pl.wikipedia.org/wiki?curid=4663667" title="Krzysztof Turzyński">
Krzysztof Turzyński

Krzysztof Jan Turzyński (ur. 1977) – polski fizyk teoretyk, doktor habilitowany nauk fizycznych, profesor nadzwyczajny Uniwersytetu Warszawskiego. Specjalista w dziedzinie cząstek elementarnych i kosmologii, zwłaszcza ewolucji Wszechświata; popularyzator nauki.
Życiorys.
Wykształcenie i badania naukowe.
Studiował na Wydziale Fizyki oraz na Międzywydziałowych Indywidualnych Studiach Matematyczno-Przyrodnicznych (MISMaP) na Uniwersytecie Warszawskim (1996–2001). W 2005 na FUW obronił doktorat z fizyki teoretycznej cząstek elementarnych: "Naruszenie liczby leptonowej w teoriach poza modelem standardowym" (promotor: Stefan Pokorski). W 2015 tamże habilitował się na podstawie dorobku naukowego i monografii kosmologicznej "Widmo mocy perturbacji krzywizny w modelach inflacji z wieloma polami skalarnymi".
W 2005 został zatrudniony jako adiunkt w Katedrze Teorii Cząstek i Oddziaływań Elementarnych Instytutu Fizyki Teoretycznej (IFT) FUW. W latach 2006–2008 pracownik naukowy (ang. "research fellow") na Uniwersytecie Michigan. W 2016 objął funkcję prodziekana ds. studenckich FUW. W 2019 został powołany na stanowisko profesora nadzwyczajnego w IFT FUW.
Działalność oświatowa i popularyzatorska.
W okresie szkolnym stypendysta, a później tutor Krajowego Funduszu na rzecz Dzieci. W 2008 został redaktorem działu „Fizyka” w miesięczniku „Delta”, a rok później – zastępcą jego redaktora naczelnego. Od 2014 członek Komitetu Głównego Olimpiady Fizycznej. Od 2016 redaktor naczelny kwartalnika „Postępy Fizyki”. Krytykował podstawę programową polskich szkół wprowadzoną w 2017 roku przez minister Annę Zalewską.

</doc>
<doc id="4663671" url="https://pl.wikipedia.org/wiki?curid=4663671" title="Annet Mahendru">
Annet Mahendru

Annet Mahendru, właśc. Anita Devi Mahendru (ur. 21 sierpnia 1989 w Kabulu) – amerykańska aktorka rosyjsko-hinduskiego pochodzenia, która wystąpiła m.in. w serialach ', "The Following", "Tyran" i '.

</doc>
<doc id="4663673" url="https://pl.wikipedia.org/wiki?curid=4663673" title="Witold Koehler">
Witold Koehler

Witold Tadeusz Koehler (ur. 2 marca 1909 w Bereźnem, zm. 22 stycznia 1988 w Warszawie) – polski leśnik, hilopatolog, entomolog, profesor doktor nauk przyrodniczych.
Życiorys.
Syn prawnika Adolfa Ferdynanda Koehlera i Tomisławy Łucji z domu Kühn. Wychował się w Tambowie, pod koniec I wojny światowej razem z rodziną zamieszkał w rodzinnym mieście matki, w Płocku. W latach 1922–1927 uczył się w Gimnazjum Męskim im. marsz. Stanisława Małachowskiego, a następnie w Państwowym Gimnazjum Męskim im. Króla Władysława Jagiełły. W 1929 zdał egzamin maturalny i rozpoczął studia na Wydziale Leśnym SGGW w Warszawie, podczas studiów poślubił Krystynę Halinę Miszewską. W 1935 ukończył studia i rozpoczął pracę jako asystent w Oddziale Ochrony Lasu w kierowanym przez Mariana Nunberga Instytucie Badawczym Lasów Państwowych. Pracował w terenie jako entomolog i hylopatolog m.in. w nadleśnictwie Krasne koło Augustowa, Makoszka koło Parczewa, Wejherowo, okolice Baranowicz. Oceniał rodzaj i skalę zagrożenia drzewostanu oraz podejmowanie działań ratowniczych i ochronnych. Witold Koehler wprowadził pionierską metodę ratowania drzewostanu poprzez wprowadzanie owadów polujących na szkodniki. Oprysk i wycinkę traktowano jako ostateczność, pracę badawczą przerwał wybuch II wojny światowej. Na początku okupacji hitlerowskiej pod oficjalnym szyldem materiałoznawstwa nauczał biologii i geografii w żeńskim gimnazjum Julii z Jankowskich Statkowskiej w Warszawie. Następnie pracował przez dwa lata jako kancelista w nadleśnictwie w Limanowej, a następnie powrócił do Warszawy, gdzie przebywał do upadku powstania warszawskiego. Skierowany do obozu przejściowego zbiegł z niego i do końca wojny ukrywał się pod Skierniewicami, gdzie pracował jako robotnik leśny. Po zakończeniu wojny powrócił do pracy w terenie i naukowej, już w 1946 zorganizował w Nadleśnictwie Drewnica pierwszy kurs dla leśników. W tym okresie pracował w Ministerstwie Leśnictwa, w 1947 obronił na SGGW doktorat. Za badania nad zwalczaniem osnuji gwiaździstej został nagrodzony Srebrną Odznaką Racjonalizatora. Od 1949 pracował w Instytucie Badawczym Leśnictwa, gdzie kierował Zakładem Ochrony Lasu, tam w 1954 został profesorem nadzwyczajnym, a 1964 profesorem zwyczajnym. Reprezentował Polskę na IV Światowym Kongresie Leśnictwa w Indiach. W latach 1974–1976 był wykładowcą w Wyższej Szkole Pedagogicznej w Siedlcach. Zmarł 22 lutego 1988 i został pochowany na cmentarzu komunalnym Północnym w Warszawie (kw. E–XVII–1, rząd 3, grób 20).
Członkostwo.
Witold Koehler zasiadał w Radzie Naukowo-Technicznej przy Ministrze Leśnictwa i Przemysłu Drzewnego oraz w Zarządzie Głównym Polskiego Towarzystwa Leśnego. W latach 1970–1974 był Międzynarodowym Koordynatorem Problemu "Ochrona Lasu" RWPG. Od 1982 był członkiem honorowym Polskiego Towarzystwa Leśnego, pełnił funkcję wiceprezesa Polskiego Towarzystwa Entomologicznego, zasiadał w radach naukowych Instytutu Zoologii PAN, Instytutu Badawczego Leśnictwa, Instytutu Ochrony Roślin, uczestniczył w Grupie Dyskusyjnej "Dynamika Populacji" International Union of Forest Research Organisation (IUFRO).
Twórczość.
Witold Koehler jest autorem opracowania kompleksowej metody biologicznej ochrony lasu, napisał ponad 200 publikacji, w tym 67 oryginalnych prac twórczych, 25 książek oraz 5 scenariuszy filmowych, jego komentarze znalazły się w wielu filmach przyrodniczych. Wybrane publikacje: 

</doc>
<doc id="4663676" url="https://pl.wikipedia.org/wiki?curid=4663676" title="Szkoła Podstawowa nr 3 im. Józefa Piłsudskiego (Tomaszów Mazowiecki)">
Szkoła Podstawowa nr 3 im. Józefa Piłsudskiego (Tomaszów Mazowiecki)

Szkoła Podstawowa nr 3 im. Józefa Piłsudskiego – istniejąca od 1915 roku szkoła podstawowa w Tomaszowie Mazowieckim. Jedna z pierwszych szkół w Polsce pod patronatem marszałka Józefa Piłsudskiego.
Historia.
Początki podczas okupacji niemieckiej.
W 1915 roku Eleonora Antonina Czarnecka (z domu Rychter), założyła polską prywatną szkołę początkową. Rok później  kierownictwo placówki przekazano Aleksandrowi Terpiłowskiemu.
Patronat Piłsudskiego za życia marszałka.
1 listopada 1921 roku Ministerstwo Wyznań Religijnych i Oświecenia Publicznego za zgodą Naczelnika Państwa nadało szkole imię Józefa Piłsudskiego. W 1932 oddano do użytku wybudowany z funduszy państwowych okazały budynek w stylu modernistycznym. Bardzo dobre – jak na ówczesne czasy – warunki lokalowe i opinia najlepiej urządzonej szkoły spowodowały, że o przyjęcie do niej aplikowały dzieci z najzamożniejszych rodzin, a sama placówka uchodziła za elitarną. Dyrektorem szkoły był wówczas Feliks Bielasik, a jego zastępcą był Mieczysław Kaźmirowski. Dwa miesiące przed wybuchem II wojny światowej, 4 czerwca 1939 roku placówka otrzymała sztandar, którego matką chrzestną była wdowa po Marszałku Polski - Aleksandra Piłsudska. Obecna na uroczystości.
Druga okupacja niemiecka.
W pierwszych miesiącach II wojny światowej w gmachu szkoły okupanci niemieccy urządzili oflag dla polskich oficerów. Na początku 1940 roku na krótko budynek zajął niemiecki wywiad. Od 1941 roku mieściła się tu niemiecka szkoła średnia. Pod koniec wojny Niemcy podminowali szkołę dwoma bombami lotniczymi, planując jej wysadzenie. Detonacja ładunków nie doszła jednak do skutku w wyniku odcięcia dopływu prądu.
Po 1945 roku.
Miesiąc po zajęciu Tomaszowa przez Armię Czerwoną, po rozminowaniu, już w lutym 1945 roku szkołę ponownie otwarto. Jej dyrektorem został Mieczysław Kaźmirowski. Stanowisko piastował przez sześć następnych lat. Od roku 1950 szkoła zmieniła nazwę na Szkołę Podstawową TPD nr 2 (TPD nr 1 była dzisiejsza Szkoła Podstawowa nr 1 im. Aleksandra Kamińskiego). W latach 1951-1953 kierownictwo placówki objął Wincenty Sobolewski. A następnie w 1953 roku funkcję tę przejął Franciszek Witkowski. Jego kadencja trwała aż do 1982 roku. W latach 1954–1955 w szkole istniała czytelnia miejska będąca pierwszą ogólnodostępną biblioteką. Prowadziła ją tomaszowska poetka - Teresa Gabrysiewicz, która dziś jest patronką największej książnicy - Miejskiej Biblioteki Publicznej.
Po 1989 roku.
W 2015 roku, z okazji jubileuszu 100-lecia szkoły w Muzeum Miejskim im. Antoniego Ostrowskiego otwarto wystawę na temat historii szkoły. Jej kuratorem była dr Gabriela Ziółkowska. 
Po reformie tomaszowskiej oświaty w 2016 roku, szkoła wchodzi w skład Zespołu Szkolno-Przedszkolnego nr 10 (wraz z pobliskim przedszkolem nr 11 przy ulicy Farbiarskiej 51/57).
Przez ponad 10 lat do 2019 roku placówką zarządzała Mirosława Tomczyk.
Orkiestra szkolna.
Od 14 października 1975 przy szkole działa zespół „Szałamaje” grający na szałamajach. Pomysłodawcą orkiestry był nauczyciel muzyki Leopold Figat, a w stworzenie grupy zaangażował się ówczesny wiceminister edukacji, wychowanek szkoły Jerzy Wołczyk. Pierwsze koncerty orkiestry wzbudziły duże zainteresowanie w mieście, więc ówczesne władze sfinansowały jej bogate wyposażenie. Natomiast stroje koncertowe, historyczne obuwie, pasy do instrumentów wykonały za darmo tomaszowskie zakłady włókiennicze i skórzane. Niedługo potem, zespół rozrósł się do 60 muzyków i posiadał trzy komplety strojów koncertowych. W 1977 roku orkiestra zdobyła „Brązową Jodłę”, a rok później „Srebrną Jodłę” na Ogólnopolskim Festiwalu Kultury Młodzieży Szkolnej w Kielcach. Obecnie w orkiestrze gra dwadzieścia uczennic i uczniów. Oprócz szałamai, orkiestra gra na sopranach, altach, tenorach, barytonach, basach, bębnie, werblu, czynelach i lirze. Zespół ma swojego dyrygenta – orkiestrę obecnie prowadzi Marzena Zwolska. Przez wiele lat – również będąc już na emeryturze – kapelmistrzów szkolił Leopold Figat. W 2009 roku uroczyście obchodzono 35–lecie orkiestry „Szałamaje”. 
Strzelnica sportowa.
Przy szkole działa Liga Technik Obronnych. W jej skład wchodzą: sekcja sztuk walki i Koło Ligi Obrony Kraju „Snajper”. W 2014 roku otwarto strzelnicę sportową. Obiekt posiada cztery stanowiska do ćwiczeń z bronią pneumatyczną, trzy stanowiska przeznaczone do strzelań z borni typu Air Soft Gun oraz jedno stanowisko do rzucania nożami i shurikenikami.
Znani uczniowie.
Dr hab. Jerzy Wołczyk – wiceminister Oświaty i Wychowania w PRL.

</doc>
<doc id="4663678" url="https://pl.wikipedia.org/wiki?curid=4663678" title="Alexander Heinrich von Thile">
Alexander Heinrich von Thile

Alexander Heinrich von Thile (ur. 15 października 1742 w Głogowie, zm. 24. lutego 1812 w Spandau) – pruski generał porucznik, szef pułku piechoty „von Pfuhl” i gubernator (komendant wojskowy) Wrocławia.
Życie.
Pochodzenie.
Jego dziadek Martin von Thile był pruskim pułkownikiem i szefem pułku, a ojciec Friedrich Leopold von Thile (1711-1779) był najpierw w służbie pruskiej, ale w czerwcu 1746 roku wstąpił jako major do służby wojskowej Elektoratu Saksonii awansując tam potem do generała porucznika i szefa pułku piechoty. Jego matką była żona Friedricha Leopolda, Katharina Rebekka z domu von Firnhaber (1723–1777).
Kariera wojskowa.
9 grudnia 1752 r. mianowano Alexandra von Thilego porucznikiem w gwardii Elektoratu Saksonii, ale początkowo nie pełnił służby. Zmieniło się to w 1757 r. wraz z początkiem wojny siedmioletniej. Po walkach w Saksonii znalazł się w saskim regimencie armii francuskiej, walcząc przeciw Prusom w bitwach pod Bergen, Minden i pod Lutterbergiem oraz w oblężeniu Brunszwiku i Wolfenbüttel. 24 lipca 1762 r. został kapitanem. Po wojnie powrócił do armii saskiej, 2 czerwca 1778 r. został majorem i w tym stopniu brał udział w wojnie o sukcesję bawarską. 9 czerwca 1787 r. opuścił armię saską i wszedł 1 lipca 1787 r. jako major z patentem z 29 sierpnia 1780 r. na usługi pruskie. Został szefem batalionu fizylierów nr 14 i do połowy sierpnia 1790 r. awansował do rangi pułkownika. W tym stopniu brał udział w kampanii w Polsce przeciw insurekcji kościuszkowskiej, był 6 stycznia 1795 r. generałem dywizji i szefem pułku piechoty „von Pfuhl”
W jego karierze politycznej istotnym było powołanie go w 1796 r. na członka granicznej komisji regulacyjnej między Prusami a Rosją. 20 maja 1801 awansowano go do stopnia generała porucznika (patent z 23 maja 1801). Podczas parady 25 czerwca 1802 r. otrzymał w Warszawie order Pour le Mérite i nagrodę pieniężną 2000 talarów. Potem 3 sierpnia 1803 r. brał udział w przeglądzie wojsk saskich w Dreźnie, a następnie podczas jesiennych manewrów w Poczdamie. Po mobilizacji von Thile 27 listopada 1805 r. wyszedł wraz z rezerwowym korpusem z Głogowa na Śląsk. Po demobilizacji wrócił do Warszawy. 4 sierpnia 1806 r., tuż przed przystąpieniem Prus do wojny w ramach czwartej koalicji antyfrancuskiej otrzymał 2000 talarów na pokrycie wydatków podczas pracy w komisji granicznej. 11 września 1806 r. został tymczasowym gubernatorem twierdzy we Wrocławiu z rozkazem utrzymania fortecy za wszelką cenę, ale już 5 stycznia 1807 roku, po czterotygodniowym oblężeniu poddał miasto Francuzom. Po wojnie trafił w związku z tym przed sąd wojenny i 19 marca 1811 skazany został na dwa lata więzienia w Spandau. Król 29 kwietnia 1811 pozwolił mu odbywać karę w mieście Spandau. Zmarł tamże 24 lutego 1812.
Prusko-rosyjska komisja graniczna.
Alexander von Thile był już szefem pułku piechoty w Warszawie, gdy 25 grudnia 1795 został mianowany członkiem komisji granicznej. Komisja otrzymała dokładne instrukcje od króla. Dzięki umiejętnościom generała Thile’a udawało się znajdować kompromisy z księciem Nikołajem Repninem i generałem Nikitą Paninem. 11 lipca 1796 r. doszło do końcowego porozumienia i generał von Thile w imieniu króla wręczył księciu Repninowi Order Orła Czarnego i generałowi Paninowi Order Orła Czerwonego, jak również 4000 talarów w prezencie.
Rodzina.
Thile ożenił się 15 kwietnia 1768 w Lipsku z Henriette Friederike von Runkel (1748–1829). Ich dziećmi byli:

</doc>
<doc id="4663685" url="https://pl.wikipedia.org/wiki?curid=4663685" title="Agave potatorum">
Agave potatorum

Agave potatorum Zucc. – gatunek rośliny z rodziny agawowatych ("Agavaceae"). Pochodzi z Meksyku. Występuje tam od południowego stanu Pueblo do środkowego Oaxaca i Chiapas.
Biologia i ekologia.
W warunkach naturalnych rośnie na półpustyniach, na wysokości 1200–2250 m n.p.m.. Jest hapaksantem – zakwita tylko raz w życiu. Po wielu latach rozwoju szczątkowa łodyga w różyczce liściowej rośnie wówczas osiągając znaczną wysokość. Na jej szczycie powstają kwiaty. Po przekwitnięciu i wytworzeniu nasion roślina obumiera. W warunkach naturalnych zazwyczaj kwitnie jesienią, ze szczytem kwitnienia od września do grudnia. Zakwita zwykle po 10 latach.
Uprawa.
Jest gatunkiem stosunkowo łatwym w uprawie. Dobrze rośnie w pojemnikach i doniczkach. Nadaje się na stanowiska słoneczne lub nieco tylko zacienione. Potrzebuje bardzo dobrze przepuszczalnej gleby. Najlepszym podłożem jest próchniczna lub gliniasta gleba z dużym dodatkiem żwiru lub gruboziarnistego piasku. Nie toleruje dużej wilgoci w podłożu, dobrze natomiast znosi suszę i wietrzną pogodę. Zimą przechodzi okres spoczynku. Najlepiej wówczas przenieść ją do chłodnego pomieszczenia (najlepiej o temperaturze 6-12 st. C). Wiosną dobrze jest wynieść ją na pole, należy jednak stopniowo przyzwyczajać ją do silniejszego światła. Nawozi się tylko dwa razy w roku – najlepiej w kwietniu i lipcu. Stosuje się nawóz z dużą ilością potasu. Latem rośnie dość szybko, jeśli ma wystarczającą ilość wody, ale należy pozwolić ziemi przeschnąć przed ponownym podlaniem. Zimą należy podlewać tylko tyle, aby liście nie kurczyły się.
Rozmnaża się przez nasiona lub odrosty pojawiające się przy podstawie różyczki.

</doc>
<doc id="4663686" url="https://pl.wikipedia.org/wiki?curid=4663686" title="Frank Caeti">
Frank Caeti

Franklin „Frank” Caeti (ur. 11 sierpnia 1973 w Chicago w Illinois) – amerykański aktor komediowy i głosowy.

</doc>
<doc id="4663687" url="https://pl.wikipedia.org/wiki?curid=4663687" title="Agnieszka Kaczmarek">
Agnieszka Kaczmarek

Agnieszka Kaczmarek (ur. 1977) – polska kulturoznawca, dr hab. nauk humanistycznych,profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
19 września 2006 obroniła pracę doktorską "Podmiot i wspólnota w koncepcji Charlesa Taylora", 26 czerwca 2017 habilitowała się na podstawie oceny dorobku naukowego i pracy zatytułowanej "Od milczenia do opowieści. Kulturowe dyskursy o umieraniu i śmierci". Objęła funkcję profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4663688" url="https://pl.wikipedia.org/wiki?curid=4663688" title="Agnieszka Doda-Wyszyńska">
Agnieszka Doda-Wyszyńska

Agnieszka Doda-Wyszyńska (ur. 1971) – polska psychoanalityk, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu i Instytutu Filozofii Wydziału Humanistycznego Uniwersytetu Mikołaja Kopernika w Toruniu.
Życiorys.
15 lutego 2000 obroniła pracę doktorską "Filozoficzne narracje w kontekście teorii dyskursów Jacquesa Lacana", 18 października 2016 habilitowała się na podstawie oceny dorobku naukowego i pracy zatytułowanej "Pułapki przedstawienia. Filozofia przez pryzmat praktyk montażu pojęć. (Monografia 2016)". Objęła funkcję profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu, oraz w Instytucie Filozofii na Wydziale Humanistycznym Uniwersytetu Mikołaja Kopernika w Toruniu.

</doc>
<doc id="4663689" url="https://pl.wikipedia.org/wiki?curid=4663689" title="František Břečka">
František Břečka

František Břečka (ur. 21 czerwca 1958 w Gottwaldovie) – czeski lekkoatleta, sprinter, medalista mistrzostw Europy w 1978. W czasie swojej kariery reprezentował Czechosłowację.
Zajął 7. miejsce w biegu na 400 metrów przez płotki na mistrzostwach Europy juniorów w 1977 w Doniecku.
Zdobył brązowy medal w sztafecie 4 × 400 metrów (która biegła w składzie: Josef Lomický, Břečka, Miroslav Tulis i Karel Kolář) na mistrzostwach Europy w 1978 w Pradze. Zajął 7. miejsce w sztafecie 4 × 100 metrów (w składzie: Lomický, Dušan Malovec, Břečka i Kolář) na igrzyskach olimpijskich w 1980 w Moskwie, a w biegu na 200 metrów odpadł w ćwierćfinale.
Na mistrzostwach Europy w 1982 w Atenach Břečka odpadł w półfinale biegu na 200 metrów i zajął 5. miejsce w sztafecie 4 × 400 metrów. Ponieważ Czechosłowacja zbojkotowała letnie igrzyska olimpijskie w 1984 w Los Angeles, Břečka wystąpił na alternatywnych zawodach Przyjaźń-84 w Moskwie, gdzie zajął 5. miejsce w biegu na 200 metrów, 4. miejsce w sztafecie 4 × 100 metrów i odpadł w eliminacjach biegu na 100 metrów.
Był mistrzem Czechosłowacji w biegu na 200 metrów w 1981, 1982 i 1984 oraz w sztafecie 4 × 100 metrów w 1984, wicemistrzem w biegu na 100 metrów w 1981 i 1984 oraz w biegu na 400 metrów w 1982 i 1983, a także brązowym medalistą w biegu na 200 metrów w 1983, w biegu na 400 metrów przez płotki w 1977 i 1979, w sztafecie 4 × 100 metrów w 1982 i w sztafecie 4 × 400 metrów w 1979.
Ustanowił rekord Czechosłowacji w biegu na 200 metrów czasem 20,61 s (9 września 1984 w Cagliari). Czterokrotnie poprawiał rekord Czechosłowacji w sztafecie 4 × 400 metrów do wyniku 3:02,82 (11 września 1982 w Atenach). Czas sztafety 3:03,99 z 3 września 1978 w Pradze był rekordem Czech do 1997. 
Rekordy życiowe Břečki:
Jego młodszy brat Petr był również znanym lekkoatletą, sprinterem, mistrzem Czechosłowacji.

</doc>
<doc id="4663692" url="https://pl.wikipedia.org/wiki?curid=4663692" title="Na Łąkach (Brodnica Górna)">
Na Łąkach (Brodnica Górna)

Na Łąkach – część wsi Brodnica Górna w Polsce, położona w województwie pomorskim, w powiecie kartuskim, w gminie Kartuzy, na terenie Kaszubskiego Parku Krajobrazowego. Wchodzi w skład sołectwa Brodnica Górna. 
W latach 1975–1998 Na Łąkach administracyjnie należało do województwa gdańskiego.

</doc>
<doc id="4663698" url="https://pl.wikipedia.org/wiki?curid=4663698" title="Lekkoatletyka na Światowych Wojskowych Igrzyskach Sportowych 2015 – rzut dyskiem mężczyzn">
Lekkoatletyka na Światowych Wojskowych Igrzyskach Sportowych 2015 – rzut dyskiem mężczyzn

Rzut dyskiem mężczyzn – jedna z konkurencji technicznych rozegranych w dniu 8 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4663699" url="https://pl.wikipedia.org/wiki?curid=4663699" title="Na Łąkach">
Na Łąkach



</doc>
<doc id="4663710" url="https://pl.wikipedia.org/wiki?curid=4663710" title="Rajd Krakowski 1980">
Rajd Krakowski 1980

5. Rajd Krakowski Krokusy – 5. edycja Rajdu Krakowskiego. Był to rajd samochodowy rozgrywany od 11 do 13 kwietnia 1980 roku. Była to druga runda Rajdowych Samochodowych Mistrzostw Polski w roku 1980. Rajd składał się z dwudziestu siedmiu odcinków specjalnych (dwa odcinki odwołano). Został rozegrany na nawierzchni asfaltowej. Zwycięzcą rajdu został Maciej Stawowiak.

</doc>
<doc id="4663714" url="https://pl.wikipedia.org/wiki?curid=4663714" title="Ulica Garncarska we Wrocławiu">
Ulica Garncarska we Wrocławiu

Ulica Garncarska – ulica położona we Wrocławiu na Starym Mieście, w jego części nazywanej Nowym Miastem. Łączy ulicę Jana Ewangelisty Purkyniego z placem Polskim i bulwarem Xawerego Dunikowskiego stanowiącym w tym miejscu fragment Promenady Staromiejskiej. Ulica ma 91 m długości.
Historia.
Na wschód od ulicy usytuowana była cegielnia. Stąd od 1403 r. określana była nazwą "by den czigelschewnen" czyli Ceglana, podobnie jak pobliski plac Polski, a ówcześnie Ceglarski. Później prawdopodobnie powstały kolejne cegielnie, a także prowadzono wyrób garnków. Z 1372 r. pochodzi wzmianka o sporze między miastem a biskupem o teren tu położony.
Do 1807 r. teren ten położony był w obrębie fortyfikacji miejskich. Znajdowała się tu Brama Ceglarska, która powstała w XIV wieku, kolejno przebudowana w 1535 r., a w 1585 r. wyburzono basteję. Później na wschód od ulicy zbudowano w latach 1586-1589 się Bastion Ceglarski. Od tego roku rozpoczęto ich rozbiórkę, a na północ od ulicy wzdłuż brzegu rzeki Odry urządzono Promenadę Staromiejską, ze wzgórzem widokowym urządzonym na reliktach bastionu, obecnie Wzgórze Polskie, zapewniające widok na panoramę historycznej zabudowy Ostrowa Tumskiego. Z ulicą Garncarską łączyła się nieistniejąca dziś ulica Polska (Polnischegasse, Basteigasse) biegnąca niegdyś do ulicy Bernardyńskiej, zlikwidowana w 1964 r..
Po zachodniej stronie ulicy znajduje się kompleks zabudowy należący dziś do Akademii Sztuk Pięknych, a wcześniej zbudowany dla potrzeb zbudowano Królewskiej Szkoły Sztuki, Budownictwa i Rzemiosła, użytkowany od 1867 r..
Południową oś widokową ulicy zamyka kompleks zabudowy z rotundą, w której eksponowana jest Panorama Racławicka. Jego budowa rozpoczęła się 10.11.1966 r. Autorami projektu byli Ewa Dziekońska i Marek Dziekoński. Autorami zaś samej panoramy byli Jan Styka i Wojciech Kossak, dziś upamiętnieni również w nazwie przylegającej do kompleksu ulicy Jana Styki i Wojciecha Kossaka. Otwarcie ekspozycji z panoramą miało miejsce 1985 r.
Nazwy.
W swojej historii ulica nosiła następujące nazwy:
Współczesna nazwa ulicy została nadana przez Zarząd Miejski i ogłoszona w okólniku nr 97 z 31.11.1945 r..
Układ drogowy.
Do ulicy przypisana jest droga gminna numer 105000D o długości 91 m klasy dojazdowej położona na działkach o łącznej powierzchni 785 m2. Ulica biegnie od ulicy Jana Ewangelisty Purkyniego do placu Polskiego. W całości objęta jest strefą ograniczenia prędkości do 30 km/h. Wzdłuż ulicy dopuszczono kontraruch rowerowy.
Ulice powiązane z ulicą Garncarską:
Zabudowa i zagospodarowanie.
Po zachodniej stronie ulicy znajduje się kwartał zabudowy śródmiejskiej z kompleksem budynków Akademii Sztuk Pięknych, o wysokości zabudowy do 27 m. Północny kraniec i wschodnia strona ulicy to tereny zielone placu Polskiego, Promenady Staromiejskiej i Wzgórza Polskiego urządzonego na reliktach Bastionu Ceglarskiego. Znajduje się tu nieużytkowany budynek dawnego szaletu miejskiego. Zaś przy południowym krańcu ulicy za ulicą Jana Ewangelisty Purkyniego znajduje się kompleks zabudowy z rotundą Panoramy Racławickiej.
Ulica położona jest w obszarze znajdującym się na wysokości bezwzględnej pomiędzy 117,5 a 118,5 m n.p.m.. Teren po wschodniej stronie ulicy jest objęty rejonem statystycznym nr 933170, w którym gęstość zaludnienia wynosiła 6389 osób/km2 przy 493 osobach zameldowanych, natomiast teren po stronie zachodniej objęty jest rejonem statystycznym nr 933180 w którym gęstość zaludnienia wynosiła 60 osób/km2 przy 19 osobach zameldowanych (według stanu na dzień 31.12.2018 r.
Na północ od ulicy położony jest Bulwar Xawerego Dunikowskiego, w ramach Promenady Staromiejskiej, biegnący nad brzegiem rzeki Odry, jej głównego ramienia, w miejscu rozdziału Odry Górnej na dwa zasadnicze ramiona – Odrę Północną i Odrę Południową, w ramach Śródmiejskiego Węzła Wodnego.
Ochrona i zabytki.
Obszar, na którym położona jest ulica Garncarska, podlega ochronie w ramach zespołu urbanistycznego Starego Miasta z XIII–XIX wieku, wpisanego do rejestru zabytków pod nr. rej.: 196 z 15.02.1962 oraz A/1580/212 z 12.05.1967 r.. Inną formą ochrony tych obszarów jest ustanowienie historycznego centrum miasta, w nieco szerszym obszarowo zakresie niż wyżej wskazany zespół urbanistyczny, jako pomnik historii. Samo miasto włączyło ten obszar jako cenny i wymagający ochrony do Parku Kulturowego "Stare Miasto", który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego oraz historycznego charakteru najstarszej części miasta.
Ochroną konserwatorską objęty jest obszar placu Polskiego. Ochronie podlegają również widoki urbanistyczne: z ulicy Jana Ewangelisty Purkyniego, wzdłuż ulicy Garncarskiej w kierunku Odry i z bulwaru na Ostrów Tumski, oraz z ulicy Wincentego Kraińskiego wzdłuż placu Polskiego przez ulicę Garncarską na Wzgórze Polskie.
Przy ulicy i w najbliższym sąsiedztwie znajdują się następujące zabytki i inne obiekty historyczne:

</doc>
<doc id="4663717" url="https://pl.wikipedia.org/wiki?curid=4663717" title="John Steele">
John Steele

John Marvin Steele (ur. 29 listopada 1912 w Metropolis w stanie Illinois, zm. 16 maja 1969 w Fayetteville w Karolinie Północnej) – amerykański wojskowy, spadochroniarz, żołnierz 82 Dywizji Powietrznodesantowej.
Udział w D-Day.
W pierwszym etapie lądowania w Normandii, w nocy z 5 na 6 czerwca 1944 amerykańscy żołnierze 82 Dywizji Powietrznodesantowej w ramach operacji Boston zostali zrzuceni ze spadochronem na zachód od Sainte-Mère-Église w kilku nadchodzących po sobie falach. Miasto było celem ataku powietrznego, a zabłąkana bomba zapalająca trafiła dom na wschód od rynku. Dzwonnik uderzył w dzwon kościelny, aby zaalarmować mieszkańców o niebezpieczeństwie. Ludność miasta zjawiła się licznie, tworząc ludzki łańcuch pod nadzorem żołnierzy niemieckiego garnizonu w celu ugaszenia pożaru. O godzinie 1:00 w nocy rynek był dobrze oświetlony i wypełniony niemieckimi żołnierzami oraz miejscowymi Francuzami, kiedy dwie grupy spadochroniarzy z 1. i 2. batalionu 505 Pułku Piechoty Spadochronowej zostały zrzucone przez pomyłkę bezpośrednio nad miastem.
Spadochroniarze byli łatwymi celami podczas opadania, a szeregowiec John Steele okazał się jednym z niewielu, który nie został trafiony przez nieprzyjacielskich żołnierzy. Jego spadochron zaczepił się na jednym z pinakli wieży kościelnej, pozostawiając go wiszącego z boku kościoła. Ranny spadochroniarz wisiał tam bezwładnie przez dwie godziny, udając, że nie żyje, zanim Niemcy wzięli go do niewoli. Uciekł cztery dni później i dołączył do swojej dywizji, gdy 3. batalion 505 Pułku Piechoty Spadochronowej zdobył Sainte-Mère-Église, zabijając jedenastu Niemców i biorąc do niewoli kolejnych trzydziestu. Steele został odznaczony Brązową Gwiazdą za męstwo i Purpurowym Sercem za zranienie w walce.
Lata powojenne.
Steele odszedł z wojska w 1949. Przez całe życie odwiedzał francuskie miasto, w którym stoczył najważniejszą walkę swojego życia i został honorowym obywatelem Sainte-Mère-Église. Zmarł na raka gardła 16 maja 1969 we Fayetteville w Karolinie Północnej.
Pamięć.
Pamiątki po szeregowcu Steelu znajdują się w Muzeum Sił Powietrznodesantowych przy Placu 6 czerwca w centrum Sainte-Mère-Église. Wyjątkowym upamiętnieniem uczczono go na miejscowym kościele, z którego wieży zwisa spadochron z figurą woskową w mundurze amerykańskich wojsk powietrznodesantowych. Dziury po kulach są nadal widoczne w kamiennych ścianach kościoła. Wewnątrz świątyni znajdują się witraże, z których jeden przedstawia Matkę Boską z Dzieciątkiem na rękach w otoczeniu trzech amerykańskich spadochroniarzy.
Obok głównego placu w mieście znajduje się tawerna nazwana "Auberge John Steele", która kultywuje pamięć o Amerykaninie poprzez zdjęcia, listy i artykuły zawieszone na ścianach.
W rolę szeregowca Steele’a wcielił się Red Buttons w filmie "Najdłuższy dzień". Jego postać pojawiła się także w grze wideo "Call of Duty".

</doc>
<doc id="4663718" url="https://pl.wikipedia.org/wiki?curid=4663718" title="Malayotyphlops">
Malayotyphlops

Malayotyphlops – rodzaj węża z podrodziny Asiatyphlopinae w rodzinie ślepuchowatych (Typhlopidae).
Zasięg występowania.
Rodzaj obejmuje gatunki występujące w południowo-wschodniej Azji (Malezja, Indonezja i Filipiny). 
Systematyka.
Etymologia.
"Malayotyphlops": nowołac. "malayanus" „malajski”, od mal. "Melayu" „Malezja”, od "Melaka" Malakka; τυφλωψ "tuphlōps", τυφλωπος "tuphlōpos" „ślepy wąż”.
Podział systematyczny.
Do rodzaju należą następujące gatunki:

</doc>
<doc id="4663727" url="https://pl.wikipedia.org/wiki?curid=4663727" title="Rajd Warszawski 1980">
Rajd Warszawski 1980

18. Rajd Warszawski "Polskiego Fiata" – 18. edycja Rajdu Warszawskiego. Był to rajd samochodowy rozgrywany od 20 do 24 sierpnia 1980 roku. Była to czwarta runda Rajdowych Samochodowych Mistrzostw Polski w roku 1980 oraz trzydziesta trzecia runda Rajdowych Mistrzostw Europy w roku 1980 (o współczynniku - 2). Rajd składał się z trzydziestu sześciu odcinków specjalnych i dwóch prób wyścigowych. Został rozegrany na nawierzchni asfaltowej. Zwycięzcą rajdu został Francuz Bernard Béguin.

</doc>
<doc id="4663730" url="https://pl.wikipedia.org/wiki?curid=4663730" title="Karel Kolář">
Karel Kolář

Karel Kolář (ur. 16 grudnia 1955 w Jindřichowym Hradcu, zm. 4 października 2017) – czeski lekkoatleta, sprinter, dwukrotny medalista mistrzostw Europy w 1978, halowy mistrz Europy z 1979. W czasie swojej kariery reprezentował Czechosłowację.
Odpadł w półfinale biegu na 400 metrów na halowych mistrzostwach Europy w 1978 w Mediolanie.
Zdobył srebrny medal w biegu na 400 metrów (przegrywając tylko z reprezentantem Republiki Federalnej Niemiec Franzem-Peterem Hofmeisterem, a wyprzedzając Francisa Demarthona z Francji, a także brązowy medal w sztafecie 4 × 400 metrów (która biegła w składzie: Josef Lomický, František Břečka, Miroslav Tulis i Kolář) na mistrzostwach Europy w 1978 w Pradze.
Zwyciężył w biegu na 400 metrów na halowych mistrzostwach Europy w 1979 w Wiedniu, wyprzedzając Stefano Malinverniego z Włoch i Horię Toboca z Rumunii. Na kolejnych halowych mistrzostwach Europy w 1980 w Sindelfingen zdobył w tej konkurencji srebrny medal, za reprezentantem Związku Radzieckiego Nikołajem Czernieckim, a przed innym zawodnikiem radzieckim Remigijusem Valiulisem. Zajął 7. miejsce w sztafecie 4 × 100 metrów (w składzie: Lomický, Dušan Malovec, Břečka i Kolář) na igrzyskach olimpijskich w 1980 w Moskwie, a w biegu na 400 metrów odpadł w półfinale.
Kolář był mistrzem Czechosłowacji w biegu na 200 metrów w 1979 i 1980, w biegu na 400 metrów w latach 1978–1980 oraz w sztafecie 4 × 100 metrów w 1975, wicemistrzem w sztafecie 4 × 100 metrów w 1979, a także brązowym medalistą w sztafecie 4 × 400 metrów w 1977. W hali był mistrzem Czechosłowacji w biegu na 400 metrów w latach 1978–1980 oraz brązowym medalistą na tym dystansie w 1977.
Dwukrotnie poprawiał rekord Czechosłowacji w biegu na 400 metrów do czasu 47,77 s (1 września 1978 w Pradze) i dwukrotnie w sztafecie 4 × 400 metrów do wyniku 3:03,5 (31 lipca 1980 w Moskwie). Czas Kolářa w biegu na 400 metrów był rekordem Czech do 2012, a czas sztafety 3:03,99 z 3 września 1978 w Pradze rekordem Czech do 1997. 
Rekord życiowy Kolářa w biegu na 200 metrów pochodził z 1980 i wynosił 21,16 s.
Zmarł 4 października 2017.

</doc>
<doc id="4663742" url="https://pl.wikipedia.org/wiki?curid=4663742" title="6 Pułk Piechoty Austro-Węgier">
6 Pułk Piechoty Austro-Węgier



</doc>
<doc id="4663745" url="https://pl.wikipedia.org/wiki?curid=4663745" title="Stadion im. Mariana Spychały w Opolu">
Stadion im. Mariana Spychały w Opolu

Stadion Żużlowy im. Mariana Spychały – stadion żużlowy w Opolu, w Polsce. Obiekt może pomieścić 9000 widzów. Użytkowany jest przez klub żużlowy Kolejarz Opole. Długość toru żużlowego na stadionie wynosi 321 m, co czyni go jednym z najkrótszych w Polsce.
Stadion żużlowy w Opolu istniał jeszcze przed II wojną światową. Obiekt pierwotnie posiadał bieżnię lekkoatletyczną. W trakcie wojny stadion uległ zniszczeniom. Według sporządzonego po wojnie inwentarza obiekt mógł pomieścić 2600 widzów, z czego 600 miejsc było siedzących. Na początku lat 50. XX wieku obiekt przebudowano na stadion żużlowy, a pierwszymi zawodami żużlowymi, jakie się na nim odbyły był sparing Górnika Rybnik ze Spójnią Wrocław (wygrany przez rybniczan). 16 czerwca 1960 roku dokonano ponownego otwarcia toru po jego rozbudowie. Pojemność obiektu szacowano wówczas na około 5000 miejsc siedzących i 3000 miejsc stojących. W 1961 roku żużlowcy Kolejarza Opole przystąpili do rozgrywek ligowych. W latach 70. i 80. XX wieku klub ten łącznie przez 15 sezonów występował w najwyższej klasie rozgrywkowej, swój największy sukces osiągając w premierowym sezonie (1970), kiedy to zdobył 3. miejsce w lidze. Przez lata tor żużlowy był kilkukrotnie modyfikowany; od 1988 roku jego długość wynosi 321 m, co czyni go jednym z najkrótszych w kraju. W latach 2002–2010 przeprowadzono szereg niezbędnych prac modernizacyjnych w celu przystosowania zaniedbanego obiektu do wymogów licencyjnych. 6 lipca 2013 roku na stadionie rozegrano finał Drużynowych Mistrzostw Europy Juniorów. 2 lipca 2015 roku stadionowi nadano imię Mariana Spychały.

</doc>
<doc id="4663746" url="https://pl.wikipedia.org/wiki?curid=4663746" title="RAF Benbecula">
RAF Benbecula

RAF Benbecula – baza lotnicza zlokalizowana na wyspie Benbecula (jęz.szkocko-galijski: "Bheinn om Faoghla") w archipelagu Hebrydy Zewnętrzne, funkcjonująca w latach 1941 -1947. Głównym zadaniem stacjonujących w niej eskadr była obrona i patrolowanie północnego Atlantyku w poszukiwaniu U-bootów. Jedną z eskadr był polski Dywizjon 304. Po wojnie z lotniska korzystały cywilne linie lotnicze. W okresie zimnej wojny od 1958 baza RAF Benbecula była centrum obrony rakietowej oraz poligonem testów pocisków rakietowych. Obecnie jest to port lotniczy .

</doc>
<doc id="4663747" url="https://pl.wikipedia.org/wiki?curid=4663747" title="Xerotyphlops">
Xerotyphlops

Xerotyphlops – rodzaj węża z podrodziny Asiatyphlopinae w rodzinie ślepuchowatych (Typhlopidae).
Zasięg występowania.
Rodzaj obejmuje gatunki występujące w Afryce (Mauretania i Egipt (włącznie z Synajem), Europie (Chorwacja, Czarnogóra, Albania, Grecja, Cypr, Macedonia i Bułgaria) i Azji (Rosja, Gruzja, Armenia, Azerbejdżan, Turcja, Syria, Liban, Izrael, Jordania, Jemen, Irak, Iran, Turkmenistan, Uzbekistan, Tadżykistan i Afganistan). 
Systematyka.
Etymologia.
"Xerotyphlops": "xeron" „suchy ląd”; τυφλωψ "tuphlōps", τυφλωπος "tuphlōpos" „ślepy wąż”.
Podział systematyczny.
Do rodzaju należą następujące gatunki:

</doc>
<doc id="4663748" url="https://pl.wikipedia.org/wiki?curid=4663748" title="Rajd Wisły 1980">
Rajd Wisły 1980

29. Rajd Wisły – 29. edycja Rajdu Wisły. Był to rajd samochodowy rozgrywany od 19 do 20 września 1980 roku. Była to piąta runda Rajdowych Samochodowych Mistrzostw Polski w roku 1980. Rajd składał się z trzydziestu sześciu odcinków specjalnych. Został rozegrany na nawierzchni asfaltowej. Zwycięzcą rajdu został Maciej Stawowiak.

</doc>
<doc id="4663749" url="https://pl.wikipedia.org/wiki?curid=4663749" title="46 Pułk Piechoty Austro-Węgier">
46 Pułk Piechoty Austro-Węgier



</doc>
<doc id="4663752" url="https://pl.wikipedia.org/wiki?curid=4663752" title="50 Pułk Piechoty Austro-Węgier">
50 Pułk Piechoty Austro-Węgier



</doc>
<doc id="4663756" url="https://pl.wikipedia.org/wiki?curid=4663756" title="Ulica Garncarska">
Ulica Garncarska



</doc>
<doc id="4663757" url="https://pl.wikipedia.org/wiki?curid=4663757" title="O (lokomotywa)">
O (lokomotywa)



</doc>
<doc id="4663765" url="https://pl.wikipedia.org/wiki?curid=4663765" title="Andrzej Mazur (entomolog)">
Andrzej Mazur (entomolog)

Andrzej Mazur (ur. 11 sierpnia 1967 w Strzelinie) – polski entomolog, doktor inżynier.
Życiorys.
W 1992 ukończył studia na Akademii Rolniczej w Poznaniu, w 2000 obronił na uczelni doktorat.
Prowadzi badania nad entomologią leśną oraz faunistyką i morfologią "Staphylinidae" i "Scolytinae". Zgromadził bogatą kolekcję tych owadów, opublikował 15 oryginalnych prac naukowych głównie z zakresu faunistyki Staphylinidae oraz jedną książkę (jako współautor) "Korniki. Praktyczny przewodnik dla leśników".
Jest członkiem Polskiego Towarzystwa Entomologicznego.

</doc>
<doc id="4663773" url="https://pl.wikipedia.org/wiki?curid=4663773" title="Cyclotyphlops">
Cyclotyphlops



</doc>
<doc id="4663774" url="https://pl.wikipedia.org/wiki?curid=4663774" title="Imelda Chłodna-Błach">
Imelda Chłodna-Błach

Imelda Chłodna-Błach – doktor habilitowany nauk humanistycznych w zakresie filozofii, pracownik Katedry Filozofii Kultury i Sztuki Katolickiego Uniwersytetu Lubelskiego Jana Pawła II.
Kariera naukowa.
Źródło:
Dorobek naukowy.
Źródło: 
Jest autorem:

</doc>
<doc id="4663776" url="https://pl.wikipedia.org/wiki?curid=4663776" title="Anna Baranowska">
Anna Baranowska

Anna Baranowska (ur. 2 września 1982 w Zgorzelcu) – polska aktorka i prezenterka telewizyjna. Biegle włada językiem polskim, angielskim, niemieckim i hiszpańskim.
Życiorys.
Wczesne lata.
Swoje zainteresowanie sceniczne ujawniła już w szkołach podstawowej i średnie, podczas licznych konkursów recytatorskich i ogólnopolskich festiwali poezji śpiewanej. Jej talent wokalny dostrzeżony został nie tylko w chórze szkolnym, w którym śpiewała, ale także w duecie z Mariuszem Wdowinem, gdzie również grała na flecie Piccolo.
W roku 2000 wspólnie zostali laureatami Bazuny – Ogólnopolskiego Turystycznego Przeglądu Piosenki Studenckiej, ich piosenka "Pożegnanie Bilba z Shire'm" wygrała Jarmark Dominikański w Gdańsku, na XIII Ogólnopolski Przegląd Piosenki Turystycznej i Poezji Śpiewanej Wrzosowisko 2000 zdobyli dwie II nagrody oraz wyróżnienie na Ogólnopolskim Festiwalu Piosenki Harcerskiej i Turystycznej „Bumerang” w Warszawie i zaproszenie do koncertu laureatów Ogólnopolskiego Przeglądu Piosenki Turystycznej i Poetyckiej Piostur Gorol Song w Andrychowie.
Kontynuacją przygody Anny Baranowskiej z muzyką był zespół muzyki dawnej Rocal Fuza, gdzie grała na fideli. W 2005 roku na Ogólnopolskim Festiwalu Zespołów Muzyki Dawnej "Schola Cantorum” w Kaliszu zdobyła z zespołem trzy nagrody: 2 Złote Harfy Eola i Grand Prix.
Studia rozpoczęła w Niemczech, gdzie w Fachhochschule Köln ukończyła Wielojęzykową Komunikację (Angielski i Hiszpański). W 2012 roku otrzymała dyplom Advanced Diploma in Stage and Screen Acting The Actors Conservatory w Brisbane w Australii.
Kariera.
Debiutowała w 2008 r. w niemiecko-luksemburskim dramacie „House of boys” („Dom chłopców”) w reż. Jean – Claude Schlim. Rok później wystąpiła w niemieckich serialach telewizyjnych „Der Letzte Bulle” („Ostatni gliniarz”), „Kesslers Knigge”, „Lutter” reż. Torsten Wacker i „Wilsberg” reż. Reinhard Münster.
Wystąpiła również w wielu australijskich produkcjach krótkometrażowych, m.in. „The Tiny Peacock” reż. Christian Frederick Schüssler, „Dust to dust” reż. Marek Daniel C, „The Uncanny Valley” reż Dean Law, „Femme fatale” reż. Sara Teng oraz horrorze „Dark unrest” reż. Chosen Effect.
Do jej najważniejszych ról zaliczyć należy postać Galii Gorischenko w niemiecko-południowoafrykańskim serialu „Cape Town” reż. Peter Ladkani, gdzie zagrała u boku m.in. Marcina Dorocińskiegooraz hollywoodzkich gwiazd: Boris Kodjoe, Arnold Vosloo, Trond Espen Seim (serial produkcji 13th Street/NBC Universal, emitowany na platformach Amazon Prime Video i TVN Player) oraz postać Valerie Poiret w „You are Wanted” reż.: Matthias Schweighofer - pierwszym niemieckim serialu emitowanym na platformie Amazon Prime Video i postać Marii Nowak w niemieckim serialu „Der Amsterdam Krimi” reż. Peter Ladkani.
W Polsce zagrała m.in. w serialach „Pierwsza miłość” reż. Jakub Miszczak, „Komisja morderstw” reż. Jarosław Marszewski i hicie telewizji Polsat „Przyjaciółki” reż. Grzegorz Kuczeriszka.
Biegle włada językiem polskim, angielskim, niemieckim i hiszpańskim.

</doc>
<doc id="4663777" url="https://pl.wikipedia.org/wiki?curid=4663777" title="Ramphotyphlops braminus">
Ramphotyphlops braminus



</doc>
<doc id="4663778" url="https://pl.wikipedia.org/wiki?curid=4663778" title="Indotyphlops braminus">
Indotyphlops braminus



</doc>
<doc id="4663783" url="https://pl.wikipedia.org/wiki?curid=4663783" title="HMS Gotland">
HMS Gotland



</doc>
<doc id="4663785" url="https://pl.wikipedia.org/wiki?curid=4663785" title="Robert McClory">
Robert McClory

Robert John McClory (ur. 10 października 1963 w Detroit) – amerykański duchowny katolicki, biskup Gary od 2020.
Życiorys.
Święcenia kapłańskie otrzymał 22 maja 1999 i został inkardynowany do archidiecezji Detroit. Pracował głównie jako duszpasterz parafialny, był także m.in. kanclerzem kurii, wikariuszem generalnym archidiecezji, a także sędzią trybunału metropolitalnego.
26 listopada 2019 papież Franciszek mianował go ordynariuszem diecezji Gary. Sakry udzielił mu 11 lutego 2020 metropolita Indianapolis – arcybiskup Charles Thompson.

</doc>
<doc id="4663788" url="https://pl.wikipedia.org/wiki?curid=4663788" title="Lekkoatletyka na Światowych Wojskowych Igrzyskach Sportowych 2015 – rzut dyskiem kobiet">
Lekkoatletyka na Światowych Wojskowych Igrzyskach Sportowych 2015 – rzut dyskiem kobiet

Rzut dyskiem kobiet – jedna z konkurencji technicznych rozegranych w dniu 7 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4663789" url="https://pl.wikipedia.org/wiki?curid=4663789" title="Ignacio Damián Medina">
Ignacio Damián Medina

Ignacio Damián Medina (ur. 17 marca 1967 w Tandil) – argentyński duchowny katolicki, biskup pomocniczy Lomas de Zamora od 2020.
Życiorys.
Święcenia kapłańskie przyjął 26 listopada 1994 i został inkardynowany do archidiecezji Buenos Aires. Pracował głównie jako duszpasterz parafialny. W latach 2000–2006 wspomagał duszpastersko diecezję Río Gallegos.
26 listopada 2019 papież Franciszek mianował go biskupem pomocniczym diecezji Lomas de Zamora oraz biskupem tytularnym "Nepte". Sakry udzielił mu 29 lutego 2020 biskup Jorge Lugones.

</doc>
<doc id="4663791" url="https://pl.wikipedia.org/wiki?curid=4663791" title="Robert John McClory">
Robert John McClory



</doc>
<doc id="4663802" url="https://pl.wikipedia.org/wiki?curid=4663802" title="Byron Houston">
Byron Houston

Byron Dwight Houston (ur. 22 listopada 1969 w Watonga) – amerykański koszykarz, występujący na pozycji silnego skrzydłowego.

</doc>
<doc id="4663804" url="https://pl.wikipedia.org/wiki?curid=4663804" title="Polski Koniec">
Polski Koniec

Polski Koniec – część wsi Kuryłówka położona w Polsce, w województwie podkarpackim, w powiecie leżajskim, w gminie Kuryłówka. Leży nad Złotą, u jej ujścia do Sanu.
Obecna część wsi "Polski Koniec" dawniej nosiła nazwę "Tarnawiec".
Po 1567 dziedziczka Zofia ze Sprowy Odrowąż (1540-1580), szlachcianka o piastowskich korzeniach po kądzieli nadała przysiółkowi Kuryłówki, którego początki sięgają czasów rzymskich - nazwę "Tarnawiec" na cześć nieżyjącego męża - Jana Krzysztofa Tarnowskiego, przedstawiciela tarnowskiej linii sławnego rodu Tarnowskich.
W "wiekach przed Chrystusem" był tu Leżajsk, w którym znajdowało się starożytne stanowisko żeglugi na Sanie.
Na cmentarzu w Tarnawcu (obecnie na terenie Polskiego Końca) został pochowany Józef Zadzierski ps. „Wołyniak” (1923-1946).

</doc>
<doc id="4663806" url="https://pl.wikipedia.org/wiki?curid=4663806" title="Stadion Startu Katowice">
Stadion Startu Katowice

Stadion Startu Katowice – nieistniejący już wielofunkcyjny stadion w Katowicach, w Polsce.
Stadion został wybudowany przez klub piłkarski 1. FC Katowice, po tym jak w 1930 roku odmówiono mu dzierżawy stadionu przy ul. Kościuszki. Otwarcie nowego obiektu nastąpiło w 1934 roku, a na inaugurację gospodarze przegrali z Tennis Borussią Berlin 1:5. Po II wojnie światowej stadion wykorzystywano do rozgrywek żużlowych. 3 sierpnia 1947 roku rozegrano na nim pierwsze w Polsce po wojnie spotkanie międzynarodowe (Polska Zachodnia – Team Praga-Pilzno 25:23). W 1948 roku zorganizowano kolejne dwa spotkania, Polska Zachodnia – Morawy 19:29 i Śląsk – Praga 37:22. W 1956 roku powstały sekcje żużlowe Gwardii i Auto Mobil Klubu, które przystąpiły do rozgrywek ligowych. Rok później obie drużyny się połączyły (występowały odtąd jako Gwardia), a w 1958 roku zespół się rozpadł. Gospodarzem obiektu po wojnie była Gwardia Katowice (dawniej Policyjny Klub Sportowy), a następnie Start Katowice. W 2016 roku w miejscu zaniedbanego i od dawna nieużywanego obiektu otwarto korty tenisowe.

</doc>
<doc id="4663807" url="https://pl.wikipedia.org/wiki?curid=4663807" title="10 Rajd Elmot">
10 Rajd Elmot

10. Rajd Elmot – 10. edycja Rajdu Elmot. Był to rajd samochodowy rozgrywany od 24 do 25 października 1980 roku. Była to szósta runda Rajdowych Samochodowych Mistrzostw Polski w roku 1980. Rajd składał się z dziewiętnastu odcinków specjalnych. Został rozegrany na nawierzchni asfaltowej. Zwycięzcą rajdu został Maciej Stawowiak.

</doc>
<doc id="4663809" url="https://pl.wikipedia.org/wiki?curid=4663809" title="Lekkoatletyka na Światowych Wojskowych Igrzyskach Sportowych 2015 – bieg na 800 m mężczyzn">
Lekkoatletyka na Światowych Wojskowych Igrzyskach Sportowych 2015 – bieg na 800 m mężczyzn

Bieg na 800 metrów mężczyzn – jedna z lekkoatletycznych konkurencji biegowych rozegranych w dniach 4–6 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu. Polak Marcin Lewandowski zdobył brązowy medal igrzysk wojskowych. 
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Kwalifikacje.
Awans do półfinałów: 3 najszybszych zawodników z każdego biegu (Q) oraz 4 z najlepszymi czasami wśród przegranych (q).
Pólfinały.
Awans do finału: 3 najszybszych zawodników z każdego biegu (Q) oraz 2 z najlepszymi czasami wśród przegranych (q).

</doc>
<doc id="4663814" url="https://pl.wikipedia.org/wiki?curid=4663814" title="Skórnikowate (owady)">
Skórnikowate (owady)

Skórnikowate (Dermestidae) – rodzina owadów z rzędu chrząszczy, podrzędu wielożernych.
Nieduże chrząszcze, zwykle o krępej budowie ciała. Zarówno imago jak i larwa zwykle pokryte włosami lub łuskami. Mają czułki krótkie, buławkowate i krótkie nogi. Głowa wciągnięta pod przedplecze. Na czole zwykle pojedyncze przyoczko.
Odżywiają się pokarmem pochodzenia zwierzęcego, rzadziej roślinnego. Imago może żerować na kwiatach. 
W Polsce występują przedstawiciele ok. 10 rodzajów reprezentowanych przez ponad 40 gatunków. 
Przedstawiciele tej rodziny bywają szkodnikami zbiorów muzealnych, bibliotecznych i archiwalnych.

</doc>
<doc id="4663816" url="https://pl.wikipedia.org/wiki?curid=4663816" title="Ihar Pietryszenka">
Ihar Pietryszenka

Ihar Wiktarawicz Pietryszenka (; , "Igor Wiktorowicz Pietriszenko") (ur. 19 października 1965 w Niehlubce w rejonie wieteckim) – białoruski wojskowy, dyplomata i polityk, wicepremier Republiki Białorusi.
Życiorys.
W 1986 ukończył Wileńską Wyższą Szkołę Radioelektroniczną. Po studiach rozpoczął służbę w Armii Czerwonej, a po rozpadzie Związku Radzieckiego w Siłach Zbrojnych Republiki Białorusi. W 1992 ukończył Wojskowy Instytut Czerwonego Sztandaru i 1998 Akademię Zarządzania przy Prezydencie Republiki Białorusi.
W 1996 zakończył służbę wojskową i rozpoczął karierę urzędniczą. W latach 1996 - 1999 piastował kolejno urzędy doradcy, głównego doradcy oraz szefa działu prawnego przy Ministrze ds. Wspólnoty Niepodległych Państw w Urzędzie Gabinetu Ministrów Białorusi (później pod nazwą Urzędu Rady Ministrów Białorusi). W latach 1999 - 2003 był szefem Departamentu Współpracy Międzynarodowej Urzędu Rady Ministrów oraz zastępcą szefa Głównego Departamentu Współpracy Międzynarodowej i Handlu Urzędu Rady Ministrów.
W 2003 przeszedł do pracy w białoruskim MSZ, gdzie został zastępcą szefa Departamentu Rosji i Państwa Związkowego. Po kilku miesiącach wyjechał do Moskwy, gdzie został doradcą tamtejszego ambasadora Białorusi.
W 2007 powrócił do kraju i został szefem Departamentu Rosji i Państwa Związkowego MSZ. Rok później został awansowany na urząd pierwszego wiceministra spraw zagranicznych.
W latach 2012 - 2018 był ambasadorem Białorusi w Moskwie. W 2018 prezydent Białorusi Alaksandr Łukaszenka mianował go wicepremierem w rządzie Siarhieja Rumasa.
22 listopada 2019 stał na czele białoruskiej delegacji na pogrzeb powstańców styczniowych w Wilnie. Podczas przemówienia w wileńskiej katedrze zaskoczył zebranych przemawiając w języku białoruskim.
Po zmianie na stanowisku premiera w czerwcu 2020, utrzymał stanowisko w nowym rządzie Ramana Hałouczenki.

</doc>
<doc id="4663819" url="https://pl.wikipedia.org/wiki?curid=4663819" title="Adam Keefe">
Adam Keefe

Adam Thomas Keefe (ur. 22 lutego 1970 w Irvine) – amerykański koszykarz, występujący na pozycjach silnego skrzydłowego lub środkowego.
W 1988 został zaliczony do IV składu Parade All-American.

</doc>
<doc id="4663823" url="https://pl.wikipedia.org/wiki?curid=4663823" title="Parafia św. Mikołaja w Nondolton">
Parafia św. Mikołaja w Nondolton



</doc>
<doc id="4663826" url="https://pl.wikipedia.org/wiki?curid=4663826" title="Kurkowe Bractwo Strzeleckie we Wrześni">
Kurkowe Bractwo Strzeleckie we Wrześni

Kurkowe Bractwo Strzeleckie we Wrześni – bractwo kurkowe działające we Wrześni, założone w 1854.
Lata zaboru pruskiego.
Organizacja powstała w latach zaboru pruskiego. W myśl statutu z 1 maja 1855, celem braci kurkowej była zabawa w strzelaniu, ożywienie ducha obywatelskiego i „rozkrzewienie towarzyskości”. W 1855 bractwo skupiało 67 braci, w tym 30 Polaków i 37 Niemców. W latach późniejszych skład narodowościowy zmieniał się na korzyść Polaków – w 1871 na 57 braci kurkowych 45 było Polakami.
Wrzesińskie Bractwo Kurkowe włączyło się czynnie w odzyskanie przez Polskę niepodległości. Bracia walczyli w powstaniu wielkopolskim. Utworzyli również straż, której celem była obrona porządku publicznego na ulicach Wrześni. Ponadto bracia utworzyli komisję, która przejęła pod swój zarząd wrzesińskie koszary, opuszczone przez pruski 46. pułk piechoty. Członkowie stowarzyszenia walczyli ponadto w wojnie polsko–bolszewickiej, zasilając oddziały Legii Ochotniczej Wrzesińskiej.
W okresie II Rzeczypospolitej.
W okresie międzywojennym nastąpiła ewolucja celów działalności bractwa. Kilkakrotnie zmieniano jego statut oraz kierunki działalności organizacji. W statucie z 16 września 1921 określono, że celem bractwa było łączenie wszystkich chrześcijańskich warstw społeczeństwa oraz połączenie wszystkich bractw w jeden związek. W statucie z 1925 określono, że celem organizacji jest "ćwiczenie członków w użyciu broni palnej, aby każda osoba w bractwie mogła bronić ojczyzny".
Bractwo corocznie organizowało imprezy strzeleckie w Zielone Świątki, strzelanie żniwne, jesienne oraz 27 grudnia – na pamiątkę zwycięstwa powstania wielkopolskiego. Do ważniejszych wydarzeń w dwudziestoleciu międzywojennym zaliczyć należy: otworzenie nowej strzelnicy, przyjęcie w poczet honorowych członków bractwa prezydenta Rzeczypospolitej Ignacego Mościckiego, w trakcie jego wizyty we Wrześni 28 maja 1928.
Zawieszenie funkcjonowania.
Wybuch II wojny światowej spowodował zawieszenie działalności bractwa. Po wojnie, w okresie Polski Ludowej, organizacja formalnie została zlikwidowana.
Działalność współczesna.
Bractwo zostało reaktywowane w 1994. Wyłoniono komitet założycielski, do którego weszli: Władysław Jarząbek, Maciej Łosiński i Lech Cieślak.
30 października 1995 Kurkowe Bractwo Strzeleckie we Wrześni zostało zarejestrowane z siedzibą w Muzeum Regionalnym im. Dzieci Wrzesińskich.
Pierwsze strzelanie odbyło się 17 grudnia 1994 z okazji 140. rocznicy powstania bractwa. 25 listopada 1995 walne zgromadzenie wybrało pierwszy powojenny zarząd, na którego czele stanął Władysław Jarząbek. 4 maja 1996 bractwo zostało przyjęte do Zjednoczenia Kurkowych Bractw Strzeleckich Rzeczypospolitej Polskiej. Także w 1996 bracia zostali umundurowani – mundury uszyła poznańska firma Hero Collection.
Corocznie bractwo organizuje cztery strzelania na strzelnicy brackiej, mieszczącej się przy ul. Wojska Polskiego 1:
2 maja 1998 na wrzesińskim rynku nastąpiło uroczyste poświęcenie nowego sztandaru bractwa. Aktu poświęcenia dokonał ks. biskup
Bogdan Wojtuś. Również w 1998 w Krakowie zorganizowano po raz pierwszy w Polsce Europejskie Spotkania Bractw Kurkowych, w którym uczestniczyli również bracia z Wrześni.
W dniach 19–20 maja 2001 bractwo zorganizowało I Pokongresowy Programowy Zjazd Delegatów Kurkowych Bractw Strzeleckich RP. W trakcie uroczystości nastąpiło poświęcenie nowego łańcucha króla kurkowego ufundowanego przez senatora RP Wojciecha Kruka, członka honorowego wrzesińskiego bractwa, oraz łańcuchów I i II rycerza – ufundowanych przez same bractwo.

</doc>
<doc id="4663828" url="https://pl.wikipedia.org/wiki?curid=4663828" title="Lekkoatletyka na Światowych Wojskowych Igrzyskach Sportowych 2015 – bieg na 800 m kobiet">
Lekkoatletyka na Światowych Wojskowych Igrzyskach Sportowych 2015 – bieg na 800 m kobiet

Bieg na 800 metrów kobiet – jedna z konkurencji biegowych rozegranych w dniu 5 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4663831" url="https://pl.wikipedia.org/wiki?curid=4663831" title="Cerkiew Św. Ducha w Gródku">
Cerkiew Św. Ducha w Gródku



</doc>
<doc id="4663837" url="https://pl.wikipedia.org/wiki?curid=4663837" title="Głaz-pomnik ku czci Powstańców Wielkopolskich w Strzałkowie">
Głaz-pomnik ku czci Powstańców Wielkopolskich w Strzałkowie



</doc>
<doc id="4663838" url="https://pl.wikipedia.org/wiki?curid=4663838" title="Don E. Wilson">
Don E. Wilson

Don Ellis Wilson (ur. 30 kwietnia 1944 w Davis, Oklahoma) – amerykański zoolog, emerytowany kurator działu kręgowców w Smithsonian Institution, emerytowany kurator działu ssaków Narodowego Muzeum Historii Naturalnej w Waszyngtonie. Specjalista w zakresie biologii ewolucyjnej ssaków. Były prezes American Society of Mammalogists oraz honorowy członek tego towarzystwa. Autor i współautor wielu publikacji, m.in. „Mammals of North America” (współautor), „Mammal Species of the World” i „Handbook of the Mammals of the World” (współautor i współredaktor).
Specjalizacja zawodowa.
W 1970 na podstawie publikacji „Life history of "Myotis nigricans" (Mammalia: Chiroptera)” uzyskał na University of New Mexico stopień naukowy doktora. W pracy zawodowej specjalizował się w biologii ewolucyjnej ssaków, głównie nietoperzy.
Narodowe Muzeum Historii Naturalnej – Smithsonian Institution.
W 1971 Wilson został zatrudniony przez rządową agencję United States Fish and Wildlife Service (ang. Służba Połowu i Dzikiej Przyrody Stanów Zjednoczonych) na stanowisku zoologa badawczego. Zespół (Biological Survey Unit) funkcjonował w Narodowym Muzeum Historii Naturalnej w Waszyngtonie. Z muzeum tym związał się na lata. W okresie 1973–1978 był tam szefem działu ssaków (Mammal Section), od 1978 do 1983 był szefem jednej z jednostek muzeum (Museum Section), a w latach 1983–1990 szefem działu badawczego (Biological Survey). Od września 1990 do 2000 był szefem Programów Różnorodności Biologicznej (Biodiversity Programs) w jednostce nadrzędnej muzeum – Smithsonian Institution, a w 2000 powrócił do pracy w dziale ssaków muzeum jako starszy naukowiec (senior scientist) i kurator.
Stowarzyszenia, rady naukowe i redakcje.
W latach 1986–1988 był prezesem Amerykańskiego Towarzystwa Mammalogicznego (American Society of Mammalogists). Pełnił także funkcję prezesa Association for Tropical Biology. Był redaktorem wielu redakcji czasopism branżowych, między innymi „Journal of Mammalogy” i „Mammalian Species” i „Special Publications”.
Był członkiem rad wielu naukowych, w tym: dyrektorów Bat Conservation International, The Biodiversity Foundation for Africa, Integrated Conservation Research i The Lubee Foundation.
Wyróżnienia i nagrody.
Don E. Wilson jest laureatem wielu nagród, między innymi nagrody "Smithsonian Institution Award for Excellence in Tropical Biology", a także nagrody "US Fish and Wildlife Service Outstanding Publication Award" i nagrody Associacion Mexicana de Mastozoologia: "Reconocimiento". W 2002 został honorowym członkiem American Society of Mammalogists.
Od nazwiska Dona E. Wilsona tworzono eponimy mające na celu upamiętnienie tego naukowca: epitet gatunkowy "wilsoni" w nazwie naukowej węża "Myriopholis wilsoni" z rodziny nitkowatych (Leptotyphlopidae), a także w nazwie ssaka z podrodziny pałanek (Phalangerinae) "Spilocuscus wilsoni" (kuskus niebieskooki).
Wybrane publikacje.
Don E. Wilson jest autorem lub współautorem ponad 200 publikacji naukowych, między innymi:

</doc>
<doc id="4663840" url="https://pl.wikipedia.org/wiki?curid=4663840" title="Lekkoatletyka na Światowych Wojskowych Igrzyskach Sportowych 2015 – bieg na 200 m kobiet">
Lekkoatletyka na Światowych Wojskowych Igrzyskach Sportowych 2015 – bieg na 200 m kobiet

Bieg na 200 metrów kobiet – jedna z konkurencji biegowych rozegranych w dniach 7–8 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Eliminacje.
Awansowały do półfinałów: 2 najszybsze zawodniczki z każdego biegu (Q) oraz 2 najszybsze przegrane (q).

</doc>
<doc id="4663846" url="https://pl.wikipedia.org/wiki?curid=4663846" title="Nikki bungaku">
Nikki bungaku



</doc>
<doc id="4663854" url="https://pl.wikipedia.org/wiki?curid=4663854" title="Powrót syna marnotrawnego (książka)">
Powrót syna marnotrawnego (książka)

Powrót syna marnotrawnego. Rozważania o ojcach, braciach i synach (ang. "The Return of the Prodigal Son: A Meditation on Fathers, Brothers, and Sons") – książka Henriego Nouwena, wydana przez wydawnictwo Doubleday w 1992, poświęcona analizie sylwetek duchowych bohaterów biblijnej przypowieści o synu marnotrawnym, a także postaci przedstawionych na obrazie "Powrót syna marnotrawnego" autorstwa Rembrandta, pochodzącego z lat 60. XVII wieku. Pierwsze polskie wydanie miało miejsce w Poznaniu w 2006 (Wydawnictwo Zysk i Spółka).
Autor, przed napisaniem książki, odbył podróż do Petersburga, gdzie w Ermitażu szczegółowo zapoznał się z obrazem. Jako jedną z najważniejszych postaci swoich rozważań obrał drugoplanową osobę stojącą na obrazie Rembrandta z prawej strony i przyglądającą się scenie powitania ojca z synem, czyli starszemu bratu syna marnotrawnego. Opisując tę postać autor pokazuje relację pomiędzy miłosierdziem uosabianym przez ojca, a sprawiedliwością, którą symbolizuje starszy syn. To właśnie jego sposób rozumowania w kwestiach etycznych jest reprezentatywny dla największej grupy ludzi. Myślenie starszego brata zdeterminowane jest postrzeganiem świata w kategoriach sprawiedliwości i niesprawiedliwości, a jego uczucia braterskie dawno już, z upływem czasu wygasły (nawet, jeśli w dniu odejścia był tak zrozpaczony, jak ojciec). Mentalnie nie był gotów na miłosierdzie, domagał się sprawiedliwości, a przynajmniej okazania przez ojca niezadowolenia, czy zastosowania jakiegoś okresu kary przed wybaczeniem. Być może taki proces pozwoliłby mu na doświadczenie gotowości do miłosierdzia na równi z ojcem. W konsekwencji w scenie, oprócz miłosierdzia ojca i nawrócenia syna, ukazany zostaje dramat człowieka, który nie rozumie sytuacji, w której uczestniczy i bardzo potrzebuje przemiany oraz nawrócenia, na które jednak ma nikłe szanse z uwagi na zapatrzenie we własną osobę i żądzę twardej sprawiedliwości. Odejście młodszego brata było przyczyną kształtowania się w starszym początkowo poczucia wysokiej wartości własnej, a z czasem również pychy i próżności. Przyjął błędną optykę postrzegania życia poprzez złe uczynki bliźnich i własne, przyzwoite zachowanie oparte na pracy i dyscyplinie – subiektywne "bycie dobrym".
Oprócz tego autor analizuje inne aspekty przypowieści o Synu Marnotrawnym, takie jak powrót młodszego syna, przywrócenie synostwa przez ojca, zemstę starszego syna, czy współczucie ojca.
Opisywane dzieło Rembrandta zmieniło według autora książki bieg jego życia i sprawiło, że płótno stało się najbardziej osobistym obrazem dla Nouwena.

</doc>
<doc id="4663855" url="https://pl.wikipedia.org/wiki?curid=4663855" title="Witriolej">
Witriolej



</doc>
<doc id="4663857" url="https://pl.wikipedia.org/wiki?curid=4663857" title="Lekkoatletyka na Światowych Wojskowych Igrzyskach Sportowych 2015 – bieg na 100 m kobiet">
Lekkoatletyka na Światowych Wojskowych Igrzyskach Sportowych 2015 – bieg na 100 m kobiet

Bieg na 100 metrów kobiet – jedna z konkurencji biegowych rozegranych w dniu 6 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Round 1.
Awans: Trzy najlepsze zawodniczki z każdego biegu (Q) plus 2 z najlepszymi czasami (q).

</doc>
<doc id="4663863" url="https://pl.wikipedia.org/wiki?curid=4663863" title="Stadion im. Floriana Kapały w Rawiczu">
Stadion im. Floriana Kapały w Rawiczu

Stadion im. Floriana Kapały – stadion żużlowy w Rawiczu, w Polsce. 
Charakterystyka.
Obiekt może pomieścić 7000 widzów, z czego 3000 miejsc jest siedzących. Użytkowany jest przez klub żużlowy RKS Kolejarz Rawicz. Długość toru żużlowego na stadionie wynosi 330 m.
Zawody żużlowe rozgrywano w Rawiczu jeszcze przed II wojną światową. Trzy lata po wojnie żużlowcy Moto Klubu Rawicz (później pod nazwą Kolejarz) przystąpili do rozgrywek I ligi. W 1954 roku drużyna ta zajęła 3. miejsce w lidze, a rok później 2. miejsce. W 1957 roku klub spadł jednak do II ligi by po roku powrócić do elity. Sezon 1959 zespół ukończył jednak na ostatnim miejscu w tabeli, po czym został rozwiązany. Reaktywacja klubu nastąpiła dopiero w latach 90. XX wieku i nowy zespół ponownie przystąpił do rozgrywek ligowych w 1996 roku. Od 26 marca 2008 roku obiekt nosi imię Floriana Kapały (oficjalne uroczystości związane z nadaniem stadionowi imienia odbyły się 13 kwietnia). 22 maja 2008 roku na stadionie odbyły się zawody pierwszej edycji drużynowych mistrzostw Europy juniorów.

</doc>
<doc id="4663866" url="https://pl.wikipedia.org/wiki?curid=4663866" title="Marta Wrzosek">
Marta Wrzosek

Marta Anna Wrzosek – polska mykolog, doktor habilitowany nauk biologicznych.
Życiorys.
Jest absolwentką Wydziału Biologii Uniwersytetu Warszawskiego w 1993 roku. W 2000 roku obroniła pracę doktorską "Taksonomia i filogeneza Mucorales (Zygomycetes) w świetle analiz morfometrycznych oraz wybranych markerów molekularnych" na Uniwersytecie Warszawskim. Habilitowała się na podstawie pracy: "Grzyby (Fungi) i wylinkowce (Ecdysozoa) - złożoność i plastyczneość interakcji" w 2018 roku.
Naukowiec prowadzi prace badawcze dotyczące grzybów: taksonomia i ewolucja pleśniakowców i owadomorkowców, grzyby owadobójcze, grzyby halucynogenne Polski, mykocenoza obszarów chronionych, identyfikacja molekularna grzybów o nieustalonej przynależności taksonomicznej, mykologia budowlana, interakcje mutualistyczne grzybów i owadów.
W latach 2012-2016 była prezesem Polskiego Towarzystwa Mykologiczego. Jest członkiem-założycielem Europejskiego Towarzystwa Mykologicznego (ang. European Mycological Association). Należy do Polskiego Stowarzyszenia Mykologów Budownictwa. W latach 2003-2004 była kierownik studiów podyplomowych i wykładowcą biologii w Szkole Wyższej Przymierza Rodzin w Warszawie. Jest adiunktem w Zakładzie Filogenetyki Molekularnej i Ewolucji Uniwersytetu Warszawskiego. Poza badaniami naukowymi zajmuje się też popularyzowaniem wiedzy o grzybach.
Jest zamężna, ma troje dzieci.

</doc>
<doc id="4663867" url="https://pl.wikipedia.org/wiki?curid=4663867" title="Ułazy">
Ułazy

Ułazy (; ) – wieś na Białorusi, w obwodzie grodzieńskim, w rejonie mostowskim, w sielsowiecie Łunna, nad jeziorem Niemniszcze.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 wieś leżała w Polsce, w województwie białostockim, w powiecie grodzieńskim, w gminie Łunna.
Według Powszechnego Spisu Ludności z 1921 roku zamieszkiwało tu 113 osób, 8 było wyznania rzymskokatolickiego a 105 prawosławnego. Jednocześnie wszyscy mieszkańcy zadeklarowali polską przynależność narodową a 1 białoruską. Było tu 19 budynków mieszkalnych.
Miejscowość należała do parafii prawosławnej i rzymskokatolickiej w Łunnie. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Łunnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4663872" url="https://pl.wikipedia.org/wiki?curid=4663872" title="Dziennik krajowy">
Dziennik krajowy

Dziennik krajowy – program informacyjny, prezentujący w formie skróconej informacje krajowe z danego województwa. Lektorami tych materiałów byli dziennikarze je przygotowujący - dziennikarze ośrodków regionalnych TVP. Program nadawano w TVP2 od 5 maja 1997 do 22 czerwca 2001 roku około 7.30 (czasami na rozpoczęcie programu) oraz o 13.20 (po Panoramie, w późniejszych latach były to emisje powtórkowe z godz. 7.30). Program był przygotowywany przez Agencję Widowisk pod redakcją m.in. Włodzimierza Jakubowskiego i Stanisława Trzaski, trwał 20 minut. W czołówce i tyłówce programu pojawiały się różne animacje we wszystkich kolorach tęczy, a w centralnej części ekranu znajdowało się zdjęcie oka ludzkiego, które zmieniało kolory na żółty, zielony, niebieski i brązowy.

</doc>
<doc id="4663873" url="https://pl.wikipedia.org/wiki?curid=4663873" title="Chomicze (rejon mostowski)">
Chomicze (rejon mostowski)

Chomicze (; ) – wieś na Białorusi, w obwodzie grodzieńskim, w rejonie mostowskim, w sielsowiecie Łunna.
Chomicze należały do ekonomii grodzieńskiej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim. W XIX w. wieś i okolica szlachecka.
W latach 1921–1939 okolica leżała w Polsce, w województwie białostockim, w powiecie grodzieńskim, w gminie Łunna.
Według Powszechnego Spisu Ludności z 1921 roku zamieszkiwały 182 osoby, 82 było wyznania rzymskokatolickiego a 100prawosławnego. Jednocześnie 82 mieszkańców zadeklarowało polską przynależność narodową a 100 białoruską. Były tu 34 budynki mieszkalne.
Miejscowość należała do parafii prawosławnej i rzymskokatolickiej w Łunnej. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Łunnej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
W dwudziestoleciu międzywojennym leżały w Polsce, w województwie białostockim, w powiecie grodzieńskim, w gminie Łunna.

</doc>
<doc id="4663875" url="https://pl.wikipedia.org/wiki?curid=4663875" title="Agnieszka Jelewska">
Agnieszka Jelewska

Agnieszka Jelewska (ur. 1977) – medioznawczyni i kulturoznawczyni, dr hab. nauk humanistycznych, profesor uczelni Interdyscyplinarnego Centrum Badawczego Humanistyka\Sztuka\Technologia (HAT Research Center) Uniwersytetu im. Adama Mickiewicza w Poznaniu i Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
28 września 2005 obroniła pracę doktorską "Mit sztuki teatru w refleksji teoretycznej Edwarda Gordona Craiga", 3 grudnia 2014 habilitowała się na podstawie oceny dorobku naukowego i pracy zatytułowanej "Ekotopie. Ekspansja technokultury". Pracowała na Wydziale Filologii Polskiej i Klasycznej Uniwersytetu im. Adama Mickiewicza w Poznaniu, w Państwowej Wyższej Szkole Teatralnej im. L. Solskiego w Krakowie na Wydziale Teatru Tańca w Bytomiu i w Katedrze Scenografii na Wydziale Architektury Wnętrz i Scenografii Uniwersytetu Artystycznego w Poznaniu.
Została zatrudniona na stanowisku profesora uczelni w Instytucie Teatru i Sztuki Mediów oraz w Interdyscyplinarnym Centrum Badawczym Humanistyka\Sztuka\Technologia na Uniwersytecie im. Adama Mickiewicza w Poznaniu, a także Wydziale Antropologii i Kulturoznawstwa Uniwersytetu im. Adama Mickiewicza w Poznaniu.
Jest dyrektorem Interdyscyplinarnego Centrum Badawczego Humanistyka\Sztuka\Technologia oraz prodziekanem Wydziału Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4663882" url="https://pl.wikipedia.org/wiki?curid=4663882" title="Szczerbowicze (obwód grodzieński)">
Szczerbowicze (obwód grodzieński)

Szczerbowicze (; ) – wieś na Białorusi, w obwodzie grodzieńskim, w rejonie mostowskim, w sielsowiecie Łunna, nad Niemnem.
Szczerbowicze należały do ekonomii grodzieńskiej. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 wieś leżała w Polsce, w województwie białostockim, w powiecie grodzieńskim, w gminie Łunna.
Według Powszechnego Spisu Ludności z 1921 roku zamieszkiwało tu 146 osób, wszystkie były wyznania prawosławnego i deklarowały białoruską przynależność narodową. Było tu 36 budynków mieszkalnych.
Miejscowość należała do parafii prawosławnej w Łunnie. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Łunnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4663893" url="https://pl.wikipedia.org/wiki?curid=4663893" title="Lekkoatletyka na Światowych Wojskowych Igrzyskach Sportowych 2015 – bieg na 100 m mężczyzn">
Lekkoatletyka na Światowych Wojskowych Igrzyskach Sportowych 2015 – bieg na 100 m mężczyzn

Bieg na 100 metrów mężczyzn – jedna z konkurencji biegowych rozegranych w dniach 4–6 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Wyniki.
Kwalifikacje.
Awans: trzech najlepszych zawodników z każdego biegu (Q), plus 6 z najlepszymi czasami (q).
Półfinały.
Awans: dwóch najlepszych zawodników z każdego biegu (Q), plus 2 z najlepszymi czasami (q).

</doc>
<doc id="4663905" url="https://pl.wikipedia.org/wiki?curid=4663905" title="Mistrzostwa Afryki w Rugby 7 Mężczyzn 2019">
Mistrzostwa Afryki w Rugby 7 Mężczyzn 2019

Mistrzostwa Afryki w Rugby 7 Mężczyzn 2019 – jedenaste mistrzostwa Afryki w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Rugby Africa mające na celu wyłonienie najlepszej męskiej reprezentacji narodowej w tej dyscyplinie sportu w Afryce, które odbyły się w Brakpan w dniach 8–9 listopada 2019 roku. Mistrzostwa służyły również jako kwalifikacja do turnieju rugby 7 na Letnich Igrzyskach Olimpijskich 2020.
Faworyci zawodów, Kenia i Zimbabwe, łatwo przeszli fazę wstępną i grupową docierając do półfinałów. W nim reprezentacja Zimbabwe uległa Ugandzie i ostatecznie musiała zadowolić się trzecią lokatą, w finale zaś Kenijczycy nie oddali Ugandyjczykom choćby punktu. Triumfatorzy zatem awansowali na tokijskie igrzyska, zaś pozostali medaliści uzyskali prawo gry w olimpijskim turnieju barażowym oraz w kwalifikacjach do WRSS.
Informacje ogólne.
South African Rugby Union otrzymał prawa do organizacji mistrzostw w maju 2019 roku, odbyć się one miały w czternastozespołowej obsadzie, a debiutantami na turnieju tej rangi były Wybrzeże Kości Słoniowej oraz Nigeria – zwycięzcy regionalnych zawodów kwalifikacyjnych w 2018 roku. W fazie wstępnej rywalizowały one w siedmiu parach ustalonych według wcześniejszego rozstawienia. Siedmiu zwycięzców meczów fazy wstępnej oraz zespół, który przegrał najmniejszą różnicą punktów rywalizowało następnie systemem kołowym podzielone na dwie czterozespołowe grupy o awans do półfinałów, pozostała szóstka zaś – w dwóch trzyzespołowych grupach – walczyła o miejsca 9–14. Spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci".
Bezpośrednią kwalifikację na Letnie Igrzyska Olimpijskie 2020 uzyskiwał zwycięzca zawodów, dwa kolejne zespoły otrzymały natomiast prawo do występu w turnieju barażowym. Stawką mistrzostw prócz medali były również dwa miejsca w kwalifikacjach do sezonu 2020/2021 World Rugby Sevens Series.

</doc>
<doc id="4663919" url="https://pl.wikipedia.org/wiki?curid=4663919" title="Marketing Investment Group">
Marketing Investment Group

Marketing Investment Group Spółka Akcyjna – przedsiębiorstwo specjalizujące się w branży modowej w zakresie handlu detalicznego i hurtowego z siedzibą w Krakowie. Od 30 lat rozwija swoją obecność w regionie Europy Środkowo-Wschodniej poprzez sieć salonów multibrandowych: Sizeer, 50 style i Symbiosis – których jest właścicielem, a także marki Timberland, Umbro, Lotto i New Era – których jest dystrybutorem. Spółka jest również producentem konfekcji i obuwia marki Confront, Feewear i brandu up8 dla aktywnych.
Działalność.
Sieć sprzedaży firmy to blisko 400 sklepów własnych i działających w modelu franczyzy, zlokalizowanych w takich krajach, jak Polska, Czechy, Słowacja, Niemcy, Austria, Litwa, Łotwa, Estonia, Węgry i Rumunia.
Sprzedaż detaliczną organizacji uzupełnia model e-commerce w oparciu o rozbudowane kanały omnichannel, do którego należą takie e-sklepy, jak e-sizeer.com, e-timberland.pl, 50style.com, NewEra.pl, symbiosis.com.pl, GaleriaMarek.pl, butysportowe.pl.
W 2019 firma znalazła się wśród 500 największych polskich przedsiębiorstw według rankingu Top 2000 dziennika Rzeczpospolita. 

</doc>
<doc id="4663927" url="https://pl.wikipedia.org/wiki?curid=4663927" title="Ośrodek Historii Kultury w Średniowieczu">
Ośrodek Historii Kultury w Średniowieczu



</doc>
<doc id="4663931" url="https://pl.wikipedia.org/wiki?curid=4663931" title="Aipe">
Aipe

Aipe – miasto w Kolumbii, w departamencie Huila.

</doc>
<doc id="4663934" url="https://pl.wikipedia.org/wiki?curid=4663934" title="Weronika Kornalewicz">
Weronika Kornalewicz

Weronika Kornalewicz (ur. 4 lutego 1942 w Zimnej Wodzie, zm. 28 kwietnia 2008) – polska entomolog, koleopterolog.
Życiorys.
W 1965 ukończyła studia na Uniwersytecie Wrocławskim uzyskując stopień magistra, w 1974 doktoryzowała się na Akademii Rolniczej we Wrocławiu, gdzie była pracownikiem naukowym.
Prowadziła badania nad bionomią i faunistyką sprężykowatych (Coleoptera: Elateridae), jej dorobek naukowy stanowi osiemnaście publikacji, w tym dziewięć naukowych. Zgromadziła kolekcję Elateridae i Carabidae z rejonu Dolnego Śląska, którą przekazała Katedrze Zoologii Akademii Rolniczej we Wrocławiu. Weronika Kornalewicz była emerytowanym nauczycielem akademickim, starszym wykładowcą w Katedrze Zoologii i Ekologii Wydziału Biologii i Hodowli Zwierząt Uniwersytetu Przyrodniczego we Wrocławiu. Przez wiele lat była członkiem Polskiego Towarzystwa Entomologicznego oraz sekretarzem Wrocławskiego Oddziału tego towarzystwa.
Pochowana na cmentarzu parafialnym kościoła pw. Św. Wawrzyńca przy ulicy Bujwida we Wrocławiu.

</doc>
<doc id="4663935" url="https://pl.wikipedia.org/wiki?curid=4663935" title="Algeciras (Kolumbia)">
Algeciras (Kolumbia)

Algeciras – miasto w Kolumbii, w departamencie Huila.

</doc>
<doc id="4663936" url="https://pl.wikipedia.org/wiki?curid=4663936" title="Fala/Wave">
Fala/Wave

Fala/Wave – drugi album studyjny polskiej wokalistki Sylwii Lipki, wydany 20 października 2017 roku przez wytwórnię My Music.
Nagrania uzyskały status złotej płyty.

</doc>
<doc id="4663938" url="https://pl.wikipedia.org/wiki?curid=4663938" title="Bifobia">
Bifobia

Bifobia – różne formy negatywnego nastawienia względem osób biseksualnych jako jednostek oraz jako grupy społecznej. Może ono obejmować uprzedzenie, dyskryminację, stereotypy (na przykład przekonania, że osoby biseksualne są rozwiązłe i nieuczciwe) oraz nadużycia połączone z nastawieniami i uczuciami od pogardy do wrogości. Osoby o dowolnej orientacji seksualnej mogą doświadczać bifobii lub ją powielać.
Etymologia.
„Bifobia” jest zbitką wzorowaną na słowie „homofobia”. Składa się z przedrostka "bi-" (co oznacza „dwa”) od wyrazu „biseksualność” i przyrostka „-fobia” (z , "phóbos", „strach”), obecnego w słowie „homofobia”. Wraz z określeniami „transfobia” i „homofobia” należy do rodziny terminów odnoszących się do nietolerancji i dyskryminacji osób LGBT. Forma przymiotnikowa „bifobiczny” opisuje rzeczy lub cechy związane z bifobią.
"Bifobia" nie musi być fobią zdefiniowaną w psychologii klinicznej (tj. zaburzeniem lękowym). Znaczenie i zastosowanie tego słowa są zwykle analogiczne do "ksenofobii".
Przejawy.
Zaprzeczanie i wymazywanie istnienia biseksualizmu.
Przejawem bifobii jest pogląd, że biseksualność nie istnieje, a ludzie, którzy "identyfikują się" jako biseksualni, nie są "naprawdę" biseksualni, lub że zjawisko to jest znacznie mniej powszechne niż się uważa. Może to wynikać z heteroseksistowskiego przekonania, że heteroseksualność jest jedyną prawdziwą lub naturalną orientacją seksualną. Takie przypadki homofobii i bifobii są w dużej mierze takie same.
Inny bifobiczny pogląd twierdzi, że ludzie są monoseksualni, czyli wyłącznie homoseksualni (geje/lesbijki) lub heteroseksualni. W latach 80. badania nad seksualnością były zdominowane przez ideę, że heteroseksualność i homoseksualność były jedynymi „uzasadnionymi” orientacjami, i odrzucały biseksualność jako „wtórną homoseksualność”. W tym modelu osoby biseksualne miały być nieujawnionymi lesbijkami/gejami, udającymi osoby heteroseksualne, lub osobami (hetero lub homo) eksperymentującymi z seksualnością poza ich „normalnymi” zainteresowaniami.
Niektórzy akceptują teoretyczne istnienie biseksualności, ale definiują ją wąsko, jedynie jako pociąg do mężczyzn i kobiet "w równym stopniu". Tak więc wiele osób biseksualnych o „nierównych” preferencjach z powodu powszechnej bifobii identyfikuje się jako homoseksualne lub heteroseksualne. Bliskim przejawem bifobii jest uznawanie istnienia biseksualności u kobiet, przy jednoczesnym zaprzeczeniu, że mężczyźni mogą być biseksualni.
Niektóre przypadki bifobii wiążą się z przekonaniem, że biseksualność jest jedynie trendem społecznym albo modą, a nie nieodłączną cechą osobowości. Aktywność seksualna osób tej samej płci bywa też uznawana za substytut seksu z członkami płci przeciwnej lub jako bardziej dostępne (np. w środowiskach segregowanych ze względu na płeć, takich jak więzienia) źródło satysfakcji seksualnej.
Bifobia jest powszechna w heteronormatywnym społeczeństwie, ale często pojawia się również wśród gejów i lesbijek, myślących, że osoby biseksualne są w stanie uniknąć dyskryminacji ze strony heteroseksualistów przez dostosowanie się do społecznych oczekiwań dotyczących wiązania się z osobami przeciwnej płci. Australijskie badanie przeprowadzone przez Roffee i Walinga w 2016 r. wykazało, że osoby biseksualne spotykają się z mikroagresjami, zastraszaniem i innymi zachowaniami antyspołecznymi ze strony społeczności lesbijek i gejów.
Twierdzenia, że biseksualni mężczyźni są homofobiczni..
Jednym z przejawów (i przyczyn) bifobii w gejowskiej społeczności jest powszechny pogląd polityczny, że akceptacja gejów musi być powiązana z przekonaniem, że orientacja mężczyzn jest „wyspecjalizowana”, tj. musi być monoseksualna. To powoduje, że wielu członków społeczności gejowskiej myśli, że sam pomysł istnienia biseksualnych mężczyzn jest homofobiczny wobec gejów. Wielu biseksualnych mężczyzn wyraziło przekonanie, że przez takie postawy czują się zmuszeni do nieujawniania biseksualności i że jest to dla nich bardziej uciążliwe niż tradycyjna heteronormatywność.
Twierdzenie, że osoby biseksualne dostosowują się do heteronormatywności.
Inny popularny pogląd uznaje biseksualność za próbę dostosowania się osób homoseksualnych do społeczeństw heteronormatywnych. Jest to krytykowane przez osoby biseksualne i badaczy zajmujących się tematem, również dlatego, że wszystkie kraje, w których obowiązują przepisy dotyczące seksu między osobami tej samej płci, nakładają tę samą karę niezależnie od orientacji seksualnej. Wszelkie kraje, w których małżeństwa osób tej samej płci są nielegalne, nigdy nie zezwalają na małżeństwa między osobami tej samej płci seks bez względu na to, czy identyfikują się jako osoby biseksualne zamiast homoseksualne, a przepisy przeciwko „homoseksualnym” dawcom krwi niezmiennie zabraniają każdemu mężczyźnie, który uprawiał seks z innymi mężczyznami, oddawania krwi bez względu na identyfikację. Konkluzja tych badaczy jest taka, że identyfikacja jako biseksualna zamiast homoseksualnej nie ma korzyści społecznych, więc twierdzenie, że biseksualiści są homoseksualistami próbującymi przystosować się do społeczeństwa heteronormatywnego, jest po prostu fałszywe. Taka dwustronna dyskryminacja ze strony osób homo- i heteroseksualnych powoduje, że wielu biseksualistów ukrywa swoją orientację w jeszcze większym stopniu niż homoseksualiści ukrywają swoją seksualność, co prowadzi do nieszacowania rozpowszechnienia biseksualności.
"Biseksualna niewidzialność" to zjawisko opierające się na aktach pomijania, fałszowania lub ponownego tłumaczenia dowodów biseksualności w historii, środowisku akademickim, mediach i innych źródłach czasem aż do zaprzeczenia, że biseksualność istnieje.
Negatywne stereotypy.
Wiele stereotypów na temat osób biseksualnych wynika z "biseksualnej niewidzialności". Ponieważ ta orientacja nie jest uznawana za ważną czy też nawet prawdziwą, osoby biseksualne są stereotypowe jako zdezorientowane, niezdecydowane, niepewne, eksperymentujące lub „po prostu przechodzące fazę”.
Skojarzenie biseksualności z rozwiązłością wynika z szeregu negatywnych stereotypów na temat osób biseksualnych jako niestabilnych umysłowo lub społecznie, dla których stosunki seksualne tylko z mężczyznami, tylko z kobietami lub tylko z jedną osobą naraz nie wystarczą. Te stereotypy mogą wynikać z kulturowych założeń, że „mężczyźni i kobiety są tak różni, że pragnienie jednego jest zupełnie inne niż pragnienie drugiego” (wynikających z heteroseksizmu) i że „werbalizacja pożądania seksualnego nieuchronnie prowadzi do próby jego zaspokojenia”.
W rezultacie osoby biseksualne mogą być stygmatyzowane z powodu oskarżeń o zdradę partnerów, prowadzenie podwójnego życia, i szerzenie chorób przenoszonych drogą płciową, takich jak HIV/AIDS. Dzieje się tak pomimo faktu, że osoby biseksualne są tak samo zdolne do monogamii lub monogamii seryjnej jak osoby hetero- i homoseksualne.
Efekty.
Wpływ bifobii na zdrowie psychiczne i seksualne osób biseksualnych jest bardzo szeroki. Bifobia prowadzi często do rozpoznania problemów zdrowia psychicznego, takich jak niska samoocena i poczucie własnej wartości. Te zaburzenia i naciski na „wybór” tożsamości seksualnej mogą w wielu przypadkach prowadzić do depresji, ponieważ osoby biseksualne mogą czuć, że żyją w kulturze, która nie uznaje ich istnienia.
Powszechna bifobia zwiększa też wśród osób prześladowanych skłonność do zachowań ryzykownych – badanie opublikowane w "Journal of Bisexuality" wykazało, że kobiety biseksualne w badanej grupie (kobiet wysokiego ryzyka) częściej angażują się w różne zachowania wysokiego ryzyka i są bardziej narażone na ryzyko zarażenie się wirusem HIV i innymi chorobami przenoszonymi drogą płciową.

</doc>
<doc id="4663939" url="https://pl.wikipedia.org/wiki?curid=4663939" title="Altamira">
Altamira



</doc>
<doc id="4663941" url="https://pl.wikipedia.org/wiki?curid=4663941" title="Wybory parlamentarne w Bhutanie w 2018 roku">
Wybory parlamentarne w Bhutanie w 2018 roku

Wybory parlamentarne w Bhutanie w 2018 roku do Zgromadzenia Narodowego miały miejsce 15 września 2018 roku oraz 18 października 2018 roku. Rezultatem wyborów było zwycięstwo partii Druk Nyamrup Tshogpa (DNT), która zdobyła 30 z 47 mandatów. Wybory były trzecimi wyborami powszechnymi w Bhutanie odkąd były Król Jigme Singye Wangchuck rozpoczął proces demokratyzacji państwa.
Tło.
Zgodnie z prawem Komisja Wyborcza musi ogłosić datę, nie później niż 90 dni przed wygaśnięciem kadencji obecnego Zgromadzenia Narodowego, podczas której Król wydaje królewski dekret wzywający do wyborów parlamentarnych oraz rozpoczynający proces wyborczy, by Zgromadzenie Narodowe zostało odtworzone w przeciągu 90 dni od jego wygaśnięcia, ponieważ kadencja Zgromadzenia wybrana w 2013 r. miała swoje pierwsze posiedzenie 11 września 2013 roku (zgodnie z prawem kadencja Zgromadzenia trwa 5 lat od pierwszego posiedzenia), Król wydał dekret 17 sierpnia 2018 roku.
Zgodnie z prawem, wybory muszą odbyć się w dwóch rundach. Dwie partie z najwyższymi wynikami z pierwszej rundy przechodzą do drugiej . 
Pierwsza runda.
Pierwsza runda odbyła się 15 września 2018 roku. 
Do wyborów było zarejestrowanych 438 663 osób. Frekwencja wynosiła 66,36%.
W jej wyniku do drugiej rundy przeszły partie: Druk Nyamrup Tshogpa (DNT) z wynikiem 31,85% oraz Druk Phuensum Tshogpa (DPT) z wynikiem 30,92%. A reszta partii uzyskała wyniki: Ludowo-Demokratyczna Partia Bhutanu - 27,44%, a Partia Kuen-Nyam - 9,78%.
Druga runda.
Druga runda odbyła się 18 października 2018 roku.
Do wyborów było zarejestrowanych 438 663 osób. Frekwencja wynosiła 71,46%.
W jej wyniku wybory do Zgromadzenia Narodowego wygrała partia Druk Nyamrup Tshogpa (DNT) uzyskując 30 mandaty (54,95%). Partia Druk Phuensum Tshogpa (DPT) uzyskała 17 mandatów (45,05%).
W rezultacie wyborów Premierem został Lotay Tshering.

</doc>
<doc id="4663945" url="https://pl.wikipedia.org/wiki?curid=4663945" title="Altamira (Kolumbia)">
Altamira (Kolumbia)

Altamira – miasto w Kolumbii, w departamencie Huila.

</doc>
<doc id="4663948" url="https://pl.wikipedia.org/wiki?curid=4663948" title="Baraya">
Baraya

Baraya – miasto w Kolumbii, w departamencie Huila.

</doc>
<doc id="4663949" url="https://pl.wikipedia.org/wiki?curid=4663949" title="Lekkoatletyka na Światowych Wojskowych Igrzyskach Sportowych 2015 – bieg na 110 m przez płotki mężczyzn">
Lekkoatletyka na Światowych Wojskowych Igrzyskach Sportowych 2015 – bieg na 110 m przez płotki mężczyzn

Bieg na 110 metrów przez płotki mężczyzn – jedna z konkurencji biegowych rozegranych w dniach 5 i 7 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Kwalifikacje.
Awans: dwóch najlepszych zawodników z każdego biegu (Q), plus 2 z najlepszymi czasami (q).

</doc>
<doc id="4663950" url="https://pl.wikipedia.org/wiki?curid=4663950" title="Campoalegre">
Campoalegre

Campoalegre – miasto w Kolumbii, w departamencie Huila.

</doc>
<doc id="4663957" url="https://pl.wikipedia.org/wiki?curid=4663957" title="8 pułk kawalerii">
8 pułk kawalerii

8 pułk kawalerii () – pułk armii Stanów Zjednoczonych, utworzony w 1866 podczas wojen z Indianami. Jednostka występowała pod kilkoma nazwami, walcząc w wielu konfliktach USA. W okresie trwania w Europie I wojny światowej działał w ramach ekspedycji karnej w Meksyku (1916–1920).
Historia.
8 pułk kawalerii został utworzony w regularnej armii 28 lipca 1866. Kompania „A” (obecnie 1 batalion) została zorganizowana 21 września 1866 na wyspie Angel w zatoce San Francisco w Kalifornii pod dowództwem pułkownika Johna I. Gregga. Kompania „B” (obecnie 2 batalion) została aktywowana w Presidio w San Francisco w Kalifornii 23 października 1866. Miesiąc później, 17 listopada, także na Angel Island zorganizowana została kompania „C” (obecnie 3 batalion) wraz z resztą pułku. Ich pierwszą misją było eskortowanie osadników i walka z Indianami na północnym zachodzie kraju, podczas kolonizacji XIX-wiecznej Ameryki. Oddziały te składały się głównie z żołnierzy zaciągniętych na wybrzeżu Pacyfiku.
22 stycznia 1921 w regularnej armii amerykańskiej utworzono 1. Dywizję Kawalerii, którą wraz z wprowadzeniem ustawy o obronie narodowej aktywowano w Fort Bliss w Teksasie. Po formalnej aktywacji pułki 7, 8 i 10 zostały przydzielone do nowej Dywizji. Do 1942 roku 8 pułk służył jako pułk kawalerii konnej.
W 1943 pułk przybył do Australii i rozpoczął intensywny trening w dżungli w celu przygotowania się do walki. Od 9 marca do 18 maja 1944 pułk walczył na wyspach Los Negros i Manus w ramach kampanii na Wyspach Admiralicji.
Pod koniec sierpnia 1950 pułk stoczył swoją pierwszą bitwę na półwyspie koreańskim podczas wojny z KRLD. Wraz z siłami Korei Południowej i ONZ pułk utrzymywał przyczółek Pusan odpierając ataki przeważających sił północnokoreańskich.

</doc>
<doc id="4663963" url="https://pl.wikipedia.org/wiki?curid=4663963" title="Colombia (Kolumbia)">
Colombia (Kolumbia)

Colombia – miasto w Kolumbii, w departamencie Huila.

</doc>
<doc id="4663968" url="https://pl.wikipedia.org/wiki?curid=4663968" title="Elías">
Elías

Elías – miasto w Kolumbii, w departamencie Huila.

</doc>
<doc id="4663975" url="https://pl.wikipedia.org/wiki?curid=4663975" title="Centrum Paderewskiego Tarnów – Kąśna Dolna">
Centrum Paderewskiego Tarnów – Kąśna Dolna



</doc>
<doc id="4663977" url="https://pl.wikipedia.org/wiki?curid=4663977" title="Gigante (Kolumbia)">
Gigante (Kolumbia)

Gigante – miasto w Kolumbii, w departamencie Huila.
Urodził tu się arcybiskup bogotański i prymas Kolumbii Ismael Perdomo Borrero.

</doc>
<doc id="4663978" url="https://pl.wikipedia.org/wiki?curid=4663978" title="Aukena">
Aukena

Aukena – wyspa z grupy Wysp Gambiera na Oceanie Spokojnym, w Polinezji Francuskiej. Aukena położona jest około 5 km na południowy wschód od największej wyspy archipelagu Mangarevy
Zamieszkana przez Polinezyjczyków w liczbie 25 stałych mieszkańców (2017), jej powierzchnia to 1,35 km2. Na wyspie nie ma żadnych miejscowości.

</doc>
<doc id="4663979" url="https://pl.wikipedia.org/wiki?curid=4663979" title="Lekkoatletyka na Światowych Wojskowych Igrzyskach Sportowych 2015 – sztafeta 4 × 400 m kobiet">
Lekkoatletyka na Światowych Wojskowych Igrzyskach Sportowych 2015 – sztafeta 4 × 400 m kobiet

Sztafeta 4 × 400 metrów kobiet – jedna z konkurencji biegowych drużynowych rozegranych w dniu 6 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Finał.
"Źródło"

</doc>
<doc id="4663980" url="https://pl.wikipedia.org/wiki?curid=4663980" title="Klubowe Mistrzostwa Świata w Piłce Nożnej 2019">
Klubowe Mistrzostwa Świata w Piłce Nożnej 2019

Klubowe Mistrzostwa Świata w Piłce Nożnej 2019 () – 16. edycja turnieju piłkarskiego pomiędzy klubowymi mistrzami poszczególnych konfederacji kontynentalnych.

</doc>
<doc id="4663984" url="https://pl.wikipedia.org/wiki?curid=4663984" title="Jeep Gladiator (2018)">
Jeep Gladiator (2018)

Jeep Gladiator – samochód osobowy typu pickup klasy średniej produkowany pod amerykańską marką Jeep od 2019 roku.
Historia i opis modelu.
Jeep zdecydował się ponownie zastosować wprowadzoną po raz pierwszy w 1962 roku nazwę Gladiator w listopadzie 2018 roku dla dużego pickupa zbudowanego na bazie Wranglera czwartej. Nie sprawdziły się tym samym pojawiające się przed premierą medialne spekulacje, według których pojazd miał rzekomo otrzymać inną historyczną nazwę Jeep Scrambler, którą producent stosował już w latach 80. XX wieku.
Gladiator wyróżnia się prześwitem wynoszącym 25,3 cm i może brodzić w wodzie o głębokości sięgającej 76 cm. Za napęd 4x4 odpowiada układ Selec-Trac z reduktorem oraz osiami Dana 44 – tylna z mechanizmem różnicowym z blokadą.
Nadwozie.
W porównaniu do pokrewnego modelu, Gladiator wyróżnia się wyraźnie dłuższym nadwoziem, co wynika głównie z większego rozstawu osi. Z długością wynoszącą ponad 5,5 metra, jest to jeden z dłuższych pickupów na rynku. 
Poza wymiarami i dużym przedziałem transportowym, pickup Jeepa odtwarza akcenty stylistyczne zastosowane już we Wranglerze. Model ma oświetlenie wykonane w całości w technologii LED, a także charakterystyczne rozwiązania jak zamocowane z zewnątrz zawiasy drzwi i maski. Akcenty kolorystyczne zastosowane w nadwoziu są silnie uzależnione od poszczególnych wariantów wyposażenia - Gladiator może posiadać różne wypełnienia reflektorów i świateł, a także malowanie dachu, atrapy chłodnicy czy zderzaków.
Podobnie jak pokrewny Wrangler, także i Jeep Gladiator wyposażony jest standardowo w funkcję demontażu wybranych elementów nadwozia, jak boczne drzwi pierwszego i drugiego rzędu siedzeń, jak i dachu.
Sprzedaż.
Produkcja Jeepa Gladiator ruszyła w kwietniu 2019 roku, a w lipcu 2019 roku marka potwierdziła, że samochód ruszy do sprzedaży także na rynku europejskim - gdzie tak duże półciężarówki w przeciwieństwie do rynku Ameryki Północnej są pojazdami niszowymi i pozbawionymi konkurencji.
W trzecim kwartale 2020 roku producent zdecydował się wprowadzić zmodyfikowany model na rok 2021. Zmiany skupiły się przede wszystkim na dołączeniu do oferty nowego wysokoprężnego silnika 3.0 V6. Motor został wyposażony w 260 KM i maksymalny moment obrotowy na poziomie 600 Nm. Wybór skrzyni biegów ograniczy się do 8-stopniowego automatu. Pojazdy z nowymi silnikami otrzymają wzmocnione mosty Dana 44 z przodu i z tyłu, które normalnie występują tylko w modelach Rubicon.
Na początku 2021 roku Jeep wprowadził Gladiatora na europejski rynek, w tym także do Polski. W przeciwieństwie do swojego amerykańskiego odpowiednika, auto dostępne jest tylko z jednym silnikiem, i to wysokoprężnym. Pod jego maską pracuje 3-litrowy turbodiesel V6, wytwarzający 264 KM oraz 600 Nm maksymalnego momentu obrotowego, dostępnego stale pomiędzy 1400 a 2800 obr./min. Współpracuje on z 8-biegowym automatem, z którego Niutonometry trafiają na cztery koła. Osiągi 0-100 km/h w 8,6 s i prędkość maksymalna 177 km/h. Średnie zużycie paliwa 9,5-9,8 l/100 km. 
Na polskim rynku Gladiator występuje w 4 wersjach: Sport, Overland, 80th Anniversary oraz w limitowanej Launch Edition, dostępnej w Polsce w liczbie 10 egzemplarzy.

</doc>
<doc id="4663985" url="https://pl.wikipedia.org/wiki?curid=4663985" title="Francis D’Arcy-Osborne">
Francis D’Arcy-Osborne

Francis George Godolphin D’Arcy D’Arcy-Osborne, 7. książę Leeds (ur. 21 maja 1798 w Londynie, zm. 4 maja 1859 tamże) – brytyjski arystokrata i polityk. Od urodzenia do 1799 nosił tytuł grzecznościowy hrabiego Danby, a od 1799 do 1838 markiza Carmarthen.
Był synem George’a Osborne’a, 6. księcia Leeds i Charlotte Townshend, córki George’a Townshenda, 1. markiza Townshend. 24 kwietnia 1828 roku ożenił się z Louisą Catharine Hervey-Bathurst. Para nie miała potomstwa. Po jego śmierci w 1859 roku 8. hrabią Leeds został jego kuzyn George Osborne.

</doc>
<doc id="4663987" url="https://pl.wikipedia.org/wiki?curid=4663987" title="Dodge Charger (LX)">
Dodge Charger (LX)



</doc>
<doc id="4663988" url="https://pl.wikipedia.org/wiki?curid=4663988" title="Dodge Charger (L-body)">
Dodge Charger (L-body)



</doc>
<doc id="4663989" url="https://pl.wikipedia.org/wiki?curid=4663989" title="Akamaru (wyspa)">
Akamaru (wyspa)

Akamaru – zamieszkana wyspa z grupy Wysp Gambiera na Oceanie Spokojnym, w Polinezji Francuskiej. Akamaru położona jest około 9 km na południowy wschód od największej wyspy archipelagu Mangarevy.
Zamieszkana przez Polinezyjczyków w liczbie 12 stałych mieszkańców (2012), jej powierzchnia to 2,1 km2. Na wyspie nie ma żadnych miejscowości, jednakże znajduje się tam zabytkowy kościół "Notre-Dame de la Paix" wybudowany w latach 1835–1862.

</doc>
<doc id="4663990" url="https://pl.wikipedia.org/wiki?curid=4663990" title="Dodge Charger">
Dodge Charger



</doc>
<doc id="4663994" url="https://pl.wikipedia.org/wiki?curid=4663994" title="Vassar College">
Vassar College

Vassar College – prywatny college sztuk wyzwolonych, początkowo tylko dla kobiet, obecnie koedukacyjny, w Poughkeepsie w stanie Nowy Jork. Wchodzi w skład Siedmiu Sióstr, żeńskiego odpowiednika Ligi Bluszczowej. 400-hektarowy kampus obejmuje ponad 100 budynków, obserwatorium astronomiczne, malownicze ogrody i farmę.
Historia.
W 1861 Matthew Vassar, bogaty browarnik, kupiec i filantrop pochodzenia angielskiego ufundował w Poughkeepsie, małym mieście nad rzeką Hudson, 120 km na północ od Nowego Jorku, szkołę wyższą dla kobiet, Vassar College. Matthew Vassar podzielał przekonanie swej siostrzenicy Lydii Booth, wykładowczyni w żeńskim seminarium, że kobiety powinny mieć taki sam dostęp do wiedzy, jak mężczyźni. Uważał też, że kobietom potrzeba nie tylko nauczycieli, ale i nauczycielek, które – poza wiedzą – mogłyby przekazywać uczennicom także nowe wzorce kobiecości.
26 września 1865 Vassar uroczyście przywitał grupę 353 studentek, obiecując im wykształcenie na poziomie porównywalnym z najlepszymi uczelniami męskimi tamtych czasów. College oferował kursy z zakresu historii sztuki, geologii, astronomii, muzyki, matematyki i chemii prowadzone przez czołowych specjalistów w tych dziedzinach, m.in. Fredericka Louisa Rittera, jednego z pierwszych amerykańskich historyków muzyki; Marię Mitchell, znakomitą wykładowczynię astronomii, pierwszą kobietę przyjętą do Amerykańskiej Akademii Sztuk i Nauk; Lucy Maynard Salmon, profesorkę historii, której innowacyjna metoda nauczania polegała na studiowaniu oryginalnych materiałów źródłowych.
Matthew Vassar wierzył, że sztuka ma olbrzymią wartość w kształtowaniu człowieka. Vassar College był pierwszą uczelnią w kraju, która posiadała własną kolekcję muzealną i dydaktyczną. Galeria sztuki przy Vassar College powstała wcześniej niż Metropolitan Museum of Art i Muzeum Sztuk Pięknych w Bostonie, założone w 1870 roku.
Dziś kolekcja uczelni obejmuje prace europejskich mistrzów, takich jak Brueghel, Gustave Doré, Picasso, Balthus, Bacon, Vuillard, Cézanne, Braque i Bonnard, a także przykłady twórczości czołowych dwudziestowiecznych amerykańskich malarzy: Jackson Pollock, Agnes Martin, Mark Rothko, Marsden Hartley, Georgia O’Keeffe, Charles Sheeler i .
Vassar College posiada imponujący księgozbiór, a w nim pierwsze wydania angielskich i amerykańskich dzieł literackich i historycznych, rzadkie mapy i atlasy. Zbiór rękopisów obejmuje średniowieczne iluminowane rękopisy po współczesne rękopisy o znaczeniu literackim i historycznym.
W 1969, po odrzuceniu propozycji połączenia się z Yale, Vassar College przekształcił się w uczelnię koedukacyjną. Obecnie studiuje tu 56% kobiet i 44% mężczyzn. Vassar College uchodzi za jedną z najlepszych szkół wyższych sztuk wyzwolonych w kraju.
Absolwentkami Vassar College są m.in. pisarka Mary McCarthy, poetka Elizabeth Bishop, poetka Edna St. Vincent Millay, astrofizyczka Vera Rubin, pionierka informatyki Grace Hopper, aktorka Meryl Streep.
Do Vassar uczęszczały, ale studiów nie ukończyły Jacqueline Kennedy i Jane Fonda.

</doc>
<doc id="4663995" url="https://pl.wikipedia.org/wiki?curid=4663995" title="George Osborne (6. książę Leeds)">
George Osborne (6. książę Leeds)

George William Frederick Osborne, 6. książę Leeds (ur. 21 lipca 1775 w Londynie, zm. 10 lipca 1838 tamżę) – brytyjski arystokrata i polityk. Od urodzenia do 1789 nosił tytuł grzecznościowy hrabiego Danby, a od 1789 do 1799 markiza Carmarthen.
Był najstarszym synem Francisa Osborne’a, 5. księcia Leeds i jego pierwszej żony Amelii Osborne, 12. baronowej Darcy de Knayth. Jego rodzice rozwiedli się w 1779 roku. W styczniu 1784 po przedwczesnej śmierci matki odziedziczył jej tytuły, w 1799 po śmierci ojca został 6. księciem Leeds.
17 sierpnia 1797 roku ożenił się z lady Charlotte Townshend, córką George’a Townshenda, 1. markiza Townshend. Para miała troje dzieci:

</doc>
<doc id="4663997" url="https://pl.wikipedia.org/wiki?curid=4663997" title="Schematyzm Diecezji Tarnowskiej">
Schematyzm Diecezji Tarnowskiej

Schematyzm Diecezji Tarnowskiej – rocznik urzędowy kościołów i duchowieństwa diecezji tarnowskiej, wydawany w języku łacińskim, a od 1936 roku w języku polskim.
Schematyzm był wydawany w języku łacińskim, a od 1936 roku w języku polskim. W 1936 roku treść rocznika zawierała: wykaz hierarchii Kościoła katolickiego w Polsce, wykaz chronologiczny biskupów tarnowskich, skład kapituły katedralnej, skład kurii diecezjalnej i sądu biskupiego, wykaz dziekanów, wykaz profesorów studium teologicznego, wykaz wizytatorów szkolnych i katechetów, wykaz stowarzyszeń kościelnych, wykaz dekanatów i parafiami z nazwiskami duchownych oraz wzmiankami statystyczno-historycznymi, wykaz kapłanów emerytów, wykaz alumnów wyższego seminarium duchownego i niższego seminarium duchownego, wykaz duchownych w diecezji według lat święceń, wykaz zmarłych duchownych, wykaz męskich zakonów i zgromadzeń zakonnych z nazwiskami zakonników, wykaz żeńskich zakonów zgromadzeń zakonnych z nazwiskami sióstr zakonnych, alfabetyczny spis księży diecezjalnych i księży zakonnych, wykaz miejscowości parafii.

</doc>
<doc id="4663999" url="https://pl.wikipedia.org/wiki?curid=4663999" title="George Osborne (6. hrabia Leeds)">
George Osborne (6. hrabia Leeds)



</doc>
<doc id="4664000" url="https://pl.wikipedia.org/wiki?curid=4664000" title="Lichtenberg (Rumunia)">
Lichtenberg (Rumunia)



</doc>
<doc id="4664004" url="https://pl.wikipedia.org/wiki?curid=4664004" title="Dodge Dart">
Dodge Dart



</doc>
<doc id="4664005" url="https://pl.wikipedia.org/wiki?curid=4664005" title="Dodge Dart (2013)">
Dodge Dart (2013)



</doc>
<doc id="4664006" url="https://pl.wikipedia.org/wiki?curid=4664006" title="Dodge Avenger">
Dodge Avenger



</doc>
<doc id="4664007" url="https://pl.wikipedia.org/wiki?curid=4664007" title="Dodge Magnum">
Dodge Magnum



</doc>
<doc id="4664010" url="https://pl.wikipedia.org/wiki?curid=4664010" title="Dodge Neon">
Dodge Neon



</doc>
<doc id="4664011" url="https://pl.wikipedia.org/wiki?curid=4664011" title="Agawa nitkowata">
Agawa nitkowata

Agawa nitkowata ("Agave filifera" Salm-Dyck) – gatunek rośliny z rodziny agawowatych ("Agavaceae"). Pochodzi ze środkowego Meksyku. Występuje tam od Querétaro po stan Meksyk.
Uprawa.
Jest uprawiana jako roślina ozdobna. Jej walorami ozdobnymi są mieczowate liście tworzące różyczkę liściową. Znosi tylko niewielkie przymrozki (strefy mrozoodporności 9–12), z tego względu w Polsce może być uprawiana tylko jako roślina pokojowa lub w ogrzewanych szklarniach. Jest stosunkowo łatwa w uprawie. Dobrze rośnie w pojemnikach i doniczkach. Nadaje się na stanowiska słoneczne lub nieco tylko zacienione. Potrzebuje bardzo dobrze przepuszczalnej gleby. Najlepszym podłożem jest próchniczna lub gliniasta gleba z dużym dodatkiem żwiru lub gruboziarnistego piasku. Nie toleruje dużej wilgoci w podłożu, dobrze natomiast znosi suszę i wietrzną pogodę. Zimą przechodzi okres spoczynku. Najlepiej wówczas przetrzymywać ją w chłodnym pomieszczeniu i zaprzestać podlewania.
Rozmnaża się przez nasiona lub odrosty pojawiające się przy podstawie różyczki.

</doc>
<doc id="4664012" url="https://pl.wikipedia.org/wiki?curid=4664012" title="Agave filifera">
Agave filifera



</doc>
<doc id="4664013" url="https://pl.wikipedia.org/wiki?curid=4664013" title="Kamaka">
Kamaka

Kamaka – niewielka wyspa z grupy Wysp Gambiera na Oceanie Spokojnym, w Polinezji Francuskiej. Kamaka położona jest około 12 km na południowy wschód od największej wyspy archipelagu Mangarevy. Według danych z 2017 roku wyspę zamieszkiwała 1 osoba.

</doc>
<doc id="4664014" url="https://pl.wikipedia.org/wiki?curid=4664014" title="Stanisław Bałazy">
Stanisław Bałazy

Stanisław Bałazy (ur. 8 stycznia 1937 w Tarnówce) – polski biolog, profesor doktor habilitowany nauk leśnych.
Życiorys.
Urodził się 8 stycznia 1937 w Tarnówce (obecnie Ukraina). Jest absolwentem Wyższej Szkoły Rolniczej w Poznaniu w 1959 roku. Doktoryzował się w 1965 w Wyższej Szkole Rolniczej w Poznaniu, habilitacja w 1972, tytuł profesora w 1990. Od 1980 profesor Zakładu Biologii Rolnej i Leśnej PAN w Poznaniu (od 2009 Instytut Środowiska Rolniczego i Leśnego PAN). Profesor w swojej pracy badawczej zajmował się: ochroną lasu, entomologią leśną, grzybowymi chorobami stawonogów, ekologicznymi funkcjami zadrzewień w krajobrazie rolniczym, grzybami entomopatogenicznymi w lądowych ekosystemach Polski, Rumunii, Niemiec i Francji (taksonomia i filogeneza "Entomophthoromycotina" i "Clavicipitales"). Opisał jeden rodzaj i ponad trzydzieści gatunków grzybów entomopatogennych. Jest honorowym członkiem Polskiego Towarzystwa Mykologicznego.
Życie prywatne.
6 kwietnia 1963 Stanisław Bałazy poślubił Jadwigę Żłobińską, z którą ma trójkę dzieci. Interesuje się starożytnymi akcentami greckimi w poezji polskiego romantyzmu.

</doc>
<doc id="4664015" url="https://pl.wikipedia.org/wiki?curid=4664015" title="Taravai">
Taravai

Taravai – druga co do wielkości wyspa z grupy Wysp Gambiera na Oceanie Spokojnym, w Polinezji Francuskiej. Taravai położona jest około 2 km na zachód od największej wyspy archipelagu Mangarevy.
Zamieszkana przez Polinezyjczyków w liczbie 8 stałych mieszkańców (2017), jej powierzchnia to 5,7 km². Na wyspie znajduje się jedna miejscowość, położona przy zatoce po wschodniej stronie wyspy.

</doc>
<doc id="4664016" url="https://pl.wikipedia.org/wiki?curid=4664016" title="Lekkoatletyka na Światowych Wojskowych Igrzyskach Sportowych 2015 – skok o tyczce mężczyzn">
Lekkoatletyka na Światowych Wojskowych Igrzyskach Sportowych 2015 – skok o tyczce mężczyzn

Skok o tyczce mężczyzn – jedna z konkurencji technicznych rozegranych w dniu 8 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4664017" url="https://pl.wikipedia.org/wiki?curid=4664017" title="Mistrzostwa Świata Juniorów w Łyżwiarstwie Figurowym 2020">
Mistrzostwa Świata Juniorów w Łyżwiarstwie Figurowym 2020

 
Mistrzostwa świata juniorów w łyżwiarstwie figurowym 2020 – zawody rangi mistrzowskiej w łyżwiarstwie figurowym w kategorii juniorów, które odbywały się od 2 do 8 marca 2020 w hali Tondiraba Ice Hall w Tallinnie. Podczas zawodów rozgrywano konkurencje solistów, solistek, par sportowych oraz par tanecznych.
W konkurencji solistów zwyciężył Rosjanin Andriej Mozalow, zaś w konkurencji solistek jego rodaczka Kamiła Walijewa. Wśród par sportowych tytuł mistrzów świata zdobyli Rosjanie Apollinarija Panfiłowa i Dmitrij Ryłow, zaś w parach tanecznych reprezentanci Stanów Zjednoczonych Avonley Nguyen i Wadym Kołesnyk.
Kwalifikacje.
W zawodach mogli wziąć udział zawodnicy, którzy przed dniem 1 lipca 2019 roku: ukończyli 13 lat (tj. urodzili się do 30 czerwca 2007 roku), ale nie mieli więcej niż 19 lat (21 lat w przypadku łyżwiarzy w parach sportowych i tanecznych). Liczba dopuszczonych do startu zawodników z poszczególnych krajów jest uzależniona od miejsc, jakie reprezentanci zdobyli na ubiegłorocznych mistrzostwach. Decyzję o imiennym przydziale miejsc kraje podejmują indywidualnie. Jednakże jednym z warunków, jaki muszą spełnić wskazani zawodnicy jest osiągnięcie na 21 dni przed oficjalnymi treningami na mistrzostwach minimalnej oceny technicznej.
Na podstawie wyników Mistrzostw Świata Juniorów 2019, kraje mają prawo wystawić następującą liczbę zawodników/duetów w poszczególnych konkurencjach:
Rekordy świata.
W trakcie zawodów ustanowiono następujące rekordy świata juniorów (GOE±5):
Wyniki.
Pary taneczne.
Wzorem tańca rytmicznego było "Tea Time Foxtrot".
Medaliści.
Nota łączna.
Medaliści mistrzostw po zsumowaniu punktów za oba programy/tańce w poszczególnych konkurencjach:
Program/taniec dowolny.
Zdobywcy małych medali za drugi segment zawodów tj. program/taniec dowolny:
Program krótki/taniec rytmiczny.
Zdobywcy małych medali za pierwszy segment zawodów tj. program krótki lub taniec rytmiczny:
Bibliografia.
 
 
 
 

</doc>
<doc id="4664030" url="https://pl.wikipedia.org/wiki?curid=4664030" title="Josef Lomický">
Josef Lomický

Josef Lomický (ur. 19 lutego 1958 w Czeskich Budziejowicach) – czeski lekkoatleta, sprinter, medalista mistrzostw Europy w 1978. W czasie swojej kariery reprezentował Czechosłowację.
Zdobył brązowy medal w sztafecie 4 × 400 metrów (która biegła w składzie: Lomický, František Břečka, Miroslav Tulis i Karel Kolář) na mistrzostwach Europy w 1978 w Pradze. Zajął 7. miejsce w sztafecie 4 × 100 metrów (w składzie: Lomický, Dušan Malovec, Břečka i Kolář) na igrzyskach olimpijskich w 1980 w Moskwie.
Odpadł w eliminacjach biegu na 60 metrów i biegu na 200 metrów na halowych mistrzostwach Europy w 1982 w Mediolanie. Na halowych mistrzostwach Europy w 1984 w Göteborgu awansował do finału biegu na 60 metrów, w którym zajął 8. miejsce.
Ponieważ Czechosłowacja zbojkotowała letnie igrzyska olimpijskie w 1984 w Los Angeles, Lomický wystąpił na alternatywnych zawodach Przyjaźń-84 w Moskwie, gdzie zajął 4. miejsce w sztafecie 4 × 100 metrów i odpadł w eliminacjach biegu na 100 metrów. Odpadł w eliminacjach biegu na 60 metrów na halowych mistrzostwach Europy w 1985 w Pireusie.
Był mistrzem Czechosłowacji w biegu na 100 metrów w 1981, w biegu na 200 metrów w 1986 i 1987, w sztafecie 4 × 100 metrów w latach 1978, 1980–1982 i 1984 oraz w sztafecie 4 × 400 metrów w 1981 i 1982, wicemistrzem w biegu na 100 metrów w 1985, w sztafecie 4 × 100 metrów w latach 1983–1985, 1987 i 1988 oraz w sztafecie 4 × 400 metrów w 1979, a także brązowym medalistą w biegu na 100 metrów w 1987 oraz w biegu na 400 metrów w 1978 i 1980. W hali był mistrzem Czechosłowacji w biegu na 60 metrów w latach 1981–1984 oraz w biegu na 200 metrów w 1982 i 1983, wicemistrzem w biegu na 60 metrów w 1985 oraz w biegu na 200 metrów w 1984 i 1985, a także brązowym medalistą w biegu na 60 metrów w 1987 i w biegu na 200 metrów w 1988.
Dwukrotnie poprawiał rekord Czechosłowacji w sztafecie 4 × 400 metrów do wyniku 3:03,5 (31 lipca 1980 w Moskwie). Czas sztafety 3:03,99 z 3 września 1978 w Pradze rekordem Czech do 1997.
Rekordy życiowe Lomickiego:

</doc>
<doc id="4664032" url="https://pl.wikipedia.org/wiki?curid=4664032" title="Rafał Koschany">
Rafał Koschany

Rafał Jerzy Koschany – polski literaturoznawca, filmoznawca, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu. Redaktor naczelny kwartalnika „Kultura Współczesna”.
Życiorys.
28 czerwca 2005 obronił pracę doktorską "Przypadek jako kategoria artystyczna i egzystencjalna w literaturze i filmie", 14 maja 2018 habilitował się na podstawie oceny dorobku naukowego i pracy zatytułowanej "Zamiast interpretacji. Między doświadczeniem kinematograficznym a rozumieniem filmu". Objął funkcję adiunkta w Zakładzie Semiotyki Kultury Instytutu Kulturoznawstwa na Uniwersytecie im. Adama Mickiewicza w Poznaniu, oraz profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4664034" url="https://pl.wikipedia.org/wiki?curid=4664034" title="Nene Hatun">
Nene Hatun

Nene Hatun (ur. 1857 w Erzurumie, zm. 22 maja 1955 tamże) – turecka bohaterka narodowa, ochotniczka walcząca w obronie fortu Aziziye przeciwko wojskom rosyjskim w czasie wojny rosyjsko-tureckiej (1877-1878).
Życiorys.
Córka Hüseyina i Zelihy. Urodziła się na przedmieściach Erzurumu, we wsi Aziziye, sąsiadującej z fortyfikacjami broniącymi miasta. W czasie ataku wojsk rosyjskich na fort Aziziye (7 listopada 1877) ciężko ranny został brat Nene, Hasan i wkrótce zmarł z powodu odniesionych ran. Dwa dni później fort został zajęty przez wojska rosyjskie. Kiedy wieści o zajęciu fortu przez wroga dotarły do domu, Nene złożyła przysięgę, że pomści śmierć brata. Zostawiła w domu dwoje małych dzieci i uzbrojona w karabin swojego brata oraz siekierę przyłączyła się do kontrataku tureckiego na utracony fort. Większość atakujących stanowili miejscowi chłopi, uzbrojeni w siekiery i narzędzia rolnicze. W ataku zginęło ponad tysiąc Turków, ale pozostali wdarli się do fortu, wyłamując metalowe drzwi. W walce wręcz zginęła większość załogi rosyjskiej. Na pobojowisku znaleziono nieprzytomną Nene Hatun, która była ranna i trzymała w rękach zakrwawioną siekierę. Po wyleczeniu powróciła do rodzinnej wsi, gdzie mieszkała do końca swojego życia. W 1878 straciła męża, a jeden z jej synów zginął w czasie I wojny światowej.
Od lat 20. XX w. żyła w skrajnej nędzy, głównie dzięki wsparciu lokalnej społeczności. W 1952 została po raz pierwszy doceniona przez władze tureckie jako ostatnia żyjąca uczestniczka wojny z Rosją w latach 1877-1878. stając się gościem honorowym uroczystości odsłonięcia pomnika ku czci ofiar bitwy o Aziziye. Odwiedził ją wtedy gen. Nurettin Baransel, ówczesny dowódca 3 armii tureckiej, który nazwał ją "matką 3 armii". Od 1955 nosiła tytuł Matki Matek, dla uczczenia jej heroizmu w wojnie. Zmarła na zapalenie płuc i została pochowana na cmentarzu męczenników przy forcie, o który walczyła.
Pamięć.
W 1955 doczesne szczątki Nene Hatun spoczęły w okazałym grobowcu, opatrzonym inskrypcją przedstawiającą jej heroiczne czyny. W 1997 w Erzurum postawiono mierzący 2.5 m pomnik, przedstawiający postać kobiecą z karabinem w ręku, przepasaną pasem amunicyjnym. Druga wersja pomnika tureckiej bohaterki, odsłoniętego w 2000 przedstawia dwie postacie - mężczyznę i kobietę, przy czym kobieta niesie w ręku sztandar. Pomnik Nene Hatun odsłonięto także w Stambule. Jej postaci poświęcono dwa filmy fabularne. Pierwszy z nich - "Gazi Kadın" (Kobieta weteran) w reż. Osmana Sedena miał swoją premierę w 1973, a kolejny - "Nene Hatun: Aziziye" (reż. Avni Kütükoğlu) w 2010. Historię Nene Hatun przedstawiały także cztery filmy dokumentalne.

</doc>
<doc id="4664041" url="https://pl.wikipedia.org/wiki?curid=4664041" title="Dodge Avenger (1994)">
Dodge Avenger (1994)

Dodge Avanger – samochód sportowy klasy średniej produkowany pod amerykańską marką Dodge w latach 1994 – 2000.
Historia i opis modelu.
Model Avenger zastąpił w pierwszej połowie 1994 roku w ofercie model Daytona, powstając na wspólnej platformie koncernu Chryslera i Mitsubishi, którą wykorzystano także do skonstruowania Mitsubishi Eclipse i Galanta. 
Lifting.
W 1997 roku samochód przeszedł modernizację, w ramach której odświeżono wygląd przedniego zderzaka, a także wprowadzono zmiany w wyposażeniu i dostępnych kolorach nadwozia. Produkcję zakończono w 2000 roku - Avengera zastąpił Dodge Stratus Coupe.

</doc>
<doc id="4664050" url="https://pl.wikipedia.org/wiki?curid=4664050" title="Lekkoatletyka na Światowych Wojskowych Igrzyskach Sportowych 2015 – trójskok mężczyzn">
Lekkoatletyka na Światowych Wojskowych Igrzyskach Sportowych 2015 – trójskok mężczyzn

Trójskok mężczyzn – jedna z konkurencji rozegranych w dniu 7 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4664053" url="https://pl.wikipedia.org/wiki?curid=4664053" title="Sejm pacyfikacyjny 1699">
Sejm pacyfikacyjny 1699



</doc>
<doc id="4664055" url="https://pl.wikipedia.org/wiki?curid=4664055" title="Sin-per’u-ukin">
Sin-per’u-ukin

Sin-per’u-ukin (akad. "Sîn-per’u-ukin", w transliteracji z pisma klinowego zapisywane md30-NUNUZ-GIN-"in"; tłum. „Sin ustanowił potomstwo”) – asyryjski książę, syn Asarhaddona (681-669 p.n.e.), brat Aszurbanipala (669-627? p.n.e.).
Wzmiankowany jest w pięciu listach egzorcysty Adad-szumu-usura do króla Asarhaddona. W pierwszym z nich imię Sin-per’u-ukin wymieniane jest w nieznanym z powodu uszkodzenia tekstu kontekście. W drugim Adad-szumu-usur odpowiada pozytywnie na zapytanie króla, czy jego syn Aszur-mukin-pale’a powinien złożyć mu wizytę i czy jego brat Sin-per’u-ukin powinien mu towarzyszyć. W trzecim liście Aszur-mukin-pale’a i Sin-per’u-ukin również wzmiankowani są razem. W czwartym Adad-szumu-usur odpowiada królowi, iż zbada stan zdrowia Sin-per’u-ukina i dwóch innych osób przebywających w Nowym Pałacu. W ostatnim liście Adad-szumu-usur informuje króla, iż jego synowie Aszurbanipal, Szamasz-szuma-ukin, Aszur-etel-szame-erseti-muballissu i Sin-per’u-ukin mają się bardzo dobrze.

</doc>
<doc id="4664059" url="https://pl.wikipedia.org/wiki?curid=4664059" title="Miroslav Tulis">
Miroslav Tulis

Miroslav Tulis (ur. 23 stycznia 1951 w Šumperku) – czeski lekkoatleta, sprinter, medalista mistrzostw Europy w 1978. W czasie swojej kariery reprezentował Czechosłowację.
Specjalizował się w biegu na 400 metrów. Zajął 6. miejsce w biegu na 200 metrów i odpadł w eliminacjach biegu na 400 metrów na mistrzostwach Europy juniorów w 1970 w Paryżu.
Odpadł w półfinale biegu na 400 metrów na mistrzostwach Europy w 1971 w Helsinkach, a także w eliminacjach tej konkurencji na halowych mistrzostwach Europy w 1973 w Rotterdamie. Na mistrzostwach Europy w 1974 w Rzymie odpadł w eliminacjach sztafety 4 × 400 metrów
Zdobył brązowy medal w sztafecie 4 × 400 metrów (która biegła w składzie: Josef Lomický, František Břečka, Tulis i Karel Kolář) na mistrzostwach Europy w 1978 w Pradze, a w biegu na 400 metrów odpadł w półfinale.
Był mistrzem Czechosłowacji w biegu na 400 metrów i w sztafecie 4 × 400 metrów w latach 1971, 1972, 1974 i 1977, a także wicemistrzem w biegu na 400 metrów w 1978. W hali był mistrzem Czechosłowacji w biegu na 300 metrów w 1974.
Czterokrotnie poprawiał rekord Czechosłowacji biegu na 400 metrów do czasu 46,33 s, uzyskanego 27 sierpnia 1977 w Ostrawie i dwukrotnie w sztafecie 4 × 400 metrów do wyniku 3:03,99 z 3 września 1978 w Pradze. Ten czas sztafety był rekordem Czech do 1997.

</doc>
<doc id="4664061" url="https://pl.wikipedia.org/wiki?curid=4664061" title="Katica Ćuławkowa">
Katica Ćuławkowa

Katica Ćuławkowa (mac. Катица Ќулавкова, ur. 21 grudnia 1951 w Wełesie) – macedońska pisarka i filolog, specjalizująca się w teorii literatury oraz hermeneutyce literackiej.
Studiowała literaturę na Uniwersytecie Świętych Cyryla i Metodego w Skopju, na Sorbonie oraz Uniwersytecie w Zagrzebiu. Na tej ostatniej uczelni, w 1996 roku, uzyskała stopień doktora. Pracowała jako profesor teorii literatury, kreatywnego pisania oraz hermeneutyki literackiej na Uniwersytecie Świętych Cyryla i Metodego w Skopju.
W 1975 roku wydała pierwszy tomik poezji, zatytułowany "Błagowesti" ("Zwiastowanie"). Opublikowała piętnaście zbiorów poezji, a także siedemnaście książek dotyczących teorii literatury.

</doc>
<doc id="4664065" url="https://pl.wikipedia.org/wiki?curid=4664065" title="Wojciech Pomykało">
Wojciech Pomykało

Wojciech Franciszek Pomykało (ur. 1931) – polski pedagog, doktor habilitowany nauk społecznych w zakresie pedagogiki, nauczyciel akademicki Wyższej Szkoły Menedżerskiej w Warszawie, specjalista w zakresie teorii wychowania.
Życiorys.
Ukończył studia w Akademii Nauk Społecznych w Warszawie (1972). W 1976 uzyskał w Wyższej Szkole Pedagogicznej w Krakowie stopień naukowy doktora. W 1985 otrzymał stopień doktora habilitowanego w Instytucie Pedagogiki Ogólnej Akademii Nauk Pedagogicznych ZSRR.
W latach 1961–1989 redaktor naczelny tygodnika „Oświata i Wychowanie” (od 1970 główny organ prasowy Ministerstwa Oświaty i Wychowania.
W latach 1996–2010 był rektorem założonej przez siebie Wyższej Szkoły Społeczno-Ekonomicznej w Warszawie. 

</doc>
<doc id="4664066" url="https://pl.wikipedia.org/wiki?curid=4664066" title="Giovanni Barbagli">
Giovanni Barbagli

Giovanni Barbagli (ur. 24 czerwca 1931 w Viciomaggio w gminie Civitella in Val di Chiana, zm. 27 czerwca 2006 w Brukseli) – włoski polityk, samorządowiec i działacz rolniczy, poseł do Parlamentu Europejskiego I kadencji.
Życiorys.
Działał w organizacjach rolniczych. Od 1969 kierował stowarzyszeniem hodowców w Arezzo, a następnie organizacją rolników w Toskanii. Od 1973 prowadził spółkę Valdichiana di Arezzo, zajmującą się irygacją. Zaangażował się w działalność polityczną w ramach Chrześcijańskiej Demokracji. W 1964 został radnym miejskim w Arezzo, a w 1970 i 1975 zdobywał mandat radnego regionu Toskania. W latach 1979 uzyskał mandat posła do Parlamentu Europejskiego. Przystąpił do Europejskiej Partii Ludowej, należał do Komisji ds. Socjalnych i Zatrudnienia, Komisji Budżetowej oraz Delegacji ds. stosunków z państwami Ameryki Łacinskiej.

</doc>
<doc id="4664067" url="https://pl.wikipedia.org/wiki?curid=4664067" title="Polskie Towarzystwo Mykologiczne">
Polskie Towarzystwo Mykologiczne

Polskie Towarzystwo Mykologiczne ("PTMyk") – polska organizacja naukowa zajmująca się upowszechnianiem wiedzy mykologicznej w Polsce oraz rozwojem mykologii.
Historia.
Zebranie założycielskie Polskiego Towarzystwa Mykologicznego miało miejsce w Łodzi 5 listopada 2011. Statut powstał w 2012 roku.
Cele.
Celami PTMyk są:
Sekcje.
Towarzystwo wyłoniło szereg sekcji:
Przy towarzystwie działa Komisja ds. Polskiego Nazewnictwa Grzybów. Zajmuje się ustalaniem polskich nazw gatunków, które wskutek zmian w taksonomii zmieniły swoją nazwę naukową i nazwa polska stała się niespójna z nową nazwa naukową.
Władze.
Prezesem wybranym zgodnie ze statutem towarzystwa jest od 2020 roku Julia Pawłowska, zastępcą prezesa Małgorzata Ruszkiewicz-Michalska, skarbnikiem Monika Urbaniak, sekretarzem Kamila Kulesza. Poprzednimi prezesami były Magdalena Frąc (kadencja 2016-2020), Marta Wrzosek (kadencje 2011-2012 i 2012-2016).

</doc>
<doc id="4664068" url="https://pl.wikipedia.org/wiki?curid=4664068" title="Stadion Miejski w Ostrowie Wielkopolskim">
Stadion Miejski w Ostrowie Wielkopolskim

Stadion Miejski – stadion piłkarsko-żużlowy w Ostrowie Wielkopolskim, w Polsce. Obiekt może pomieścić 12 000 widzów. Użytkowany jest przez żużlowców klubu ŻKS Ostrovia oraz piłkarzy drużyny Ostrovia 1909. Długość toru żużlowego na stadionie wynosi 372 m, jego szerokość na prostych to 14 m, a na łukach – 17 m.
Charakterystyka.
Obiekt powstał w 1931 roku. Stadion posiadał wówczas tor żużlowy o długości 500 m oraz prowizoryczne trybuny. W 1948 roku przystosowano go do wymogów ligowych i swoje spotkania mogli rozgrywać na nim żużlowcy KM Ostrów Wielkopolski. W latach 1949 i 1950 klub ten zajął odpowiednio 2. i 3. miejsce w lidze. Jesienią 1952 roku na torze zginął lider miejscowego zespołu, Ryszard Pawlak. Był to wówczas pierwszy w Polsce śmiertelny wypadek podczas zawodów żużlowych. Zła atmosfera, jaka wytworzyła się po wypadku spowodowała wyprowadzkę klubu żużlowego do Świętochłowic.
Reaktywacja klubu żużlowego w Ostrowie Wielkopolskim nastąpiła w roku 1955. W 1959 roku klub jednak rozwiązano, by reaktywować go dopiero w roku 1979 (od 1992 roku jako Iskra Ostrów Wielkopolski, później znów jako KM Ostrów Wielkopolski, ŻKS Ostrovia i od 2017 roku jako TŻ Ostrovia).
W 1973 roku, przed dożynkami stadion przeszedł gruntowną modernizację. Kolejna modernizacja nastąpiła przed finałem Indywidualnych Mistrzostw Świata Juniorów w 2007 roku, kiedy to powstała nowa trybuna główna po stronie zachodniej, a także sztuczne oświetlenie. Poza żużlowcami na stadionie swoje mecze rozgrywają również piłkarze klubu Ostrovia 1909.
W latach 2003–2005 oraz 2007–2008 na stadionie Świadkowie Jehowy organizowali coroczne kongresy.

</doc>
<doc id="4664069" url="https://pl.wikipedia.org/wiki?curid=4664069" title="Roman Timofiejuk">
Roman Timofiejuk

Roman Timofiejuk (ur. 1953 w Sopocie) – polski artysta fotograf. Członek rzeczywisty Okręgu Gdańskiego Związku Polskich Artystów Fotografików. Członek Gdańskiego Towarzystwa Fotograficznego. Członek Bydgoskiego Towarzystwa Fotograficznego. Członek założyciel i prezes Zarządu Pomorskiego Klubu Fotografów Reklamowych. Członek Stowarzyszenia Morsy Gdyńskie, członek Stowarzyszenia Marynistów Polskich.
Życiorys.
Roman Timofiejuk studiował jest absolwentem Wyższej Szkoły Pedagogicznej w Bydgoszczy (studia w latach 1975–1979). W czasie studiów był członkiem rzeczywistym Bydgoskiego Towarzystwa Fotograficznego. Związany z gdańskim środowiskiem fotograficznym – mieszka i tworzy w Gdyni. Miejsce szczególne w jego twórczości zajmuje fotografia katalogowa, fotografia kreacyjna, fotografia krajobrazowa, fotografia portretowa, fotografia reklamowa. Fotografią artystyczną zajmuje się od połowy lat 70. XX wieku. Do swojej twórczości często wykorzystuje autorską technikę "fotoakwarelową". Po raz pierwszy zaprezentował swoje fotografie na wystawie autorskiej (fotografii konceptualnej) w 1975 roku – w Bydgoszczy. W 1975 roku został członkiem rzeczywistym Gdańskiego Towarzystwa Fotograficznego. W latach 1980–1988 był instruktorem do spraw fotografii i współorganizatorem plenerów fotograficznych (m.in. w Kadynach, Pucku, we Wielu). do końca lat 70. XX wieku uczestniczył w "Spotkaniach Młodych Fotografów" w Iławie oraz Darłowie.
Roman Timofiejuk jest autorem oraz współautorem wielu wystaw fotograficznych indywidualnych, zbiorowych, poplenerowych, pokonkursowych. Jego fotografie wielokrotnie doceniano akceptacjami, nagrodami, wyróżnieniami, dyplomami, listami gratulacyjnymi. W 1988 roku został przyjęty w poczet członków rzeczywistych Okręgu Gdańskiego Związku Polskich Artystów Fotografików (legitymacja nr 612). Od 1991 roku wykonuje wolny zawód artysty fotografa. W 1999 roku był współtwórcą Pomorskiego Klubu Fotografów Reklamowych, w którym pełnił funkcję prezesa Zarządu.
Wystawy indywidualne (wybór).
Źródło.
Projekty fotograficzne.
Źródło.

</doc>
<doc id="4664070" url="https://pl.wikipedia.org/wiki?curid=4664070" title="Glinki (Września)">
Glinki (Września)



</doc>
<doc id="4664074" url="https://pl.wikipedia.org/wiki?curid=4664074" title="Lublin R.IX">
Lublin R.IX

Lublin R.IX – polski ośmiomiejscowy samolot pasażerski w układzie dwupłatu z końca lat 20. XX wieku konstrukcji inż. Jerzego Rudlickiego, zbudowany w Zakładach Mechanicznych Plage i Laśkiewicz w Lublinie. Stanowił cywilną adaptację samolotu liniowego Lublin R.VIII. Prototyp został oblatany w kwietniu 1929 roku, jednak z powodu niskich osiągów nie został przyjęty do eksploatacji w PLL LOT i nie podjęto jego produkcji seryjnej.
Historia.
W drugiej połowie 1927 roku Ministerstwo Komunikacji ogłosiło konkurs na projekt ośmiomiejscowego samolotu pasażerskiego dla sześciu pasażerów i dwóch członków załogi, przeznaczonego do przewozu osób i towarów w krajowej komunikacji lotniczej. Do rywalizacji zgłoszono osiem projektów, wśród których znajdowały się cztery sygnowane przez PZL (T.200, T.400, T.600 i Y), jeden Podlaskiej Wytwórni Samolotów (PWS-20) i jeden z WWS Samolot (MN-2). Do konkursu przystąpiły też lubelskie Zakłady Mechaniczne Plage i Laśkiewicz z powstałym na przełomie 1927 i 1928 roku projektem inż. Jerzego Rudlickiego o oznaczeniu Lublin R.IX, będącym cywilną adaptacją samolotu liniowego Lublin R.VIII. Najlepsze miejsce w rozstrzygniętym 10 grudnia 1928 roku konkursie – II – przypadło konstrukcji inż. Zbysława Ciołkosza PWS-20. Mimo słabej oceny przez komisję konkursową, w 1928 roku rozpoczęła się budowa prototypu Lublina R.IX na zamówienie Ligi Obrony Powietrznej i Przeciwgazowej, dzięki subwencji Ministerstwa Komunikacji w wysokości 100 000 złotych. Dokumentacja została opracowana przez inż. Rudlickiego we współpracy z inżynierami: Stanisławem Glińskim, Januszem Langem, Witoldem Grabowskim, Marianem Bartolewskim i Jerzym Teisseyre. Samolot otrzymał niemal identyczne skrzydła i usterzenie jak R.VIII, nowy był natomiast spawany z rur stalowych kadłub i napęd. Prototyp został oblatany 18 kwietnia 1929 roku na fabrycznym lotnisku w Lublinie.
Od 16 maja do 30 września 1929 roku prototyp był prezentowany publiczności na Powszechnej Wystawie Krajowej w Poznaniu wraz z dwoma innymi samolotami Lublin – R.X i R.XI. W lipcu i sierpniu 1930 roku samolot eksponowano także na Międzynarodowej Wystawie Komunikacji i Turystyki w tym samym mieście (m.in. wraz z Lublinem R.XI, PWS-20T i Fokkerem F.VIIb/3m). Lublin R.IX nie został jednak przyjęty do eksploatacji w PLL LOT z powodu niższych osiągów niż używane przez LOT Fokkery F.VII/1m oraz Junkersy F.13 (szczególnie małej prędkości przelotowej), wymagając też bardziej czasochłonnej obsługi. Z tego względu nie podjęto jego produkcji seryjnej, a jedyny zbudowany egzemplarz trafił do hangaru sterowcowego w Poznaniu, gdzie po kilku latach został skasowany.
Opis konstrukcji i dane techniczne.
Lublin R.IX był jednosilnikowym, ośmiomiejscowym dwupłatem pasażerskim o konstrukcji mieszanej. Kadłub tworzyła kratownica ze spawanych rur stalowych, pokryta płótnem. Kabina załogi dwumiejscowa, odkryta, umieszczona powyżej i za znajdującą się w kadłubie ogrzewaną i wentylowaną kabiną pasażerską, wyposażoną w sześć foteli w dwóch szeregach wzdłuż okien. Drzwi do kabiny pasażerskiej usytuowane były z lewej strony kadłuba.
Płaty prostokątne, dwudźwigarowe, trójdzielne, konstrukcji drewnianej z żebrami ze sklejki; do przedniego dźwigara kryte sklejką, dalej płótnem. Płat górny o rozpiętości 17 metrów połączony był z dolnym (o rozpiętości 14 metrów) słupkami z kroplowych rur duralowych i stalowymi cięgnami o przekroju soczewkowym. Środkowa część dolnego płata podparta była do kadłuba przy pomocy zastrzałów, zaś baldachim górnego płata wsparty był na kadłubie na zbudowanej z rur piramidce. Cięciwa płatów wynosiła 2,6 metra. Powierzchnia nośna skrzydeł wynosiła 76 m². Lotki na górnym płacie, ze skrzydełkami odciążającymi Avro. Obciążenie powierzchni wynosiło 40,8 kg/m², zaś współczynnik obciążenia niszczącego miał wartość 8,5.
Długość samolotu wynosiła 12,1 metra, a wysokość 4,5 metra. Masa własna wynosiła 1814 kg, masa użyteczna 1286 kg, zaś masa całkowita (startowa) 3100 kg. Usterzenie klasyczne, drewniane, kryte płótnem, ze statecznikiem pionowym przestawialnym w locie, usztywnionym cięgnami oraz zastrzałami; stery otrzymały wyważenie aerodynamiczne. Podwozie klasyczne – podwozie główne trójgoleniowe z rur stalowych, z amortyzatorami olejowo-powietrznymi firmy Aerol, a z tyłu drewniana płoza ogonowa, amortyzowana sznurem gumowym.
Napęd stanowił chłodzony powietrzem 9-cylindrowy silnik gwiazdowy Gnome-Rhône Jupiter o mocy nominalnej 336 kW (450 KM) przy 1900 obr./min, mocy startowej 353 kW (480 KM) i masie 380 kg, napędzający stałe, drewniane, dwułopatowe śmigło ciągnące o średnicy 4,2 metra. Łoże silnika wykonane zostało z rur stalowych, osłona przodu kadłuba z blachy aluminiowej. Obciążenie mocy wynosiło 6,4 kg/KM. Zbiornik paliwa o pojemności 600 litrów umieszczony był w przodzie kadłuba za ścianą ogniową, z możliwością jego awaryjnego zrzutu. Prędkość maksymalna na poziomie morza wynosiła 175 km/h, prędkość przelotowa 145 km/h, zaś prędkość minimalna 85 km/h. Przelotowe zużycie paliwa wynosiło 120 litrów/h. Maszyna osiągała pułap 4000 metrów z prędkością wznoszenia wynoszącą 3,5 m/s. Samolot charakteryzował się rozbiegiem wynoszącym 100 metrów, zaś zasięg wynosił 700 km.
Malowanie.
Prototyp samolotu Lublin R.IX pomalowany był na kolor kremowy.

</doc>
<doc id="4664077" url="https://pl.wikipedia.org/wiki?curid=4664077" title="Boise (rzeka)">
Boise (rzeka)

Boise (ang. "Boise River") – rzeka w Stanach Zjednoczonych, w zachodniej części stanu Idaho, dopływ rzeki Snake.
Rzeka powstaje z połączenia rzek Middle Fork Boise i North Fork Boise, w Górach Skalistych, na terenie lasu narodowego Boise, na wysokości około 1060 m n.p.m. Płynie w kierunku zachodnim, przepływając przez miasta Boise (stolica stanu Idaho) i Caldwell. Do rzeki Snake uchodzi w pobliżu granicy Oregonu, na południe od miasta Nyssa, na wysokości około 670 m n.p.m. Rzeka przepływa przez zbiorniki retencyjne Arrowrock i Lucky Peak, powstałe w następstwie budowy zapór wodnych Arrowrock i Lucky Peak. Długość rzeki wynosi 164 km (około 248 km licząc od źródła Middle Fork Boise).
Nazwa Boise pochodzi od francuskiego słowa "boisé" – zalesiony.

</doc>
<doc id="4664078" url="https://pl.wikipedia.org/wiki?curid=4664078" title="Boise River">
Boise River



</doc>
<doc id="4664081" url="https://pl.wikipedia.org/wiki?curid=4664081" title="Boise (ujednoznacznienie)">
Boise (ujednoznacznienie)



</doc>
<doc id="4664082" url="https://pl.wikipedia.org/wiki?curid=4664082" title="Kościół Niepokalanego Poczęcia Najświętszej Maryi Panny w Przewozie (powiat żarski)">
Kościół Niepokalanego Poczęcia Najświętszej Maryi Panny w Przewozie (powiat żarski)



</doc>
<doc id="4664084" url="https://pl.wikipedia.org/wiki?curid=4664084" title="Zapasy na Letnich Igrzyskach Olimpijskich 2008 – styl klasyczny do 60 kg mężczyzn">
Zapasy na Letnich Igrzyskach Olimpijskich 2008 – styl klasyczny do 60 kg mężczyzn

Rywalizacja w wadze do 60 kg mężczyzn w zapasach w stylu klasycznym na Letnich Igrzyskach Olimpijskich 2008 została rozegrana 12 sierpnia. Zawody odbyły się w hali Chińskiego Uniwersytetu Rolniczego.
W zawodach wzięło udział 20 zawodników.

</doc>
<doc id="4664086" url="https://pl.wikipedia.org/wiki?curid=4664086" title="Parafia Niepokalanego Poczęcia Najświętszej Maryi Panny w Przewozie (powiat żarski)">
Parafia Niepokalanego Poczęcia Najświętszej Maryi Panny w Przewozie (powiat żarski)



</doc>
<doc id="4664088" url="https://pl.wikipedia.org/wiki?curid=4664088" title="Husajn Machluf">
Husajn Machluf

Husajn Machluf (ur. 1964 w Latakii) – syryjski polityk, od 2016 minister ds. administracji regionalnej.
Życiorys.
W 1987 uzyskał dyplom z inżynierii cywilnej na Uniwersytecie Tiszrin w Latakii. 2006-2011 był dyrektorem wydziału ds. zasobów wodnych, a w latach 2011–2016 gubernatorem Damaszku. Od 2016 roku pełni urząd ministra ds. administracji regionalnej.

</doc>
<doc id="4664091" url="https://pl.wikipedia.org/wiki?curid=4664091" title="Tassybaj Abdikarimow">
Tassybaj Abdikarimow

Tassybaj Abdikarimow (, ; ur. 1938, zm. 17 grudnia 2020 w ) – kazachski rolnik i inżynier, za pomoc Polakom odznaczony Medalem Virtus et Fraternitas.
Tassybaj Abdikarimow z zawodu był rolnikiem. Pomagał rodzinie Jabłońskich, która po 1952 została zesłana do kazachskiego sowchozu Pachta-Arał we wsi Iljicz. Mimo trudnych warunków higienicznych, chronicznego niedożywienia i ciężkiej pracy, opiekował się chorym Walentym (najstarszy syn, ur. 1932) oraz dzielił się jedzeniem z resztą rodziny. Walentemu pomagał także ukrywać jego aparat fotograficzny. Walenty, z racji rozpoczętych jeszcze przed wywózką studiów lekarskich, świadczył pomoc medyczną, czym zdobył znaczne uznanie w okolicy, gdzie brakowało lekarzy. Jabłońscy doczekali amnestii i w 1956 część rodziny wróciła do Polski. Utrzymywali później kontakt z Abdikarimowem.
Abdikarimow ukończył następnie Taszkencki Instytut Melioracji i Uprawy Bawełny. Pracował na południu Kazachstanu jako ekspert w zakresie upraw rolnych.
Za uratowanie Walentego Jabłońskiego oraz za wieloletnie sprawowanie pieczy nad miejscami pochówku Polaków zmarłych w Kazachstanie, Abdikarimow znalazł się w pierwszej grupie odznaczonych Medalem Virtus et Fraternitas. Wyróżnienie odebrał w Teatrze Polskim w Warszawie z rąk prezydenta Andrzeja Dudy. W uroczystości wzięli m.in. udział wicemarszałek Sejmu Małgorzata Gosiewska oraz minister kultury Piotr Gliński; obecny był także sam Walenty Jabłoński. Ambasador Kazachstanu w Polsce wyraził wdzięczność za ten gest.

</doc>
<doc id="4664092" url="https://pl.wikipedia.org/wiki?curid=4664092" title="Matka (kanion)">
Matka (kanion)

Matka (mac. Матка, alb. "Matkë", "Kanioni i Matkës") – kanion położony piętnaście kilometrów na południowy zachód od stolicy Macedonii Północnej, Skopje. Zajmuje powierzchnię około 5000 hektarów. Jest to jedno z najpopularniejszych miejsc rekreacyjnych w Macedonii Północnej, znajduje się tu również kilka średniowiecznych klasztorów. Jezioro Matka w obrębie kanionu Matka jest najstarszym sztucznym jeziorem w kraju.
Geologia.
W obrębie kanionu Matka znajduje się dziesięć jaskiń, z których najkrótsza ma długość 20 metrów, a najdłuższa 176 metrów. Kanion ma również dwa pionowe kanały, oba o głębokości około 35 metrów.
Jaskinia Wreło.
Jaskinia Wreło, położona na prawym brzegu rzeki Treski, została wymieniona na liście Top 77 najlepszych naturalnych miejsc na świecie w projekcie Nowe siedem cudów natury.
W jaskini można zobaczyć wiele stalaktytów, w tym jeden duży, pośrodku jaskini zwany „Szyszką sosnową” ze względu na jego kształt. Na końcu jaskini znajdują się dwa jeziora. Mniejsze z nich ma 8 metrów długości i 15 metrów głębokości, większe ma 35 metrów długości i 15–18 metrów głębokości.
Początkowa część korytarzy jaskini jest sucha, dalsza jest zalana wodą i schodzi znacznie w dół. Chociaż dokładna głębokość jaskini nie jest znana, spekuluje się, że może to być najgłębsza podwodna jaskinia na świecie.
Do jaskini można dotrzeć tylko łodzią lub kajakiem.
Biologia.
Kanion Matka to także „rezerwat” dla wielu gatunków roślin i zwierząt, również tych występujących jedynie w tym regionie. Około 20% gatunków roślin uznaje się za rzadko spotykane bądź endemiczne. Spotyka się tu także 119 gatunków dziennych i 140 gatunków nocnych motyli, w tym 77 endemitów Bałkanów. W jaskiniach kanionu spotyka się także duże skupiska nietoperzy.
Atrakcje.
Ze względu na bliskość Skopje kanion Matka jest popularnym miejscem rekreacji dla mieszkańców i turystów. Kanion jest jednym z głównych miejsc w Macedonii Północnej, gdzie można uprawiać turystykę wysokogórską. Sezon wspinaczkowy rozpoczyna się około Wielkanocy, a kończy w listopadzie. Kajakarstwo na rzece Treska jest bardzo popularnym zajęciem, podobnie jak wędkowanie, polowanie i pływanie.
Klasztory.
W kanionie znajduje się kilka historycznych kościołów i klasztorów, między innymi kościół i klasztor św. Andrzeja, który zlokalizowany jest w wąwozie rzeki Treski.
Z kolei klasztor Matki Boskiej, zbudowany w XIV wieku, znajduje się na lewym brzegu rzeki Treski.

</doc>
<doc id="4664093" url="https://pl.wikipedia.org/wiki?curid=4664093" title="Kamila Wojdyło">
Kamila Wojdyło

Kamila Barbara Wojdyło (ur. 1976) – polska psycholog, doktor habilitowany nauk społecznych, profesor nadzwyczajny w Akademii Ekonomiczno-Humanistycznej w Warszawie, specjalistka w zakresie psychologii osobowości i psychologii klinicznej (terapia poznawczo-behawioralna, uzależnienie od pracy).
Życiorys.
W 2000 roku ukończyła (z wyróżnieniem za wybitne osiągnięcia) psychologię w Instytucie Psychologii Uniwersytetu im. Adama Mickiewicza w Poznaniu. Studia doktoranckie ukończyła w 2004 na Uniwersytecie Opolskim. W 2005 uzyskała stopień naukowy doktora nauk humanistycznych na Uniwersytecie SWPS na podstawie rozprawy zatytułowanej "Pracoholizm. Niektóre wyznaczniki uporczywości działania" (promotorem pracy był Wiesław Łukaszewski). W 2017 otrzymała stopień doktora habilitowanego nauk społecznych w Instytucie Psychologii Polskiej Akademii Nauk na podstawie dorobku naukowego i rozprawy zatytułowanej "Uzależnienie od pracy (work craving) – koncepcja, tryby samoregulacji oraz implikacje teoretyczne i praktyczne." 
W niemieckiej Getyndze (2000-2001) odbyła staż naukowy w Georg-Elias-Müller Institut für Psychologie tamtejszego Uniwersytetu oraz praktykę zawodową psychologa klinicznego w Institut für Angewandte Sozialfragen. W latach 2001–2008 związana była z poradnią Erziehungs-, Familien- und Lebensberatungsstelle des Naemi-Wilke-Stiftes w Guben, gdzie pracowała klinicznie i pełniła funkcję kierownika (2004–2006). 
W okresie 2006–2014 pracowała na Uniwersytecie Gdańskim. Pełniła również funkcję biegłego sądowego przy Sądzie Okręgowym w Gdańsku. W latach 2014–2018 związana była z Instytutem Psychologii PAN, gdzie po habilitacji awansowała na stanowisko profesora nadzwyczajnego tej jednostki. Od 2018 jest profesorem nadzwyczajnym w Akademii Ekonomiczno-Humanistycznej w Warszawie.
Od 2000 prowadzi badania nad zjawiskiem pracoholizmu. W ich efekcie rozwinęła nowe podejście do uzależnienia od pracy, które nazwała "work craving". Sformułowała własną teorię uzależnienia od pracy "work craving" (2013). Mechanizm uzależnienia od pracy został lepiej poznany dzięki badaniom nad procesami regulacyjnymi work craving realizowanymi pod jej kierunkiem (2013). Opracowała również koncepcję poznawczo-behawioralną pracoholizmu (2010) oraz koncepcję osobowościowych wyznaczników pracoholizmu (2005). Jest autorką szeregu metod do diagnozy pracoholizmu i osobowości. Współpracuje m.in. z Juliusem Kuhlem z Uniwersytetu w Osnabrücku, Nicolą Baumann z Uniwersytetu w Trewirze oraz Falko Rheinbergiem z Uniwersytetu w Heidelbergu. 
Jest certyfikowanym psychoterapeutą European Association for Behavioural and Cognitive Therapies (EABTC). Od 2001 prowadzi praktykę kliniczną i psychoterapię. 
Ważniejsze publikacje.
Na dorobek publikacyjny Kamili Wojdyło składają się m.in.:
Wyróżnienia.
W 2010 uzyskała stypendium Fundacji na Rzecz Nauki Polskiej. W 2013 na zaproszenie Deutsche Gesellschaft für Psychologie i Sekcji Psychologii Biznesu Niemieckiego Stowarzyszenia Zawodowego Psychologów zaprezentowała własny dorobek i osiągnięcia naukowe na Kongresie Europejskiego Stowarzyszenia Psychologii Pracy i Organizacji w Münster oraz w 2016 - na Jubileuszowym 50. Kongresie Niemieckiego Towarzystwa Psychologii w Lipsku.
W 2015 roku została odznaczona przez Prezydenta RP w uznaniu osiągnięć naukowych i dydaktycznych Brązowym Medalem za Długoletnią Służbę przyznawanym za wzorowe, wyjątkowo sumienne wykonywanie obowiązków wynikających z pracy zawodowej w służbie Państwa..

</doc>
<doc id="4664100" url="https://pl.wikipedia.org/wiki?curid=4664100" title="Statystyki kobiet w Pucharze Świata w biegach narciarskich 2019/2020">
Statystyki kobiet w Pucharze Świata w biegach narciarskich 2019/2020

Zestawienie wyników indywidualnych osiąganych przez zawodników w zawodach Pucharu Świata w biegach narciarskich.
Legenda.
Uwagi:

</doc>
<doc id="4664101" url="https://pl.wikipedia.org/wiki?curid=4664101" title="Statystyki mężczyzn w Pucharze Świata w biegach narciarskich 2019/2020">
Statystyki mężczyzn w Pucharze Świata w biegach narciarskich 2019/2020

Zestawienie wyników indywidualnych osiąganych przez zawodników w zawodach Pucharu Świata w biegach narciarskich.
Legenda.
Uwagi:

</doc>
<doc id="4664102" url="https://pl.wikipedia.org/wiki?curid=4664102" title="Wydział Historii i Stosunków Międzynarodowych Uniwersytetu w Białymstoku">
Wydział Historii i Stosunków Międzynarodowych Uniwersytetu w Białymstoku

Wydział Historii i Stosunków Międzynarodowych Uniwersytetu w Białymstoku – jeden z 9 wydziałów Uniwersytetu w Białymstoku.
Historia.
Wydział Historii i Stosunków Międzynarodowych powstał 1 października 2019 roku w ramach przekształcenia Instytutu Historii i Nauk Politycznych istniejącego w ramach Wydziału Historyczno-Socjologiczny Uniwersytetu w Białymstoku.
Kierunki kształcenia.
Dostępne kierunki:
Struktura organizacyjna.
Wydział składa się z pięciu katedr, których kierownikami są:
Władze Wydziału.
W roku akademickim 2019/2020:

</doc>
<doc id="4664103" url="https://pl.wikipedia.org/wiki?curid=4664103" title="Muhammad al-Ahmad">
Muhammad al-Ahmad

Muhammad al-Ahmad (ur. 1961 w Latakii) – syryjski polityk, od 2016 minister kultury.
Życiorys.
W 1983 uzyskał dyplom z literatury angielskiej. W latach 1986-1988 wykładał język angielski w Centrum Nauki i Badań. W latach 2000-2016 był dyrektorem Narodowej Organizacji Filmowej. Od 2016 roku pełni urząd ministra kultury.

</doc>
<doc id="4664112" url="https://pl.wikipedia.org/wiki?curid=4664112" title="Arnaldo Colleselli">
Arnaldo Colleselli

Arnaldo Colleselli (ur. 2 września 1918 w Colle Santa Lucia, zm. 27 grudnia 1988) – włoski polityk, samorządowiec i nauczyciel, wiceminister, poseł do Izby Deputowanych (1958–1972), senator (1972–1979), poseł do Parlamentu Europejskiego I kadencji.
Życiorys.
Podczas II wojny światowej walczył w Alpach, w 1944 dostał się do niewoli niemieckiej. Przetrzymywano go w Bolzano, a później w obozie jenieckim w Laives. Ukończył studia z literaturoznawstwa i filozofii w Mediolanie, został później nauczycielem języka włoskiego i łaciny w szkole średniej.
W 1951 zaangażował się w działalność polityczną w ramach Chrześcijańskiej Demokracji. Został radnym prowincji Belluno, a także prezydentem federacji gmin górskich ("comunità montana") Agordina. Sprawował funkcję sekretarza stanu w resorcie rolnictwa w rządach Giovanniego Leone i Mariano Rumora (1968–1970). W latach 1958–1972 był członkiem Izby Deputowanych III, IV i V kadencji, natomiast od 1972 do 1979 zasiadał w Senacie VI i VI kadencji. W 1979 uzyskał mandat posła do Parlamentu Europejskiego, przystąpił do Europejskiej Partii Ludowej. Został wiceprzewodniczącym Komisja ds. Rolnictwa (1981–1984), należał też do Komisji Wspólnej PE i Parlamentu Portugalii.
Po śmierci Collesellego w 1988 założono "Fondazione Montagna e Europa" jego imienia.

</doc>
<doc id="4664114" url="https://pl.wikipedia.org/wiki?curid=4664114" title="Stanisław Dawidziuk">
Stanisław Dawidziuk

Stanisław Dawidziuk – polski pedagog, doktor habilitowany nauk społecznych, były rektor, a następnie prezydent Wyższej Szkoły Menedżerskiej w Warszawie, specjalność naukowa: przedsiębiorczość.
Życiorys.
W 1965 ukończył na Uniwersytecie Warszawskim studia na kierunku pedagogika. W 1974 na Wojskowej Akademii Politycznej im. Feliksa Dzierżyńskiego uzyskał stopień naukowy doktora nauk humanistycznych w dyscyplinie nauki o polityce. Był lektorem KC PZPR. W pierwszej połowie lat 80. został skazany na 4 lata pozbawienia wolności za łapówkarstwo i bezprawne umożliwienie uzyskania dyplomu ukończenia studiów, m.in. poprzez fałszowanie podpisów innych wykładowców. Na wolność wyszedł w 1987 r. W 2015 nadano mu w Wyższej Szkole Nauk o Zdrowiu i Pracy Socjalnej św. Elżbiety w Bratysławie stopień doktora habilitowanego nauk społecznych.
Został rektorem, prezydentem oraz profesorem nadzwyczajnym w Wyższej Szkole Menedżerskiej w Warszawie.
Pomimo wyroku i nieprawidłowości wykazanych przez NIK podczas kontroli w Wyższej Szkole Menadżerskiej, w 2005 r. prezydent Aleksander Kwaśniewski odznaczył go Krzyżem Kawalerskim Orderu Odrodzenia Polski. W 2013 r. prezydent Bronisław Komorowski pozbawił go tego orderu.

</doc>
<doc id="4664118" url="https://pl.wikipedia.org/wiki?curid=4664118" title="Wybory prezydenckie w Rumunii w 2019 roku">
Wybory prezydenckie w Rumunii w 2019 roku

Wybory prezydenckie w Rumunii w 2019 roku zostały przeprowadzone w dwóch turach – 10 i 24 listopada 2019. W ich wyniku reelekcję uzyskał urzędujący prezydent Klaus Iohannis. W drugiej turze głosowania pokonał byłą premier Viorikę Dăncilă.
Podłoże.
Klaus Iohannis wygrał wybory prezydenckie w 2014 roku i został zaprzysiężony na swoją pierwszą kadencję w dniu 21 grudnia 2014. Zgodnie z art. 83 konstytucji Rumunii „Kadencja Prezydenta Rumunii trwa pięć lat od daty złożenia przysięgi.”, urząd można sprawować przez dwie kadencje z rzędu. W czerwcu 2018 prezydent Iohannis publicznie ogłosił zamiar ubiegania się o drugą kadencję. 
System wyborczy.
Przepisy ogólne.
Głosowanie i procedurę wyborczą reguluje ustawa nr 370/2004 oraz przepis art. 81 Konstytucji Rumunii. Wybór prezydenta odbywa się w dwóch turach. Druga tura wyborów odbywa się tylko wtedy, gdy w pierwszej turze żaden z kandydatów nie zdobył 50% + 1 głosów wyborców zarejestrowanych na stałych listach wyborczych. Do zarejestrowania kandydatury, konieczne jest przedłożenie w Centralnym Biurze Wyborczym listy poparcia z podpisami co najmniej 200 000 obywateli.
Zmiany w prawie wyborczym w 2019.
Podobnie jak w ostatnich wyborach prezydenckich, także w wyborach do Parlamentu Europejskiego w 2019 wystąpiły problemy z głosowaniem Rumunów w diasporach, Stały Urząd Wyborczy (AEP) zaproponował uchylenie ustawy nr 370/2004 w sprawie wyboru prezydenta i zastąpienia go nowym aktem normatywnym, który obejmuje głosowanie przedterminowe, głosowanie korespondencyjne i uproszczenie procedur w lokalach wyborczych za granicą.
3 lipca 2019 Izba Deputowanych przyjęła, jako organ decyzyjny, 228 głosami „za”, jeden „przeciw” i 19 osób wstrzymujących się, projekt zmiany aktów normatywnych dotyczących głosowania za granicą w wyborach prezydenckich. Projekt przewiduje przedłużenie okresu głosowania do trzech dni - piątek, sobota i niedziela - dla Rumunów z diaspory. W piątek głosuje się między godzinami lokalnymi 12–21, a w sobotę i niedzielę w godzinach 7–21. Rumuni z zagranicy, którzy znajdują się w lokalu wyborczym o godzinie 21:00, kiedy ten jest zamykany, mogą głosować do godz. 23:59. Procedura przedłużenia czasu głosowania do maksymalnie 23:59 obowiązuje również w lokalach wyborczych w kraju. Jednocześnie wprowadzono głosowanie korespondencyjne, a proces głosowania został uproszczony poprzez automatyzację dodatkowych list. Według prezydenta AEP Florina Mitulețu-Buică głosowanie korespondencyjne dotyczy tylko diaspory.
28 lipca uruchomiono portal www.votstrainatate.ro, na którym Rumuni, którzy chcą głosować za granicą, mogą się wstępnie zarejestrować. Ze względu na niewielką liczbę osób, które zarejestrowały się w pierwotnym terminie (do 11 września), rząd przedłużył, w trybie nadzwyczajnym, termin do 15 września.
Kalendarz wyborczy.
Harmonogram wyborów prezydenckich został zatwierdzony przez rząd na posiedzeniu w dniu 27 sierpnia 2019: 
Kandydaci.
W ustawowym terminie (do 22 września) 27 osób ogłosiło zamiar kandydowania w wyborach prezydenckich. Ponieważ kandydatura podlegająca rejestracji przez Centralne Biuro Wyborcze (BEC) wymaga 200 000 podpisów obywateli, większość z nich odpadła. Spośród złożonych wniosków BEC odrzuciło kandydatury Mirona Cozmy, Mariei Minea, Bobby Păunescu, Nicolae Epurescu, Radu Moraru, Marin Duță i Bogdana Zamfira. BEC początkowo odrzuciło również kandydaturę biznesmena Viorela Cataramă. Sąd Konstytucyjny Rumunii (RCC) uchylił decyzję BEC i potwierdził kandydaturę Cataramy, argumentując, że BEC nie jest właściwe do ustalenia, czy podpisy pod listą poparcia są fałszywe czy prawdziwe. RCC uwzględnił również odwołania od braku rejestracji kandydatów Radu Moraru, Bogdana Zamfira i Marina Duță. Orzeczenie sądu nie było równoznaczne z rejestracją tej trójki w wyścigu prezydenckim. 24 września BEC złożyło zawiadomienie do Prokuratury Generalnej przeciwko kandydatom Viorelowi Cataramă, Mironowi Cozma, Marii Minea, Cătălin-Sorin Ivanowi, Sebastianowi Popescu, Alexandru Cumpănașu, Ninel Peia i Bobby'mu Păunescu, twierdząc, że „znaczna liczba podpisów przedstawionych na listach poparcia jako należąca do różnych osób, ma elementy oczywistego podobieństwa.
Lista kandydatów zarejestrowanych przez Centralne Biuro Wyborcze w porządku alfabetycznym:
Kampania wyborcza.
Kampania wyborcza w pierwszej turze wyborów rozpoczęła się 12 października 2019 i zakończyła 9 listopada 2019 o godz. 7:00. Kampania wyborcza drugiej tury rozpoczęła się 15 listopada 2019 (kilka godzin przed zatwierdzeniem wyników pierwszej tury przez Sąd Konstytucyjny Rumunii) i zakończyła się 23 listopada 2019 o godz. 7:00 czasu wschodnioeuropejskiego. Zgodnie z prawem rumuńskim obie kampanie muszą zakończyć się co najmniej 24 godziny przed oficjalnym rozpoczęciem głosowania.
Kontrowersje.
Kandydat Dan Barna podał do publicznej wiadomości dochody swojej żony, chociaż wcześniej utaił je w oświadczeniu majątkowym złożonym w BEC
Media opublikowały nagrania rozmów, które kandydatka Ramona Bruynseels przeprowadziła ze swoim personelem, dotyczące rzekomo podejrzanych czynów popełnionych ze środków jej kampanii przez Dana Voiculescu, nieformalnego lidera partii popierającej jej kandydaturę.
Kandydat Viorel Cataramă w wywiadzie udzielonym dla "Mediafax" odrzucił zarzuty dotyczące jego domniemanej współpracy z niesławną Securitate (wywiadem komunistycznej Rumunii). Certyfikat CNSAS potwierdza, że był informatorem, ale nie był współpracownikiem służb bezpieczeństwa.
Alexandru Cumpănașu został oskarżony o sfałszowanie dyplomu licencjata lub kłamstwo na temat ukończenia studiów wyższych. Publicznie za pośrednictwem portalu społecznościowego pokazał dyplom honorowy wydany przez Tawrijski Uniwersytet Narodowy im. Władimira Wiernadskiego na Ukrainie, ale nie udowodnił swojego statusu absolwenta uniwersytetu. Później w dokumentach złożonych w Centralnym Biurze Wyborczym wspomniał, że ukończył jedynie szkołę średnią i nie studiował na żadnym uniwersytecie.
Pierwsza debata wyborcza, w której uczestniczył Alexandru Cumpănaşu, zakończyła się skandalem. Zaproszony do Radia Rumunia Actualitati Cumpănaşu krzyczał i obrażał prawnika Daniela Ionascu, przedstawiciela kandydatki Ramony Bruynseelsa.
W programie wyborczym transmitowanym na żywo przez rumuńską publiczną stację telewizyjną TVR1 Alexandru Cumpănașu pokazał swoje umiejętności posługiwania się bronią strzelając do balonów wiszących na ścianie. Później stwierdził, że karabin maszynowy był „zabawką”.
Wyniki wyborów.
Pierwsza tura głosowania odbyła się w dniu 10 listopada 2019. Ponieważ żaden kandydat nie uzyskał poparcia ponad 50% zarejestrowanych wyborców, druga tura odbyła się dwa tygodnie później z udziałem obecnego prezydenta Klausa Iohannisa, z rządzącej Partii Narodowo-Liberalnej (PNL) i byłej premier Vioriki Dăncilă, z opozycyjnej Partii Socjaldemokratycznej (PSD), (kandydaci, którzy zajęli pierwsze i drugie miejsce w pierwszej turze) walczyli przeciwko sobie.
W drugiej turze wyborów urzędujący prezydent Klaus Iohannis z wynikiem 66,09% głosów poparcia pokonał liderkę opozycji Viorikę Dăncilă (33,91%). Frekwencja wyborcza wyniosła 54,86%.

</doc>
<doc id="4664119" url="https://pl.wikipedia.org/wiki?curid=4664119" title="Wojtek Bąkowski">
Wojtek Bąkowski



</doc>
<doc id="4664121" url="https://pl.wikipedia.org/wiki?curid=4664121" title="Lekkoatletyka na Światowych Wojskowych Igrzyskach Sportowych 2015 – bieg na 100 m przez płotki kobiet">
Lekkoatletyka na Światowych Wojskowych Igrzyskach Sportowych 2015 – bieg na 100 m przez płotki kobiet

Bieg na 100 metrów przez płotki kobiet – jedna z konkurencji biegowych rozegranych w dniach 6–7 października 2015 roku podczas 6. Światowych Wojskowych Igrzyskach Sportowych na kompleksie sportowym KAFAC Sports Complex w Mungyeongu.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Rezultaty.
Eliminacje.
Awans: trzy najlepsze zawodniczki z każdego biegu (Q), plus 2 z najlepszymi czasami (q).

</doc>
<doc id="4664128" url="https://pl.wikipedia.org/wiki?curid=4664128" title="Lottie Sleigh">
Lottie Sleigh

Lottie Sleigh – bark żeglarski zbudowany w 1852. Eksplodował 15 stycznia 1864 transportując 11 ton angielskich prochu, na rzece Mersey. Nie było ofiar śmiertelnych, ale wybuch spowodował znaczne zniszczenia w Birkenhead, a jego skutki były odczuwalne w całym Liverpoolu. Hałas eksplozji było słychać z odległości 63 km. "Lottie Sleigh" został poważnie uszkodzony i sprzedany na złom 27 stycznia. Dyskusje na temat odpowiedzialności ubezpieczeniowej za szkody majątkowe doprowadziły do wydania orzeczenia sądu, które jest ważne dla ubezpieczeniowego case law.
Statek.
"Lottie Sleigh" został zbudowany w 1852 na Wyspie Księcia Edwarda (obecnie Kanada) jako 700-tonowy bark kupiecki. Został nazwany na cześć żony pułkownika Sleigha, który posiadał ziemie na wyspie i był właścicielem terenu na którym stała stocznia. Uważa się, że figura na statku, przedstawiająca kobietę, wysoką na trzy czwarte normalnych rozmiarów, w blond włosach, białym staniku i niebieskiej sukni, przedstawia panią Sleigh. Właścicielami statku byli panowie Hatton i Cookson, którzy zamierzali wykorzystać ją do handlu z Afryką.
Wybuch.
15 stycznia 1864, gdy statek był na kotwicy na rzece Mersey w pobliżu Birkenhead, steward przewrócił puszkę oleju podczas przycinania lampy. Pożar rozprzestrzenił się szybko, ale załodze udało się opuścić statek na promie przeprawowym.
Ładunek barki – 11 ton angielskich prochu, eksplodował. Nie spowodowało to żadnych ofiar śmiertelnych, ale wyrządziło wiele szkód w Birkenhead, a tysiące szyb w Liverpoolu zostało rozbitych. Podobno zamknięte drzwi zostały otwarte przez falę uderzeniową, a większość ulicznych gazowych lamp w Liverpoolu zgasło. Według przekazów pień starego dębu Allerton został złamany przez siłę wybuchu. Mówi się, że hałas wybuchu można było usłyszeć z odległości 63 km; w rzeczy samej władze w Chester telegrafowały do Liverpoolu, by zbadać przyczynę hałasu. Figura statku, która obecnie znajduje się w kolekcji Muzeum Morskiego Merseyside, została odzyskana nieuszkodzona kilka mil od statku.
Wrak statku został wyrzucony na brzeg w New Ferry i sprzedany 27 stycznia za złom.
Prawo ubezpieczeniowe.
"Lottie Sleigh" jest znanym przypadkiem w prawie ubezpieczeniowym. Około 80 nieruchomości uszkodzonych przez eksplozję było ubezpieczonych w tej samej firmie, która wypłaciła średnio 12-13 £ każdemu z powodów. Dyrektorzy spółki zostali pozwani przez niektórych akcjonariuszy o wypłatę niepotrzebnych roszczeń, ponieważ polisy zawierały oświadczenie „że spółka nie powinna być odpowiedzialna za jakiekolwiek straty lub szkody spowodowane wybuchem, z wyjątkiem takich, które mogą wyniknąć z wybuchu gazu”. Dyrektorzy twierdzili, że przyczyną szkody był pierwotny pożar, a nie eksplozja. Sąd zgodził się z tym, pomimo ogólnej zasady ubezpieczenia "Causa Proxima Non Remota Spectatur" („należy przyjrzeć się bliższej, a nie odległej przyczynie”), która oznaczałaby, że pożar był przyczyną odległą a bezpośrednią lub natychmiastową przyczyną szkód była eksplozja. Sprawa doprowadziła również do zdefiniowania terminu „by gas” (ang. przez gaz) w prawie. Wicekanclerz Anglii zdecydował, że nie należy go interpretować szeroko, ponieważ większość eksplozji było spowodowane zapłonem gazu, a „gas” w tym kontekście oznaczać miał tylko „gaz koksowniczy”, który był wtedy dostarczany do gospodarstw domowych w celach grzewczych i oświetleniowych.

</doc>
<doc id="4664131" url="https://pl.wikipedia.org/wiki?curid=4664131" title="Józef Krasinkiewicz">
Józef Krasinkiewicz

Józef Krasinkiewicz (ur. 1944 - zm. 2 listopada 2019 w Warszawie) – polski matematyk, profesor.
Życiorys.
22 października 1971 uzyskał w Instytucie Matematycznym Polskiej Akademii Nauk stopień naukowy doktora nauk matematycznych. W 1974 został laureatem Nagrody Głównej Polskiego Instytutu Matematycznego imienia Stefana Mazurkiewicza. 20 listopada 1989 roku nadano mu tytuł profesora nauk matematycznych. W latach 1971-2013 pracował w Zakładzie Topologii Instytutu Matematycznego PAN w Warszawie. Został pochowany na cmentarzu komunalnym Północnym w Warszawie.

</doc>
<doc id="4664140" url="https://pl.wikipedia.org/wiki?curid=4664140" title="Katica Kuławkowa">
Katica Kuławkowa



</doc>
<doc id="4664141" url="https://pl.wikipedia.org/wiki?curid=4664141" title="Renzo Eligio Filippi">
Renzo Eligio Filippi

Renzo Eligio Filippi (ur. 18 września 1935 w Portogruaro) – włoski polityk, samorządowiec i menedżer, poseł do Parlamentu Europejskiego I kadencji.
Życiorys.
Zaangażował się w działalność polityczną w ramach Chrześcijańskiej Demokracji. W latach 1971–1976 i 1976–1981 zasiadał w radzie miejskiej Rzymu, od 1974 do 1976 pozostawał też asesorem ds. kultury we władzach stolicy. Był później dyrektorem departamentu w urzędzie miejskim, dyrektorem spółki komunikacyjnej Atac oraz wiceszefem przedsiębiorstwa Itacable. Został też m.in. autorem wstępów i współautorem książek dotyczących historii. W 1979 uzyskał mandat posła do Parlamentu Europejskiego, przystąpił do Europejskiej Partii Ludowej, należał do Komisji ds. Kontroli Budżetu oraz Komisji ds. Stosunków Gospodarczych z Zagranicą.

</doc>
<doc id="4664153" url="https://pl.wikipedia.org/wiki?curid=4664153" title="Ałuszta w dzień">
Ałuszta w dzień

Ałuszta w dzień (incipit "Już góra z piersi mgliste otrząsa chylaty") – jedenasty sonet z cyklu sonetów krymskich autorstwa Adama Mickiewicza. Po raz pierwszy został opublikowany w 1826 roku, natomiast dokładna data powstania poematu nie jest znana.
Miejsce w cyklu.
Sonet "Ałuszta w dzień" zgodnie z podziałem Władysława Folkierskiego jest drugim sonetem z czterech związanych w dolinami Krymu ("Bajdary", "Ałuszta w dzień", "Ałuszta w nocy", "Czatyrdah"), natomiast zgodnie z podziałem Juliusza Kleinera oraz Czesława Zgorzelskiego utwór jest pierwszym z trzech sonetów-obrazów ("Ałuszta w dzień", "Ałuszta w nocy", "Czatyrdah").
Treść sonetu.
Jedenasty sonet z cyklu został zainspirowany zwiedzaniem Ałuszty. Jednakże uwagę poety nie zwraca ani miasto ani ruiny twierdzy, ani też zamieszkujący je ludzie, a wyłącznie bogactwo orientalnej przyrody. Podróżny (jedno z wcieleń Krymskiego Pielgrzyma, człowieka o gorzkiej i skomplikowanej przeszłości, świadomego wyobcowania i samotności, który jednak zachował poznawczą ciekawość świata), utożsamiany z podmiotem lirycznym został w tym sonecie pozornie całkowicie ukryty, podobnie jak w sonecie "Bakczysaraj w nocy", jednakże jego obecność jest jednak odczuwalna poprzez obraz przyrody kształtowany w wyniku świadomej obserwacji. Dwa pierwsze czterowiersze, stanowiące część „lądową” sonetu, zbudowane są z obrazów prawdziwej przyrody Ałuszty oraz zawierają podobne środki stylistycznej: dynamizm, teatralizację obrazu natury oraz atropomorfizującą metaforę. Ośmy wers poprzez obraz „skrzydlatego całunu” wprowadza do wykreowanego obrazu atmosferę niepokoju. W podobny sposób skonstruowany jest sześciowiersz, gdzie poprzez podobny kontrast wprowadzona została również atmosfera niepokoju. Odpowiednio wykreowany obraz pozwala na pokazanie refleksji o coraz szerzej otwierających się granicach poznania ludzkiego. 
Objaśnienia poety.
„Ałuszta” – Jedno z miejsc najroskoszniejszych Krymu; tam już wiatry północne nigdy nie dochodzą, i podróżny w listopadzie szuka częstokroć chłodu pod cieniem ogromnych orzechów włoskich jeszcze zielonych.
„Rannym szumi namazem niwa” – Namaz, modlitwa Muzułmańska, którą odprawiają siedząc i bijąc pokłony.
„Jak z różańca Kalifów” – Muzułmanie używają w czasie modłów różańca, który u znakomitych osób s kosztownych bywa kamieni.
„Rubin i granaty” – Granatowe i morwowe drzewa, czerwieniejące się roskosznym owocem, są pospolite na całym brzegu południowym Krymu.
Analiza wersyfikacyjna.
Sonet jest napisany trzynastozgłoskowcem i zbudowany zgodnie z zasadami budowy sonetu poezji prowansalskiej oraz zasadami stosowanymi przez Petrarkę (czternastowierszowa struktura sonetu podzielona na dwa czterowiersze i jeden sześciowiersz), przy użyciu wyłącznie rymów żeńskich, padających na istotne dla treści sonetu słowa. W dwóch pierwszych czterowierszach układ rymów jest "abba abba", na zgodnych rymach, natomiast w sześciowierszu, rozkładającym się na dwa trójwiersze, "cdc dcd". Struktura wersyfikacyjna sonetu jest zgodna z jego strukturą wewnętrzną, dwóm pierwszym czterowierszom, będącym zamkniętymi całościami składniowymi, przeciwstawia się ostatni sześciowiersz, obejmujący czterowiersz z finałem dwuwierszowym, dla wzmocnienia puenty.
Powstanie sonetu.
Najprawdopodobniej wszystkie autografy sonetów Mickiewicza znajdowały się w albumie należącym do Piotra Moszyńskiego. Album ten, jak i kopia wykonana przez Bronisława Gubrynowicza, zaginęły po 1945 roku, w związku z czym nie można ustalić dokładnej daty jego powstania. Zgodnie z informacjami umieszczonymi w napisanej przez Władysława Mickiewicza przedmowie do tomu 1. paryskich „Dzieł” Mickiewicza sonety przed ich wydaniem zostały ocenzurowane przez Michaiła Kaczenowskiego, profesora Uniwersytetu Moskiewskiego, który dokonał mało znaczących poprawek oraz nie wyraził zgody na publikację jednego sonetu pod tytułem "Czołobitność", z którego treści zachowały się tylko dwa wersy.
Współczesna recepcja.
Sonety krymskie w momencie ukazania się drukiem wywołały burzliwą dyskusję i niejednoznaczne oceny. Najostrzejszym ich krytykiem był Kajetan Koźmian, który w liście do Franciszka Morawskiego użył na ich określenie terminu "paskudztwo", negatywnie oceniał je również Franciszek Salezy Dmochowski, natomiast pozytywnie oceniali je m.in. Maurycy Mochnacki oraz Teodozy Sierociński. Przeciwnicy uważali język sonetów za niewłaściwy, z powodu orientalizmów oraz odstępstw od norm języka literackiego, kwestionowali również formę sonetu jako nieodpowiednią dla tematu. Zwolennicy zauważyli, że cykl sonetowy stanowi romantyczny odpowiednik poematu opisowego, stanowiąc zwartą kompozycyjną całość.

</doc>
<doc id="4664161" url="https://pl.wikipedia.org/wiki?curid=4664161" title="Muzeum Sztuki Współczesnej w Skopju">
Muzeum Sztuki Współczesnej w Skopju

Muzeum Sztuki Współczesnej w Skopju (mac. Музеј на современата уметност) – muzeum założone w Skopju, w 1964 roku, po trzęsieniu ziemi, które nawiedziło miasto rok wcześniej. Projekt budynku opracowali polscy architekci (Wacław Kłyszewski, Jerzy Mokrzyński i Eugeniusz Wierzbicki) z warszawskiej grupy zwanej "Tygrysy".
Historia.
26 lipca 1963 roku w Skopju miało miejsce trzęsienie ziemi, które zniszczyło 75% zabudowy miasta. Polska postanowiła, w ramach pomocy, sfinansować projekt architektoniczny dowolnego budynku użyteczności publicznej. Władze Skopje poprosiły o projekt Muzeum Sztuki Współczesnej, ponieważ miasto otrzymało w formie darów dzieła ponad 1900 artystów z 66 krajów. Zbiorami opiekowało się założone 11 lutego 1964 roku Muzeum Sztuki Współczesnej nieposiadające stałej siedziby. Pierwszym dyrektorem muzeum w latach 1964–1976 był Boris Petkovski.
W budynku postanowiono umieścić zbiory podarowane przez państwa z całego świata. 9 stycznia 1966 roku SARP ogłosiło konkurs na projekt gmachu. Dla rozstrzygnięcia konkursu powołano jury konkursu w skład którego weszli architekci: Roman Szymborski jako przewodniczący, Jerzy Romański, Janusz Cierpiński, Jerzy Hryniewiecki, Zbigniew Ihnatowicz, Czesław Kotela oraz zastępcy Bogusław Karczewski i Jerzy Kowarski, którzy z powodu dużej liczby zgłoszonych prac zostali włączeni do zespołu jako pełnoprawni członkowie. W pracach jury konkursowego wzięło udział (bez prawa głosu) dwóch przedstawicieli Rady Narodowej Skopje: Dragoljub Stavrev i Boris Petkovski. W maju 1966 roku, spośród 89 nadesłanych prac, wybrano projekt autorstwa Wacława Kłyszewskiego, Jerzego Mokrzyńskiego i Eugeniusza Wierzbickiego. Architekci nadzorowali również budowę gmachu na miejscu, w Skopju. Rozpoczęte w lutym 1969 roku prace ukończono w 1970 roku. Muzeum zostało otwarte 1 listopada 1970 roku. Był to jeden z pierwszych gmachów użyteczności publicznej oddany do użytku w zniszczonym trzęsieniem ziemi mieście.
Zbiory.
Pierwsze dzieła sztuki podarował Skopju włoski malarz Giuseppe Santomaso oraz niemiecki grafik HAP Grieshaber. Petar Lubarda podarował wszystkie swoje prace, które były prezentowane na wystawie zorganizowanej w Jugosławii jesienią 1963 roku. Na zjeździe w Nowym Jorku Międzynarodowe Stowarzyszenie Sztuk Plastycznych (AIAP) zaapelowało do twórców z całego świata o przekazywanie dzieł do Skopje, aby w ten sposób zachęcić do odbudowy miasta. W zbiorach znalazły się między innymi grafiki Pabla Picassa.
Kolekcja dzieł polskich artystów.
W 2014 roku muzeum, z okazji otwarcia po kilkuletnim remoncie oraz 50. rocznicy powstania, wydało nowy katalog zbiorów, który przesłano również do ambasady RP w Skopju. Ówczesny ambasador i jego żona Kinga Nettmann-Multanowska odkryli, że muzeum posiada znaczną kolekcję dzieł polskich twórców. Po zbadaniu przez polskich historyków sztuki okazało się, że muzeum posiada zbiór 200 dzieł podarowanych przez 135 polskich artystów, m.in. Jana Cybisa, Jana Tarasina, Jerzego Nowosielskiego i Tadeusza Kantora.
W wyniku przeprowadzonych badań okazało się, że prace polskich artystów trafiły do Macedonii w kilku transzach. Pierwsze dzieła przekazano po apelu AIAP. Wysyłanie kolejnych w latach 1965–1967 było związane z wizytami w Jugosławii premiera Józefa Cyrankiewicza i I sekretarza PZPR Władysława Gomułki. Kolejne prace dotarły do Skopja w listopadzie 1965 roku, dalsze w czerwcu i lipcu 1966 roku, a potem w grudniu 1967 roku. Część dzieł artyści przekazali muzeum podczas prywatnych wizyt w Macedonii.
Część zbiorów (70 obrazów, rzeźb, rysunków i grafik) zgromadzonych w Muzeum Sztuki Współczesnej w Skopju pokazano w 2019 roku w krakowskim Międzynarodowym Centrum Kultury na wystawie "Skopje. Miasto, architektura i sztuka solidarności".
Opis.
Budynek muzeum ma kubaturę około 34 000 m³, w tym magazyny zajmują około 9000 m³. W przyziemiu i na niskim parterze znalazły się pracownie muzealne, magazyny, skarbiec oraz cała infrastruktura techniczna (m.in. garaże, kotłownia). Na parterze, obok hallu, umieszczono szatnię, bufet z tarasem, łazienki oraz salę wystaw stałych (520 m²) z możliwością połączenia jej z ekspozycją w plenerze. Na pierwszym piętrze znalazła się sala wystaw stałych (1500 m²) oraz mniejsza z przeznaczeniem na wystawy czasowe (430 m²). Umieszczono tam również bibliotekę, archiwum i biura. Ponadto wystawy czasowe mogą być urządzane w łączniku. W budynek wyposażono również w salę odczytowo-kinową (160 m²) i konferencyjną (30 m²).
Budynek powstał na planie kwadratu o długości krawędzi równej 42,5 m. Wzniesiony z żelbetu jest zabezpieczony przed ruchami sejsmicznymi. Większość ścian jest betonowa, przy czym zewnętrzne ściany zostały pokryte białym marmurem. Marmurowe posadzki ułożono na parterze, a na piętrze podłogi pokrywa tkanina igelitowa.

</doc>
<doc id="4664162" url="https://pl.wikipedia.org/wiki?curid=4664162" title="Ali Hamud">
Ali Hamud

Ali Hamud (ur. 1964 w Tartusie) – syryjski polityk, od 2016 minister transportu.
Życiorys.
W 1985 ukończył inżynierię cywilną na Uniwersytecie Damasceńskim. W latach 1995-2014 był szefem zarządu dróg w muhafazach Hims i Idlib oraz transportu drogowego w Hims i Tartus. 2014-2016 był dyrektorem generalnym Głównego Zarządu Transportu Drogowego. Od 2016 roku pełni urząd ministra transportu.

</doc>
<doc id="4664165" url="https://pl.wikipedia.org/wiki?curid=4664165" title="Rikitea">
Rikitea

Rikitea – centrum administracyjne i największa miejscowość Wysp Gambiera, wchodzących w skład Polinezji Francuskiej położona na Mangarevie. Do miejscowości można dostać się statkiem poprzez niewielki port oraz samolotem wykorzystując położony 8 km na wschód od miasta port lotniczy Totegegie.

</doc>
<doc id="4664167" url="https://pl.wikipedia.org/wiki?curid=4664167" title="Husajn Arnus">
Husajn Arnus

Husajn Arnus (ur. 1953 w Idlib) – syryjski polityk, od 2014 minister ds. zasobów wodnych. Premier (Prezes Rady Ministrów) Syrii od 11 czerwca 2020.
Życiorys.
W 1978 ukończył inżynierię cywilną na Uniwersytecie w Aleppo. W latach 1989–1994 był szefem Związku Inżynierów w Idlib. W latach 1992–2002 był dyrektorem Generalnej Kompanii Drogowej, a od 2002 do 2004 wiceministrem transportu. Od 2004 do 2009 pełnił urząd dyrektora generalnego Publicznego Zarządu Transportu Drogowego. W latach 2009–2011 był gubernatorem Dajr az-Zaur, a od 2011 do 2013 Al-Kunajtiry. W latach 2013–2014 zajmował stanowisko ministra ds. robót publicznych i mieszkalnictwa. Od 2014 roku pełni urząd ministra ds. zasobów wodnych.
11 czerwca 2020 został premierem Syrii.

</doc>
<doc id="4664171" url="https://pl.wikipedia.org/wiki?curid=4664171" title="Terence Marsh">
Terence Marsh

Terence Marsh (ur. 14 listopada 1931 w Londynie, zm. 9 stycznia 2018 w Los Angeles) – brytyjski scenograf filmowy.
Kariera.
Pracę w branży filmowej rozpoczął jako rysownik w podlondyńskim Pinewood Studios. Dwukrotnie zdobył Oscara za najlepszą scenografię do wystawnych produkcji historyczno-kostiumowych "Doktor Żywago" (1965) Davida Leana i "Oliver!" (1968) Carola Reeda. Był nominowany do tej nagrody również za filmy "Opowieść wigilijna" (1970) Ronalda Neame'a oraz "Maria, królowa Szkotów" (1971) Charlesa Jarrotta.
Od 1975 mieszkał w Los Angeles i pracował w Hollywood, gdzie zaprojektował dekoracje do takich filmów, jak m.in. "Polowanie na Czerwony Październik" (1990) Johna McTiernana, "Nagi instynkt" (1992) Paula Verhoevena, "Skazani na Shawshank" (1994) i "Zielona mila" (1999) Franka Darabonta.

</doc>
<doc id="4664183" url="https://pl.wikipedia.org/wiki?curid=4664183" title="Paola Gaiotti De Biase">
Paola Gaiotti De Biase

Paola Gaiotti de Biase (ur. 26 sierpnia 1927 w Neapolu) – włoska polityk i publicystka, posłanka do Parlamentu Europejskiego I kadencji, posłanka do Izby Deputowanych XII kadencji.
Życiorys.
Ukończyła studia filozoficzne. Począwszy od lat 50. opublikowała kilka książek poświęconych polityce i historii, w szczególności roli kobiet na przestrzeni dziejów. Współpracowała też z różnymi gazetami w Europie. Zaangażowała się w działalność polityczną w ramach Chrześcijańskiej Demokracji, została m.in. szefową federacji katoliczek, powiązanej z partią. W 1979 uzyskała mandat posłanki do Parlamentu Europejskiego, przystąpiła do Europejskiej Partii Ludowej, należała m.in. do Komisji ds. Młodziezy, Kultury, Edukacji, Informacji i Sportu oraz Komisji ds. Regulaminu i Petycji.
W 1984 opuściła DC, przechodząc do ruchu "Lega Democratica – Cristiani per il Socialismo e le Comunità di Base" (została później jego przewodniczącą). W 1992 została członkiem Demokratycznej Partii Lewicy, objęła w niej fotel sekretarza. Rok później wstąpiła natomiast do Cristiano Sociali. Ugrupowanie to znalazło się w koalicji Sojusz Postępowców, z listy którego w 1994 zdobyła mandat poselski. Należała w tej kadencji do Zgromadzenia Parlamentarnego Rady Europy. W 1996 związała się z ruchem "Cittadini per l'Ulivo", w tym samym roku przestała zasiadać w parlamencie.

</doc>
<doc id="4664184" url="https://pl.wikipedia.org/wiki?curid=4664184" title="Atif Naddaf">
Atif Naddaf

Atif Naddaf (ur. 1956 w okolicach Damaszku) – syryjski polityk, od 2018 minister ds. handlu wewnętrznego i ochrony konsumentów Syrii.
Życiorys.
Ukończył stomatologię na Uniwersytecie Medycznym w Kijowie z tytułem doktora. W latach 2005-2009 był gubernatorem Idlib, 2009-2012 Tartusu i 2012-2016 As-Suwajdy. W 2016 roku został wybrany na członka Zgromadzenia Ludowego. Od 2018 roku pełni urząd ministra ds. handlu wewnętrznego i ochrony konsumentów.

</doc>
<doc id="4664190" url="https://pl.wikipedia.org/wiki?curid=4664190" title="Barbara Lis">
Barbara Lis

Barbara Lis (ur. 4 lipca 1962 w Rudzie Śląskiej) – polska entomolog, heteropterolog.
Życiorys.
W 1992 ukończyła studia w Wyższej Szkole Pedagogicznej w Krakowie i uzyskała tytuł magistra, w 1997 obroniła doktorat w Muzeum i Instytucie Zoologii Polskiej Akademii Nauk w Warszawie. Jest pracownikiem Naukowym Katedry Biosystematyki Uniwersytetu Opolskiego.
Barbara Lis jako heteropterolog prowadzi badania nad morfologią i systematyką, a także taksonomią i filogenezą "Tingoidae" (prześwietlikowate). Jako pracownik naukowy Uniwersytetu Opolskiego zajmuje się również faunistyką pluskwiaków różnoskrzydłych Polski ("Heteroptera"). Opracowała przegląd faunistyczny rodziny Tingidae Polski, katalog Heteroptera Górnego Śląska oraz dwa zeszyty w serii „Klucze do Oznaczania Owadów Polski”.
Dorobek naukowy Barbary Lis stanowi 30 oryginalnych publikacji naukowych, opisy 3 rodzajów i 15 nowych gatunków pluskwiaków z rodziny Dinidoridae, Tingidae i Cantacaderidae.

</doc>
<doc id="4664196" url="https://pl.wikipedia.org/wiki?curid=4664196" title="Mistrzostwa Czterech Narodów w Łyżwiarstwie Figurowym 2020">
Mistrzostwa Czterech Narodów w Łyżwiarstwie Figurowym 2020

 
Mistrzostwa Czterech Narodów w Łyżwiarstwie Figurowym 2020 – zawody łyżwiarstwa figurowego dla reprezentantów państw Grupy Wyszehradzkiej (Czechy, Polska, Słowacja, Węgry). Zawody rozgrywano od 12 do 15 grudnia 2019 roku w Ostravar Aréna w Ostrawie. 
Kolejność miejsc zajmowanych przez reprezentantów danego kraju w każdej z konkurencji determinowała wyniki końcowe ich mistrzostw krajowych (2020) w kategorii seniorów oraz w konkurencji par sportowych i tanecznych w kategorii juniorów. 
Wśród solistów triumfował Czech Michal Březina, zaś wśród solistek reprezentantka Polski Jekatierina Kurakowa. W parach sportowych zwyciężyli jedyni zawodnicy w tej konkurencji, reprezentanci Węgier Julija Scsetyinyina i Mark Magyar. W konkurencji par tanecznych zwyciężyli reprezentanci Polski Natalia Kaliszek i Maksym Spodyriew. 
 
Terminarz.
 
Wyniki.
Kategoria seniorów.
Soliści (S).
 
Solistki (S).
 
Pary sportowe (S).
 
Pary taneczne (S).
 
Kategoria juniorów.
Pary sportowe (J).
 
Pary taneczne (J).
 
Medaliści mistrzostw krajowych.
Kategoria seniorów.
 
Kategoria juniorów.
 
Przypisy.
 
Bibliografia.
 
 
 
 

</doc>
<doc id="4664199" url="https://pl.wikipedia.org/wiki?curid=4664199" title="Monika Potokárová">
Monika Potokárová

Monika Potokárová (ur. 30 czerwca 1992 w Preszowie, zm. 25 listopada 2019 w Bratysławie) – słowacka aktorka i wokalistka.
Studiowała aktorstwo w Konserwatorium w Bratysławie, a następnie uczyła się pantomimy w praskiej Akademii Sztuk Scenicznych (HAMU). Ukończyła aktorstwo w Wyższej Szkole Sztuk Scenicznych w Bratysławie. Już w trakcie studiów działała w zespole dramatycznym Słowackiego Teatru Narodowego, którego członkinią została w październiku 2016.
W kwietniu 2019 wyszła za aktora Roberta Rotha. 25 listopada 2019, w wieku 27 lat, popełniła samobójstwo.

</doc>
<doc id="4664202" url="https://pl.wikipedia.org/wiki?curid=4664202" title="XXIII wiek">
XXIII wiek

XXII wiek ~ XXIII wiek ~ XXIV wiek
XXIII wiek – trzeci wiek trzeciego tysiąclecia według kalendarza gregoriańskiego. XXIII wiek rozpocznie się 1 stycznia 2201 roku i zakończy się 31 grudnia 2300 roku.

</doc>
<doc id="4664212" url="https://pl.wikipedia.org/wiki?curid=4664212" title="Krypty pod kościołem Niepokalanego Poczęcia Najświętszej Maryi Panny w Rawie Mazowieckiej">
Krypty pod kościołem Niepokalanego Poczęcia Najświętszej Maryi Panny w Rawie Mazowieckiej

Krypty pod kościołem Niepokalanego Poczęcia NMP w Rawie Mazowieckiej – pod rawskim kościołem przy placu Marszałka Józefa Piłsudskiego 9, znajdują się okazałe krypty, w których pochowani są mieszkający tam przed laty ojcowie jezuici, dobroczyńcy kościoła, a także zacne osobistości.
Historia.
Choć kościół swoją obecną formę przybrał dopiero na początku XVIII wieku, pod jego prezbiterium znajdują się krypty, w których zmarli chowani byli już w wieku XVII (najstarsza odkryta dotychczas trumna nosi inskrypcję roku 1650). Spoczywają tam zarówno dawniej posługujący na ziemi rawskiej jezuici, jak i zasłużeni mieszkańcy Rawy Mazowieckiej. W podziemiach zachowało się około 60 trumien. Kilka z nich pozostaje odkrytych, eksponując ciała zmarłych. Dzięki specyficznemu mikroklimatowi, który panuje w podziemiach kościoła, ciała te zachowane są w bardzo dobrym stanie (pomimo braku mumifikacji). Istotnym jest także fakt, że w kryptach tych spoczywa ostatni z rodu Kostków, z którego pochodzi patron młodzieży – święty Stanisław Kostka. 
Przedsionek krypt dostępny jest dla zwiedzających przez cały rok, natomiast całość pomieszczenia ukryta za szklaną ścianą, otwierana jest jedynie w ostatni piątek każdego miesiąca (dla maksymalnie 20 osobowych grup, wraz z przewodnikiem).
Rewitalizacja.
Krypty, wraz z muzeum parafialnym, zostały udostępnione zwiedzającym w roku 2019 jako integralna część projektu pt.: „Rewitalizacja zespołu obiektów sakralnych pod wezwaniem NPNMP w Rawie Mazowieckiej w celu rozszerzenia oferty kulturalnej Parafii”, zainicjowanego i realizowanego przez ks. Bogumiła Karpa. Inicjatywa ta spotkała się uznaniem i została wyróżniona „Nagrodą Sejmiku Województwa Łódzkiego w dziedzinie kultury”. Uroczystość wręczenia nagrody odbyła się 15 listopada 2019 roku w Teatrze im. Stefana Jaracza w Łodzi podczas specjalnej gali.

</doc>
<doc id="4664249" url="https://pl.wikipedia.org/wiki?curid=4664249" title="Lata 1900.">
Lata 1900.

Lata 1900. – określenie odnoszące się do następujących okresów:

</doc>
<doc id="4664250" url="https://pl.wikipedia.org/wiki?curid=4664250" title="Lata 1800.">
Lata 1800.

Lata 1800. – określenie odnoszące się do następujących okresów:

</doc>
<doc id="4664261" url="https://pl.wikipedia.org/wiki?curid=4664261" title="Kunin">
Kunin



</doc>
<doc id="4664269" url="https://pl.wikipedia.org/wiki?curid=4664269" title="Łapiguz (ujednoznacznienie)">
Łapiguz (ujednoznacznienie)



</doc>
<doc id="4664270" url="https://pl.wikipedia.org/wiki?curid=4664270" title="Przemysław Rotengruber">
Przemysław Rotengruber

Przemysław Rotengruber (ur. 1966) – polski filozof, doktor habilitowany nauk humanistycznych, profesor Uniwersytetu im. Adama Mickiewicza w Poznaniu .
Życiorys.
8 czerwca 1998 obronił pracę doktorską "Postulat "dialogu" jako warunku dyskursu ponowoczesnego", 28 czerwca 2012 habilitował się na podstawie oceny dorobku naukowego i monografii naukowej. Został zatrudniony na stanowisku profesora uczelni w Instytucie Kulturoznawstwa na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4664274" url="https://pl.wikipedia.org/wiki?curid=4664274" title="Mariana Suman">
Mariana Suman

Mariana Suman z domu Filip (ur. 29 lipca 1951 w Roman) – rumuńska lekkoatletka, sprinterka i biegaczka średniodystansowa, medalistka mistrzostw Europy w 1974.
Startowała z powodzeniem zarówno w biegu 400 metrów, jak i w biegu na 800 metrów. Zdobyła brązowy medal w biegu na 400 metrów na europejskich igrzyskach juniorów w 1968 w Lipsku. Odpadła w eliminacjach tej konkurencji na mistrzostwach Europy w 1971 w Helsinkach.
Zdobyła brązowy medal w biegu na 800 metrów na mistrzostwach Europy w 1974 w Rzymie, przegrywając jedynie z Lilaną Tomową z Bułgarii i Gunhild Hoffmeister z Niemieckiej Republiki Demokratycznej. Na tych samych mistrzostwach zajęła 7. miejsce w sztafecie 4 × 400 metrów. Zwyciężyła w biegu na 800 metrów w finale pucharu Europy w 1975 w Nicei. Zajęła 8. miejsce w finale tej konkurencji na igrzyskach olimpijskich w 1976 w Montrealu.
Zdobyła brązowy medal w biegu na 800 metrów na halowych mistrzostwach Europy w 1978 w Mediolanie, ulegając jedynie Ulrike Bruns z Niemieckiej Republiki Demokratycznej i Totce Petrowej z Bułgarii. Na mistrzostwach Europy w 1978 w Pradze odpadła w półfinale biegu na 800 metrów i zajęła 7. miejsce w sztafecie 4 × 400 metrów.
Suman odnosiła również sukcesy mistrzostwach krajów bałkańskich: zwyciężyła w biegu na 400 metrów w 1977 i w biegu na 800 metrów w 1974, 1976 i 1977. 
Była mistrzynią Rumunii w biegu na 400 metrów w 1970 i 1971 oraz w biegu na 800 metrów w 1975 i 1976.
Trzykrotnie poprawiała rekord Rumunii w biegu na 400 metrów do czasu 51,20 s, uzyskanego 3 sierpnia 1974 w Sofii, jeden raz w biegu na 800 metrów rezultatem 1:58,64, osiągniętym 2 sierpnia 1974 w Sofii oraz jedenastokrotnie w sztafecie 4 × 400 metrów do czasu 3:30,7 (3 września 1978 w Pradze).

</doc>
<doc id="4664287" url="https://pl.wikipedia.org/wiki?curid=4664287" title="Pirkko Helenius">
Pirkko Helenius

Pirkko Helenius (ur. 7 czerwca 1951 w Helsinkach) – fińska lekkoatletka, specjalistka skoku w dal, medalistka mistrzostw Europy w 1974.
Zdobyła brązowy medal w skoku w dal na mistrzostwach Europy w 1974 w Rzymie, przegrywając jedynie z Iloną Bruzsenyák z Węgier i Evą Šuranovą z Czechosłowacji.
Była mistrzynią Finlandii w skoku w dal w 1969, 1970, 1974 i 1977, a także w pięcioboju w 1969 i 1970, a w hali w biegu na 400 metrów w 1972 i w skoku w dal w 1973.
5 września 1970 w Helsinkach wyrównała rekord Finlandii w skoku w dal rezultatem 6,12 m. Jej rekord życiowy został ustanowiony podczas mistrzostw Europy w Rzymie 3 września 1974 i wynosił 6,59 m.

</doc>
<doc id="4664291" url="https://pl.wikipedia.org/wiki?curid=4664291" title="Paola Gaiotti de Biase">
Paola Gaiotti de Biase



</doc>
<doc id="4664294" url="https://pl.wikipedia.org/wiki?curid=4664294" title="Wydział Matematyki Uniwersytetu w Białymstoku">
Wydział Matematyki Uniwersytetu w Białymstoku

Wydział Matematyki Uniwersytetu w Białymstoku – jeden z 9 wydziałów Uniwersytetu w Białymstoku.
Historia.
Wydział Matematyczno-Przyrodniczy był jednym z trzech wydziałów, jakie powstały w filii UW w Białymstoku w 1968 roku. W jego ramach utworzono Zakład Matematyki (1968), przekształcony w 1980 roku w Instytut Matematyki. We wrześniu 1997 roku z Wydziału Matematyczno-Przyrodniczego wyodrębniono Wydział Matematyczno-Fizyczny. 20 września 2007 roku Wydział Matematyczno-Fizyczny został podzielony na Wydział Fizyki oraz Wydział Matematyki i Informatyki. Wydział Matematyki powstał 1 października 2019 roku w ramach podzielenia Wydziału Matematyki i Informatyki na Wydział Matematyki i Instytut Informatyki. 
Siedzibą Wydziału Matematyczno-Przyrodniczego był budynek przy ul. Mickiewicza 1. Zakład Matematyki miał tam do dyspozycji dwa pokoje. W pierwszej połowie lat 70. Wydział został przeniesiony na ul. Marchlewskiego 3 (dzisiaj ul. Pałacowa), a w 1982 roku na ul. Skłodowskiej-Curie 14 . Siedziba Instytutu Matematyki mieściła się natomiast od 1977 roku przy ul. Akademickiej 2. Nowo powstały Wydział Matematyczno-Fizyczny miał swoją siedzibę od 1 października 1997 do września 2014 roku przy ulicy Sosnowej 64. 1 października 2014 wydział został przeniesiony do nowo wybudowanego kampusu przy ul. Ciołkowskiego 1M (budynek przy ul. Sosnowej 64 został zburzony w październiku 2019).
Kierunki kształcenia.
Dostępne kierunki:
Struktura organizacyjna.
Wydział składa się z trzech katedr, których kierownikami są:
Władze Wydziału.
W kadencji 2020–2024:

</doc>
<doc id="4664309" url="https://pl.wikipedia.org/wiki?curid=4664309" title="Ludwik Manget">
Ludwik Manget



</doc>
<doc id="4664310" url="https://pl.wikipedia.org/wiki?curid=4664310" title="Alberto Ghergo">
Alberto Ghergo

Alberto Ghergo (ur. 23 lutego 1915 w Rzymie, zm. 1 października 1986 tamże) – włoski polityk i ekonomista, poseł do Parlamentu Europejskiego I kadencji.
Życiorys.
Ukończył studia ekonomiczne, zawodowo pracował jako dyrektor w przedsiębiorstwach. Zaangażował się w działalność polityczną w ramach Chrześcijańskiej Demokracji. W latach 60. sprawował funkcję dyrektora generalnego w ministerstwie pracy i spraw społecznych. W 1979 uzyskał mandat posła do Parlamentu Europejskiego. Przystąpił do Europejskiej Partii Ludowej, od 1983 do 1984 zasiadał w jej prezydium. Należał m.in. do Komisji ds. Środowiska Naturalnego, Zdrowia Publicznego i Ochrony Konsumentów oraz Komisji ds. Socjalnych i Zatrudnienia. Jako europoseł przygotował raport dotyczący wykorzystania ludzkich zarodków w przemyśle.
Odznaczony m.in. Medalem Schumana, nadawanym przez Europejską Partię Ludową (1988).

</doc>
<doc id="4664314" url="https://pl.wikipedia.org/wiki?curid=4664314" title="Józef Skorulski">
Józef Skorulski

Józef Skorulski herbu Kościesza odmienna – podstarości kowieński w latach 1766-1774, sędzia grodzki kowieński w latach 1765-1766.
Członek konfederacji powiatu kowieńskiego w 1767 roku.

</doc>
<doc id="4664322" url="https://pl.wikipedia.org/wiki?curid=4664322" title="Rajd Rzeszowski 1979">
Rajd Rzeszowski 1979

6. Rajd „Stomil” Rzeszowski – 6. edycja Rajdu Rzeszowskiego. Był to rajd samochodowy rozgrywany od 9 do 10 lutego 1979 roku. Była to pierwsza runda Rajdowych Samochodowych Mistrzostw Polski w roku 1979. Rajd składał się z dwudziestu jeden odcinków specjalnych. Został rozegrany na śniegu. Zwycięzcą rajdu został Maciej Stawowiak.

</doc>
<doc id="4664324" url="https://pl.wikipedia.org/wiki?curid=4664324" title="Giovanni Giavazzi">
Giovanni Giavazzi

Giovanni Giavazzi (ur. 14 kwietnia 1920 w Bergamo, zm. 30 czerwca 2019 tamże) – włoski polityk, prawnik i samorządowiec, poseł do Parlamentu Europejskiego I i II kadencji.
Życiorys.
Z wykształcenia prawnik, praktykował jako adwokat we własnej kancelarii. Zaangażował się w działalność polityczną w ramach Chrześcijańskiej Demokracji, sprawował m.in. funkcję prezydenta prowincji Bergamo i zasiadał w radzie miejskiej Bergamo. W 1979 i 1984 uzyskiwał mandat posła do Parlamentu Europejskiego. Przystąpił do Europejskiej Partii Ludowej, od 1984 do 1989 pozostawał jej wiceprzewodniczącym. Należał m.in. do Komisji ds. Gospodarczych i Walutowych oraz Polityki Przemysłowej, Komisji ds. Instytucjonalnych oraz Delegacji ds. stosunków z państwami Ameryki Łacińskiej. W 1989 odszedł z polityki. Był później dyrektorem Credito Bergamasco i Italcement (1989–2004), został też dyrektorem "Fondazione Italcementi Cav. Lav. Carlo Pesenti".

</doc>
<doc id="4664333" url="https://pl.wikipedia.org/wiki?curid=4664333" title="Dytryk I z Heimbach">
Dytryk I z Heimbach

Dytryk I z Heimbach (zm. po listopadzie 1223) – arcybiskup Kolonii i książę-elektor Rzeszy w latach 1208–1212.
Życiorys.
Dytryk w 1166 jest poświadczony jako prepozyt kolegiaty przy kościele Świętych Apostołów w Kolonii. W 1208 został wybrany arcybiskupem Kolonii. W 1209 otrzymał sakrę biskupią. Rozpoczął budowę zamku Godesburg. Pozostał wierny cesarzowi Ottonowi IV Welfowi podczas jego konfliktu z Innocentym III (także po ekskomunice cesarza w 1210) i z tego powodu został w 1212 pozbawiony urzędu. Rządy w księstwie biskupim przejął Adolf z Alteny. Dytryk przez długi czas starał się w Rzymie o jego odzyskanie, ostatecznie jednak został zastąpiony przez Engelberta z Bergu.

</doc>
<doc id="4664336" url="https://pl.wikipedia.org/wiki?curid=4664336" title="Aelfthryth">
Aelfthryth

Ælfthryth (też Elfryda, Aethelthryth, zm. 929) – księżniczka angielska, hrabina Flandrii.
Była córką Alfreda Wielkiego, króla Wessexu, i Ealhswith. W 883 lub 884 roku poślubiła Baldwina II, hrabiego Flandrii. Zmarła w 929 roku, została pochowana w opactwie św. Piotra w Gandawie, obok swojego męża, którego ciało wcześniej przeniosła tam z opactwa St. Bertin w Saint-Omer.
Dzieci.
Ælfthryth i Baldwin mieli czwórkę dzieci:

</doc>
<doc id="4664339" url="https://pl.wikipedia.org/wiki?curid=4664339" title="Andrew Carl Bennett">
Andrew Carl Bennett

Andrew Carl Bennett – (17 grudnia 1889 – 29 listopada 1971) często przedstawiany jako A.C. Bennett – amerykański wiceadmirał (ang. "rear admiral (upper half)"), oficer okrętów podwodnych.
Ukończył Annapolis w 1912. Dowódca okrętu podwodnego USS "L-11" (SS-51) na wodach irlandzkich w latach 1917-1918. Dowódca USS "R-24" (SS-101) i USS "S-16" (SS-121) w latach 1918-1922. Nauczyciel w Annapolis w 1933-1936. Dowódca krążownika USS "Savannah" (CL-42) w latach 1940-1942. Został kontradmirałem w maju 1942. Dowódca sił desantowych Amerykańskiej Floty Atlantyku w okresie lipiec 1942-luty 1943. Dowódca bazy na Islandii w 1943. 14 czerwca 1943 został dowódcą Ósmego Dystryktu Morskiego. Odszedł z US Navy w 1946.
Odznaczony Navy Cross (za działania w czasie dowodzenia "L-11") i dwukrotnie Legion of Merit (za działania w czasie II wojny światowej).
Pochowany na cmentarzu Arlington National Cemetery.

</doc>
<doc id="4664340" url="https://pl.wikipedia.org/wiki?curid=4664340" title="Kosturnica">
Kosturnica

Kosturnica (mac. "Спомен костурница") – pomnik-kaplica znajdujący się w Macedonii Północnej, w mieście Wełes. Został on poświęcony jugosłowiańskim komunistycznym partyzantom z miasta oraz gminy Wełes walczącym w czasie II wojny światowej przeciwko Niemcom i Bułgarom.
Pomysł budowy pojawił się już krótko po zakończeniu wojny, ale ostatecznie wzniesiono go dopiero w latach 1976-1979. Jako lokalizację wybrano jedno ze wzgórz otaczających centrum Wełesu, nad rzeką Wardar. W konkursie, w którym wzięli udział twórcy z całej Jugosławii, wybrano wspólną propozycję rzeźbiarza Ljubomira Denkoviḱa oraz architekta Savo Subotina. Kształt pomnika przypomina otwarty kwiat maku (symbolizujący życie i odrodzenie) - połowę stanowi otwarty przedsionek z tablicami zawierającymi nazwiska poległych i miejsca bitew, drugą część zajmuje pomieszczenie mieszczące muzeum oraz mozaikę, największą w całej Macedonii.
Pod pomnikiem umieszczono ossuarium i złożono w nim szczątki 87 bojowników, pochowanych wcześniej przy miejscowej cerkwi.
Do Kosturnicy prowadzą długie schody, poniżej których utworzono szeroki dziedziniec z amfiteatrem. W przeszłości znajdowała się tam także różana promenada ozdobiona rzeźbionymi popiersiami macedońskich bohaterów i żołnierzy, lecz po upadku komunizmu wszystkie one zostały usunięte.
Rozpad Jugosławii spowodował spadek zainteresowania obiektem. Ukradziono wiele tablic z przedsionka, zaniedbana fasada zaczęła tracić barwy, beton pękał i kruszył się. Ściany często padały ofiarą wandalizmów w postaci graffiti. Pierwszy remont przeprowadzono w 2003 roku, kolejne w latach 2013-2016. Zainstalowano również systemy bezpieczeństwa mające zapobiegać dalszemu niszczeniu.

</doc>
<doc id="4664345" url="https://pl.wikipedia.org/wiki?curid=4664345" title="Trambulină Valea Cărbunării">
Trambulină Valea Cărbunării



</doc>
<doc id="4664352" url="https://pl.wikipedia.org/wiki?curid=4664352" title="Exorigo-Upos">
Exorigo-Upos

Exorigo-Upos S.A. – producent oprogramowania, aplikacji oraz indywidualnych rozwiązań dla branży retail z siedzibą w Warszawie. Posiada oddziały i biura w Polsce, Wielkiej Brytanii, Czechach, Słowacji, Rumunii i na Ukrainie. Działa poprzez wyznaczonych dystrybutorów i przedstawicieli serwisowych na ponad 25 rynkach w Europie. Oddziały w Polsce zlokalizowane są w Gliwicach, Białymstoku, Krakowie, Poznaniu i Wrocławiu.
Działalność.
Spółka prowadzi działalność w obszarach objętych zakresem 7 dedykowanych marek:
Firma zajmuje 3. miejsce w zestawieniu firm IT o największej sprzedaży do sektora retail w Polsce (ITwiz Best 100).
Partnerstwa i certyfikaty.
Exorigo-Upos S.A. jest wieloletnim partnerem wiodących światowych producentów sprzętu i oprogramowania oraz świadczy usługi związane z wdrażaniem oprogramowania partnerskiego: Adobe, Archibus, Cisco, Epson, IBM, Microsoft, Oracle, SAP, Symphony, Toshiba, Xerox.
Firma posiada następujące certyfikaty:

</doc>
<doc id="4664353" url="https://pl.wikipedia.org/wiki?curid=4664353" title="Operacja Tonga">
Operacja Tonga

Operacja Tonga – kryptonim operacji powietrznodesantowej przeprowadzonej przez brytyjską 6 Dywizję Powietrznodesantową w dniach 5–7 czerwca 1944 r. w ramach lądowania w Normandii podczas II wojny światowej.
Spadochroniarze i oddziały piechoty szybowcowej dywizji, dowodzone przez gen. Richarda Nelsona Gale'a, wylądowali na wschodniej flance obszaru inwazji, niedaleko miasta Caen, mając do osiągnięcia szereg celów. Ich zadaniem było przejęcie dwóch strategicznie ważnych mostów nad Kanałem Caen i rzeką Orne, które miały zostać wykorzystane przez alianckie siły lądowe, aby posunąć się naprzód po lądowaniu z morza, zniszczyć kilka innych mostów, aby uniemożliwić ich użycie przez Niemców i zabezpieczyć kilka ważnych miejscowości. 6 Dywizji Powietrznodesantowej przydzielono także zadanie zniszczenia baterii artylerii nadbrzeżnej w Merville, która według alianckiego wywiadu zawierała wiele ciężkich dział, których zasięg obejmował najbliższą plażę inwazyjną (o kryptonimie Sword) i mogły one spowodować ciężkie straty wśród lądujących na niej oddziałów brytyjskich. Osiągnąwszy te cele, dywizja miała następnie stworzyć i zabezpieczyć przyczółek skupiony wokół zdobytych mostów, dopóki nie połączą się one z postępującymi siłami lądowymi aliantów.
Dywizja ucierpiała w czasie zrzutów z powodu złej pogody i błędów w nawigacji, co spowodowało, że wielu żołnierzy wylądowało daleko od ustalonych stref zrzutu, ponosząc wiele ofiar i znacznie utrudniając przeprowadzenie operacji. W szczególności 9. batalion spadochronowy, któremu przydzielono zadanie zniszczenia baterii artyleryjskiej w Merville, był w stanie zebrać tylko ułamek swojej siły, zanim w ostatniej chwili podjął atak, w wyniku czego osłabiona jednostka poniosła ciężkie straty. Jednak bateria została pomyślnie zaatakowana, a jej działa uciszone. Pozostałe cele dywizji również zostały osiągnięte pomimo napotkanych problemów.
Niewielki oddział wojsk szybowcowych z 2. batalionu Pułku Lekkiej Piechoty Oxfordshire and Buckinghamshire zabezpieczył dwa mosty nad Kanałem Caen i rzeką Orne podczas operacji Deadstick. Pozostałe mosty w okolicy zostały zniszczone przez dywizję, a wiele wsi wyzwolono już w dniu inwazji. Dywizja utworzyła przyczółek i skutecznie odpierała liczne niemieckie kontrataki, dopóki alianckie siły lądowe z plaż inwazyjnych nie osiągnęły swoich pozycji. Działania dywizji poważnie ograniczyły zdolność niemieckich obrońców do komunikowania się i organizowania obrony, dzięki czemu żołnierze z desantu morskiego nie zostali zaatakowani w ciągu pierwszych kilku godzin po wylądowaniu, kiedy byli najbardziej podatni na uderzenie nieprzyjaciela.
Tło sytuacyjne.
Genezą operacji Tonga było planowanie większej operacji Overlord, alianckiego planu inwazji i wyzwolenia okupowanej przez Niemców Francji. Projektowanie planu inwazji rozpoczęło się w maju 1943 r., kiedy prezydent Stanów Zjednoczonych Franklin Delano Roosevelt i premier Wielkiej Brytanii Winston Churchill spotkali się podczas konferencji w Waszyngtonie. Dwaj przywódcy zdecydowali, że wszystkie dostępne siły alianckie powinny zostać skoncentrowane w Wielkiej Brytanii i że należy rozpocząć planowanie inwazji na północno-zachodnią Europę. Ustalono tymczasową datę uderzenia na maj 1944 r. i nadano mu kryptonim Overlord. Wspólny anglo-amerykański personel planistyczny został przekazany pod dowództwo gen. Fredericka E. Morgana, któremu nadano tytuł szefa sztabu Supreme Allied Commander (COSSAC).
Już wczesne projekty operacji Overlord zakładały zaangażowanie sił powietrznodesantowych do wspierania oddziałów lądowych i ochrony ich stref desantu. Na przykład pomysł operacji Skyscraper zawierał koncept rozmieszczenia dwóch dywizji powietrznodesantowych na tyłach wroga w celu wsparcia desantu na plażach, który wykonać miało pięć dywizji piechoty. Jedna dywizja powietrznodesantowa wylądowałaby w pobliżu Caen, a druga na wschodnim wybrzeżu półwyspu Cotentin. „Plan C”, ambitna propozycja gen. George'a Marshalla, wymagałaby z kolei dużego desantu z powietrza nad Sekwaną, mającego na celu zredukowanie sił niemieckich o połowę podczas samego dnia inwazji. Morgan i jego personel w końcu zdecydowali, że inwazja powinna się odbyć wzdłuż trzydziestokilometrowego odcinka frontu od rzeki Orne na zachód. Ostateczny plan zakładał wykorzystanie trzech dywizji w pierwszym ataku, z siłami powietrznodesantowymi zrzuconymi wcześniej w okolicach Caen, aby zabezpieczyły lądowanie sił desantu morskiego i utrzymały teren do czasu przebicia się sił lądowych przez niemiecką obronę z plaży Sword do miasta Cean}.
Po mianowaniu gen. Bernarda Montgomery'ego na dowódcę 21 Grupy Armii i dowódcę wszystkich sił lądowych na potrzeby planowanej inwazji, plan przeszedł szereg dalszych zmian. 21 stycznia 1944 r. zmodyfikowany plan operacji Overlord został przedstawiony gen. Dwightowi D. Eisenhowerowi, który został wybrany na Naczelnego Dowódcę Alianckich Sił Ekspedycyjnych. Plan Montgomery'ego poszerzył obszar lądowania o całą linię brzegową pomiędzy rzeką Orne, a wschodnim wybrzeżem półwyspu Cotentin; pięć dywizji miało wylądować na plażach i miało być wspieranych przez trzy dywizje powietrznodesantowe, które miały wylądować po obu stronach strefy desantu morskiego, zabezpieczyć flanki i chronić żołnierzy na plażach przed niemieckim kontratakiem. Brytyjskie siły powietrznodesantowe zostały przydzielone do wschodniej flanki, a amerykańskie do zachodniej.
Preludium.
Brytyjskie przygotowania.
6 Dywizja Powietrznodesantowa pod dowództwem gen. Richarda Gale'a została wybrana do przeprowadzenia operacji powietrznodesantowych na wschodniej flance obszaru inwazji. Dywizja była świeża, została sformowana w kwietniu 1943 r., a operacja Overlord miała być jej chrztem bojowym. Przydział został ogólnie ustanowiony na poziomie dywizyjnym, bez precyzowania szczegółowych operacji, dlatego toczyła się debata na temat tego, jakie zadania jednostka ta miałaby realizować w Normandii.
Jeszcze w styczniu 1944 r. gen. Gale zauważył, że „jak dotąd nie otrzymał żadnych wskazówek do określonego zadania powietrznodesantowego” swojej jednostki i nadal pozostawiał wszystkie opcje otwarte, odzwierciedlając trwające na poziomie strategicznym dyskusje na temat szerszego planu inwazji. 17 lutego 1944 r. dowódca wszystkich brytyjskich sił powietrznodesantowych gen. Frederick Browning przybył do kwatery głównej 6 Dywizji Powietrznodesantowej, aby poinformować Gale'a o tym, co dywizja ma zrobić podczas inwazji; przedstawił plan ich działań pod kryptonimem operacja Tonga. Pierwotny plan dla tej operacji nie obejmował całej dywizji, zamiast tego wymagał użycia tylko pojedynczej brygady spadochronowej i baterii artylerii przeciwpancernej, które miały zostać dołączone do brytyjskiej 3 Dywizji Piechoty. Ta siła miałaby za zadanie przejąć mosty nad Kanałem Caen i rzeką Orne w pobliżu miast Bénouville i Ranville. Gen. Gale sprzeciwił się tak małej operacji, argumentując, że pojedyncza brygada nie byłaby w stanie osiągnąć tych celów przy tak ograniczonych zasobach ludzkich i poprosił o użycie całej dywizji. Po konsultacji ze swoimi przełożonymi, gen. Browning przystał na tę prośbę i nakazał Gale'owi rozpoczęcie planowania operacji.
Dywizji przydzielono trzy konkretne zadania do wykonania w ramach operacji Tonga, oprócz ochrony wschodniej flanki lądujących na plażach sił alianckich i przejęcia kontroli nad obszarami o strategicznym znaczeniu na wschód od Caen. Po pierwsze, jednostka miała uchwycić nietknięte dwa mosty nad Kanałem Caen i rzeką Orne w Bénouville oraz Ranville. Mosty byłyby później bronione przed kontratakami. Gale wiedział, że zdobycie mostów będzie miało kluczowe znaczenie dla zaopatrzenia i wzmocnienia jego dywizji, ale nie wiedział, że mosty nie były w stanie utrzymać masy czołgu. Po drugie, dywizja miała zniszczyć silnie ufortyfikowaną baterię artylerii nadbrzeżnej w Merville-Plage, aby nie mogła ona ostrzelać sił brytyjskich lądujących na plaży Sword. Trzecia misja polegała na zniszczeniu kilku mostów, które rozciągały się nad rzekami w pobliżu miejscowości Varaville, Robehomme, Bures i Troarn. Dywizja utrzymywałaby wówczas zajęte przez nią terytorium, do momentu odciążenia przez brytyjskie siły lądowe przemieszczające się od strony plaży.
Szczegółowe planowanie operacji Tonga rozpoczęło się w lutym, poczynając od liczby samolotów transportowych przypisanych do operacji, która była szybko zwiększana, aby pomieścić całą dywizję. Do operacji przewidziano dwie grupy powietrzne Royal Air Force (RAF). Piloci i załogi samolotów transportowych rozpoczęli następnie szkolenie przygotowawcze w formacji i specjalistyczne szkolenie załóg lotniczych, aby upewnić się, że spełniają wymagania dotyczące tej operacji. 6 Dywizja Powietrznodesantowa przeprowadziła kilka ćwiczeń lądowania z powietrza na dużą skalę, wykorzystując je do znalezienia najskuteczniejszego sposobu rozmieszczenia grupy w sile brygady na jednej lub kilku strefach lądowania. 6 lutego 3 Brygada Spadochronowa podjęła manewry, podczas których została zrzucona przez 98 samolotów transportowych. Pod koniec marca w ćwiczeniach "Bizz II" użyto 284 samolotów, w których całą dywizję zrzucono na spadochronach lub desantowano przy użyciu szybowców. Wreszcie, od 21 do 26 kwietnia, w ćwiczeniach "Mush" wykorzystano ok. 700 maszyn do desantowania brytyjskiej 1 Dywizji Powietrznodesantowej oraz polskiej 1 Samodzielnej Brygady Spadochronowej przeciwko 6 Dywizji Powietrznodesantowej (która poruszała się pieszo, odgrywając rolę sił nieprzyjaciela), w pierwszej symulacji pełnej operacji powietrznodesantowej.
W miarę zbliżania się terminu operacji, szkolenie stawało się coraz bardziej intensywne. Jednostki szybowcowe codziennie spędzały godziny w powietrzu krążąc po lotniskach, ćwicząc manewry wymagane do lądowania przy mostach nad rzeką Orne i Kanałem Caen, rzeką Dives i baterią Merville. Gdy piloci przećwiczyli to wystarczająco wiele razy w ciągu dnia, zostali skierowani na operacje nocne. Na lądowiskach używanych przez dywizję wzniesiono dziesiątki słupów podobnych do tych w Normandii, a jednostki saperskie sprawdziły, jak szybko potrafią zniszczyć te przeszkody. Batalion wyznaczony do zneutralizowania baterii w Merville spędził dwa tygodnie w specjalnym obozie, gdzie zbudował replikę baterii i przeprowadził kilka prób ataku na nią. Z kolei siły przypisane operacji Deadstick, czyli przechwycenia mostów nad rzeką Orne i Kanałem Caen zostały przeniesione do Exeter. Tam żołnierze przeprowadzali intensywne ćwiczenia wokół rzeki Exe i pobliskiego kanału, który imitował ich prawdziwy cel. Piloci szybowców i samolotów transportowych byli również stale zapoznawani z tysiącami map i fotografii stref lądowania i okolic, a także dziesiątkami modeli stref zrzutu i głównych celów, takich jak mosty, czy bateria Merville. Na podstawie zdjęć z rozpoznania powietrznego wykonano kolorowy film, który odtwarzany z prawidłową prędkością i wysokością nad modelami w skali, realistycznie symulował ścieżki, którymi pilot będzie podążać w kierunku stref lądowania.
Przygotowania niemieckie.
6 Dywizji Powietrznodesantowej mogły się przeciwstawić formacje armii niemieckiej stacjonujące w okolicach Caen i rzeki Orne. Do czerwca 1944 r. składały się one z 709 i 716 Dywizji Piechoty; obie były formacjami okupacyjnymi, których siłę ludzką tworzyli żołnierze o niskiej kategorii medycznej, przymusowo wcieleni na obszarze ZSRR lub Europy Środkowej. Obie dywizje były wyposażone w różnorodne, zdobyczne działa przeciwpancerne i artylerię, a także niewielką liczbę czołgów niemieckich i francuskich oraz działa samobieżne. Żadna z tych jednostek nie została oceniona jako poważny przeciwnik, a wywiad aliancki oceniał je na 40 proc. wydajności w porównaniu z liniowymi dywizjami niemieckiej piechoty w obronie i 15 proc. w ataku. Wywiad wskazał również, że w okolicy znajdowały się dwie kompanie pancerne, podobnie jak szereg formacji piechoty utworzonych "ad hoc" ze słuchaczy jednostek szkoleniowych. W pobliżu Caen, jako wsparcie dla dywizji okupacyjnych, stacjonowała 21 Dywizja Pancerna. 125 Pułk Grenadierów Pancernych kwaterował w Vimont, na wschód od Caen, a 2. batalion 192 Pułku Grenadierów Pancernych, znajdował się w Cairon na zachód od Kanału Caen i mostów na rzece Orne. Chociaż była to nowa formacja, wyposażona w asortyment starszych czołgów i innych pojazdów pancernych, to jej rdzeń stanowili weterani Afrika Korps. Dalej znajdowała się Dywizja Panzer Lehr, z siedzibą w Chartres, niecały dzień marszu od tego obszaru. Zagrożeniem dla sił powietrznodesantowych była także 12 Dywizja Pancerna SS „Hitlerjugend”, z kwaterą w Lisieux, co do której uważano, że może ona przybyć w rejon lądowania w ciągu 12 godzin. Dywizja posiadała dużą liczbę czołgów i dział samobieżnych, w tym Pantery.
Na rozkaz feldmarsz. Erwina Rommla siły niemieckie zbudowały wiele statycznych pozycji obronnych i przeszkód. Rommel został mianowany Generalnym Inspektorem Obrony Wybrzeża i dowódcą Grupy Armii B w listopadzie 1943 r. z rozkazu Adolfa Hitlera. Po przybyciu do Normandii, Rommel ocenił istniejące systemy obronne w regionie i natychmiast rozpoczął prace nad ich poprawą, szczególnie tych położonych w głębi lądu, ponieważ uważał, że nie więcej niż 30 proc. niemieckiej obrony jest należycie przygotowana. Podjęto środki, takie jak podłożenie dużej liczby min w celu utworzenia pól minowych, a także wzniesienia tak zwanych "szparagów Rommla", systemu połączonych drutem masztów o wysokości do dwóch metrów, z których wiele było splecionych z minami lub innymi pułapkami mającymi na celu niszczenie szybowców oraz zabijanie lub ranienie przenoszonych przez nie oddziałów powietrznodesantowych. Rommel zauważył w swoim dzienniku, po inspekcji jednego z obszarów, że dywizja umieściła w ziemi ponad 300 tys. pali, aby powstrzymać lądowania z powietrza, a cały korpus wbił ich ponad 900 tys. Bateria artyleryjska w Merville była szczególnie silnie ufortyfikowana. Od plaży chroniło ją ok. trzydziestu bunkrów, a także stanowisko obserwacyjne, a sama bateria zawierała bunkier ze stanowiskiem dowodzenia baterią, dwoma blokhauzami, lekkim działkiem przeciwlotniczym i czterema kazamatami działowymi mogącymi pomieścić artylerię o kalibrze do 150 mm. Cała bateria zajmowała obszar o średnicy około 400 metrów i była otoczona wewnętrznym obwodem drutu kolczastego, polem minowym oraz zewnętrznym obwodem drutu kolczastego, a także rowem przeciwczołgowym.
Bitwa.
Start.
Operacja Tonga rozpoczęła się 5 czerwca o godz. 22:56, kiedy sześć ciężkich bombowców Handley Page Halifax wystartowało z lotniska RAF Tarrant Rushton holując sześć szybowców Horsa przenoszących siły przeznaczone do wykonania operacji Deadstick; składały się one z kompanii D, 2. batalionu Pułku Lekkiej Piechoty Oxfordshire and Buckinghamshire (część 6 Brygady Spadochronowej, ale dołączonej do 5 Brygady Spadochronowej na wczesnym etapie inwazji) wzmocnionej dwoma dodatkowymi plutonami z kompanii B i grupą saperów z Royal Engineers pod dowództwem mjr. Johna Howarda, których zadaniem było zdobycie mostów nad Kanałem Caen i rzeką Orne. Kilka minut później, między 23:00 a 23:20, wystartowało sześć transportowców Armstrong Whitworth Albemarle przenoszących "Pathfinders" z 22. samodzielnej kompanii spadochronowej, którzy mieli naprowadzać samoloty na ich strefy zrzutu. Kolejne szesnaście Albemarlesów podążyło za transportami przenoszących "Pathfinders", transportując elementy 9. batalionu spadochronowego, kanadyjskiego 1. batalionu spadochronowego i kwaterę główną 3 Brygady Spadochronowej.
Trzydzieści minut później reszta transportowców z dywizją na pokładzie zaczęła startować. Siły uderzeniowe zostały podzielone na trzy fale. Pierwsza składała się z 239 transportowców Douglas C-47 Skytrain i Short Stirling, a także siedemnastu szybowców Horsa, przewożących większość 3 i 5 Brygady Spadochronowej oraz ich ciężki sprzęt. Siły te miały wylądować w wyznaczonych strefach zrzutu o godz. 00:50. Druga fala miała przybyć o 3:20 i składała się z 65 szybowców Horsa oraz czterech szybowców Hamilcar transportujących kwaterę główną dywizji oraz baterię przeciwpancerną. Ostatnia fala składała się z trzech szybowców Horsa przenoszących saperów i żołnierzy 9. batalionu spadochronowego, którzy mieli wylądować w okolicach baterii Merville o 4:30.
Operacja Deadstick.
Pierwszą jednostką 6 Dywizji Powietrznodesantowej, która wylądowała w Normandii, była kompania mjr. Howarda przeznaczona do operacji Deadstick. Siły te wylądowały na sześciu szybowcach w ciągu pięciu minut (o godz. 00:15 do 00:20); trzy z nich usiadły w pobliżu mostu na Kanale Caen, a dwa w okolicach mostu na rzece Orne; ostatni szybowiec wylądował ok. 13 km dalej z powodu błędu nawigacyjnego. Po wylądowaniu, oddziały wyszły z ukrycia i zaatakowały niemieckie pozycje. Na moście nad Kanałem Caen Brytyjczycy szturmowali niemieckie stanowiska w okopach, zlikwidowali wartowników i wrzucili granaty do betonowego bunkra, w którym znajdował się detonator potrzebny do odpalenia ładunków wybuchowych na moście. Na przeprawie nad rzeką Orne gniazdo karabinu maszynowego zostało stłumione ogniem moździerzowym, co zakończyło zorganizowany opór. Oba mosty zostały zabezpieczone w ciągu piętnastu minut kosztem utraty jednego zabitego i dwóch rannych. Odkryto również, że mosty nie były zaminowane materiałami wybuchowymi, jak sądzono w czasie przygotowań do operacji.
Kiedy żołnierze Howarda czekali na lądowanie reszty dywizji i przybycie 7. batalionu spadochronowego w celu wzmocnienia ich pozycji, musieli odeprzeć kilka spontanicznych prób odbicia mostów przez Niemców. O 1:30 dwa niemieckie czołgi próbowały wjechać na most, ale zostały odparte poprzez zniszczenie jednego z nich pociskiem z granatnika PIAT.
"Pathfinders".
Siły biorące udział w operacji Deadstick zostały wyprzedzone jedynie przez zespoły "Pathfinders" z 22. samodzielnej kompanii spadochronowej, których zadaniem było wyznaczenie stref zrzutu i stref lądowania dla reszty dywizji. Ze względu na duże zachmurzenie i błędy w nawigacji, tylko jeden zespół został zrzucony w odpowiednim miejscu. Samoloty przenoszące resztę wojsk musiały wykonać od dwóch do trzech okrążeń nad swoimi strefami zrzutu, zanim spadochroniarze wyskoczyli z samolotów. "Pathfinders" przypisani do Stefy Desantu N zostali zrzuceni w przypadkowym miejscu i przez trzydzieści minut nie udało im się dostać do właściwej strefy zrzutu. Jedna z drużyn przydzielonych do Strefy Lądowania K omyłkowo zeskoczyła na Strefę Lądowania N i nie zdając sobie sprawy z błędu, ustawiła radiolatarnię i światła obrysowe, które spowodowały, że pewna liczba spadochroniarzy wylądowała w niewłaściwej strefie zrzutu. Grupa "Pathfinders" przypisana do Strefy Lądowania K, dowodzona przez por. Boba Midwooda jako jedyna z pełnym sukcesem wykonała swoje zadnie. Natomiast najgorszy los spotkał zespół "Pathfinders" należący do 9. batalionu spadochronowego, wyznaczony do oznaczenia strefy zrzutu dla jednostki, której zadaniem było zniszczenie baterii w Merville. Grupa ta została całkowicie zniszczona przez bratobójczy ogień, gdy nalot ciężkich bombowców Avro Lancaster nie trafił w pozycje wroga, lecz zbombardował teren, na którym przebywał zespół.
5 Brygada Spadochronowa.
Ze względu na błędy w oznaczaniu Strefy Lądowania N, 5 Brygada Spadochronowa bryg. Nigela Poetta została rozproszona i nieprawidłowo zrzucona. Jednostki wchodzące w skład 7. batalionu spadochronowego były tak bardzo rozproszone, że do godziny 3:00 nad ranem dowódca batalionu miał pod komendą tylko około 40 proc. żołnierzy batalionu, chociaż w ciągu dnia i nocy odnajdywało się coraz więcej ludzi. Spadochroniarze znaleźli stosunkowo niewiele pojemników z zapasami, co oznacza, że posiadali niewiele ciężkiej broni i zestawów radiowych. Jednak 7. batalionowi udało się spotkać z 2. batalionem Pułku Lekkiej Piechoty Oxfordshire and Buckinghamshire oraz ustanowić obronę przed niemieckimi kontratakami. Pierwsze zorganizowane reakcje Niemców na zdobycie mostów miały miejsce pomiędzy 5:00 a 7:00 rano i składały się z izolowanych oraz często nieskoordynowanych ataków czołgów, samochodów pancernych i piechoty, które nasilały się w ciągu dnia. O 10:00 samoloty Luftwaffe próbowały zniszczyć most na Kanale Caen. Samotna maszyna zrzuciła bombę o masie 450 kg, która nie detonowała. Ponadto dwie niemieckie kanonierki próbowały zaatakować most, lecz także zostały odparte.
W miarę upływu dnia 2. batalion 192 Pułku Grenadierów Pancernych kontratakował w rejonie Bénouville, próbując przedostać się na mosty. Siły z operacji Deadstick oraz wspierający ich 7. batalion spadochronowy utrzymały swoje pozycję, niszcząc lub uszkadzając 13 z 17 czołgów biorących udział w ataku. Wojska brytyjskie ruszyły potem do Bénouville i wybiły zajmujących miasto Niemców, idąc od domu do domu. Do południa większość zaginionych żołnierzy z 7. batalionu spadochronowego dotarła do mostów. Pomimo uporczywości niemieckich kontrataków, batalion i siły z operacji Deadstick były w stanie utrzymać mosty do 19:00, kiedy przybyła szpica brytyjskiej 3 Dywizji Piechoty, która wylądowała rano na plaży Sword i zaczęła przejmować pozycje żołnierzy wojsk powietrznodesantowych. Proces ten zakończył się ok. godz. 1:00 7 czerwca.
Pozostałe dwa bataliony brygady, 12. i 13., również zostały bardzo rozproszone po swoim zrzucie o godz. 00:50. Gdy obie jednostki dotarły punktów spotkania, żadna z nich nie miała więcej niż 60 proc. swojej etatowej siły, chociaż małe grupy spadochroniarzy dołączały do batalionów w ciągu dnia. Oba bataliony miały za zadanie zabezpieczyć obszar wokół Strefy Lądowania N i dwóch mostów zdobytych podczas operacji Deadstick, zadanie to było znacznie trudniejsze, ponieważ jednostki rozproszono po całym obszarze. Misja 12. batalionu spadochronowego polegała na zabezpieczeniu wioski De Bas de Ranville, co zrobiła do godziny 4:00. 13. batalion spadochronowy miał przejąć miasto Ranville, które osiągnął mniej więcej w tym samym czasie, choć napotykał znacznie cięższy opór. Jedna kompania z 13. batalionu spadochronowego została oddelegowana, aby pozostać w strefie zrzutu batalionu i zapewnić ochronę kompanii saperów. Ta ostatnia miała zwalić słupy i rozbroić ładunki wybuchowe znajdujące się w okolicy, aby kwatera główna 6 Dywizji Powietrznodesantowej mogła bezpiecznie wylądować. Dwa bataliony utrzymywały swoje obszary odpowiedzialności, dopóki nie zluzowały ich siły lądowe zbliżające się z plaż. 12. batalion spadochronowy został ostrzelany przez moździerze i artylerię oraz odparł dwa niemieckie kontrataki 125 Pułku Grenadierów Pancernych. Pierwszy z nich został odparty po zniszczeniu czołgu i wzięciu kilku jeńców, a drugi dzięki wyładowanej z szybowca artylerii przeciwpancernej.
3 Brygada Spadochronowa.
3 Brygada Spadochronowa bryg. Jamesa Hilla, przypisana do Strefy Lądowania K, zaczęła lądować w tym samym czasie, co główne elementy 5 Brygady Spadochronowej i borykała się z podobnymi problemami. Wszystkie jej jednostki składowe zostały rozproszone na dużym obszarze z powodu błędów w nawigacji, dużego zachmurzenia i niepoprawnie oznaczonych przez "Pathfinders" kilku stref zrzutu.
8. batalion spadochronowy, którego zadaniem było zniszczenie dwóch mostów w pobliżu Bures i trzeciego w Troarn, został bardzo rozproszony, a pewna liczba jego spadochroniarzy wylądowała w rejonie operacyjnym 5 Brygady Spadochronowej. Gdy jego dowódca, bryg. Alastair Pearson przybył do punktu zbiórki batalionu o 1:20, zastał tam tylko trzydziestu spadochroniarzy i małą grupę saperów z jeepem i przyczepą. Do 3:30 liczba ta wzrosła do nieco ponad 140 spadochroniarzy, ale wciąż nie było wystarczającej ilości saperów, aby wysadzić wszystkie trzy mosty. Dlatego Pearson postanowił wysłać niewielki oddział, aby zburzył przeprawy w Bures i poprowadzić resztę batalionu do skrzyżowania na północ od Troarn, gdzie poczekałby na kolejne posiłki przed realizacją zadania. Żołnierze wysłani do Bures odkryli, że oba mosty zostały już wysadzone przez inną grupę saperów, która dotarła tam kilka godzin wcześniej i w ten sposób dołączyła ona do batalionu pod Troarn, który teraz powiększył się o kolejnych pięćdziesięciu ludzi. Grupa zwiadowcza i grupa saperów została następnie wysłana do Troarn, aby sprawdzić stan tamtejszego mostu. Oddziały te znalazły się pod ostrzałem z zajmowanego przez Niemców domu w pobliżu mostu. Po krótkiej wymianie ognia spadochroniarze wzięli do niewoli wielu Niemców z 21 Dywizji Pancernej. Siły powietrznodesantowe podeszły następnie do mostu, który, jak się okazało, został już wcześniej uszkodzony. Kiedy saperzy pogłębili uszkodzenia mostu, używając swoich materiałów wybuchowych, siły zwiadowcze wycofały się z powrotem do reszty batalionu na skrzyżowaniu. Po osiągnięciu celu batalion przesunął się na północ i zajął pozycje w pobliżu Le Mesnil, aby poszerzyć przyczółek utworzony przez dywizję.
Kanadyjskiemu 1 batalionowi spadochronowemu przydzielono, jako główne zadanie, wysadzenie dwóch mostów: jednego w Varaville i drugiego w Robehomme. Podobnie jak reszta jednostek dywizji, batalion został rozproszony po całym obszarze operacyjnym. Jedna grupa spadochroniarzy wylądowała 16 km od swojej strefy zrzutu, a inna w niewielkiej odległości od plaż inwazyjnych. Wiele żołnierzy zrzucono na zalane obszary wokół Varaville i kilkoro z nich utonęło pod ciężarem sprzętu. Grupa żołnierzy ruszyła w kierunku mostu Robehomme, spotykając i gromadząc po drodze kilka innych grup spadochroniarzy i saperów, po czym dotarła do mostu, który był nietknięty. Do 3:00 nad ranem saperzy, których zadaniem było zburzenie przeprawy, nie dotarli, więc spadochroniarze zebrali niewielką ilość indywidualnych materiałów wybuchowych i za ich pomocą uszkodzili most. Saperzy w końcu przybyli o 6:00 rano i dokończyli niszczenie mostu pod osłoną spadochroniarzy. 
Tymczasem inna kompania próbowała pokonać garnizon w Varaville i zniszczyć pozycje broni ciężkiej, zburzyć most nad rzeką Divette, a także zniszczyć nadajnik radiowy. Jednak jednostka ta była poważnie osłabiona po niecelnych zrzutach, mając do dyspozycji tylko małą część z etatowych 100 żołnierzy. Mała grupa, prowadzona przez dowódcę kompanii, zaatakowała umocnienia pod Varaville, które obsadziło dziewięćdziesięciu sześciu Niemców, wspieranych przez kilka gniazd karabinów maszynowych i artylerię. Szturm spowodował wiele strat wśród sił kanadyjskich, zginął dowódca kompanii, a impas trwał do godziny 10:00, kiedy garnizon wroga poddał się po ciężkim ostrzale moździerzem. Spadochroniarze zostali następnie zluzowani przez brytyjskich komandosów z 1 Brygady SAS.
Bitwa o baterię w Merville.
9. batalionowi spadochronowemu 3 Brygady Spadochronowej przydzielono szereg celów: zniszczenie baterii artyleryjskiej w Merville, zajęcie wioski Le Plein, zablokowanie dróg prowadzących do tej wioski i zajęcie kwatery dowodzenia Kriegsmarine w Sallenelles w pobliżu rzeki Orne. Batalion został jednak rozrzucony po całym obszarze, a wielu spadochroniarzy wylądowało w znacznej odległości od wyznaczonej strefy zrzutu. Ppłk Terence Otway, dowódca batalionu, wylądował z resztą swojej grupy 370 m od strefy zrzutu w wiejskim domu wykorzystywanym jako stanowisko dowodzenia przez niemiecki batalion. Po gwałtownej walce na krótkim dystansie i udzieleniu pomocy innym rozproszonym spadochroniarzom, Otway przybył do strefy zrzutu o 1:30. Do 2:35 zgromadziło się tylko 110 spadochroniarzy z jednym karabinem maszynowym i niewielką liczbą rur Bangalore. Było to znaczące utrudnienie dla batalionu, ponieważ plan ataku na baterię artyleryjską opierał się na obecności całego batalionu z licznymi saperami, a także z dużą ilością ciężkiego sprzętu. Pamiętając o ścisłym rozkazie, że bateria ma zostać zniszczona nie później niż o 5:30, Otway uznał, że nie może dłużej czekać na przybycie kolejnych ludzi i wyruszył na baterię ze 150 spadochroniarzami (po przybyciu kolejnej małej grupy maruderów o 2:45).
Batalion dotarł do baterii o 4:00. Połączył się z ocalałymi z grupy "Pathfinders", którzy wcześniej padli ofiarą brytyjskiego bombardowania i zaczął przygotowywać się do ataku, podczas gdy ocalali "Pathfinders" wyznaczyli obszary nieprzyjacielskich umocnień, w których należało umieścić rury Bangalore. Batalion został podzielony na cztery grupy uderzeniowe, po jednej dla każdej z kazamat baterii i były one gotowe do akcji o 4:30, kiedy szybowce przenoszące saperów przeleciały nad baterią.
Z trzech szybowców przydzielonych do operacji tylko dwa przybyły do Normandii; jeden musiał przerwać lot i wrócić do Anglii. Pozostałe dwa zostały uszkodzone ogniem przeciwlotniczym podczas drogi do celu. Jeden wylądował około 3,2 km dalej, a drugi na skraju pola minowego otaczającego baterię. Oddziały z tego szybowca zaangażowały się w spontaniczną wymianę ognia z niemieckimi oddziałami zmierzającymi jako wzmocnienie garnizonu baterii. Ppłk Otway rozpoczął atak, gdy tylko pierwszy szybowiec przeleciał nad baterią, nakazując detonację materiałów wybuchowych, aby utworzyć dwie ścieżki przez zewnętrzny obwód zasieków i pola minowe, przez który zaatakowali spadochroniarze. Obrońcy zostali zaalarmowani eksplozjami i otworzyli ogień, zadając atakującym ciężkie straty. Tylko czterech żołnierzy przydzielonych do ataku na kazamatę nr 4 przeżyło wystarczająco długo, aby do niej dotrzeć, po czym unieszkodliwili oni stanowisko, strzelając przez otwory strzelnicze i wrzucając do środka granaty. Pozostałe kazamaty zostały oczyszczone przy użyciu granatów odłamkowych i granatów z białym fosforem, ponieważ niemieckie załogi nie domknęły żelaznych drzwi bunkrów. Spadochroniarze wzięli kilku jeńców, a następnie przygotowali materiały wybuchowe, aby wysadzić działa w powietrze. Odkryto, że wyposażenie baterii nie składało się z nowoczesnych dział kalibru 150 mm, jak przypuszczano, ale starych czechosłowackich haubic polowych 100 mm. Spadochroniarze zrobili wszystko, co w ich mocy, używając bomb Gammona do zniszczenia jednego działa i próby unieszkodliwienia pozostałych. Działania te okazały się nie do końca skuteczne, ponieważ co najmniej jedna haubica została użyta, gdy Niemcy ponownie zajęli baterię. Po zakończeniu ataku spadochroniarze zebrali niemieckich jeńców i rannych, po czym wycofali się, nie chcąc pozostawać dłużej przy baterii. Batalion nie posiadał żadnego radia, a obawiano się, że nie otrzymawszy informacji o losie baterii do 5:30, lekki krążownik HMS Arethusa zacznie do niej strzelać z artylerii okrętowej, co mogło spowodować kolejne ofiary od bratobójczego ostrzału.
Spadochroniarze osiągnęli swój główny cel, ale ogromnym kosztem – 50 zabitych i 25 rannych; wskaźnik strat wyniósł dokładnie 50 proc. Następnie batalion zaatakował Le Plein, zabezpieczając wioskę i wypierając niemiecki garnizon o sile plutonu. Ci, którzy przeżyli, przeszli na odpoczynek do zaplanowanego punktu spotkania o 5:30; batalion był zbyt przetrzebiony, by wykonać swoje pozostałe cele.
Kwatera główna dywizji, operacja Mallard i koniec dnia.
O godz. 3:35 kwatera główna 6 Dywizji Powietrznodesantowej wylądowała szybowcem w strefie lądowania oczyszczonej przez saperów. Tylko kilka szybowców nie odnalazło wyznaczonego lądowiska z powodu złej pogody i błędów nawigacyjnych. Po zebraniu personelu sztabu i towarzyszących mu oddziałów wojsk powietrznodesantowych, kwatera główna została przeniesiona do rejonu Le Bas de Ranville. Nawiązano kontakt z dowództwem 5 Brygady Spadochronowej o 5:00 oraz z dowództwem 3 Brygady Spadochronowej o 12:35, a także połączono się z 1 Brygadą SAS zbliżającą się z plaż inwazyjnych o 13:53.
O 21:00 rozpoczęła się operacja Mallard. Była to ostatnia fala desantu 6 Dywizji Powietrznodesantowej, obejmująca 6 Brygadę Powietrznodesantową i inne jednostki transportowane za pomocą 220 szybowców Horsa i Hamilcar. Szybowce dotarły do strefy lądowania, lądując pod ciężkim ostrzałem z broni ręcznej i moździerzowej z pobliskich pozycji niemieckich. Straty były jednak niewielkie i w ciągu dziewięćdziesięciu minut oddziały szybowcowe zgromadziły się w punktach spotkania. Do północy 7 czerwca cała 6 Dywizja Powietrznodesantowa została w pełni rozmieszczona na wschodniej flance obszaru inwazji (z wyjątkiem 12. batalionu z Pułku Devonshire, części 6 Brygady Powietrznodesantowej, który miał przybyć drogą morską 7 czerwca).
Dywizja zakończyła dzień inwazji z 3 Brygadą Spadochronową zajmującą odcinek frontu o długości 6,4 km, 9. batalionem spadochronowym w Le Plein, kanadyjskim 1. batalionem spadochronowym w Les Mesneil i 8. batalionem spadochronowym w południowej części Bois de Bavent. 12. batalion spadochronowy z 5 Brygady Spadochronowej zajmował Le Bas de Ranville, a 13. batalion spadochronowy z tej brygady – Ranville, a 7. batalion spadochronowy został przeniesiony do rezerwy. 6 Brygada Powietrznodesantowa była gotowa zaangażować swoje dwa bataliony, aby poszerzyć przyczółek. 1 Brygada SAS, która tymczasowo przeszła pod dowództwo dywizji, utrzymywała wioski na północ i północny wschód od Strefy Lądowania N.
Następstwa.
Analiza.
Operacja Tonga zakończyła się sukcesem, a wszystkie zadania przydzielone 6 Dywizji Powietrznodesantowej zostały zrealizowane w terminach nałożonych na poszczególne pododdziały dywizji. Cele osiągnięto pomimo poważnych problemów spowodowanych przez niecelne zrzuty spadochroniarzy i rozdrobnienie sił na skutek złej pogody i błędów nawigacyjnych. Problemy te nie ominęły również piechoty szybowcowej, a 10 z 85 szybowców przydzielonych do dywizji lądowało w odległości większej niż 3,2 km od ich stref lądowania. Jednak niezamierzonym, ale korzystnym skutkiem rozproszonych zrzutów była dezorientacja Niemców co do obszaru i zasięgu strefy alianckiej inwazji.
Straty.
6 Dywizja Powietrznodesantowa poniosła łącznie 800 ofiar w dniach 5–7 czerwca, spośród 8500 żołnierzy przeznaczonych do wykonania zadań. Straty niemieckie szacuje się na 400 zabitych, a kolejnych 400 zostało wziętych do niewoli. Ponadto czternaście czołgów zniszczono podczas kontrataków w rejonie mostów na rzece Orne i Kanale Caen. Inną stratą było uszkodzenie jednej kanonierki na Kanale Caen.
Późniejsze działania.
Pomiędzy 7 a 10 czerwca 6 Dywizja Powietrznodesantowa odpierała liczne niemieckie kontrataki. Jednostka zachowała kontrolę nad obszarem między rzekami Orne i Dives do 14 czerwca, kiedy 51 Dywizja Piechoty Highland przejęła południową część przyczółka Orne.
10 czerwca podjęto decyzję o poszerzeniu przyczółka na wschód od rzeki Orne, co przypadło w udziale 6 Dywizji Powietrznodesantowej. Jednostkę uznano jednak za niewystarczająco silną, aby osiągnęła swój cel, dlatego 3 Brygada Spadochronowa została wzmocniona 5. batalionem Black Watch. 11 czerwca 5. batalion rozpoczął atak na miasto Bréville-les-Monts, ale spotkał się z wyjątkowo silnym oporem i został odparty, ponosząc wiele ofiar. Następnego dnia cały front 3 Brygady Spadochronowej został poddany gwałtownemu ostrzałowi artyleryjskiemu oraz atakom niemieckich czołgów i piechoty, przy czym nieprzyjaciel szczególnie koncentrował się na pozycjach 9. batalionu spadochronowego. Zarówno 9. batalion, jak i resztki Black Watch broniły Chateau Saint Come, ale stopniowo były zmuszane do wycofania się. Po tym, jak płk Otway oświadczył, że jego batalion nie będzie w stanie dłużej utrzymać swojej pozycji, bryg. Hill zgromadził grupę spadochroniarzy z kanadyjskiego 1. batalionu spadochronowego i wyprowadził kontratak, który zmusił Niemców do odstąpienia od działań ofensywnych.
W następnych tygodniach 6 Dywizja Powietrznodesantowa została wzmocniona przez Królewską Niderlandzką Zmotoryzowaną Brygadę Piechoty i 1 Belgijską Brygadę Piechoty. 7 sierpnia, po okresie wojny pozycyjnej, dywizja rozpoczęła przygotowania do operacji ofensywnych. W nocy z 16 na 17 sierpnia jednostka uderzyła na umocnione niemieckie pozycje. Natarcie trwało do 26 sierpnia, kiedy dywizja osiągnęła swój cel – ujście Sekwany. W ciągu dziewięciu dni walki pokonała 74 km, pomimo że, jak to ujął gen. Gale, jednostki piechoty spadochronowej i szybowcowe są „niezbyt odpowiednio wyposażone do szybkiego pościgu”. Postępy 6 Dywizji Powietrznodesantowej zaowocowały wyzwoleniem obszaru 1 tys. km kw. okupowanej przez Niemców Francji i wzięciem do niewoli ponad 1 tys. niemieckich żołnierzy.
Od 6 czerwca do 26 sierpnia liczba ofiar dywizji wyniosła 4457 żołnierzy, z czego 821 zostało zabitych, 2709 rannych, a 927 zaginęło. Jednostka została ostatecznie wycofana z linii frontu 27 sierpnia i wróciła do Anglii na początku września.

</doc>
<doc id="4664388" url="https://pl.wikipedia.org/wiki?curid=4664388" title="Epictinae">
Epictinae

Epictinae – podrodzina węży z rodziny węży nitkowatych (Leptotyphlopidae).
Zasięg występowania.
Podrodzina obejmuje gatunki występujące w Ameryce i Afryce. 
Podział systematyczny.
Do podrodziny należą następujące rodzaje:

</doc>
<doc id="4664392" url="https://pl.wikipedia.org/wiki?curid=4664392" title="Stanisław Kazanowski (1601-1648)">
Stanisław Kazanowski (1601-1648)



</doc>
<doc id="4664393" url="https://pl.wikipedia.org/wiki?curid=4664393" title="George Osborne">
George Osborne



</doc>
<doc id="4664395" url="https://pl.wikipedia.org/wiki?curid=4664395" title="Leptotyphlopinae">
Leptotyphlopinae

Leptotyphlopinae – podrodzina węży z rodziny węży nitkowatych (Leptotyphlopidae).
Zasięg występowania.
Podrodzina obejmuje gatunki występujące w Afryce i na Bliskim Wschodzie. 
Podział systematyczny.
Do podrodziny należą następujące rodzaje:

</doc>
<doc id="4664398" url="https://pl.wikipedia.org/wiki?curid=4664398" title="Lode Van Hecke">
Lode Van Hecke

Lode Van Hecke OCSO (ur. 16 marca 1950 w Brugii) – belgijski biskup rzymskokatolicki, biskup diecezjalny Gandawy od 2020.
Życiorys.
W 1976 wstąpił do opactwa trapistów w Orval i tam 6 marca 1983 złożył wieczyste śluby zakonne. Święcenia kapłańskie otrzymał 20 sierpnia 1995. Był m.in. mistrzem nowicjatu, przełożonym i ekonomem konwentu, a także kierownikiem wspólnoty młodzieżowej działającej przy klasztorze. W 2007 wybrany opatem klasztoru.
27 listopada 2019 papież Franciszek mianował go biskupem diecezjalnym Gandawy. Sakry udzielił mu 23 lutego 2020 kardynał Josef De Kesel.

</doc>
<doc id="4664406" url="https://pl.wikipedia.org/wiki?curid=4664406" title="Tenis stołowy na Światowych Wojskowych Igrzyskach Sportowych 2019">
Tenis stołowy na Światowych Wojskowych Igrzyskach Sportowych 2019

Tenis stołowy na Światowych Wojskowych Igrzyskach Sportowych 2019 rozgrywany był w dniach 19-26 października 2019 w chińskim Wuhanie podczas igrzysk wojskowych. Zawody zostały rozegrane na obiekcie Wuhan Five Rings Sports Center Gymnasium.
Klasyfikacja medalowa.
"Źródło"

</doc>
<doc id="4664408" url="https://pl.wikipedia.org/wiki?curid=4664408" title="Dilmo Franco de Campos">
Dilmo Franco de Campos

Dilmo Franco de Campos (ur. 15 marca 1972 w Formosa) – brazylijski duchowny katolicki, biskup pomocniczy Anápolis od 2020.
Życiorys.
Święcenia kapłańskie przyjął 10 stycznia 1998 i został inkardynowany do diecezji Formosa. Pracował głównie jako duszpasterz parafialny, był też m.in. diecezjalnym asystentem w duszpasterstwie rodzin, a także wychowawcą i rektorem seminarium duchownego w Goiânii.
27 listopada 2019 papież Franciszek mianował go biskupem pomocniczym diecezji Anápolis oraz biskupem tytularnym "Ita". Sakry udzielił mu 25 stycznia 2020 biskup Jan Kazimierz Wilk.

</doc>
<doc id="4664410" url="https://pl.wikipedia.org/wiki?curid=4664410" title="Natalla Ejsmant">
Natalla Ejsmant

Natalla Mikałajeuna Ejsmant (; , "Natalia Nikołajewna Ejsmont") z domu Sjaljun (; , Seljun); w telewizji Kirsanawa (; , "Kirsanowa") (ur. 1984 w Mińsku) – białoruska dziennikarka, prezenterka telewizyjna, rzecznik prasowy prezydenta Republiki Białorusi. 
Życiorys.
W 2007 ukończyła Białoruską Państwową Akademię Sztuki, specjalizując się w teatrze dramatycznym i kinie. Pracowała w Teatrze Komedii Muzycznej. W 2006 została redaktorem i korespondentem telewizyjnej agencji informacyjnej Państwowej Spółki Telewizyjnej i Radiowej Białorusi. Następnie została prezenterką telewizyjnych programów informacyjnych: białoruskojęzycznego, mińskiego "Nawiny regiena" oraz ogólnokrajowej "Panoramy" nadawanej w Biełaruś-1. Prowadziła również program informacyjno-analityczny oraz popularyzujący sztukę.
6 listopada 2014 r. prezydent Białorusi Alaksandr Łukaszenka mianował ją swoim rzecznikiem prasowym.
Sankcje z UE i innych krajów.
6 listopada 2020 r. została wpisana na «» UE. Zgodnie z decyzją UE Ejsmant jako sekretarz prasowy Łukaszenki jest odpowiedzialna za koordynowanie jego działalności w mediach, w tym redagowanie oświadczeń i organizowanie publicznych wystąpień. W związku z tym wspiera reżim Łukaszenki, w tym w ramach kampanii represji i zastraszania prowadzonej przez aparat państwowy po wyborach prezydenckich na Białorusi w 2020 roku. W szczególności przyczyniła się do poważnego naruszenia demokracji i praworządności na Białorusi poprzez wystosowane po wyborach prezydenckich publiczne oświadczenia broniące prezydenta i krytykujące działaczy opozycyjnych oraz pokojowych demonstrantów. Z tego powodu Ejsmant została wpisana na listach sankcyjnych Wielkiej Brytanii, Kanady, Szwajcarii.
21 czerwca 2021 r. została również wpisana na listę Stanów Zjednoczonych.
Życie prywatne.
Wyszła za mąż za prezentera telewizyjnego Iwana Ejsmanta.

</doc>
<doc id="4664411" url="https://pl.wikipedia.org/wiki?curid=4664411" title="Natalia Ejsmont">
Natalia Ejsmont



</doc>
<doc id="4664412" url="https://pl.wikipedia.org/wiki?curid=4664412" title="Hennessy">
Hennessy



</doc>
<doc id="4664413" url="https://pl.wikipedia.org/wiki?curid=4664413" title="Francis Dashwood">
Francis Dashwood



</doc>
<doc id="4664414" url="https://pl.wikipedia.org/wiki?curid=4664414" title="Stefano Rusconi">
Stefano Rusconi

Stefano Rusconi (ur. 2 października 1968 w Bassano del Grappa) – włoski koszykarz, występujący na pozycji środkowego, reprezentant kraju, po zakończeniu kariery zawodniczej trener koszykarski.

</doc>
<doc id="4664420" url="https://pl.wikipedia.org/wiki?curid=4664420" title="Epictia">
Epictia

Epictia – rodzaj węża z podrodziny Epictinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące na Karaibach (Bahamy, Bonaire i Islas Santanilla) i w Ameryce (Meksyk, Belize, Gwatemala, Salwador, Honduras, Nikaragua, Kostaryka, Panama, Kolumbia, Trynidad i Tobago, Wenezuela, Gujana, Surinam, Gujana Francuska, Brazylia, Ekwador, Peru, Boliwia, Paragwaj, Urugwaj i Argentyna). 
Systematyka.
Podział systematyczny.
Do rodzaju należą następujące gatunki: 

</doc>
<doc id="4664423" url="https://pl.wikipedia.org/wiki?curid=4664423" title="Reguła dotkniętej figury">
Reguła dotkniętej figury

Reguła dotkniętej figury (inaczej zasada „dotknięta ruszona” lub dotknięta – idzie) – w szachach zasada mówiąca, że jeżeli gracz, będący na posunięciu, umyślnie dotknie swojej bierki na szachownicy, zobligowany jest do wykonania nią ruchu o ile jest to możliwe. Jeśli dotknięta zostanie bierka przeciwnika, gracz musi ją zbić o ile jest to możliwe. Reguła ta jest jedną z zasad obowiązujących podczas formalnych rozgrywek szachowych granych na szachownicy tj. reguła ta nie ma zastosowania podczas gier przez internet. Gracz zgłaszający naruszenie reguły musi to zrobić przed wykonaniem swojego ruchu.
Gracz, który chce poprawić swoją bierkę na szachownicy bez konieczności wykonania nią ruchu, powinien zasygnalizować to francuskim zwrotem "j’adoube" (wym. , pol. "poprawiam") przed dotknięciem bierki. W mniej formalnych turniejach często można spotkać się z lokalnym odpowiednikiem zwrotu, na przykład w Polsce dopuszczalne jest użycie zwrotu "poprawiam".

</doc>
<doc id="4664435" url="https://pl.wikipedia.org/wiki?curid=4664435" title="Maksim Jermałowicz">
Maksim Jermałowicz

Maksim Leanidawicz Jermałowicz (; , "Maksim Leonidowicz Jermołowicz") (ur. 26 czerwca 1977 w Leplu) – białoruski polityk, minister finansów Republiki Białorusi, ambasador Białorusi w Londynie.
Życiorys.
W 2000 ukończył Akademię Zarządzania przy Prezydencie Republiki Białorusi. Od 2002 pracuje w Ministerstwie Finansów, w tym w latach 2007–2011 jako szef Głównego Departamentu Polityki Budżetowej. W 2011 został wiceministrem finansów. W 2014 awansowany na urząd pierwszego wiceministra finansów.
31 sierpnia 2018 prezydent Białorusi Alaksandr Łukaszenka mianował go ministrem finansów w rządzie Siarhieja Rumasa. Odszedł z tego stanowiska w wyniku dymisji rządu 3 czerwca 2020.
20 lipca 2020 prezydent Łukaszenka powołał go na stanowisko ambasadora nadzwyczajnego i pełnomocnego Białorusi w Londynie.
Jest jednym z nielicznych białoruskich ministrów, który prowadzi konta w mediach społecznościowych.

</doc>
<doc id="4664443" url="https://pl.wikipedia.org/wiki?curid=4664443" title="Szkoła Filmowa im. Krzysztofa Kieślowskiego Uniwersytetu Śląskiego">
Szkoła Filmowa im. Krzysztofa Kieślowskiego Uniwersytetu Śląskiego



</doc>
<doc id="4664444" url="https://pl.wikipedia.org/wiki?curid=4664444" title="Arkadiusz Ławrywianiec">
Arkadiusz Ławrywianiec

Arkadiusz Ławrywianiec (ur. 19 stycznia 1967 w Opolu) – polski artysta fotograf, fotoreporter. Członek rzeczywisty Związku Polskich Artystów Fotografików. Prezes Zarządu Okręgu Śląskiego ZPAF. Fotoreporter Polskiej Agencji Fotografów "Forum". Członek międzynarodowego kolektywu fotografów "Horizons Collectif".
Życiorys.
Ukończył Wyższą Szkołę Pedagogiczną w Opolu (obecnie jest słuchaczem Instytutu Twórczej Fotografii Uniwersytetu Śląskiego w Opawie). Związany ze śląskim środowiskiem fotograficznym – fotografuje od połowy lat 80. XX wieku. Miejsce szczególne w jego twórczości zajmuje fotografia dokumentalna, fotografia krajoznawcza, fotografia mody, fotografia portretowa, fotografia przemysłowa, fotografia reportażowa. W latach 1994–2015 był fotoreporterem "Dziennika Zachodniego" – obecnie (od 2016 roku) jako fotoreporter współpracuje z Polską Agencją Fotografów "Forum". W 2009 roku został wykładowcą w Policealnej Szkole Fotograficznej "Fotoedukacja" w Katowicach. 
Jest autorem i współautorem wielu wystaw fotograficznych; indywidualnych i zbiorowych, ogólnopolskich i międzynarodowych, w Polsce i za granicą. Prezentował swoje fotografie między innymi w Muzeum Śląskim w Katowicach, Bibliotece Śląskiej, Galerii Szyb Wilson, Galerii Rondo Sztuki. Jego fotografie wielokrotnie prezentowane na wystawach pokonkursowych (m.in. w Czechach, we Francji, w Macedonii, Niemczech, Polsce) były doceniane akceptacjami, nagrodami, wyróżnieniami. Jest współtwórcą (reaktywowanego, cyklicznego) konkursu fotografii prasowej – "Śląska Fotografia Prasowa", w którym uczestniczył w pracach jury (edycje 2006, 2017, 2018). W 2015 roku uczestniczył w pracach jury "I Otwartych Mistrzostw Częstochowy w Fotografowaniu". Od 1998 roku tworzy dokumentację fotograficzną z Ogólnopolskiego Festiwalu Sztuki Reżyserskiej "Interpretacje" w Katowicach. Jest autorem obszernej dokumentacji fotograficznej z Festiwalu Teatrów A’PART. Prowadzi liczne spotkania, prelekcje poświęcone fotografii.
Arkadiusz Ławrywianiec w 2010 roku został przyjęty w poczet członków rzeczywistych Związku Polskich Artystów Fotografików (legitymacja nr 1066), w którym obecnie pełni funkcję prezesa Zarządu Okręgu Śląskiego ZPAF. W 2011 roku został laureatem Nagrody Prezydenta Miasta Katowice – za działalność na rzecz kultury. W tym samym roku za działalność kulturalną otrzymał stypendium Marszałka Województwa Śląskiego. W 2013 roku ponownie został stypendystą Marszałka Województwa Śląskiego.

</doc>
<doc id="4664445" url="https://pl.wikipedia.org/wiki?curid=4664445" title="Stefan Wiszniewski">
Stefan Wiszniewski

Stefan Wiśniewski (Wiszniewski) herbu Trzaska – pisarz grodzki kowieński w latach 1766-1777.
Członek konfederacji powiatu kowieńskiego w 1767 roku.

</doc>
<doc id="4664451" url="https://pl.wikipedia.org/wiki?curid=4664451" title="Sérgio Antonio Da Luiz Junior">
Sérgio Antonio Da Luiz Junior

Sérgio Antonio Da Luiz Junior (ur. 6 kwietnia 1995 w Belo Horizonte) – brazylijski piłkarz grający na pozycji napastnika. W sezonie 2021/2022 zawodnik Giresunspor.
Kariera klubowa.
KF Hajvalia (2015–2016).
Jego pierwszym klubem był KF Hajvalia. Zadebiutował tam 28 lutego 2016 roku (wcześniej siedział na ławce) w meczu przeciwko FC Prishtina, wygranym 1:0. W debiucie asystował przy golu w 36. minucie. Pierwsze gole strzelił 24 kwietnia w meczu przeciwko KF Vushtrria, wygranym 4:1. Do siatki trafiał w 71. i 78. minucie. Łącznie w kosowskim zespole zagrał 8 meczów, strzelił 3 gole i zaliczył asystę.
Skënderbeu Korcza (2016-2020).
10 sierpnia 2016 roku trafił do Skënderbeu Korcza. W tym klubie zadebiutował 7 września w meczu przeciwko Flamurtari Wlora, wygranym 2:1, grając 70 minut. Pierwszego gola strzelił 10 dni później w meczu przeciwko KF Laçi, wygranym 1:0. Jedynego gola strzelił w 23. minucie. Łącznie w Korczy zagrał 13 meczów i strzelił gola.
Pierwsze wypożyczenie (2017).
27 stycznia 2017 roku został wypożyczony do KF Laçi. Zadebiutował tam dzień później, w meczu przeciwko KS Korabi, wygranym 0:1, grając 48 minut. Pierwszego gola strzelił 6 maja w meczu przeciwko KS Luftëtari, wygranym 2:1. Do siatki trafił w 92. minucie. Pierwszą asystę zaliczył 15 maja w meczu przeciwko KF Vllaznia, wygranym 3:0. Asystował przy golu w 52. minucie. 
Drugie wypożyczenie (2017–2018).
23 sierpnia 2017 roku został wypożyczony do FK Rabotniczki Skopje. W Macedonii Północnej zadebiutował 27 września w meczu przeciwko Sileksowi Kratowo, zremisowanym 0:0, grając 45 minut. Pierwszego gola i asystę strzelił i zaliczył 25 października w meczu przeciwko Wardarowi Skopje, wygranym 3:1. Najpierw strzelił gola w 17. minucie, a potem asystował przy golu w 82. minucie. Łącznie zagrał 25 meczów, strzelił 5 goli i zaliczył 7 asyst. 
Trzecie wypożyczenie (2018–2020).
1 lipca 2018 roku został wypożyczony do KF Shkupi. Zadebiutował tam 2 września w meczu przeciwko Shkendiji Tetowo, przegranym 1:2, grając cały mecz. Pierwszego gola strzelił 16 września w meczu przeciwko Wardarowi Skopje, przegranym 2:1. Do siatki trafił w 29. minucie. Pierwszą asystę zaliczył 21 października w meczu przeciwko Siłeksowi Kratowo, wygranym 2:0. Najpierw strzelił gola w 51. minucie, a potem asystował pięć minut później. Łącznie w tym klubie zagrał 54 mecze, strzelił 14 goli i miał 13 asyst.
Giresunspor (2020–).
4 września 2020 roku trafił do Giresunsporu. W tureckim klubie zadebiutował 20 września w meczu przeciwko Menemenspor, zremisowanym 1:1, grając 30 minut. Pierwszą asystę zaliczył 3 października w meczu przeciwko Boluspor, wygranym 2:1. Asystował przy golu w 94. minucie. Pierwszego gola strzelił 5 grudnia 2020 roku w meczu przeciwko Eskisehirspor, wygranym 2:0. Do siatki trafił w 68. minucie. Łącznie do 28 stycznia 2022 roku zagrał 48 meczów, strzelił 5 goli i zanotował 11 asyst.

</doc>
<doc id="4664454" url="https://pl.wikipedia.org/wiki?curid=4664454" title="Ambasada Białorusi w Londynie">
Ambasada Białorusi w Londynie

Ambasada Białorusi w Londynie – misja dyplomatyczna Republiki Białorusi w Zjednoczonym Królestwie Wielkiej Brytanii i Irlandii Północnej.
Ambasador Białorusi w Londynie oprócz Zjednoczonego Królestwa akredytowany jest również w Irlandii, przy Stolicy Apostolskiej i przy Zakonie Maltańskim.
Historia.
Stosunki dyplomatyczne pomiędzy Białorusią i Wielką Brytanią nawiązano 27 stycznia 1992. W lipcu 1993 utworzono Konsulat Generalny Białorusi w Londynie. W czerwcu 1994 przekształcono go w ambasadę.
Stosunki dyplomatyczne pomiędzy Białorusią i Irlandią nawiązano 27 marca 1992.
Od 2013 ambasada jest odpowiedzialna również za stosunki Białorusi ze Stolicą Apostolską i Zakonem Maltańskim.

</doc>
<doc id="4664455" url="https://pl.wikipedia.org/wiki?curid=4664455" title="Ambasada Białorusi w Wielkiej Brytanii">
Ambasada Białorusi w Wielkiej Brytanii



</doc>
<doc id="4664456" url="https://pl.wikipedia.org/wiki?curid=4664456" title="Rena (rodzaj)">
Rena (rodzaj)

Rena – rodzaj węża z podrodziny Epictinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Stanach Zjednoczonych i Meksyku. 
Systematyka.
Etymologia.
"Rena": „nerka”.
Podział systematyczny.
Do rodzaju należą następujące gatunki:

</doc>
<doc id="4664458" url="https://pl.wikipedia.org/wiki?curid=4664458" title="Zrost (dendrologia)">
Zrost (dendrologia)

Zrost – zrośnięte ze sobą różne części roślin drzewiastych rosnących obok siebie. Dotykanie się zdrewniałych organów lub ich ocieranie się (np. na skutek wiatru) prowadzi do zdarcia kory, zetknięcia się miazg i (po zahamowaniu ruchu) zrośnięcia się. Zranienia ułatwiają „zlewanie się” poszczególnych organów. Wydaje się, że pierwotnie mechanizm ten służy do „zalewania” sęków powstałych po opadłych gałęziach.
Podział.
Podział wg zrośnięcia tkanek (wg Szafera):
Podział wg klasyfikacji systematycznej osobników biorących udział w zroście (wg Szafera):
Zrosty międzyrodzajowe i międzygatunkowe spotyka się w przyrodzie rzadko lub wyjątkowo rzadko, zaś zrosty pomiędzy takimi samymi gatunkami są częstsze.
Podział wg organu (wg Szafera):
Zrosty odgrywają negatywną rolę w rozprzestrzenianiu się chorób roślin, zwłaszcza wirusowych. Wirusy niektórych chorób poprzez zrosty mogą przeniknąć z zainfekowanego drzewa na zdrowe.

</doc>
<doc id="4664459" url="https://pl.wikipedia.org/wiki?curid=4664459" title="Jamon Gordon">
Jamon Gordon

Jamon Alfred Lucas Gordon (ur. 18 lipca 1984 w Jacksonville) – amerykański koszykarz, występujący na pozycjach rozgrywającego lub rzucającego obrońcy.
W 2007 reprezentował Dallas Mavericks, podczas rozgrywek letniej ligi NBA w Las Vegas. Rok później bronił barw Denver Nuggets.

</doc>
<doc id="4664462" url="https://pl.wikipedia.org/wiki?curid=4664462" title="Zabudowa łańcuchowa">
Zabudowa łańcuchowa



</doc>
<doc id="4664463" url="https://pl.wikipedia.org/wiki?curid=4664463" title="Szyja korzeniowa">
Szyja korzeniowa

Szyja korzeniowa (szyjka korzeniowa) – krótki fragment roślin będący przejściem pomiędzy korzeniem a łodygą. 
Przy sadzeniu młodych drzew szyjka korzeniowa powinna być odkryta. W przypadku jej zakrycia ziemią, delikatna kora w tym miejscu będzie gniła przez co drzewo stanie się podatne na choroby grzybowe i fizjologiczne (gorsze pobieranie wody).

</doc>
<doc id="4664464" url="https://pl.wikipedia.org/wiki?curid=4664464" title="Siagonodon">
Siagonodon

Siagonodon – rodzaj węża z podrodziny Epictinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Ameryce Południowej (Wenezuela, Gujana, Surinam, Gujana Francuska, Brazylia, Boliwia i Argentyna). 
Systematyka.
Podział systematyczny.
Do rodzaju należą następujące gatunki:

</doc>
<doc id="4664465" url="https://pl.wikipedia.org/wiki?curid=4664465" title="Silvio Lega">
Silvio Lega

Silvio Lega (ur. 4 lutego 1945 w Leini, zm. 24 kwietnia 2021 w Sienie
) – włoski polityk, z wykształcenia prawnik, poseł do Parlamentu Europejskiego I kadencji, poseł do Izby Deputowanych IX, X i XI kadencji.
Życiorys.
Ukończył studia prawnicze, pracował w branży przemysłowej. Zaangażował się w działalność polityczną w ramach Chrześcijańskiej Demokracji, został w niej m.in. sekretarzem w prowincji Turyn oraz zastępcą sekretarza krajowego. W 1979 uzyskał mandat posła do Parlamentu Europejskiego, przystąpił do Europejskiej Partii Ludowej. Został wiceprzewodniczącym Delegacji ds. stosunków z państwami Europy Wschodniej (1983–1984), należał też do Komisji Budżetowej. Od 1983 do 1994 zasiadał w Izbie Deputowanych trzech kadencji. W 2012 wybrano go przewodniczącym Zgromadzenia Narodowego Chrześcijańskiej Demokracji (grupy byłych działaczy partii, uważających, że nie została ona ważnie zlikwidowana i uważających się za jej kontynuatorów).

</doc>
<doc id="4664467" url="https://pl.wikipedia.org/wiki?curid=4664467" title="Skoki do wody na Światowych Wojskowych Igrzyskach Sportowych 2019">
Skoki do wody na Światowych Wojskowych Igrzyskach Sportowych 2019

Skoki do wody na Światowych Wojskowych Igrzyskach Sportowych 2019 rozgrywany był w dniach 24-27 października 2019 w chińskim Wuhanie podczas igrzysk wojskowych. Zawody zostały rozegrane na obiekcie Wuhan Sports Center Natatorium.
Klasyfikacja medalowa.
"Źródło"

</doc>
<doc id="4664472" url="https://pl.wikipedia.org/wiki?curid=4664472" title="Sheldon Lewis">
Sheldon Lewis

Sheldon Lewis (ur. 20 kwietnia 1869 w Filadelfii, zm. 7 maja 1958 w San Gabriel) – amerykański aktor epoki filmu niemego.
Bibliografia.
 

</doc>
<doc id="4664474" url="https://pl.wikipedia.org/wiki?curid=4664474" title="Jodła sycylijska">
Jodła sycylijska

Jodła sycylijska ("Abies nebrodensis") – jodła pochodzącą z gór Madonie w północnej Sycylii. Jest to średniej wielkości, wiecznie zielone drzewo iglaste dorastające do 15–25 m wysokości i średnicy pnia do 1 m. Występuje na wysokościach 1400 – 1600 m. npm. W wyniku wylesiania jest ono obecnie niezwykle rzadkie; żyje tylko 21 dojrzałych drzew. Programy przesadzania odnoszą ograniczone sukcesy z powodu wypasu zwierząt gospodarskich należących do lokalnych rolników. Jest sklasyfikowana przez Czerwoną Listę IUCN jako krytycznie zagrożona.
Igły są spłaszczone, mierzą 1,5–2,5 cm długości i 2 mm szerokości, błyszczące i ciemnozielone z góry, a z dołu występują dwa zielono-białe pasy szparkowe. Czubek igły jest tępy i posiada karbowaną końcówką (spiczasty koniec występuje tylko czasami, szczególnie na wysokopołożonych pędach na starszych drzewach). Szyszki mają długość 10–16 cm i szerokość 4 cm, posiadają około 150 łusek, każda z wysuniętą wypustką i dwoma skrzydlatymi nasionami; rozpadają się, gdy są dojrzałe, uwalniając nasiona.

</doc>
<doc id="4664477" url="https://pl.wikipedia.org/wiki?curid=4664477" title="Bréville (Charente)">
Bréville (Charente)



</doc>
<doc id="4664478" url="https://pl.wikipedia.org/wiki?curid=4664478" title="Tetracheilostoma">
Tetracheilostoma

Tetracheilostoma – rodzaj węża z podrodziny Epictinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące na Antylach (Martynika, Saint Lucia i Barbados). 
Systematyka.
Podział systematyczny.
Do rodzaju należą następujące gatunki:

</doc>
<doc id="4664479" url="https://pl.wikipedia.org/wiki?curid=4664479" title="Piosenki z klasą">
Piosenki z klasą

Piosenki z klasą – drugi album Olgi Bończyk, nagrany w grudniu 2003 i wydany 1 stycznia 2005 roku. Album ten nagrano z zespołem Salted Peanuts. Na płycie znajdują się najpiękniejsze piosenki filmowe, a także niezapomniane stare polskie przeboje w wykonaniu aktorki.

</doc>
<doc id="4664482" url="https://pl.wikipedia.org/wiki?curid=4664482" title="Potok Knurowski">
Potok Knurowski

Potok Knurowski, również Knurów, Knurowski Potok, lokalnie Rzyka – potok w województwie małopolskim, w Gorcach, lewobrzeżny dopływ Dunajca.
Potok wypływa w dolinie u południowo-wschodnich podnóży szczytu Czerteż. Na południowo-zachodnich stokach Knurowskiej Przełęczy uchodzi do niego ciek spod tej przełęczy. Od miejsca ich połączenia potok płynie w kierunku południowym przez porośnięte lasem obszary Gorców. Po ich opuszczeniu płynie przez pola wsi Knurów, w jego zabudowanym obszarze skręcając na południowy wschód. Następnie płynie przez Harklową i Szlembark. Na granicy tej wsi i Dębna Podhalańskiego uchodzi do Dunajca. Dwa jego najdłuższe dopływy to Granicznik i Młynny Potok.
Dolina Knurowskiego Potoku oddziela od zachodu Pasmo Lubania od głównego rozrogu Gorców. Wzdłuż doliny rozciągnięta jest zabudowa łańcuchowa wsi Knurów.
W systemie gospodarki wodnej, w planach gospodarowania wodami na obszarze dorzecza Wisły na lata 2011–2021, tworzy jednolitą część wód Potok Knurowski o międzynarodowym kodzie PLRW2000122141392. W systemie tym nadano mu typ 12, czyli potok fliszowy. Został włączony do regionu wodnego Górnej Wisły, podlegając regionalnemu zarządowi gospodarki wodnej PGW WP w Krakowie.
W XX wieku w Knurowie działał tartak wodny napędzany wodami potoku. Współcześnie w dolinie Potoku Knurowskiego prowadzony jest kulturowy wypas owiec.

</doc>
<doc id="4664485" url="https://pl.wikipedia.org/wiki?curid=4664485" title="Mosty Prawe">
Mosty Prawe

Mosty Prawe (; ) – agromiasteczko na Białorusi, w obwodzie grodzieńskim, w rejonie mostowskim, w sielsowiecie Mosty; na skrzyżowaniu dróg republikańskich R41 i R51. Położone nad Niemnem.
Pierwsza wzmianka o miasteczku Mosty jako siedzibie wołości pochodzi z 1486 roku. Od 1589 roku miejscowość należała do ekonomii grodzieńskiej. Od XIX w. do dwudziestolecia międzywojennego nad Niemnem w Mostach Prawych znajdowała się przystań żeglugi rzecznej oraz kursował prom przez rzekę. W dwudziestoleciu międzywojennym leżały w Polsce, w województwie białostockim, w powiecie grodzieńskim. Wówczas dokonano rozdziału miejscowości na Mosty Prawe i Mosty Lewe. Od czasów carskich do II Rzeczypospolitej siedziba gminy Mosty.
Znajduje tu się rzymskokatolicka parafia św. Jana Chrzciciela w Mostach Prawych. 

</doc>
<doc id="4664486" url="https://pl.wikipedia.org/wiki?curid=4664486" title="Frank Clair Stadium">
Frank Clair Stadium



</doc>
<doc id="4664488" url="https://pl.wikipedia.org/wiki?curid=4664488" title="Knurów (ujednoznacznienie)">
Knurów (ujednoznacznienie)



</doc>
<doc id="4664489" url="https://pl.wikipedia.org/wiki?curid=4664489" title="Knurowski Potok">
Knurowski Potok



</doc>
<doc id="4664490" url="https://pl.wikipedia.org/wiki?curid=4664490" title="Rzyka">
Rzyka



</doc>
<doc id="4664491" url="https://pl.wikipedia.org/wiki?curid=4664491" title="Imad Abd Allah Sara">
Imad Abd Allah Sara

Imad Abd Allah Sara (ur. 1968 w Damaszku) – syryjski polityk, od 2018 minister informacji.
Życiorys.
Ukończył informatykę na Uniwersytecie Damasceńskim. W latach 2012-2016 był dyrektorem państwowej telewizji Al-Ichbarijja, a 2016-2018 Naczelnego Zarządu Radia i Telewizji. Od 2018 roku pełni urząd ministra informacji.

</doc>
<doc id="4664492" url="https://pl.wikipedia.org/wiki?curid=4664492" title="Ziemia Lubuska">
Ziemia Lubuska



</doc>
<doc id="4664494" url="https://pl.wikipedia.org/wiki?curid=4664494" title="Cyberpark">
Cyberpark

Cyberpark – publiczny teren zielony (np. park, skwer), na terenie którego możliwe jest korzystanie z mobilnych narzędzi technologicznych, i którego infrastruktura technologiczna zachęca ludzi do podejmowania różnego rodzaju aktywności, zarówno poznawczych, jak i fizycznych.
Idea początkowo funkcjonowała w obszarze sztuki, a dopiero później została przejęta przez miejskich innowatorów, którzy chcieli zachęcić mieszkańców do pracy na urządzeniach mobilnych w przestrzeniach publicznych, do czego konieczne było wyposażenie tych miejsc zarówno w bezpłatny dostęp do Internetu (wi-fi), jak i źródła zasilania. Ostatecznie teoria cyberparków została sformułowana naukowo, definiując je jako miejsca o potencjale cybernetyczno-przestrzennego doświadczenia. Teorię rozwinęli naukowcy europejscy w międzynarodowym projekcie finansowanym przez European Cooperation in Science and Technology realizowanym w latach 2014–2018 i w ramach którego Michał Klichowski opracował oraz zweryfikował w drodze eksperymentalnej koncepcję uczenia się na terenie cyberparków, zgodnie z zasadą, że naturalne otoczenie, wzbogacone o wymiar technologiczny, stanowi atrakcyjną przestrzeń do nauki.
Zgodnie z ustaleniami Klichowskiego cyberparki powinny być zaprojektowane w sposób przyjazny dla osób wyposażonych w urządzenia mobilne, a zatem stwarzać możliwość siadania na ławkach, trawie czy w innych miejscach, a zatem w sposób nie prowadzący do niebezpiecznego, z urazowego punktu widzenia, spacerowania z urządzeniami. Usytuowanie miejsc do siedzenia winno uwzględniać możliwość aktywności fizycznej w trakcie przerw w korzystaniu z urządzeń. Niezbędnym wyposażeniem cyberparku winny być też stoły lub siedziska z ładowarkami, jak również altany dające cień i chroniące przed opadami atmosferycznymi. Cennym uzupełnieniem małej architektury mogą być zielone (zewnętrzne) klasy, umożliwiające prowadzenie różnego rodzaju zajęć zbiorowych. Dodatkowymi narzędziami podnoszącymi atrakcyjność przebywania i edukacji w cyberparkach są rozmieszczone przy różnych obiektach (np. przyrodniczych lub architektonicznych) kody QR. Proces edukacyjny wspomagać może rozszerzona rzeczywistość.

</doc>
<doc id="4664496" url="https://pl.wikipedia.org/wiki?curid=4664496" title="Miriam Cahn">
Miriam Cahn

Miriam Cahn (ur. 21 lipca 1949 r. w Bazylei) – szwajcarska malarka, rysowniczka, pisarka.
Wykształcenie.
Cahn studiowała grafikę w Schule für Gestaltung Basel (Allgemeine Gewerbeschule) w Bazylei w latach 1968–1975, pod okiem Armina Hofmanna.
Twórczość.
W latach 70. Cahn związała się ze szwajcarską galerią Stampa skupiającą młode, międzynarodowe środowisko artystów eksperymentujących z nowymi mediami takimi, jak wideo i performance. Od początku swojej twórczości łączyła życie artystyczne z zaangażowaniem politycznym. W roku 1977 po raz pierwszy odwiedziła Warszawę jako delegatka OFRA (szwajcarskiej Organizacji na Recz Kobiet) na Światowym Zgromadzeniu Budowniczych Pokoju. W 1982 roku wycofała swoje prace z prestiżowej wystawy documenta 7, kuratorowanej przez Rudiego Fuchsa. Rok później miała swoją pierwszą instytucjonalną solową wystawę w Kunsthalle w Bazylei, na zaproszenie jej ówczesnego dyrektora Jean-Christophe'a Ammanna. W 1984 roku reprezentowała Szwajcarię na 41. Biennale w Wenecji. W roku 1995 pierwszy raz pokazała swoje prace w Polsce, na wystawie „Gdzie jest brat twój, Abel?” kuratorowanej przez Andę Rottenberg w stołecznej Zachęcie. Międzynarodową rozpoznawalność przyniósł artystce udział w wystawie documenta 14, przygotowanej przez Adama Szymczyka.
Miriam Cahn jest laureatką licznych nagród m.in.: nagrody Käthe Kollwitz (1998), nagrody Meret Oppenheim (2005), a także nagrody miasta Bazylei „Basler Kunstpreis” (2013).
Kolekcje.
Prace Cahn znajdują się w licznych kolekcjach na świecie m.in. MoMA w Nowym Jorku, Tate Modern, Muzeum Królowej Zofii w Madrycie, a także Muzeum Sztuki Nowoczesnej w Warszawie.

</doc>
<doc id="4664501" url="https://pl.wikipedia.org/wiki?curid=4664501" title="Nina Holmén">
Nina Holmén

Siv Nina Anette Holmén z domu Wärn (ur. 29 września 1951 w Esse, obecnie część gminy Pedersöre) – fińska lekkoatletka, biegaczka średnio- i długodystansowa, mistrzyni Europy z 1974.
Zajęła 10. miejsce indywidualnie na pierwszych mistrzostwach świata w biegach przełajowych w 1973 w Waregem, a drużynowo zdobyła w nich srebrny medal. Na kolejnych mistrzostwach świata w biegach przełajowych w 1974 w Monzy zdobyła srebrny medal indywidualnie (przegrywając tylko z Paolą Pigni z Włoch, a wyprzedzając Ritę Ridley z Wielkiej Brytanii) oraz brązowy medal drużynowo.
Zwyciężyła w biegu na 3000 metrów na mistrzostwach Europy w 1974 w Rzymie, wyprzedzając Ludmiłę Braginę ze Związku Radzieckiego i Joyce Smith z Wielkiej Brytanii. Konkurencja ta była rozegrana po raz pierwszy na mistrzostwach Europy. Na tych samych mistrzostwach odpadła w eliminacjach biegu na 1500 metrów. Biegu na 3000 metrów nie była w programie igrzysk olimpijskich w 1976 w Montrealu. Holmén wystąpiła w nich w biegu na 1500 metrów. Dostała się do finału, w którym zajęła 9. miejsce.
Była mistrzynią Finlandii w biegu na 800 metrów w 1875 i 1976, w biegu na 1500 metrów w latach 1974–1976 oraz w biegu przełajowym w 1975.
Poprawiała rekord Finlandii w biegu na 800 metrów czasem 2:03,67, uzyskanym 4 lipca 1976 w Turku, czterokrotnie w biegu na 1500 metrów do wyniku 4:06,93, osiągniętym 2 lipca 1976 w Turku oraz trzykrotnie w biegu na 3000 metrów do rezultatu 8:55,10 (2 września 1974 w Rzymie).
Jej mąż Rune Holmén był znanym lekkoatletą długodystansowcem, a ich syn Janne Holmén maratończykiem, mistrzem Europy z 2002.

</doc>
<doc id="4664502" url="https://pl.wikipedia.org/wiki?curid=4664502" title="Rivina humilis">
Rivina humilis



</doc>
<doc id="4664507" url="https://pl.wikipedia.org/wiki?curid=4664507" title="Giosuè Ligios">
Giosuè Ligios

Giosuè Stefano Ligios (ur. 26 grudnia 1928 w Bitti, zm. 9 grudnia 2021 w Nuoro) – włoski polityk i samorządowiec, senator VI, VII i VIII kadencji, poseł do Parlamentu Europejskiego I i II kadencji.
Życiorys.
Urodził się jako czwarte z dwanaściorga dzieci. Do dwudziestego roku życia pracował jako pasterz. W 1952 zdał maturę, a cztery lata później dzięki stypendium ukończył studia rolnicze na Università Cattolica di Piacenza. Został m.in. dyrektorem agencji rozwoju rolnictwa na Sardynii.
Zaangażował się w działalność polityczną w ramach Chrześcijańskiej Demokracji. W 1964 został prezydentem prowincji Nuoro, w 1969 wybrano go do rady regionu Sardynia. Od lutego do listopada 1970 był członkiem lokalnych władz Sardynii, odpowiedzialnym za sprawy ogólne, lokalne urzędy i kadry. Od 1972 do 1979 zasiadał w Senacie, od marca do lipca 1979 zajmował stanowisko sekretarza stanu w ministerstwie skarbu. W 1979 i 1984 uzyskiwał mandat posła do Parlamentu Europejskiego. Przystąpił do Europejskiej Partii Ludowej, od 1981 do 1987 zasiadał w jej prezydium. Został przewodniczącym Delegacji ds. stosunków z państwami Ameryki Południowej (1985–1987), a także wiceprzewodniczącym Komisji ds. Rolnictwa (1981–1983) oraz Delegacji ds. stosunków z państwami Ameryki Środkowej i Grupy Contadora (1989). Później zajął się prowadzeniem własnej winnicy.
Żonaty, ma pięcioro dzieci.

</doc>
<doc id="4664508" url="https://pl.wikipedia.org/wiki?curid=4664508" title="Parafia św. Mikołaja Biskupa w Skwierzynie">
Parafia św. Mikołaja Biskupa w Skwierzynie



</doc>
<doc id="4664513" url="https://pl.wikipedia.org/wiki?curid=4664513" title="Leszek Dyja-Paruzel">
Leszek Dyja-Paruzel



</doc>
<doc id="4664519" url="https://pl.wikipedia.org/wiki?curid=4664519" title="Kościół św. Jakuba Apostoła w Dąbrowie Zielonej">
Kościół św. Jakuba Apostoła w Dąbrowie Zielonej

Kościół świętego Jakuba Apostoła – rzymskokatolicki kościół parafialny należący do parafii pod tym samym wezwaniem (dekanat Olsztyn archidiecezji częstochowskiej).
Zabytkowy kościół został wzniesiony w dwóch etapach: w XVI i XX wieku. Pierwotna renesansowa świątynia została zbudowana w II połowie XVI wieku i ufundowana przez kanonika krakowskiego Stanisława Dąbrowskiego. Kościół ten był budowlą orientowaną, z pojedynczą, masywną wieżą od strony zachodniej (wieża na rzucie kwadratu, w najwyższej kondygnacji ośmiokątna) oraz półkolistą apsydą, zamykającą prezbiterium od strony wschodniej. Przed 1787 rokiem została odrestaurowana.
Nowy korpus świątyni został wzniesiony w latach 1908–1911 i został on umieszczony prostopadle do korpusu starszego kościoła renesansowego. Dawna świątynia została w ten sposób przebudowana na nawę poprzeczną (transept) i część prezbiterium rozbudowanego kościoła.
Nowszy korpus świątyni ma dwuwieżową fasadę od strony północnej. Nad skrzyżowaniem starszego i nowszego korpusu kościoła jest umieszczona kopuła z latarnią, podparta wysokim bębnem.
Wnętrze starszej części kościoła nakrywają sklepieniami krzyżowo-żebrowe. Na sklepieniach oraz wewnątrz kopuły na wysokim bębnie z latarnią umieszczonej na skrzyżowaniu nawy i transeptu znajduje się polichromia wykonana w XVIII wieku. Świątynia posiada również renesansowe portale i nagrobki z około 1600 roku oraz kamienną ambonę. Wewnątrz są umieszczone dwa rokokowe ołtarze wykonane w 1776 roku, chrzcielnica powstała w 1778 roku, a nad nią relief Chrztu Chrystusa wyrzeźbiony w II połowie XVIII wieku.
Nad dawnym wejściem do kościoła jest umieszczona tarcza z herbami Poraj, Pobóg i Nowina oraz literami S.D.

</doc>
<doc id="4664520" url="https://pl.wikipedia.org/wiki?curid=4664520" title="Sanchezia szlachetna">
Sanchezia szlachetna

Sanchezia szlachetna ("Sanchezia nobilis" Lem.) – gatunek roślin z rodziny akantowatych. Występuje w obszarze klimatu tropikalnego w Ameryce Środkowej i Południowej, Afryce i Oceanii.
Uprawa.
Sanchezia szlachetna jest uprawiana w niektórych krajach o tropikalnym klimacie jako roślina ozdobna. Wymaga ciepłych i wilgotnych warunków przez cały rok. Rośnie dość szybko, dlatego przycina się ją co roku. Rozmnaża się z sadzonek pędowych. Musi być uprawiana w dość dużym pojemniku. Dobrze radzi sobie w glebie piaszczystej. Najlepiej rośnie w szklarni lub oranżerii. Zimą toleruje bezpośrednie słońce.
W Polsce jest uprawiana w Palmiarni Łódzkiej

</doc>
<doc id="4664521" url="https://pl.wikipedia.org/wiki?curid=4664521" title="Kościół św. Stanisława Biskupa i Męczennika w Wystoku">
Kościół św. Stanisława Biskupa i Męczennika w Wystoku



</doc>
<doc id="4664524" url="https://pl.wikipedia.org/wiki?curid=4664524" title="Sanchezia nobilis">
Sanchezia nobilis



</doc>
<doc id="4664526" url="https://pl.wikipedia.org/wiki?curid=4664526" title="Klára Smolíková">
Klára Smolíková

Klára Smolíková (ur. 8 marca 1974 w Pradze) – czeska pisarka, pedagożka i publicystka.
Urodziła się w Pradze, gdzie studiowała estetykę i teorię kultury na Uniwersytecie Karola. Jej teksty skierowane do dzieci były początkowo publikowane w gazetowych rubrykach dziecięcych. Przez wiele lat współpracowała z czasopismami „Pastelka”, „Sluníčko”, „Mateřídouška” i „Čtyřlístek”, na łamach których opublikowała dziesiątki bajek, łamigłówek językowych i komiksów.
Piętnaście lat spędziła w Taborze, gdzie nauczała księgarstwa i bibliotekarstwa. Następnie została zatrudniona w miejscowym Muzeum Husyckim, gdzie przygotowywała wystawy dla dzieci i realizowała szereg programów lektorskich. Jest współautorką serialu "Vynálezce Alva" (2012). Przyczyniła się także do opracowania scenariuszy do kilku portali internetowych, poświęconych przede wszystkim edukacji rozrywkowej.
Już od czasu studiów przejawiała zainteresowanie działalnością popularyzatorską. Zajmuje się edukacją środowiskową, wielokulturową, estetyczną i medialną oraz angażuje się w pedagogikę muzealną. Jest także autorką podręczników i materiałów metodycznych. Obecnie tworzy książki dla dzieci i młodzieży.
Jej pierwszym mężem był Honza Smolík, który zilustrował większą część jej książek. Jej drugim mężem został Jiří Walker Procházka, czeski autor science fiction i fantasy.

</doc>
<doc id="4664529" url="https://pl.wikipedia.org/wiki?curid=4664529" title="Dodge Stratus Coupe">
Dodge Stratus Coupe

Dodge Stratus Coupe – samochód sportowy klasy średniej produkowany przez amerykańską markę Dodge w latach 2000 – 2005.
Historia i opis modelu.
Po zaprzestaniu przez Dodge'a produkcji modelu Avenger w 2000 roku, producent kontynuował współpracę z Chryslerem na polu średniej wielkości coupe. Konstrukcja Chryslera wytwarzana była dalej jako Sebring Coupe, jednak model Dodge'a otrzymał nową nazwę - Stratus Coupe. Samochód ponownie oparto na platformie Mitsubishi Eclipse. 
Lifting.
W 2002 roku Stratus Coupe przeszedł gruntowną modernizację, w ramach której przemodelowano pas przedni i zmieniono kształt atrapy chłodnicy na większą. Reflektory zyskały też zaostrzone kształty. Produkcja została zakończona w 2005 roku bez przewidzianego następcy.

</doc>
<doc id="4664530" url="https://pl.wikipedia.org/wiki?curid=4664530" title="Parafia Wniebowzięcia Najświętszej Maryi Panny w Boleszynie">
Parafia Wniebowzięcia Najświętszej Maryi Panny w Boleszynie

Parafia Wniebowzięcia Najświętszej Maryi Panny w Boleszynie – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664531" url="https://pl.wikipedia.org/wiki?curid=4664531" title="Szamasz-metu-uballit">
Szamasz-metu-uballit

Szamasz-metu-uballit (akad. "Šamaš-metu-uballiṭ", w transliteracji z pisma klinowego zapisywane m(d)GIŠ.NU/NU11-UG5.GA-TI.LA; tłum. „Szamasz ożywił zmarłego”) – asyryjski książę, syn Asarhaddona (681-669 p.n.e.), brat Aszurbanipala (669-627? p.n.e.).
Szamasz-metu-uballit w powiązaniu z innymi członkami rodziny królewskiej wzmiankowany jest w dwóch tekstach: uszkodzonym dokumencie administracyjnym opisującym przygotowania do ceremonialnego bankietu i tzw. "Traktacie królowej Zakutu". W pierwszym z nich, w nieznanym z powodu uszkodzenia tekstu kontekście, wymieniany jest „następca tronu” (Aszurbanipal), Szerua-eterat, Szamasz-szuma-ukin, Aszur-etel-szame-erseti-muballissu, a następnie Szamasz-metu-uballit. W drugim tekście królowa Zakutu, działając w imieniu swego „ukubionego wnuka” Aszurbanipala, który dopiero co zasiadł na asyryjskim tronie, zmusza Szamasz-szuma-ukina, Szamasz-metu-uballita i innych niewymienionych z imienia braci Aszurbanipala do złożenia mu przysięgi wierności.
Opierając się na pewnych wzmiankach w tekstach Elnathan Weissert zasugerował, iż Szamasz-metu-uballit mógł być - po Sin-nadin-apli i Szamasz-szuma-ukinie - trzecim najstarszym synem Asarhaddona. Tym samym, po śmierci Sin-nadin-apli, który wyznaczony był pierwotnie na następcę tronu, Szamasz-szuma-ukin i Szamasz-metu-uballit pozostaliby jedynymi starszymi żyjącymi braćmi Aszurbanipala. O tym, iż Aszurbanipal, już po wyznaczeniu na nowego następcę tronu, posiadał więcej niż jednego starszego brata, świadczy wzmianka w "Traktacie sukcesyjnym Asarhaddona" (wersy 55-56), w którym składający przysięgę przyrzeka Aszurbanipalowi, iż nie osadzi na tronie asyryjskim żadnego z „jego braci, starszych lub młodszych” (ŠEŠ.MEŠ-"šú" GAL.MEŠ TUR.MEŠ). Sam Aszurbanipal w jednej ze swych inskrypcji (K 2694+) stwerdza również, iż to właśnie on „spośród swych starszych braci” był ulubionym synem Asarhaddona. Warto zaznaczyć, iż w jakiś czas po powstaniu inskrypcji słowo „starszych” ("rabûtu") zostało z niej usunięte. Zdaniem Elnathana Weisserta najlepszym kandydatem na „brakującego” starszego brata Aszurbanipala jest Szamasz-metu-uballit, jako że to właśnie on wymieniany jest obok Szamasz-szuma-ukina w "Traktacie królowej Zakutu". Żaden z zachowanych tekstów nie wyjaśnia jednak, czemu Szamasz-metu-uballit miałby być pominięty przy wyborze nowego następcy tronu. Opierając się na jego imieniu („Szamasz ożywił zmarłego”) Weissert zaproponował, że powodem mogło być jego słabe zdrowie. Inni badacze wskazują jednak, iż w korpusie znanych tekstów nowoasyryjskich nie ma ani jednego, który mówiłby o złym stanie zdrowia tego księcia, a jego imię odnosić się może równie dobrze do jakichś komplikacji związanych z jego narodzinami.
Szamasz-metu-uballita, biorą pod uwagę rzadkość jego imienia, należy najprawdopodobniej identyfikować z jego imiennikiem, który w korpusie tekstów nowoasyryjskich wzmiankowany jest w trzech dokumentach administracyjnych i jest autorem trzech listów do króla.

</doc>
<doc id="4664533" url="https://pl.wikipedia.org/wiki?curid=4664533" title="Rajliwka">
Rajliwka

Rajliwka (, ) – przystanek kolejowy w miejscowości Raliwka (hist. "Radłowice"), w rejonie samborskim, w obwodzie lwowskim, na Ukrainie.

</doc>
<doc id="4664534" url="https://pl.wikipedia.org/wiki?curid=4664534" title="Thomas Osborne (4. książę Leeds)">
Thomas Osborne (4. książę Leeds)

Thomas Osborne, 4. książę Leeds (ur. 6 listopada 1713, zm. 23 marca 1789) – brytyjski arystokrata, polityk i sędzia. Od urodzenia do 1729 nazywany hrabią Danby, a od 1729 do 1731 markizem Carmarthen.
Był najstarszym synem Peregrine’a Osborne’a, 3. księcia Leeds i jego pierwszej żony Elizabeth Harley, najmłodszej córki Roberta Harleya, hrabiego Oxford i Mortimer. Ożenił się z lady Mary Godolphin, córką Francisa Godolphina, 2. hrabiego Godolphin i 2. księżej Marlborough. Para miała syna Francisa, przyszłego 5. księcia Leeds.

</doc>
<doc id="4664537" url="https://pl.wikipedia.org/wiki?curid=4664537" title="Thomas Osborne">
Thomas Osborne



</doc>
<doc id="4664538" url="https://pl.wikipedia.org/wiki?curid=4664538" title="Parafia św. Jana Chrzciciela w Grzegorzowicach">
Parafia św. Jana Chrzciciela w Grzegorzowicach

Parafia świętego Jana Chrzciciela w Grzegorzowicach – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664539" url="https://pl.wikipedia.org/wiki?curid=4664539" title="Monaster św. Mikołaja w Obyczach">
Monaster św. Mikołaja w Obyczach



</doc>
<doc id="4664540" url="https://pl.wikipedia.org/wiki?curid=4664540" title="Radłowice (przystanek kolejowy)">
Radłowice (przystanek kolejowy)

Radłowice (, ) – przystanek kolejowy w pomiędzy miejscowościami Raliwka (hist. "Radłowice") i Kulczyce, w rejonie samborskim, w obwodzie lwowskim, na Ukrainie.

</doc>
<doc id="4664541" url="https://pl.wikipedia.org/wiki?curid=4664541" title="Andrej Kraus">
Andrej Kraus

Andrej Kraus (ur. 13 lipca 1967 w Bojnicach) – słowacki aktor.
Studiował aktorstwo w Wyższej Szkole Sztuk Scenicznych w Bratysławie. 
Brał udział w audycji rozrywkowej „Twister” oraz w telewizyjnych programach rozrywkowych: "Uragán", "Hurikán" i "Susedia". Jest szczególnie znany ze współpracy z Petrem Marcinem. Scenarzysta serialu "Panelák" na TV JOJ.

</doc>
<doc id="4664542" url="https://pl.wikipedia.org/wiki?curid=4664542" title="16 Dolnośląska Brygada Obrony Terytorialnej">
16 Dolnośląska Brygada Obrony Terytorialnej

16 Dolnośląska Brygada Obrony Terytorialnej im. ppłk. Ludwika Marszałka, ps. „Zbroja” (16 DBOT) – związek taktyczny Wojsk Obrony Terytorialnej Wojska Polskiego.
Historia.
Pod koniec września 2019 roku rozpoczęto tworzenie struktur 16 Dolnośląskiej Brygady WOT na Dolnym Śląsku. Na dowódcę wyznaczony został pułkownik Artur Barański.
Decyzją Nr 120/MON z dnia 24 sierpnia 2020 r. jednostce nadano imię ppłk. Ludwika Marszałka, ps. „Zbroja”.
Decyzją Nr 36/MON z dnia 23 marca 2021 r. ustanowiono święto jednostki na dzień 26 marca.

</doc>
<doc id="4664543" url="https://pl.wikipedia.org/wiki?curid=4664543" title="Parafia Niepokalanego Poczęcia Najświętszej Maryi Panny i św. Michała Archanioła w Janiku">
Parafia Niepokalanego Poczęcia Najświętszej Maryi Panny i św. Michała Archanioła w Janiku

Parafia Niepokalanego Poczęcia Najświętszej Maryi Panny i św. Michała Archanioła w Janiku – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664544" url="https://pl.wikipedia.org/wiki?curid=4664544" title="Andy Kraus">
Andy Kraus



</doc>
<doc id="4664545" url="https://pl.wikipedia.org/wiki?curid=4664545" title="Kulczyce (przystanek kolejowy)">
Kulczyce (przystanek kolejowy)

Kulczyce (, ) – przystanek kolejowy w miejscowości Kulczyce, w rejonie samborskim, w obwodzie lwowskim, na Ukrainie.
Przystanek istniał przed II wojną światową. Znajdował się w jednak w innym miejscu (na południe od dzisiejszego położenia).

</doc>
<doc id="4664547" url="https://pl.wikipedia.org/wiki?curid=4664547" title="Parafia Matki Bożej Matki Kościoła i św. Stanisława Kostki w Nagorzycach">
Parafia Matki Bożej Matki Kościoła i św. Stanisława Kostki w Nagorzycach

Parafia Matki Bożej Matki Kościoła i św. Stanisława Kostki w Nagorzycach – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664550" url="https://pl.wikipedia.org/wiki?curid=4664550" title="Dublany (stacja kolejowa)">
Dublany (stacja kolejowa)

Dublany (, ) – stacja kolejowa w miejscowości Dublany, w rejonie samborskim, w obwodzie lwowskim, na Ukrainie.
Stacja powstała w czasach Austro-Węgier na linii Kolei Dniestrzańskiej (później części Galicyjskiej Kolei Transwersalnej), pomiędzy stacjami Sambor a Dobrowlany.

</doc>
<doc id="4664551" url="https://pl.wikipedia.org/wiki?curid=4664551" title="Parafia św. Franciszka z Asyżu w Nietulisku Dużym">
Parafia św. Franciszka z Asyżu w Nietulisku Dużym

Parafia świętego Franciszka z Asyżu w Nietulisku Dużym – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664552" url="https://pl.wikipedia.org/wiki?curid=4664552" title="Wydział Pedagogiki i Psychologii Uniwersytetu w Białymstoku">
Wydział Pedagogiki i Psychologii Uniwersytetu w Białymstoku



</doc>
<doc id="4664554" url="https://pl.wikipedia.org/wiki?curid=4664554" title="Peregrine Osborne (3. książę Leeds)">
Peregrine Osborne (3. książę Leeds)

Peregrine Hyde Osborne, 3. książę Leeds (ur. 11 listopada 1691, zm. 9 maja 1731) – brytyjski arystokrata i polityk. Od 1712 nazywany hrabią Danby, a od 1712 markizem Carmarthen.
Był synem Peregrine’a Osborne, 2. księcia Leeds i Bridget Hyde. Był trzykrotnie żonaty. 16 grudnia 1712 roku ożenił się z Lady Elizabeth Harley, córką Roberta Harleya, 1. hrabiego Oxford i Elizabeth Foley. Lady Harley zmarła dwa tygodnie po urodzeniu Thomasa Osborne’a przyszłego 4. księcia Leeds. Książę ponownie ożenił się 17 września 1719 roku z Lady Anne Seymour, która zmarła w połogu w 1822 roku. 9 kwietnia 1725 roku ożenił się z Julianą Hele. 

</doc>
<doc id="4664555" url="https://pl.wikipedia.org/wiki?curid=4664555" title="Vilius Steputaitis">
Vilius Steputaitis



</doc>
<doc id="4664557" url="https://pl.wikipedia.org/wiki?curid=4664557" title="Mira Nábělková">
Mira Nábělková

Mira Nábělková (ur. 30 marca 1956 w Martinie) – słowacka językoznawczyni. Zajmuje się badaniami nad słowackim językiem standardowym (semantyka leksykalna, słowotwórstwo, leksykografia) oraz socjolingwistyką (związkami językowymi na gruncie czeskim i słowackim).
Życiorys.
W latach 1975–1980 studiowała język słowacki i rosyjski na Wydziale Filozoficznym Uniwersytetu Komeńskiego w Bratysławie. Od 1980 r. jest czynna w Instytucie Językoznawstwa im. Ľudovíta Štúra. Odbyła tam pobyt studyjny, później piastowała stanowiska naukowe. W 1982 r. obroniła „mały doktorat” ("PhDr."). W 1989 r. uzyskała stopień kandydata nauk, a w 2010 r. została mianowana docentem.
W okresie 1999–2004 pracowała na Wydziale Filozoficznym Uniwersytetu Masaryka w Brnie W 1999 r. objęła stanowisko adiunkta na Wydziale Filozoficznym Uniwersytetu Karola w Pradze.
W 2004 r. została uhonorowana srebrnym medalem Uniwersytetu Masaryka za wkład w rozwój słowacystyki.

</doc>
<doc id="4664558" url="https://pl.wikipedia.org/wiki?curid=4664558" title="Parafia Matki Bożej Królowej Polski w Nowym Skoszynie">
Parafia Matki Bożej Królowej Polski w Nowym Skoszynie

Parafia Matki Bożej Królowej Polski w Nowym Skoszynie – parafia rzymskokatolicka, znajdująca się w diecezji sandomierskiej, w dekanacie Kunów.

</doc>
<doc id="4664573" url="https://pl.wikipedia.org/wiki?curid=4664573" title="Valmet L-70 Vinka">
Valmet L-70 Vinka

Valmet L-70 Miltrainer „Vinka” – fiński samolot szkolno-treningowy.
Historia.
Na początku lat siedemdziesiątych dowództwo Fińskich Sił Powietrznych utworzyło grupę konstruktorów, którzy mieli opracować samolot szkolno-treningowy dla lotnictwa wojskowego, a który miał zastąpić używany w tym czasie szwedzki samolot Saab 91D Safir. W marcu 1973 roku zlecono budowę prototypu samolotu fińskiej wytwórni lotniczej Valmet Oyj. Otrzymał on początkowo oznaczenie Leko-70 (skrót od nazwy samolotu "Lentokone" i roku opracowania samolotu), później L-70 Miltrainer.
Prototyp był gotowy w 1975 roku, a jego oblot odbył się 1 lipca 1975 roku. Po serii badań zatwierdzono ten samolot i siły powietrzne 28 stycznia 1977 roku zamówiły serię tych samolotów w wytwórni Valmet Oyj w ilości 30 sztuk. Samolot wtedy otrzymał zgodnie z tradycją wojskowe oznaczenie L-70 „Vinka” (pol. Zefir). Pierwszy samolot seryjny został oblatany 29 grudnia 1979 roku.
Samolot posiada licencję zgodną z amerykańskim regulaminu FAR cz. 23.
Samoloty budowano w latach 1977 – 1982, zbudowano 30 sztuk. 
Użycie w lotnictwie.
Samoloty Valmet L-70 „Vinka” zaczęto wprowadzać do szkolenia w Akademii Sił Powietrznych w Kauhava od 1978 roku, ostatnie samoloty do szkoły dostarczono w 1982 roku. Używano ich do szkolenia podstawowego jak również zaawansowanego, gdyż mogły one być wykorzystywane do wykonywania akrobacji. 
Opis techniczny.
Samolot Valmet L-0 „Vinka” jest dolnopłatem o konstrukcji całkowicie metalowej. Przednia część kadłuba ma konstrukcję półskorupową i mieści zakrytą kabinę, z dwoma miejscami obok siebie dla pilota i instruktora. Usterzenie klasyczne.
Napęd stanowił silnik tłokowy, 4-cylindrowy chłodzony powietrzem, napędzający dwułopatowe śmigło. Zbiorniki paliwa znajdowały się w skrzydłach.
Podwozie trójpodporowe, stałe.
Samolot nie posiada stałego uzbrojenia, ale posiada cztery podskrzydłowe węzły do mocowania uzbrojenia. Można na nich umieszczać uzbrojenie o łącznej masie 300 kg. Na dwóch zewnętrznych węzłach można mocować uzbrojenie o masie 100 kg, a na dwóch wewnętrznych o masie 150 kg. Zestawy, które można zamontować w węzłach, mogą być następujące:

</doc>
<doc id="4664576" url="https://pl.wikipedia.org/wiki?curid=4664576" title="Drevokocúr">
Drevokocúr

Drevokocúr – według artykułu Kláry Smolíkovej z listopada 2010 r. pseudowyraz, który uchodzi za słowacki odpowiednik czeskiego słowa („wiewiórka”). W rzeczywistości słowackie słowo na wiewiórkę to "veverica" lub "veverička". Folklorysta Petr Janeček zaliczył słowo "drevokocúr" do kategorii anegdot językowych. Językoznawczyni Mira Nábělková przedstawia to słowo jako przykład międzyjęzykowego mitu, tj. wymysłu propagowanego i przyjmowanego w pewnej przestrzeni społecznej jako prawda.
Wśród użytkowników języka czeskiego słowo "drevokocúr" występuje najczęściej w „słowackiej” postaci dźwiękowej i ortograficznej, choć można również spotkać warianty częściowo zaadaptowane lub zbohemizowane, takie jak "drevokocůr", "drevokocour", "dřevokocour", "stromokocúr", a także formy pochodne typu "drevokocúrka" i "drevomačka".
Słowo „drevokocur” bywa spotykane na gruncie polskim, jednakże jest kojarzone z Czechami i ich językiem, a nie z językiem słowackim. Spotykane w polszczyźnie formy „drzewny kocur” i „drewny kocur” są prawdopodobnie przeróbkami określenia "drevokocúr"
Geneza wyrazu.
Nie istnieją wiarygodne źródła wyjaśniające genezę tego określenia. W dyskusjach padają jednak nazwiska aktorów, m.in. Miroslava Horníčka, Vladimíra Menšíka, Jiřego Krampola, Jiřego Sováka, Mariána Labudy.
W środowisku słowackim niektórzy badacze (np. w latach 90. Zuzana Szatmáry, autorka artykułu "Z hlúpeho jazyka pochádzajú mnohé nepríjemnosti", cytowanego przez Ivana Masára w „Kulturze słowa”, 1996) zaliczali ten wyraz do neologizmów purystycznych, promowanych jako zastępstwa dla słów już istniejących w języku. Ján Mlynárik, w swoim wykładzie inauguracyjnym na Uniwersytecie Karola w Pradze, wymienił to określenie jako przykład słowackiego wytworu lingwistycznego. W pracy "Českí profesori na Slovensku" (cz. 1. "Českí profesori a ich slovenskí žiaci na UK v rokoch 1919–1949", 1994) przedstawił wyraz "drevokocúr" jako owoc purystycznego podejścia Pierwszej Republiki do języka.
Mira Nábělková przytacza wypowiedź internetową, według której V. Richter odnotował słowo „drevokocúr” w 1972 roku, publikując je w artykule etnograficznym na temat pieśni ludowych z granicy południowomorawsko-austriackiej. W słowackim słowniku gwarowym nie odnotowano jednak takiego wyrazu. Nie jest też znany czas powstania słowa ani jego przejścia do szerszego obiegu. Można jednak doszukiwać się związku między tym określeniem a niemieckim (dosłownie „dębowy kot”).
Rozprzestrzenienie wyrazu.
Według ankiety M. Nábělkovej spośród ok. 30 czeskich i słowackich studentów słowacystyki tylko dwie osoby nie znały tego określenia – student ze Słowacji, który znał z programu telewizyjnego wyraz "stromokocúr", i jedna studentka czeska. Wielu słowackich studentów zetknęło się z tym słowem dopiero w środowisku czeskim. Czescy studenci w większości znali to słowo od dzieciństwa i dopiero po latach dowiadywali się, że wyraz ten nie należy do typowego słownictwa słowackiego.
W czerwcu 2006 r. „Lidové noviny” opublikowały test znajomości słowacczyzny. Jednym z 17 pytań było to, czy słowo "drevokocúr" oznacza wiewiórkę, piłę, czy też takie słowo nie istnieje.

</doc>
<doc id="4664578" url="https://pl.wikipedia.org/wiki?curid=4664578" title="Marchlewszczyzna Radziecka">
Marchlewszczyzna Radziecka

Marchlewszczyzna Radziecka – polskojęzyczne czasopismo wydawane w Polskim Rejonie Narodowym im. Juliana Marchlewskiego Ukraińskiej Socjalistycznej Republiki Radzieckiej w latach 1931-1934. Ukazywało się 12 razy w miesiącu. 
Gazeta była organem Marchlewskiego Rejonowego Komitetu Komunistycznej Partii (bolszewików) Ukrainy, Rejonowego Komitetu Wykonawczego, Rejonowej Rady Związków Zawodowych i Rejkolgospzwiązku. Zawierała stałe rubryki: „Na froncie oświatowym”, „Stamtąd, gdzie panuje kapitał”, „Z Polski faszystowskiej”. Ponadto wraz z niektórymi numerami gazety ukazywały się dodatki: „Bolszewicka Zmiana” (nr 14–18), „Stroniczka Komsomolska” (nr 1–12). Nakład wynosił 1000–2500.
Nazwisko redaktora naczelnego podawano w formie: H. Panek. Ponadto w skład redakcji wchodzili: J. Beregowski, St. Hejne, S. Lipiec, L. Nowicki, Polakowski, R.F. Sulejewski, Szymkiewicz, J. Wirkowski.

</doc>
<doc id="4664580" url="https://pl.wikipedia.org/wiki?curid=4664580" title="Sharon Colyear">
Sharon Colyear

Sharon Colyear, po mężu Danville (ur. 22 kwietnia 1955 w Manchesterze) – angielska lekkoatletka, płotkarka i sprinterka, medalistka mistrzostw Europy w 1978.
Odpadła w półfinale biegu na 200 metrów na mistrzostwach Europy w 1974 w Rzymie.
Zajęła 8. miejsce w sztafecie 4 × 100 metrów (w składzie: Wendy Clarke, Denise Ramsden, Colyear i Andrea Lynch), a także odpadła w półfinale biegu na 100 metrów przez płotki i ćwierćfinale biegu na 100 metrów na igrzyskach olimpijskich w 1976 w Montrealu. Na halowych mistrzostwach Europy w 1977 w San Sebastián zajęła 6. miejsce w biegu na 60 metrów.
20 sierpnia 1977 w Londynie ustanowiła rekord świata w sztafecie 4 × 200 metrów czasem 1:31,6 (sztafeta brytyjska biegła w składzie: Verona Elder, Donna Hartley, Colyear i Sonia Lannaman).
Zdobyła srebrny medal w sztafecie 4 × 100 metrów (w składzie: Beverley Goddard, Kathy Smallwood, Colyear i Lannaman), a także odpadła w półfinale biegu na 100 metrów przez płotki na mistrzostwach Europy w 1978 w Pradze. Jako reprezentantka Anglii zwyciężyła w sztafecie 4 × 100 metrów (w tym samym składzie, co na mistrzostwach Europy) i zdobyła brązowy medal w biegu na 100 metrów przez płotki (za koleżankami z reprezentacji Anglii Lorną Boothe i Shirley Strong) na Igrzyskach Wspólnoty Narodów w 1978 w Edmonton.
Po kilku latach przerwy w uczestniczeniu w wielkich imprezach sportowych wystąpiła (jako Shirley Danville) w biegu na 100 metrów na igrzyskach olimpijskich w 1984 w Los Angeles, odpadając w półfinale.
Była mistrzynią Wielkiej Brytanii (AAA) w biegu na 100 metrów przez płotki w 1976 i 1978 oraz wicemistrzynią w biegu na 100 metrów w 1976 i 1977, a także halową wicemistrzynią w 1977 i brązową medalistką w 1976 w biegu na 60 metrów. Była również mistrzynią Wielkiej Brytanii (UK Championships) w biegu na 100 metrów przez płotki w 1977 i 1978 oraz brązową medalistką w tej konkurencji w 1983.
Ustanowiła rekord Wielkiej Brytanii w biegu na 100 metrów przez płotki czasem 13,11 s, uzyskanym 26 czerwca 1976 w Bydgoszczy. Czterokrotnie poprawiała rekord swego kraju w sztafecie 4 × 100 metrów do wyniku 42,72 s, osiągniętego 3 września 1978 w Pradze.

</doc>
<doc id="4664582" url="https://pl.wikipedia.org/wiki?curid=4664582" title="Aniela Wyrwiczówna">
Aniela Wyrwiczówna

Aniela Wyrwiczówna (ur. 1870 w Warszawie, zm. 17 stycznia 1894 w Krakowie) – polska aktorka teatralna, zamordowana przez Michała Chądzyńskiego.
Życiorys.
Córka Jana i Józefy z domu Nowińskiej. Pierwsze kroki aktorskie stawiała pod okiem Aleksandry Rakiewicz. 6 sierpnia 1886 roku, mając szesnaście lat zadebiutowała na scenie grając Motrunę w spektaklu zatytułowanym "Chata za wsią", wystawionym przez Warszawskie Teatry Rządowe. W kolejnych latach występowała w teatrach w Lublinie, Radomiu i Łodzi. Odnosiła niemałe sukcesy występując także w Odessie i Kiszyniowie. W 1893 roku trafiła do Teatru im. Juliusza Słowackiego w Krakowie (wtedy pod nazwą Teatr Miejski). Występowała tam zaledwie przez trzy miesiące.
Zabójstwo.
17 stycznia 1894 roku krótko po godzinie 13:00 wracała z próby teatralnej do domu. Wynajmowała mieszkanie w kamienicy przy ulicy Basztowej 18. Niespełna pół godziny później zjawił się u niej Michał Chądzyński, prawdopodobnie chcąc zwrócić pożyczoną od niej dzień wcześniej powieść pt. "Śmierć" Ignacego Dąbrowskiego. Podczas wizyty w jej mieszkaniu podzielił się z nią wrażeniami z lektury tej książki. Po półtorej godziny wyszedł, jednak o 17:00 ponownie pojawił się w jej domu i schował się w pokoju za kotarą oddzielającą alkowę. Gdy Aniela poszła po chusteczkę do nosa, rzucił się na nią i ostatecznie zastrzelił z rewolweru Smith &amp; Wesson Model 1 kalibru 5,6 mm, po czym popełnił samobójstwo. Motywem zbrodni najprawdopodobniej był zawód miłosny.
Ceremonia pogrzebowa odbyła się 19 stycznia. Początkowo pochowano ją na cmentarzu Rakowickim, jednak dzień po pogrzebie bliscy przewieźli ją na cmentarz Powązkowski (kwatera 161-6-4).

</doc>
<doc id="4664585" url="https://pl.wikipedia.org/wiki?curid=4664585" title="Ewelina Boesche-Kopczyńska">
Ewelina Boesche-Kopczyńska

Ewelina Boesche-Kopczyńska (ur. 5 listopada 1973 w Strzelnie) – polski muzyk, dyrygent, pedagog, absolwentka i wykładowczyni Akademii Muzycznej w Bydgoszczy. 
Życiorys.
Ukończyła z wyróżnieniem studia z wychowania muzycznego w Akademii Muzycznej im. Feliksa Nowowiejskiego w Bydgoszczy otrzymując tytuł magistra sztuki. Doskonaliła swe umiejętności na studiach podyplomowych: logorytmiki w Akademii Muzycznej w Gdańsku, chórmistrzostwa w Akademii Muzycznej w Bydgoszczy i Sztuki przy Centrum Doskonalenia Nauczycieli w Bydgoszczy. Brała udział w kursach, seminariach i warsztatach w zakresie metod nauczania muzyki: Koncepcja Wychowania Muzycznego Carla Orffa w praktyce pedagogicznej, IX Polsko – Węgierskie Seminarium Kodaly’owskie, V Seminarium Gordonowskie: Audiacja – sposoby rozwijania i pomiar.
Jest wykładowcą akademickim w swojej macierzystej uczelni Akademii Muzycznej w Bydgoszczy, ze stopniem doktora. Zajmuje się przygotowywaniem i prowadzeniem autorskich audycji dla dzieci z rodzicami zatytułowanych „Poranki Muzyczne”. Ponadto na bydgoskiej Akademii Muzycznej wykłada także przedmioty takie jak: zespoły instrumentalne Orffa, instrumenty szkolne oraz metodyki nauczania. Jej zainteresowana zawodowe oscylują wokół problemu umuzykalniania małych dzieci. Przygotowuje i prezentuje koncerty z okazji Dnia Dziecka w Pałacu Parkowym w Ostromecku, oraz z grupą studentów z Wydziału Dyrygentury, Jazzu i Edukacji Muzycznej (dawniej Wydziału Dyrygentury Chóralnej i Edukacji Muzycznej) uczestniczy i prowadzi koncerty podczas Festiwalu Nauki i Sztuki w Toruniu. Współpracuje z realizatorami Programu Śpiewająca Polska. oraz Centrum Kultury „Wiatrak” w bydgoskim Fordonie. Bierze udział w licznych konferencjach dotyczących animacji kultury oraz wychowania muzycznego w przedszkolach i szkołach. Jest dyrygentem Chórów Harmonia i Harmonijka w Strzelnie oraz nauczycielem muzyki w Szkole Podstawowej w Strzelnie.
Działalność naukowa.
Udział w sesjach, konferencjach i wykładach

</doc>
<doc id="4664587" url="https://pl.wikipedia.org/wiki?curid=4664587" title="Jean-Michel Girard">
Jean-Michel Girard

Jean-Michel Girard (ur. 1948) – szwajcarski duchowny rzymskokatolicki, od 2016 opat prymas konfederacji kanoników regularnych św. Augustyna.
Życiorys.
Święcenia kapłańskie przyjął 27 września 1974. Od 11 października 2016 pełni urząd opata prymasa kanoników regularnych.

</doc>
<doc id="4664589" url="https://pl.wikipedia.org/wiki?curid=4664589" title="Gejza Horák">
Gejza Horák

Gejza Horák (ur. 25 lutego 1919 w Haliču, zm. 28 sierpnia 2003 w Bratysławie) – słowacki językoznawca, pedagog i publicysta; popularyzator języka słowackiego.
Studiował język słowacki i filozofię na Wydziale Filozoficznym Uniwersytetu Komeńskiego w Bratysławie. W latach 1939–1948 pracował jako nauczyciel. W okresie 1948–1984 był pracownikiem Instytutu Językoznawstwa im. Ľ. Štúra, w latach 1954–1957 wykładał język słowacki na uczelniach w Bratysławie i Pradze. W 1950 r. otrzymał „mały doktorat” ("PhDr."), a w 1958 r. uzyskał stopień kandydata nauk.
Początkowo poświęcił się badaniom w dziedzinie dialektologii, później problematyce słowackiego języka standardowego (struktury gramatycznej, ortoepii i stylistyki). Zajmował się także teorią i praktyką kultury językowej. Do obszaru jego zainteresowań naukowych należały również zagadnienia z zakresu leksykologii i leksykografii.
Ogłosił około tysiąca artykułów popularyzatorskich i refleksji na temat współczesnej słowacczyzny literackiej i kultury języka. Pisał także materiały pedagogiczne: podręczniki, zeszyty ćwiczeń itp.

</doc>
<doc id="4664591" url="https://pl.wikipedia.org/wiki?curid=4664591" title="Komisja Ursuli von der Leyen">
Komisja Ursuli von der Leyen

Komisja Ursuli von der Leyen – Komisja Europejska, której pięcioletnia kadencja rozpoczęła się 1 grudnia 2019.
Powołanie przewodniczącego.
W okresie poprzedzającym wybory do Parlamentu Europejskiego w 2019 główne europejskie partie polityczne ogłosiły swoich kandydatów na stanowisko Przewodniczącego Komisji Europejskiej. W skali całej Unia Europejskiej zwycięska okazała się Europejska Partia Ludowa (EPP), którą reprezentował Manfred Weber – poseł do Parlamentu Europejskiego od 1999. Pomimo zwycięstwa EPP w wyborach, Rada Europejska nie przyznała nominacji na to stanowisko Weberowi, któremu zarzucano brak doświadczenia (całą karierę polityczną spędził w Parlamencie Europejskim). Kandydat Partii Europejskich Socjalistów, drugiej co do wielkości frakcji w Parlamencie Europejskim, Frans Timmermans również nie otrzymał jednomyślnego poparcia dla swojej kandydatury. Kandydatura Fransa Timmermans został przedstawiona po raz pierwszy na szczycie G7 w Osace, w którym udział wzięli Emmanuel Macron, Angela Merkel, Giuseppe Conte, Donald Tusk, Mark Rutte i Pedro Sánchez, sprzeciwiła jej się jednak Grupa Wyszehradzka. Ursula von der Leyen została zaproponowana Parlamentowi Europejskiemu jako kandydatka na Przewodniczącą Komisji Europejskiej 3 lipca 2019, po 3-dniowych negocjacjach podczas posiedzenia Rady Europejskiej.
16 lipca 2019 Parlament Europejski przyjął kandydaturę von der Leyen i powierzył jej misję utworzenia następnej Komisji Europejskiej. Ursulę von der Leyen poparło 383 europosłów. Po raz pierwszy w historii na stanowisku Przewodniczącego Komisji Europejskiej znalazła się kobieta.
Wybór komisarzy.
Jeszcze przed głosowaniem von der Leyen ogłosiła, że urzędujący Pierwszy Wiceprzewodniczący Komisji Europejskiej Frans Timmermans obejmie to samo stanowisko w utworzonej przez niej komisji. Zobowiązała się również do powołania na stanowisko wiceprzewodniczącej Margrethe Vestager z Porozumienia Liberałów i Demokratów na rzecz Europy.
Ursula von der Leyen wystąpiła z apelem do krajów członkowskich, żeby każdy z nich nominował dwóch kandydatów do Komisji Europejskiej, kobietę i mężczyznę. Tylko António Costa z Portugalii i Viorica Dăncilă z Rumunii postąpili zgodnie z wolą Przewodniczącej elekt.
Opóźnienie.
W październiku 2019 Parlament Europejski odrzucił kandydatury komisarzy zaproponowanych przez Francję, Węgry i Rumunię. Spowodowało to, że Komisja Jean-Claude’a Junckera od 1 listopada pełniła obowiązki Komisji Europejskiej, pomimo oficjalnego zakończenia swojej kadencji.
27 listopada 2019 Parlament Europejski przy 461 głosach za, 157 przeciw i 89 wstrzymujących się zaaprobował nową Komisję Europejską.
Skład komisji.
Wielka Brytania.
Premier Wielkiej Brytanii Boris Johnson nie nominował komisarza reprezentującego Wielkiej Brytanii. Jest to pierwszy tego typu przypadek w historii Komisji Europejskiej. Pomimo wielokrotnych wezwań ze strony von der Leyen, Boris Johnson odmówił wyznaczenia komisarza. Swoją odmowę uzasadnił nadchodzącym opuszczeniem Unii Europejskiej przez Wielką Brytanię oraz zbliżającymi się wyborami parlamentarnymi. W prasie pojawiły się obawy, że Komisja Europejska nie będzie mogła funkcjonować bez przedstawiciela jednego z państw członkowskich, a jej decyzje nie będą prawomocne. Von der Leyen zleciła audyt sytuacji prawnej, który ma na celu wyjaśnić zawiłość tego kryzysu.

</doc>
<doc id="4664600" url="https://pl.wikipedia.org/wiki?curid=4664600" title="Michał A. Michalski">
Michał A. Michalski

Michał A. Michalski (ur. 1975) – polski kulturoznawca, filozof, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
16 czerwca 2003 obronił pracę doktorską "Kulturowy wymiar pracy ludzkiej", 4 kwietnia 2016 habilitował się na podstawie oceny dorobku naukowego i pracy zatytułowanej "Znaczenie rodziny dla międzypokoleniowej transmisji kultury gospodarczej". Objął funkcję profesora uczelni w Instytucie Kulturoznawstwa na Uniwersytecie im. Adama Mickiewicza w Poznaniu na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4664601" url="https://pl.wikipedia.org/wiki?curid=4664601" title="Ondřej Šefčík">
Ondřej Šefčík

Ondřej Šefčík (ur. 26 kwietnia 1974 w Opawie) – czeski językoznawca, bohemista, slawista i indoeuropeista; specjalista w dziedzinie fonologii. Jest synem archiwisty Ericha Šefčíka.
Studiował język i literaturę czeską na Wydziale Filozoficznym Uniwersytetu Masaryka w Brnie (1992–1997). Tamże w Instytucie Językoznawstwa uzyskał tytuł Ph.D. z zakresu komparatystyki indoeuropejskiej (2001). Tytuł PhDr. uzyskał w 2011 r. W 2001 r. został zatrudniony w Brnie, w Instytucie Językoznawstwa i Bałtystyki Uniwersytetu Masaryka, a w 2003 r. objął funkcję przewodniczącego. W okresie 2002–2007 pracował w oddziale etymologicznym Instytutu Języka Czeskiego Czeskiej Akademii Nauk.

</doc>
<doc id="4664602" url="https://pl.wikipedia.org/wiki?curid=4664602" title="Drzewny kocur">
Drzewny kocur



</doc>
<doc id="4664603" url="https://pl.wikipedia.org/wiki?curid=4664603" title="Drewny kocur">
Drewny kocur



</doc>
<doc id="4664604" url="https://pl.wikipedia.org/wiki?curid=4664604" title="Leszek Ossowski">
Leszek Ossowski

Leszek Ossowski herbu Dołęga"" (ur. 1 kwietnia 1905 r. w Warszawie, zm. 10 lutego 1996 w Warszawie) – polski naukowiec, slawista, profesor doktor habilitowany.
Kariera.
Studiował filologię słowiańską na Uniwersytecie Poznańskim, następnie w 1932 uzyskał magisterium i doktorat na Uniwersytecie Jagiellońskim, W latach 1932-1934 przebywał jako stypendysta naukowy w Sofii
W 1934 został lektorem języka białoruskiego na Uniwersytecie Jagiellońskim, następnie w latach 1935-1939 języka
bułgarskiego i białoruskiego w Uniwersytecie Jana Kazimierza we Lwowie. Mianowany został docentem w Uniwersytecie im. Iwana Franki we Lwowie 1939 - 1941 w Katedrze Filologii Słowiańskiej. W czasie okupacji
pracował fizycznie i brał udział w tajnym nauczaniu.
W Polskiej Rzeczypospolitej Ludowej rozpoczął pracę od 1 lutego 1945 r.
na Uniwersytecie Jagiellońskim i tu się habilitował w zakresie filologii wschodniosłowiańskiej w 1945 r. Od 15 stycznia 1946 r. został powołany na stanowisko profesora nadzwyczajnego i kierownika Katedry Języka Rosyjskiego w Uniwersytecie Wrocławskim. Przez kilka lat pracował też na drugim etacie jako kierownik Katedry Języka Rosyjskiego w Wyższej Szkole Pedagogicznej w Opolu. W latach 1946 - 1948 był prodziekanem na Wydziale Humanistycznym Uniwersytetu Wrocławskiego. 1 października 1964 został mianowany profesorem zwyczajnym oraz kierownikiem Katedry Filologii Rosyjskiej w Uniwersytecie im. Adama Mickiewicza w Poznaniu, gdzie znóworganizował studia rusycystyczne. 1 października 1975 przeszedł na emeryturę.
Został pochowany na cmentarzu Powązkowskim kwatera 7 rząd 1 miejsce 10-11

</doc>
<doc id="4664607" url="https://pl.wikipedia.org/wiki?curid=4664607" title="Franco Bergamin">
Franco Bergamin

Franco Bergamin (ur. 15 września 1960 w Castelfranco Veneto) – włoski duchowny rzymskokatolicki, od 2018 opat generalny kongregacji Kanoników Regularnych Laterańskich Najświętszego Zbawiciela.
Życiorys.
Święcenia kapłańskie przyjął 20 września 1986. W latach 1997-2003 był proboszczem parafii św. Floriana w Castelfranco Veneto, a następnie św. Agnieszki w Rzymie. Obecnie jest proboszczem sanktuarium S. Maria di Piedigrotta w Neapolu. Od 25 września 2018 pełni urząd opata generalnego kanoników laterańskich.

</doc>
<doc id="4664612" url="https://pl.wikipedia.org/wiki?curid=4664612" title="Polska na Światowych Wojskowych Igrzyskach Sportowych 2015">
Polska na Światowych Wojskowych Igrzyskach Sportowych 2015

Polska na Światowych Wojskowych Igrzyskach Sportowych 2015 – reprezentacja Polski podczas igrzysk wojskowych liczyła 125 żołnierzy . 
Multidyscyplinarne zawody dla sportowców-żołnierzy odbyły się w koreańskim Mungyeongu w okresie od 2 do 11 października 2015 roku. Reprezentanci Polski wystartowali w 12 dyscyplinach, medale zdobyli w 8. Zawodnicy Polski zdobywając 42 medale (10 złote, 13 srebrne i 19 brązowe) w klasyfikacji medalowej zajęli 5 miejsce.
Zdobyte medale.
Reprezentanci Polski zdobyli ogółem 42 medali (10 złote, 13 srebrne oraz 19 brązowe).
Polscy multimedaliści na igrzyskach wojskowych 2015.
W sumie 5 polskich sportowców zdobyło co najmniej dwa medale, w tym 1 złoty.

</doc>
<doc id="4664617" url="https://pl.wikipedia.org/wiki?curid=4664617" title="3 Pułk Haubic Polowych Austro-Węgier">
3 Pułk Haubic Polowych Austro-Węgier



</doc>
<doc id="4664621" url="https://pl.wikipedia.org/wiki?curid=4664621" title="Jadwiga Zalisz">
Jadwiga Zalisz

Jadwiga Zalisz lub Iga Zalisz – polska działaczka ekumeniczna oraz pracownica Towarzystwa Biblijnego w Polsce (TB).
Życie i działalność.
Jest członkiem Kościoła Ewangelicko-Reformowanego w Polsce. W 2013 została wybrana zastępcą członka Synodalnej Komisji Rewizyjnej Kościoła. Jest również wieloletnim pracownikiem Towarzystwa Biblijnego w Polsce. W ramach TB prowadziła wiele projektów, związanych z wydawaniem, tłumaczeniem i rozpowszechnianiem Biblii. Była asystentem redakcji Biblii Ekumenicznej. Jako uczestniczka ruchu ekumenicznego była między innymi członkiem wspólnej delegacji Polskiej Rady Ekumenicznej oraz Konferencji Episkopatu Polski, która w 2012 z okazji Tygodnia Modlitw o Jedność Chrześcijan wyjechała do Rzymu na spotkanie z papieżem Benedyktem XVI, a także uczestnikiem Ogólnopolskiej Ekumenicznej Konferencji Kobiet w 2018. 
27 listopada 2019 podczas posiedzenia Komitetu Krajowego TB została wybrana na dyrektora generalnego Towarzystwa Biblijnego w Polsce wygrywając z ubiegającym się o to stanowisko teologiem prawosławnym Jerzym Betlejko. Urząd objęła 1 stycznia 2020, zastępując długoletnią dyrektor Małgorzatę Platajs.

</doc>
<doc id="4664622" url="https://pl.wikipedia.org/wiki?curid=4664622" title="Krytyka językowa">
Krytyka językowa

Krytyka językowa – działalność metajęzykowa mająca na celu doskonalenie poziomu wypowiedzi językowych; jedna z fundamentalnych koncepcji Praskiego Koła Lingwistycznego. Polega na formułowaniu ideologicznych i estetycznych oczekiwań językowych oraz dążeniu do urzeczywistnienia tych oczekiwań w wypowiedziach językowych. Przedmiotem krytyki językowej są wypowiedzi językowe, które odstępują od odczuwanych ideałów kulturalnych.
W krytyce językowej uczestniczą zarówno zwykli użytkownicy języka, jak i specjaliści. Fachowa krytyka językowa opiera się na teoretycznych kryteriach oceny, tj. kryteriach kodyfikacji i kultury mowy. Krytyka językowa może dążyć do purystycznej oceny komunikatów bądź do traktowania ich w sposób bardziej tolerancyjny. Potoczna krytyka językowa skupia się często na wynajdywaniu odstępstw od przyjętej kodyfikacji językowej.

</doc>
<doc id="4664623" url="https://pl.wikipedia.org/wiki?curid=4664623" title="Dan Peña">
Dan Peña

Daniel Steven Peña Sr. (znany również jako Dan Peña) – amerykański biznesmen. Mieszka w zamku Guthrie w Szkocji, w którym niegdyś prowadził działalność weselną, a obecnie prowadzi w nim kursy Castle Seminar.
Życiorys.
Urodził się 10 sierpnia 1945 roku w Jacksonville na Florydzie, jako dziecko Manuela i Amy Peña. Wraz z rodziną przeniósł się później do East Los Angeles. Swoje najmłodsze lata spędził w "barrio" (biednej hiszpańskojęzycznej części miasta). W 1963 roku ukończył Reseda High School. Jego ojciec - Manuel Peña - był weteranem II Wojny Światowej i wojny koreańskiej, agentem operacyjnym CIA oraz śledczym w sprawie zabójstwa Roberta F. Kennedy'ego.
W 1971 r. otrzymał tytuł licencjata w dziedzinie administracji biznesowej w San Fernando Valley State College (obecnie California State University, Northridge).
Peña był założycielem i prezesem The Guthrie Group konsorcjum inwestycyjnego założonego w Jersey w 2002 roku. Założył również firmę iZone-iHUB prowadzącą hackathon, którego celem było umożliwienie start-upom rozwoju własnych pomysłów i stworzenie produktów, które mogłyby być przedmiotem potencjalnych inwestycji.
W 2017 roku został odznaczony Orderem Świętego Jana Jerozolimskiego.

</doc>
<doc id="4664624" url="https://pl.wikipedia.org/wiki?curid=4664624" title="Centra usług wspólnych">
Centra usług wspólnych



</doc>
<doc id="4664626" url="https://pl.wikipedia.org/wiki?curid=4664626" title="Degel Kachol">
Degel Kachol

Degel Kachol (hebr. דגל כחול, ang. Blue Flag, pol. Niebieska Flaga) – zapoczątkowane w 2013 roku przez Izrael międzynarodowe ćwiczenia wojskowe z udziałem sił powietrznych, odbywające się na pustyni Negew w bazie lotniczej Owda i nad Morzem Śródziemnym. Polegają one na symulacji scenariuszy wojennych, wymianie doświadczeń i rozwijaniu współpracy wojskowej. Do tej pory ćwiczenia odbywały się co dwa lata, w 2013, 2015, 2017, 2019 i 2021 roku. Są one uznawane za największe międzynarodowe ćwiczenia w Izraelu. Uczestniczyli w nich piloci US Air Force, polskich Sił Powietrznych, sił powietrznych Włoch, Grecji, Niemiec, Francji i Wielkiej Brytanii, a także obserwatorzy i attache wojskowi z różnych państw.
Edycje.
2013.
Pierwsze tego typu ćwiczenia zostały przeprowadzone w dniach 24–28 listopada 2013 roku, w celu ulepszenia zdolności operacyjnych i efektywności bojowej uczestników, pogłębienia współpracy militarnej, podzielenia się doświadczeniami bojowymi. Przebieg „Blue Flag 2013” polegał na podzieleniu uczestników, zgodnie z założonym, wojennym scenariuszem ćwiczeń, na dwa zespoły: niebieski (siły międzynarodowe) oraz czerwony (przeciwnik). Drużyna czerwona miała symulować naruszenie przestrzeni powietrznej drużyny niebieskiej oraz zaatakować przeciwnika. Drużyna niebieska miała podjąć działania eliminujące zagrożenie. Rolę agresora na „Blue Flag 2013” przyjęły Siły Powietrzne Izraela. W trakcie ćwiczeń przeprowadzono symulację starć i przeprowadzenia walk powietrznych oraz ataków lądowych przy udziale systemów przeciwlotniczych. W trakcie ćwiczeń współpraca objęła również szczebel dowodzenia, reprezentant każdego państwa uczestniczącego pełnił funkcję dowódcy operacyjnego i koordynował działania przeprowadzane w ramach scenariusza.
W ćwiczeniach wzięły udział następujące państwa (łącznie w ćwiczeniach wzięło udział do 60 samolotów):
2015.
W trakcie „Blue Flag 2015”, przeprowadzonych w dniach 14–30 października, powtórzono symulację scenariusza wojennego z symulacją ataków lądowych i powietrznych w dzień i w nocy. Dodatkowo program ćwiczeń rozszerzono o tankowania w locie, udział śmigłowców bojowych i transportowych, walkę elektroniczną, transport powietrzny. Co więcej, organizatorzy poszerzyli potencjalne zagrożenia o rakiety ziemia-powietrze i piechotę wyposażoną w broń przeciwlotniczą. Na ćwiczenia przybyło 24 attache wojskowych oraz 34 zagranicznych obserwatorów. Ponadto, oprócz pilotów udział w „Blue Flag 2015” wzięły obsługi naziemne.
Pierwszy raz na „Blue Flag” pojawiły się także samoloty polskich Sił Powietrznych z 31. Bazy Lotnictwa Taktycznego. Strona polska uznała, że międzynarodowe manewry i możliwość wymiany doświadczeń z myśliwcami F-16 może wpłynąć na doskonalenie zdolności polskich pilotów. Oprócz maszyn wielozadaniowych Polska wysłała do Izraela dodatkowo 80 wojskowych. Ćwiczenia były wizytowane przez Inspektora Sił Powietrznych gen. dyw. Jana Śliwkę, który odbył spotkanie z dowódcą Sił Powietrznych Izraela gen. dyw. Amirem Eszelem i odwiedził Muzeum Sił Lotniczych Izraela w Chacerim. Śliwka zaznaczył, że są to istotne ćwiczenia dla stosunków polsko-izraelskich oraz współpracy obronnej między oboma państwami. Ponadto pozytywnie ocenił wymianę doświadczeń w użytkowanie tego samego uzbrojenia.
W ćwiczeniach wzięły udział następujące państwa (54 samoloty):
2017.
Trzecie ćwiczenia odbywały się w dniach 2–16 listopada 2017 roku. Jak we dwóch poprzednich edycjach, piloci brali udział w symulacji scenariusza wojennego. Uczestników podzielono na zespół niebieski (Izraelczycy wraz z uczestnikami) i zespół czerwony (izraelskie myśliwce i izraelskie wojska przeciwlotnicze). Do ćwiczeń „Blue Flag 2017” dodano dodatkowy element, a mianowicie zaangażowano jednostkę specjalną z Indii. Dokonała ona desantu z indyjskiego samolotu C-130J "Super Hercules" i uczestniczyła we wspólnych manewrach z izraelską jednostką SAR Jechidat 669 oraz transportową 103. Eskadrą Izraelskich Sił Powietrznych. Poza tym piloci uczestniczyli w ćwiczeniach ze zwiadu powietrznego, zwalczania obrony przeciwlotniczej, ochrony granic, nalotów i przechwytywania. W „Blue Flag 2017” pierwszy raz w historii wzięli udział Niemcy. Był to też pierwszy raz od 100 lat, kiedy samoloty Luftwaffe pojawiły się w na terenie dzisiejszego Izraela. W ćwiczeniach udział wzięło od 1200 do 1500 osób, od szczebla dowodzenia po personel naziemny, w tym 400 osób stanowili żołnierze spoza Izraela.
W ćwiczeniach po raz drugi wzięły udział polskie Siły Powietrzne. W Izraelu znalazło się 6 myśliwców F-16 oraz 120 członków personelu naziemnego. Polska strona kolejny raz oceniła udział polskich lotników za pożyteczny i mogący podnieść ich umiejętności. Musieli oni działać w pustynnych warunkach, gdzie temperatury są wysokie, a duże zapylenie osłabia działania czujników.
W ćwiczeniach wzięły udział następujące państwa (80 samolotów):
2019.
W czwartej edycji, przeprowadzanej w dniach 3–18 listopada 2019 roku, scenariusz ćwiczeń przewidywał przełamywanie obrony powietrznej wroga, walki powietrzne, przeloty na małych wysokościach, korzystanie z systemów przeciwdziałania elektronicznego, zwalczanie rakiet ziemia-powietrze i neutralizację systemów A2/AD (ang. "Anti Access/Area Denial weapon"). W ćwiczenia zaangażowano także systemy "Patriot". Tym razem w ćwiczeniach wzięły udział samoloty różnych generacji (czwartej i piątej), co poszerzyło możliwości współpracy. Izraelczycy zorganizowali również wykłady, w których dzielili się swoją wiedzą na temat działań powietrznych, które prowadzą na co dzień.
W ćwiczeniach wzięły udział następujące państwa:
2021.
Piąta edycja ćwiczeń "Degel Kachol" odbyła się w dniach 17–28 października 2021 roku. Tym razem głównym założeniem manewrów była wymiana doświadczeń w dziedzinie wdrażania do służby samolotów czwartej i piątej generacji oraz poszerzanie możliwości ich użytkowania przez państwa uczestniczące. Scenariusz ćwiczeń zakładał starcie się dwóch państw w walkach powietrznych oraz powietrzno-lądowych. Dodatkowo ćwiczono walkę z systemami przeciwlotniczymi: SA 2 (S-75), SA 3 (S-125), SA 6 (2K12 Kub), SA 8 (9K33 Osa), SA 22 (Pancyr-S1), czy bateriami "Patriot".
W tych ćwiczeniach, po raz pierwszy od powstania państwa w 1948 roku w Izraelu stacjonowali Brytyjczycy, po raz pierwszy pojawiły się francuskie samoloty bojowe, po raz pierwszy dokonano wspólnego przelotu izraelsko-niemieckiego nad Knesetem, po raz pierwszy Indie oddelegowały swoje samoloty bojowe. Dodatkowo manewry nadzworował dowódca sił powietrznych Zjednoczonych Emiratów Arabskich.
W ćwiczeniach wzięły udział następujące państwa:
Znaczenie ćwiczeń „Blue Flag”.
Z perspektywy Izraela, który nie jest członkiem NATO, odbycie międzynarodowych ćwiczeń jest szansą na rozbudowanie relacji wojskowych i politycznych, a także zwiększenie możliwości sojuszniczych. Jest to także sposób na pokazanie możliwości logistycznych i organizacyjnych przez stosunkowo małe państwo jakim jest Izrael. Według gazety „Ha-Arec” wspólne manewry są też elementem przedłużenia dyplomacji. Żołnierze oprócz wymiany doświadczeń mogą poznać inne kultury i obyczaje. Poprzez takie podejście Izrael próbuje zyskać przychylność części państw na świecie. Jest to także strategiczny pokaz siły i pozycji Izraela w regionie Bliskiego Wschodu. Z perspektywy wojskowej jest to możliwość wymiany doświadczeń, poznania taktyki działania i sposobów dowodzenia. Izrael poprzez „Blue Flag” chce także stworzyć wspólne metody reagowania i działania państw walczących z terroryzmem.

</doc>
<doc id="4664629" url="https://pl.wikipedia.org/wiki?curid=4664629" title="Schematyzm Archidiecezji Krakowskiej">
Schematyzm Archidiecezji Krakowskiej

Schematyzm Archidiecezji Krakowskiej – rocznik urzędowy kościołów i duchowieństwa archidiecezji krakowskiej wydawany w języku łacińskim.
Schematyzmy w diecezji krakowskiej wydawano od 1812 roku, a od 1925 roku archidiecezji krakowskiej. W 1939 roku treść rocznika zawierała: wykaz chronologiczny biskupów krakowskich, wykaz członków kapituły i kurii biskupiej, wykaz profesorów Studium Teologicznego na Uniwersytecie Jagiellońskim, wykaz wizytatorów szkolnych, wykaz dekanatów z parafiami zawierający opis i nazwiska duchownych, wykaz duchownych emerytów, wykaz profesorów i alumnów wyższego arcybiskupiego seminarium duchownego, wykaz męskich zakonów z nazwiskami zakonników, wykaz żeńskich zakonów i zgromadzeń zakonnych z nazwiskami sióstr zakonnych, alfabetyczny spis duchownych diecezjalnych i zakonnych, alfabetyczny spis parafii i miejscowości.

</doc>
<doc id="4664631" url="https://pl.wikipedia.org/wiki?curid=4664631" title="Tomaž Mavrič">
Tomaž Mavrič

Tomaž Mavrič (ur. 9 maja 1959) – duchowny rzymskokatolicki, od 2016 przełożony generalny Zgromadzenia Misji.
Życiorys.
Urodził się w Argentynie. Święcenia kapłańskie przyjął 29 czerwca 1983. 5 lipca 2016 został wybrany przełożonym generalnym Zgromadzenia Misji i Sióstr Miłosierdzia.

</doc>
<doc id="4664635" url="https://pl.wikipedia.org/wiki?curid=4664635" title="Rudolf Goldin">
Rudolf Goldin

Rudolf Isaakowicz Goldin (ros. Рудольф Исаакович Гольдин, ur. 4 stycznia 1931 w Murmańsku, zm. 25 kwietnia 1965 w Moskwie) – radziecki kierowca wyścigowy, Mistrz Sportu ZSRR.
Biografia.
W latach 1953–1956 odbywał służbę wojskową. Rok później rozpoczął pracę jako taksówkarz. 7 września 1957 roku w Mińsku Goldin zadebiutował w mistrzostwach ZSRR (grupa W), ścigając się wraz z Aleksiejem Gałkinem w barwach klubu Buriewiestnik Moskwa. Załoga nie ukończyła jednak zawodów.
W 1958 roku wybudował własny samochód sportowy, nazywany „buldożerem”. W tym samym roku wraz z mechanikiem G. Kazakowiczem rozpoczął budowę drugiego samochodu własnej konstrukcji, który nazwał Moskwa. Pojazd ten był napędzany silnikiem GAZ-M20 Pobieda. W 1960 roku uczestniczył Moskwą w ramach grupy W mistrzostw ZSRR, jednak bez sukcesów. Rok później Goldin zajął trzecie miejsce w Kownie oraz wygrał w Leningradzie, dzięki czemu zdobył mistrzostwo ZSRR. Ścigał się wówczas w Spartaku Moskwa. W 1962 roku zamontował w Moskwie silnik GAZ-21 Wołga i startował w grupie A. Goldin zajął drugie miejsce w Kownie oraz dziesiąte w klasyfikacji końcowej mistrzostw. Również w 1962 roku został odznaczony tytułem Mistrza Sportu ZSRR. W sezonie 1963 zadebiutował w Formule 5, wygrywając wyścig o mistrzostwo Białorusi. W 1964 roku zadebiutował w Sowieckiej Formule 3, ścigając się Melkusem 63. Goldin ponownie wygrał wówczas zawody o mistrzostwo Białorusi.
W 1965 roku podczas wyścigu 30-lecia Spartaka Moskwa, który odbywał się na Łużnikach, Goldin z nieznanych przyczyn wypadł z toru i uderzył w drzewo, ponosząc śmierć. Wskutek tego wypadku zaprzestano organizacji wyścigów na Łużnikach na prawie czterdzieści lat.

</doc>
<doc id="4664636" url="https://pl.wikipedia.org/wiki?curid=4664636" title="Moskwa (samochód)">
Moskwa (samochód)



</doc>
<doc id="4664639" url="https://pl.wikipedia.org/wiki?curid=4664639" title="Ludowo-Demokratyczna Partia Bhutanu">
Ludowo-Demokratyczna Partia Bhutanu

Ludowo-Demokratyczna Partia Bhutanu (dzong:མི་སེར་དམངས་གཙོའི་ཚོགས་པ་; PDP) – jest jedną z czterech zarejestrowanych partii w Bhutanie. Została założona 24 marca 2007 roku, a zarejestrowana 1 września 2007 roku. Jej założycielem i pierwszym liderem był Sangay Ngedup. Obecnym liderem jest Tshering Tobgay. W wyniku wyborów z 2013 roku partia została największym ugrupowaniem w Zgromadzeniu Narodowym i utworzyła rząd, który funkcjonował do 2018 roku.
Wybory do Zgromadzenia Narodowego.
Partia PDP brała udział w wyborach do Zgromadzenia Narodowego w 2008 roku, w 2013 roku i w 2018 roku.
Wybory do Zgromadzenia Narodowego w 2008 roku.
W wyborach parlamentarnych w 2008 roku partia PDP zdobyła 32,96% głosów, co pozwoliło jej zdobyć 2 mandaty z 47. Partia znalazła się w opozycji do obozu rządzącego (Druk Phuensum Tshogpa).
Wybory do Zgromadzenia Narodowego w 2013 roku.
W pierwszej rundzie w wyborach parlamentarnych w 2013 roku, partia PDP zdobyła 68,650 głosów (32,53%) i zajęła drugie miejsce, co umożliwiło jej udział w drugiej rundzie. 
W drugiej rundzie partia uzyskała 138,760 głosów (54,88%), dzięki czemu uzyskała 32 mandaty z 47. Pozwoliło jej to utworzyć rząd.
27 lipca 2013 roku Premierem został Tshering Tobgay.
Wybory do Zgromadzenia Narodowego w 2018 roku.
W pierwszej rundzie w wyborach parlamentarnych w 2018 roku, partia PDP zdobyła 79,883 głosy (27,44%) i zajęła trzecie miejsce, co wykluczyło ją z drugiej rundy.

</doc>
<doc id="4664641" url="https://pl.wikipedia.org/wiki?curid=4664641" title="Teofil Fleischer">
Teofil Fleischer

Teofil Fleischer (ur. 9 lutego 1924 w Zbąszyniu, zm. 13 grudnia 1983) – polski elektryk, poseł na Sejm PRL II i III kadencji.
Życiorys.
Uzyskał wykształcenie podstawowe, z zawodu elektryk. Pracował na stanowisku mistrza elektryka w Zaodrzańskich Zakładach Przemysłu Metalowego im. Marcelego Nowotki w Zielonej Górze.
Wstąpił do Polskiej Zjednoczonej Partii Robotniczej. W 1957 i 1961 uzyskiwał mandat posła na Sejm PRL II i III kadencji z okręgu Zielona Góra. Przez dwie kadencje pracował w Komisji Przemysłu Ciężkiego, Chemicznego i Górnictwa, a ponadto w Komisji Oświaty i Nauki (II kadencja) i Komisji Komunikacji i Łączności (III kadencja). 
Pochowany na cmentarzu komunalnym w Zbąszyniu (B1/VII/11).

</doc>
<doc id="4664642" url="https://pl.wikipedia.org/wiki?curid=4664642" title="Grzegorz Dziamski">
Grzegorz Dziamski

Grzegorz Dziamski (ur. 1955) – polski filozof, socjolog, profesor nauk humanistycznych, profesor Wydziału Antropologii i Kulturoznawstwa Uniwersytetu im. Adama Mickiewicza w Poznaniu, Wyższej Szkoły Nauk Humanistycznych i Dziennikarstwa w Poznaniu, oraz Katedry Promocji i Krytyki Sztuki Wydziału Edukacji Artystycznej Akademii Sztuk Pięknych w Poznaniu.
Życiorys.
Obronił pracę doktorską, 26 maja 1997 habilitował się na podstawie oceny dorobku naukowego i pracy zatytułowanej "Postmodernizm wobec kryzysu estetyki współczesnej". 15 lipca 2011 nadano mu tytuł profesora w zakresie nauk humanistycznych. Objął funkcję profesora na Wydziale Historycznym Uniwersytetu im. Adama Mickiewicza w Poznaniu, Wyższej Szkole Nauk Humanistycznych i Dziennikarstwa w Poznaniu, a także w Katedrze Promocji i Krytyki Sztuki na Wydziale Edukacji Artystycznej Uniwersytetu Artystycznego w Poznaniu.
Był członkiem Komitetu Nauk o Kulturze na I Wydziale Nauk Humanistycznych i Społecznych Polskiej Akademii Nauk.

</doc>
<doc id="4664643" url="https://pl.wikipedia.org/wiki?curid=4664643" title="Fabiusz Kunktator">
Fabiusz Kunktator



</doc>
<doc id="4664645" url="https://pl.wikipedia.org/wiki?curid=4664645" title="Fresnel (1929)">
Fresnel (1929)

Fresnel (Q143) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 8 czerwca 1929 roku w stoczni Ateliers et Chantiers de Saint-Nazaire Penhoët w Saint-Nazaire, a do służby w Marine nationale wszedł w lutym 1932 roku. Podczas wojny jednostka pełniła służbę na Morzu Śródziemnym i Atlantyku, a od zawarcia zawieszenia broni między Francją a Niemcami znajdowała się pod kontrolą rządu Vichy. 27 listopada 1942 roku „Fresnel” został samozatopiony w Tulonie. Podniesiony przez Włochów, został ponownie zatopiony przez alianckie samoloty 11 marca 1944 roku.
Projekt i budowa.
„Fresnel” zamówiony został na podstawie programu rozbudowy floty francuskiej z 1925 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Posiadał duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętu był inż. Jean-Jacques Roquebert.
„Fresnel” zbudowany został w stoczni Ateliers et Chantiers de Saint-Nazaire Penhoët (numer stoczniowy Z5). Stępkę okrętu położono 7 lipca 1927 roku, a zwodowany został 8 czerwca 1929 roku.
Dane taktyczno–techniczne.
„Fresnel” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 6000 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 17 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76.
Załoga okrętu składała się z 4 oficerów oraz 57 podoficerów i marynarzy.
Służba.
„Fresnel” został przyjęty do służby w Marine nationale 22 lutego 1932 roku. Jednostka otrzymała numer burtowy Q143. W momencie wybuchu II wojny światowej okręt pełnił służbę na Morzu Śródziemnym, wchodząc w skład 3. dywizjonu 3. eskadry 1. Flotylli okrętów podwodnych okrętów podwodnych w Tulonie (jednostka przechodziła remont, który zakończył się 14 września 1939 roku). Dowódcą okrętu był w tym okresie kpt. mar. P.G. Daussy. 7 października „Fresnel”, „Le Glorieux” i „Redoutable” opuściły Tulon i w eskorcie niszczyciela „La Railleuse” udały się do Gibraltaru, a stamtąd 10 października eskortowane przez niszczyciel „Lynx” wyszły w rejs do Casablanki, docierając do miejsca przeznaczenia 13 października. W dniach 19 grudnia 1939 roku – 19 stycznia 1940 roku okręt wziął udział w poszukiwaniach niemieckiego rajdera „Admiral Graf Spee”, a po jego samozatopieniu – okrętu zaopatrzeniowego „Altmark”. 29 grudnia 1939 roku „Fresnel” wykonał atak na napotkany statek handlowy, który odpowiedział ogniem zmuszając okręt do odwrotu. Niedoszłym niemieckim łamaczem blokady okazał się aliancki parowiec „Highland Patriot” (14 172 BRT). 27 marca 1940 roku „Fresnel” i „Espadon” w eskorcie uzbrojonego trawlera „Victoria” opuściły Casablankę i przepłynęły do Gibraltaru, a stamtąd „Fresnel” eskortowany przez niszczyciel „Simoun” wypłynął do Tulonu, który osiągnął 30 marca.
W czerwcu 1940 roku okręt znajdował się w Bizercie w składzie 3. dywizjonu okrętów podwodnych, a jego dowódcą był nadal kpt. mar. P.G. Daussy. 10 czerwca, po wypowiedzeniu wojny przez Włochy jednostka opuściła bazę, udając się na patrol. 22 czerwca, w dniu zawarcia zawieszenia broni między Francją a Niemcami, okręt przebywał w Bizercie. W wyniku jego postanowień „Fresnel” znalazł się pod kontrolą rządu Vichy w składzie 3. grupy okrętów podwodnych w Tulonie, gdzie został rozbrojony. 10 kwietnia 1941 roku „Fresnel” opuścił Tulon i w towarzystwie bliźniaczych jednostek „Henri Poincaré” i „Actéon” pokonał Cieśninę Gibraltarską i dotarł 16 kwietnia do Casablanki (w eskorcie awiza „La Batailleuse”). 8 listopada 1942 roku okręt wziął udział w próbie odparcia desantu aliantów na Oran, jednak atak na siły inwazyjne nie powiódł się i ścigana przez eskortę jednostka musiała szukać schronienia na hiszpańskich wodach terytorialnych, a następnie dopłynęła do Tulonu. 27 listopada 1942 roku, podczas ataku Niemców na Tulon, jednostka została samozatopiona. 29 stycznia 1943 roku okręt został podniesiony przez Włochów, lecz 19 lutego znowu zatonął. Podniesiony 4 maja 1943 roku, 11 marca 1944 roku został ponownie zatopiony przez alianckie samoloty.

</doc>
<doc id="4664646" url="https://pl.wikipedia.org/wiki?curid=4664646" title="An-Nasir Hasan">
An-Nasir Hasan

An-Nasir Hasan arab. الناصر الحسن (pełne imię: Al-Malik an-Nasir Nasir ad-Din Abu al-Ma’ali Hasan Ibn Muhammad), zm. 17 marca 1361 – sułtan mameluków, panujący od 18 grudnia 1347 do 11 sierpnia 1351 oraz ponownie od października 1354 aż do śmierci.
Był synem An-Nasira Muhammada (1293 - 1294, 1299 - 1309, 1310 - 1341). Po raz pierwszy został powołany na tron w wieku zaledwie jedenastu lat po obaleniu Al-Muzaffara Hadżdżiego (1346 - 1347). Przy małoletnim sułtanie powołano wówczas radę regencyjną złożoną z dziewięciu osób w praktyce jednak państwem rządzili dwaj bracia - Bejbogha Urus i Mandżak al-Jusufi. W grudniu 1350 Bejbogha udał się na pielgrzymkę do Mekki i korzystając z jego nieobecności An-Nasir Hasan zaaresztował Mandżaka. Sułtan nie posiadał jednak wystarczających sił by walczyć z możnymi i 11 sierpnia 1351 został złożony z tronu. Podczas pierwszego panowania Hasana w Egipcie pojawiła się epidemia czarnej śmierci, która miała katastrofalne skutki dla sułtanatu mameluków.
Sułtanem został teraz trzy lata starszy brat Hasana, As-Salih Salih (1351 - 1354), który jednak panował jedynie do 20 października 1354, kiedy to został zdetronizowany. Sułtanat ponownie objął Hasan, który swoje wyniesienie zawdzięczał głównodowodzącemu armią ("atabak al-asakir") Sarghitmiszowi oraz wielkiemu emirowi ("al-amir al-kabir") Szajchunowi. Ten drugi wkrótce zginął w trakcie kłótni ze swoim mameluckim towarzyszem i w ten sposób Sarghitmisz stał się najważniejszą osobą w sułtanacie mameluków. W sierpniu 1358 zawiązał on spisek mający na celu przejęcie tronu jednak Hasan uprzedził atak i w bitwie na ulicach Kairu zwycięzcami okazali się mamelucy sułtana. Odesłany do Aleksandrii Sarghitmisz miał ostatecznie umrzeć w tamtejszym więzieniu.
Po uwolnieniu się od kurateli mameluckich emirów Hasan zmierzał do umocnienia swojej pozycji obsadzając kluczowe stanowiska swoim mamelukami. Oprócz tego jednak zaczął prowadzić mniej tradycyjną politykę, zmierzającą do ograniczenia wpływów mameluków, przez promowanie na najwyższe stanowiska tzw. synów ludu ("aulad an-nasa"), czyli wolnych potomków mameluków, co było zjawiskiem bez precedensu. Za jego panowania synowie ludu zostali namiestnikami Damaszku, Aleppo i Safadu, a także zarządcami innych twierdz w Syrii. W rezultacie, jak odnotowuje Ibn Taghribirdi, za rządów Hasana nie doszło do żadnych buntów w Syrii. Ponadto, poza ustaloną liczbą dwudziestu czterech emirów, sułtan ustanowił dziesięciu nowych, o wyższej randze, przy czym ośmiu z nich było synami ludu, a dwóch jego własnymi synami. Przyznał też władzę sądowniczą eunuchom oraz nadał pokaźne majątki ziemskie kobietom. Wszystkie te posunięcia spotykały się z narastającym sprzeciwem odsuwanych coraz bardziej na dalszy plan mameluków, a na czele antysułtańskiej opozycji stanął dawny mameluk i ulubieniec Hasana, emir Jalbugha al-Umari. Podobnie jak w przypadku Sarghitmisza Hasan próbował uprzedzić bunt, lecz tym razem poniósł porażkę. W starciach jakie wybuchły po próbie aresztowania Jalbughi zwolennicy sułtana zostali pokonani, a on sam ostatecznie ujęty i zamordowany w dniu 17 marca 1361. "Zabójstwo to dokonane przez mameluka na osobie władcy, na którego dworze wychował się, było zbrodnią nie mającą sobie równej w dziejach sułtanatu mameluków".
Hasan był najważniejszym sułtanem spośród ośmiu synów An-Nasira Muhammada, którzy panowali w latach 1340 - 1362, o czym świadczy choćby fakt że w europejskich dokumentach z tego okresu często używa się w stosunku do nich określenia "Hasan i jego bracia". Najważniejszym pomnikiem jego panowania jest dzisiaj monumentalny zespół grobowy, którego budowę rozpoczęto w 1356.

</doc>
<doc id="4664647" url="https://pl.wikipedia.org/wiki?curid=4664647" title="9 Brygada Artylerii Polowej Austro-Węgier">
9 Brygada Artylerii Polowej Austro-Węgier



</doc>
<doc id="4664651" url="https://pl.wikipedia.org/wiki?curid=4664651" title="Alojzy Bujnicki">
Alojzy Bujnicki

Alojzy Bujnicki herbu Łabędź (ur. 1764, zm. 14 lipca 1831 roku w Twierdzy Dyneburg) - jeden z dowódców powstańczej siły zbrojnej w powiecie dziśnieńskim w czasie powstania listopadowego, zastępca Walentego Brochockiego.
Ojcem Alojzego był Piotr Bujnicki - sędzia ziemski połocki w latach 1771-1789. Natomiast jego stryjecznym bratem był Kazimierz Bujnicki. W latach 1791/92 Alojzy był deputatem witebskim do Trybunału Głównego Wielkiego Księstwa Litewskiego. Wziął udział w wojnie polsko-rosyjskej w obronie Konstytucji 3 maja. W stopniu rotmistrza dowodził ochotniczym oddziałem szlachty z okolic Połocka, włączonym pod Wilnem do wojska regularnego. W późniejszych latach był marszałkiem szlachty powiatu dziśnieńskiego. W latach 1797-1830 w swojej posiadłości w Zaborzu koło Głębokiego organizował coroczne spotkania towarzyskie, których uwieńczeniem były amatorskie przedstawienia teatralne. Był nie tylko organizatorem teatru i wystawianych w nim spektakli (w których także występował), ale również dyrektorem tamtejszego Towarzystwa Dobroczynności. Luminarzem zaborskiego teatru był jego kuzyn Jan Chodźko. W 1812 roku, w czasie wojny Napoleona z Rosją, marszałek Bujnicki został mianowany podprefektem powiatu dziśnieńskirgo. Urzędował w Głębokiem. Odznaczony orderem św. Stanisława. 
Był dziadzicem dóbf Bartoszewo, Hołubicze, Aloizberg, Woronowo i in. 
Żoną Alojzego Bujnickiego była Eleonora z Jeleńskich (1771). Ich syn to Nestor Bujnicki (1801-1858).

</doc>
<doc id="4664655" url="https://pl.wikipedia.org/wiki?curid=4664655" title="Eurowings Europe">
Eurowings Europe

Eurowings Europe GmbH – austriacka linia lotnicza z siedzibą w Wiedniu. Spółka zależna od Grupy Lufthansa. wykonuje loty do międzynarodowych miejsc docelowych. Jest częścią grupy Eurowings. 

</doc>
<doc id="4664657" url="https://pl.wikipedia.org/wiki?curid=4664657" title="Operacja Doomsday">
Operacja Doomsday

Operacja Doomsday – przeprowadzona w Norwegii od 9 maja do 4 września 1945 r. aliancka operacja wojskowa o charakterze policyjnym, mająca za zadanie nadzorowanie kapitulacji wojsk niemieckich po zakończeniu II wojny światowej w Europie oraz zapobieżenie sabotażowi ważnych obiektów wojskowych i cywilnych. Operacja była przeprowadzona przez brytyjską 1 Dywizję Powietrznodesantową oraz wspierające ją oddziały norweskie i amerykańskie.
Akt bezwarunkowej kapitulacji Niemiec został dostarczony 8 maja 1945 r. do gen. Franza Böhme, dowódcy sił Wehrmachtu stacjonujących w Norwegii, a 1 Dywizja Powietrznodesantowa wylądowała w pobliżu Oslo i Stavanger między 9 a 11 maja. Do obowiązków operacyjnych należało przywrócenie na tron króla Norwegii Haakona VII, opieka nad byłymi alianckimi jeńcami wojennymi, aresztowanie zbrodniarzy wojennych i nadzorowanie oczyszczenia pól minowych. W trakcie operacji potwierdzono również śmierć żołnierzy brytyjskich wojsk powietrznodesantowych, którzy wzięli udział w operacji Freshman, nieudanej próbie zakłócenia niemieckiego programu atomowego w listopadzie 1942 r. W trakcie realizacji zadań dywizja napotkała sporadyczny, niemiecki opór i wróciła do Wielkiej Brytanii pod koniec sierpnia 1945 r., by zostać rozwiązaną dwa miesiące później.
Ostatni niemiecki oddział w Norwegii poddał się na Spitsbergenie 4 września 1945 r. Była to zarazem ostatnia kapitulacja II wojny światowej w Europie.
Tło sytuacyjne.
Od 1943 r. alianci zachodni opracowywali plan operacji wyzwolenia Norwegii o kryptonimie Apostle, która miała być przeprowadzona po kapitulacji Niemiec. Desygnowana do zadania "Force 134", składała się z wojsk norweskich stacjonujących w Szkocji, a także kontyngentu brytyjskiego (początkowo 52 Dywizji Piechoty), kilku żołnierzy amerykańskich i około 12 tys. norweskich żołnierzy stacjonujących w neutralnej Szwecji. W razie potrzeby Naczelne Dowództwo Alianckich Sił Ekspedycyjnych mogło przerzucić dodatkowe wojska z Niemiec do Norwegii.
Operacja przeszła pod dowództwo Scottish Command, którym od 7 maja 1941 r. kierował gen. Andrew Thorne. Jednym z powodów powołania Thorne'a do Scottish Command było panujące w brytyjskich kręgach wojskowych przekonanie, jakoby Adolf Hitler bardzo szanował Thorne'a. Thorne spotkał Hitlera podczas służby, jako brytyjski attaché wojskowy w Berlinie w latach 1934–1935. Po rajdach komandosów brytyjskich na Norwegię w 1941 r. Hitler zarządził przerzucenie większych sił do Norwegii, a brytyjskie dowództwo miało nadzieję, że mianowanie Thorne'a na stanowisko szefa Scottish Command „skoncentruje uwagę führera na zagrożeniu, jakie [alianci] stanowili dla sił [niemieckich] w Skandynawii”. Thorne jednak podobno uważał swoje stanowisko za „wygnanie do Szkocji”.
Podczas planowania operacji Apostle rozważano dwa scenariusze. Pierwszy, znany jako „Rankin C (Norwegia)”, opierał się na założeniu, że wszystkie niemieckie siły okupujące Norwegię poddadzą się w ramach bezwarunkowej kapitulacji Niemiec. Drugi plan, znany jako „Rankin B”, zakładał, że Niemcy opuszczą tylko niektóre części Norwegii, aby wzmocnić swoje wojska stacjonujące w północno-zachodniej Europie przeciwko tamtejszym atakom aliantów i w tym scenariuszu "Force 134" napotka ciężki niemiecki opór. Opracowanie planów wyzwolenia i przewrócenia administracji Norwegii było skomplikowane, ponieważ trudno było przewidzieć czy lądowaniom przeciwstawią się siły niemieckie oraz oszacować zakres szkód powstałych w wyniku bombardowań alianckich i niemieckiego sabotażu w ramach taktyki „spalonej ziemi”. W rezultacie plany na nową administrację norweską były szczegółowe i elastyczne.
Każdy z dwóch scenariuszy „Rankin” byłby trudny do zrealizowania dla Thorne'a, ponieważ wojska przydzielone do "Force 134" były skąpe; od końca 1943 r. większość zasobów wojskowych była przeznaczana na kampanię w północno-zachodniej Europie. We wrześniu 1944 r. Thorne został nawet pozbawiony dowództwa nad 52 Dywizją Piechoty, dołączoną decyzją War Office do I Alianckiej Armii Powietrznodesantowej, która została przeznaczona do operacji Market Garden. Zamiast niej Thorne później otrzymał 1 Dywizję Powietrznodesantową pod dowództwem gen. Roberta Urquharta. Jednak z powodu ciężkich strat, jakich ta dywizja doznała w Market Garden, nie byłaby ona gotowa do walki przed 1 maja 1945 r. Aby wzmocnić swoje siły, Thorne musiałby polegać na Milorg, norweskim ruchu oporu. Planiści aliantów do spraw cywilnych utrzymywali bardzo bliski kontakt z rządem norweskim na uchodźstwie, który miał siedzibę w Londynie, a także z Milorgiem. W rezultacie pod koniec wojny ruch oporu intensywnie przygotowywał się do przybycia sił alianckich. 40 tys. żołnierzy podziemnej armii zostało uzbrojonych w brytyjską broń, a szkoliło ich i dowodziło nimi ponad 100 agentów Special Operations Executive, zrzuconych na spadochronach do Norwegii. W rezultacie Norwegowie byli przygotowani do zapobieżenia sabotażowi kluczowych centrów komunikacyjnych i innych ważnych obiektów przez wojska niemieckie, jeśli te będą stawiać opór siłom alianckim.
Preludium.
Przygotowania aliantów.
Na początku maja 1945 r. 1 Dywizja Powietrznodesantowa została wzmocniona, choć głównie niedoświadczonymi uzupełnieniami. 4 Brygada Spadochronowa została rozwiązana, a jej bataliony połączyły się z 1 Brygadą Spadochronową po bitwie o Arnhem. Brygada brytyjska została zastąpiona przez polską 1 Samodzielną Brygadę Spadochronową. Norweska kompania spadochronowa została również przyłączona do 1 Dywizji Powietrznodesantowej. Jednak 4 maja gen. Robert Urquhart otrzymał rozkaz wysłania polskiej brygady do Dunkierki i odłączenia brytyjskiej 1 Brygady od dywizji; jeden z jej batalionów został natychmiast przetransportowany do Danii w celu rozbrojenia stacjonujących tam jednostek niemieckich, a reszta Brygady miała pozostać w Wielkiej Brytanii jako formacja rezerwowa. Jednocześnie dywizja otrzymała komunikat, że wkrótce będzie przetransportowana drogą lotniczą do Norwegii, a Brygada SAS zostanie tymczasowo dołączona do dywizji w celu zastąpienia 1 Brygady Spadochronowej. Urquhart poinformował Thorne'a, że dywizja może być gotowa do relokacji w ciągu 48 godzin, czyli o wiele szybciej niż oczekiwał tego Thorne i jego współpracownicy. Po wejściu do Norwegii dywizja odpowiadałaby za utrzymywanie prawa i porządku na kontrolowanych obszarach, zapewnienie przestrzegania przez jednostki niemieckie warunków kapitulacji, zabezpieczenie, a następnie ochronę zdobytych lotnisk, a wreszcie zapobieżenie sabotażowi podstawowych struktur wojskowych i cywilnych. Aby to osiągnąć, dywizja miała składać się z trzech brygad: 1 Brygady Powietrznodesantowej, Brygady SAS i Brygady Artylerii utworzonej "ad hoc" z pododdziałów dywizji.
1 Brygada Powietrznodesantowa miała wylądować w pobliżu stolicy Norwegii i zająć miasto wraz z innymi elementami "Force 134". Dowódca brygady, bryg. R. H. Bower, zostałby Dowódcą Rejonu Oslo na czas trwania operacji w Norwegii. Oslo wybrano jako pierwszy cel akcji, ponieważ było stolicą Norwegii, a także centrum administracji norweskiej i okupacyjnej administracji niemieckiej. Natomiast Brygada Artylerii miała wylądować w Stavanger, a jej dowódca bryg. R.G. Loder-Symonds, zostać Dowódcą Rejonu Stavanger. Ze wszystkich norweskich lotnisk, do Stavanger było najbliżej z Wysp Brytyjskich, poza tym mogło się ono przydać się jako baza dla myśliwców RAF-u. Wreszcie Brygada SAS powinna wylądować również w Stavanger i przemieszczać się na południowy wschód, by zająć obszar wokół Kristiansand. Był to ważny port, z którego Royal Navy mogłaby przeczesywać otaczające wody w poszukiwaniu min. Transport dywizji został podzielony na cztery fazy do przeprowadzenia w ciągu czterech kolejnych dni. 8 maja piętnaście samolotów transportowych miało przewozić grupy piechoty na lotnisko w Gardermoen pod Oslo i na lotnisko Sola niedaleko Stavanger; ten etap miał się zakończyć wieczorem. W drugiej fazie, 9 maja siedemdziesiąt bombowców Handley Page Halifax miało przetransportować 1 Brygadę Powietrznodesantową i elementy 1 Dywizji Powietrznodesantowej na oba lotniska, a kolejne siedemdziesiąt sześć Dakot C-47 wyładować Brygadę Artylerii w Sola. 10 maja, w trzeciej fazie, pod Stavanger miała wylądować Brygada SAS, a w ostatnim dniu, 11 maja, na obu lotniskach miały zostać wyładowane zapasy i pojazdy. Zanim dywizja zaczęła lądować w Norwegii, specjalnie wybrani przedstawiciele aliantów zwani „Heroldami” towarzyszyli już niemieckiej misji dyplomatycznej w Norwegii; dopiero po zasygnalizowaniu przez nich, że na lotniskach można lądować, pierwsze samoloty transportowe miały wystartować z Wielkiej Brytanii.
Przygotowania Niemców.
Po wybuchu wojny lapońskiej na początku września 1944 r. siły niemieckie rozpoczęły stopniowe wycofywanie się do najbardziej wysuniętych na północ obszarów Finlandii w ramach operacji Birke. Gdy wartość regionu Petsamo spadła z powodu zagrożenia ofensywą sowiecką, Niemcy na początku października 1944 r. podjęli decyzję o opuszczeniu Finlandii i większości północnej Norwegii, rozpoczynając operację Nordlicht, odwrót na przygotowane pozycje w Lyngen. Operacja Nordlicht zakończyła się na początku stycznia 1945 r., a w rękach niemieckich pozostało tylko kilka kilometrów kwadratowych terytorium Finlandii i kilka odizolowanych garnizonów w norweskim Finnmarku. Armia Czerwona zajęła wschodni Finnmark, a rząd sowiecki poprosił o lądowanie aliantów zachodnich, aby ich wspierać. Przeznaczona do tego mogła wtedy zostać tylko jedna kompania norweskiej piechoty górskiej, chociaż rząd brytyjski i norweski zapewniły dostawy żywności dla ludności cywilnej na tym obszarze. Z powodu niepowodzenia ostatniej ofensywy na Ardenach i faktu, że kilka nowych typów okrętów podwodnych było gotowych do użycia, pozycje niemieckie w Norwegii zyskały na wartości dla adm. Karla Dönitza, naczelnego dowódcy Kriegsmarine, jako sposób na kontynuowanie operacji okrętów podwodnych przeciwko aliantom. Interesowały one również Adolfa Hitlera, który odrzucił prośby gen. Heinza Guderiana o wycofanie dywizji z Norwegii w celu wykorzystania ich do obrony Niemiec, a także postulaty gen. Böhme w marcu, że północna Norwegia powinna zostać porzucona, a budowa baz dla okrętów podwodnych powinna zostać wstrzymana z powodu braku materiałów. Hitler obawiał się, że wycofanie sił może skłonić neutralną Szwecję do przystąpienia do wojny po stronie aliantów oraz że opuszczenie północnej Norwegii zagrozi bazom okrętów podwodnych w południowych częściach tego kraju. Do ostatnich dni wojny Dönitz uważał, że Norwegia powinna być utrzymywana dla okrętów podwodnych operującym przeciwko okrętom alianckim, a 3 maja dowództwo Kriegsmarine poinformowało załogi U-Bootów, że nawet gdyby Niemcy zostały podbite, okręty podwodne nadal będą wypływały z Norwegii. Dopiero 4 maja Oberkommando der Wehrmacht wydało rozkazy, aby wszyscy żołnierze niemieccy w Norwegii unikali działań, które mogłyby sprowokować siły alianckie.
W maju 1945 r. wszystkie wojska niemieckie w Norwegii znalazły się pod dowództwem 20 Armii Górskiej, która wchłonęła Armię „Norwegen” 18 grudnia 1944 r. Dowodził nią gen. Franz Böhme, który w styczniu 1945 r. na stanowisku dowódcy sił zbrojnych w Norwegii zastąpił gen. Lothara Rendulica. Na początku maja Böhme poinformował Dönitza, który po śmierci Hitlera został się nowym Prezydentem Niemiec, że na siły niemieckie w Norwegii składa się jedeneście dywizji i pięć brygad. W sumie Niemcy dysponowali siłą od 350 tys. do 380 tys. żołnierzy. W bazach morskich w Norwegii stacjonowało również kilkadziesiąt U-Bootów, w tym 10 modeli typu typu XXI i 17 modeli typu XXIII. Pomimo że siły alianckie wkroczyły do Niemiec, a plotki i spekulacje na temat możliwej inwazji na Norwegię były powszechne, 20 Armia Górska funkcjonowała prawie w trybie pokojowym; gen. Böhme skarżył się w styczniu, że w jego armii były pewne jednostki, które brały na niedzielę urlop i że niewiele mógł zrobić, aby temu zapobiec.
Operacja.
Lądowanie.
We wczesnych godzinach rannych 7 maja 1945 r. adm. Dönitz wydał rozkaz bezwzględnej kapitulacji wszystkich niemieckich sił zbrojnych, a 8 maja akt bezwarunkowej kapitulacji III Rzeszy został dostarczony gen. Böhme. Niemcy mieli wycofać się ze wszystkich norweskich miast i granicy szwedzkiej oraz stopniowo przemieszczać się do wyznaczonych stref rozbrojenia; jednocześnie wszyscy wyżsi urzędnicy partii nazistowskiej i funkcjonariusze SS mieli zostać natychmiast aresztowani. "Force 134" była znacznie mniejsza niż siły, które kazano jej rozbroić; w sumie 30 tys. żołnierzy alianckich miało nadzorować rozbrojenie ponad 350 tys. żołnierzy niemieckich. Zaistniały obawy, że siły niemieckie mogą odmówić poddania się i przeciwstawić się siłom alianckim, a szczególnie obawiano się tego, co może zrobić liczny personel Kriegsmarine w porcie Trondheim.
Chociaż pierwsza faza operacji została zaplanowana na 8 maja, nie otrzymano żadnych wiadomości od „Heroldów”, dlatego operacja Doomsday została przełożona o 24 godziny. Kontakt został pomyślnie nawiązany 9 maja, a pierwsze oddziały "Force 134" przybyły do Norwegii, aby rozpocząć wyzwalanie kraju, w tym pierwsze elementy 1 Dywizji Powietrznodesantowej i norweskiej kompanii spadochronowej. Wszystkie samoloty transportowe należące do pierwszej fali, z wyjątkiem jednego, wystartowały i wylądowały w Norwegii bez żadnych incydentów. Faza II została przyspieszona, aby zrekompensować opóźnienie, a samoloty miały opuścić Wielką Brytanię pomiędzy 2:00 w nocy, a 13:30. Niestety, po 7:00 rano zła pogoda nad Oslo spowodowała, że wiele samolotów transportowych kierujących się na lotnisko Gardermoen powróciło do Wielkiej Brytanii, chociaż wszystkie lecące do Stavanger wylądowały z powodzeniem. Pod Oslo kilka maszyn rozbiło się przy próbie lądowania, a jedna została zgłoszona jako zaginiona. Pozostałe samoloty wystartowały ponownie 11 maja, jeden rozbił się przy starcie, a drugi zaginął. Z dwóch zaginionych do tej pory maszyn, okazało się, że jedna wylądowała na innym, podrzędnym lotnisku w Norwegii, ale druga rozbiła się, zabijając wszystkich pasażerów, w tym wicemarszałka lotnictwa Jamesa Scarlett-Streatfeilda. Samoloty przypisane do następnych dwóch faz nie poniosły już żadnych strat, chociaż wiele z nich również zostało opóźnionych z powodu niesprzyjającej pogody nad norweskimi lotniskami. 1 Dywizja Powietrznodesantowa odnotowała śmierć jednego oficera i trzydziestu trzech żołnierzy niższych rangą, a jeden człowiek został ranny, natomiast z personelu Royal Air Force sześciu lotników zginęło, a siedmiu odniosło rany. Wszystkie te straty miały miejsce po ogłoszeniu kapitulacji Niemiec.
Działania policyjne.
Pierwotny plan działań dywizji przewidywał, że dwa bataliony powietrznodesantowe przemaszerują przez Oslo 10 maja, ale opóźnienie oznaczało, że przed upływem tego terminu przybyło zaledwie kilku żołnierzy. Zamiast tego dwa plutony z 2. batalionu Pułku South Staffordshire i czterech żandarmów na motocyklach towarzyszyło gen. Urquhartowi, który poruszał się zdobycznym niemieckim samochodem sztabowym. Żołnierze, choć nieco zdenerwowani z uwagi na niewielką liczebność swojej grupy, zostali entuzjastycznie powitani przez ludność norweską w Oslo. Jedyny opór stawili kapitanowie kilku załóg U-Bootów w Trondheim, którzy odmawiali poddania się. Poza tym 1 Dywizja Powietrznodesantowa nie napotkała żadnych problemów ze strony żołnierzy niemieckich w Norwegii, którzy w pełni współpracowali z rozbrajającymi ich siłami brytyjskimi. Pozwolili przenieść się do obozów przejściowych, a także pomagali w oczyszczeniu licznych pól minowych, które rozstawili w latach okupacji, co spowodowało kilka ofiar niemieckich.
Do przybycia innych oddziałów "Force 134", a także Dowództwa Sił Sprzymierzonych w Norwegii, gen. Urquhart i jego sztab mieli pełną kontrolę nad wszystkimi działaniami w Norwegii. Oznaczało to, że to Urquhart powitał księcia Norwegii Olafa oraz trzech ministrów reprezentujących rząd Norwegii, kiedy przybyli oni na pokładzie krążownika Royal Navy, a dywizja wzięła również udział w uroczystościach podczas powrotu króla Haakona VII do swego kraju z uchodźtwa. Inne obowiązki dywizji obejmowały aresztowanie zbrodniarzy wojennych, upewnienie się, że żołnierze niemieccy zostali zamknięci w obozach przejściowych, a przy pomocy żołnierzy wojsk inżynieryjnych z Royal Engineers oczyszczenie budynków z min i innych pułapek. Prowadzono także działania na płaszczyźnie symbolicznej, takie jak palenie hitlerowskich książek propagandowych. Spadochroniarzy zobowiązano również do udzielenia pomocy personelowi alianckiemu, który do czasu kapitulacji Niemiec przebywał w Norwegii w charakterze jeńców wojennych, z których wielu było obywatelami Związku Sowieckiego. Ponad 80 tys. wyzwolonych jeńców sowieckich potrzebowało pomocy medycznej z powodu nieludzkich warunków panujących w obozach, w których zostali uwięzieni. Kiedy 30 czerwca odbyła się parada z okazji wyzwolenia Norwegii, wielu Sowietów wzięło w niej udział w mundurach z naszytymi przez nich samych czerwonymi gwiazdami. W czasie trwania operacji około 400 spadochroniarzy pod dowództwem mjr. Fredericka Gougha zostało przeniesionych do Holandii, gdzie wzięli udział w zdjęciach do filmu dokumentalnego na temat bitwy o Arnhem pt. "Ich jest chwała" (ang. "Theirs Is the Glory").
Norweski ruch oporu w pełni współpracował z 1 Dywizją Powietrznodesantową, często zapewniając łączników i pełniąc obowiązki wartownicze, a cała ludność Norwegii ciepło powitała oddziały alianckie. Siły brytyjskie początkowo kontrolowały tylko Oslo, Stavanger i Kristiansand, a lokalne władze norweskie przejmowały od Niemców kontrolę nad resztą kraju. Ruch oporu pomógł również dywizji odkryć los żołnierzy 1 Dywizji Powietrznodesantowej przydzielonych do operacji Freshman, nieudanej próby sabotowania w listopadzie 1942 r. elektrowni wodnej Norsk Hydro w Vemork, która produkowała ciężką wodę na potrzeby niemieckiego programu atomowego. Do operacji przydzielono dwa szybowce, z których obydwa rozbiły się po odczepieniu linki przez holujący je samolot silnikowy. Żołnierze, którzy przeżyli katastrofę, zostali straceni wkrótce po schwytaniu. Chociaż miejscowa ludność norweska nie była w stanie zapobiec egzekucji więźniów, później odzyskała ich ciała i pochowała je w oznaczonych grobach. Po swoim przybyciu 1 Dywizja Powietrznodesantowa została poinformowana o losie uczestników operacji i współpracowała z rządem norweskim w celu wzniesienia pomnika, a poległych żołnierzy pochowano z pełnymi honorami wojskowymi w Stavanger i Oslo.
Reakcja sił sowieckich.
Wojska sowieckiej 14 Armii wspierane przez okręty Floty Północnej wyzwoliły Finnmark spod okupacji niemieckiej w ramach operacji petsamsko-kirkeneskiej w październiku 1944 r. Mogły one stacjonować w północnej Norwegii zgodnie z umową zawartą przez rządy ZSRS, Norwegii, Wielkiej Brytanii i USA 17 marca 1944 r. Po rozpoczęciu operacji Doomsday przez aliantów zachodnich Armia Czerwona zachowała się biernie: nie wzięła udziału, ani też nie przeszkadzała w rozbrajaniu sił niemieckich. 25 września 1945 r. sowieckie oddziały wycofały się z Norwegii na swoją stronę granicy i pokojowo przekazały terytoria Finnmarku administracji norweskiej.
Następstwa.
Zakończenie operacji.
Pozostałe oddziały "Force 134" weszły do Norwegii do końca maja, stopniowo wzmacniając siły powietrznodesantowe. 10 maja ze Szwecji zaczęło napływać 12 tys. żołnierzy norweskich sił policyjnych, złożonych głównie z młodych Norwegów, którzy uciekli do sąsiedniego kraju po przegranej kampanii 1940 r. Gen. Andrew Thorne przybył wraz z resztą swojej kwatery głównej w dniu 13 maja i objął stanowisko naczelnego dowódcy Sojuszniczych Sił Wyzwolenia. W ciągu najbliższych dwóch tygodni przybyły kolejne elementy "Force 134", w tym amerykański pułk, norweska brygada i dwie brytyjskie brygady piechoty złożone z obsług dział przeciwlotniczych przeszkolonych jako piechota, którzy zastąpili Brygadę SAS. Gen. Thorne był "de facto" szefem rządu Norwegii do 7 czerwca, kiedy powrócił król Haakon, a od tego czasu aż do swojego odejścia pod koniec października był naczelnym dowódcą wszystkich sił zbrojnych w Norwegii.
1 Dywizja Powietrznodesantowa stacjonowała w Norwegii do końca lata. Wróciła do Wielkiej Brytanii pod koniec sierpnia, a jej personel został wysłany na urlop. Początkowe plany wzywały do wykorzystania dywizji jako Imperialnej Rezerwy Strategicznej, ponieważ uważano, że 6 Dywizja Powietrznodesantowa będzie potrzebna do walki na Dalekim Wschodzie; jednak kiedy Japonia poddała się w sierpniu, plany przeniesienia jednostki stały się bezcelowe. Stwarzało to problem, ponieważ istniały dwie dywizje powietrznodesantowe, ale tylko jedna została uwzględniona w etatach powojennej regularnej armii brytyjskiej. Chociaż tradycja starszeństwa wymagała rozwiązania 6 Dywizji Powietrznodesantowej jako młodszej formacji, 1 Dywizja Powietrznodesantowa wciąż nie odzyskała zdolności do działania po stratach zadanych jej w operacji Market Garden i nie była w pełni wyszkolona. W związku z tym spędziła kolejne dwa miesiące na szkoleniu i przenoszeniu pododdziałów do 6 Dywizji Powietrznodesantowej, a następnie została rozwiązana 15 listopada 1945 r.
Konsekwencje polityczne.
Tuż po wylądowaniu wojsk brytyjskich w Norwegii, 9 maja 1945 r. premier kolaboracyjnego rządu Vidkun Quisling wraz z kilkoma ministrami dobrowolnie oddał się w ręce policji w Oslo. 24 października 1945 r. został stracony na mocy wyroku norweskiego sądu za zdradę stanu i masowe morderstwa.
Operacja Doomsday przyczyniła się do zacieśnienia relacji norwesko-brytyjskich, ale też do politycznego uzależnienia Norwegii od Wielkiej Brytanii w okresie powojennym. 5 listopada 1945 r. ministrem obrony Królestwa Norwegii został Jens Christian Hauge, bojownik norweskiego ruchu oporu i pracownik brytyjskiej tajnej agencji SOE. Jego nominację uprzednio zatwierdził generał British Army Andrew Thorne, w porozumieniu z norweskim ministrem spraw zagranicznych Trygvenem Lie. Wiosną 1946 r. powołano do życia Instytut Badań Obronnych (nor. "Forsvarets forskningsinstitutt"), mający zajmować się prowadzeniem badań nad siłami zbrojnymi i obronnością Norwegii, w skład którego początkowo wchodzili głównie norwescy naukowcy pracujący w czasie II wojny światowej dla służb brytyjskich. 14 maja 1946 r. parlament Norwegii, przychylając się do propozycji Hauge'a, zdecydował o wysłaniu do okupowanych Niemiec norweskiej jednostki wojskowej, Niezależnej Norweskiej Grupy Brygadowej (nor. "Tysklandsbrigaden"), która stacjonowała w brytyjskiej strefie okupacyjnej.
Upamiętnienie.
Rocznica rozpoczęcia operacji Doomsday jest do dziś świętowana w Norwegii jako Dzień Wyzwolenia (nor. "Frigjøringsdagen"). Choć nie ma oficjalnie statusu święta państwowego, od 1962 r. istnieje niepisany zwyczaj wywieszania tego dnia flag państwowych na budynkach użyteczności publicznej oraz domach prywatnych. Miejsce katastrofy brytyjskiego samolotu, który rozbił się pod Gardemoen na początkowym etapie operacji Doomsday, jest wciąż pielęgnowane przez Norwegów, chociaż ciała poległych zostały pół roku po tragedii przeniesione na cmentarz w Oslo. W 2012 r. w miejscu katastrofy umieszczono pamiątkową tablicę w językach norweskim i angielskim.

</doc>
<doc id="4664661" url="https://pl.wikipedia.org/wiki?curid=4664661" title="Puja (roślina)">
Puja (roślina)

Puja ("Puya") – rodzaj roślin z rodziny bromeliowatych ("Bromeliaceae"). Obejmuje ok. 219–227 gatunków. Są to rośliny naziemne, w większości górskie występujące w Andach, na Wyżynie Gujańskiej i w Kostaryce.
Rosną na zboczach gór. Stanowią istotny element szaty roślinnej suchych zarośli krzewiasto-sukulentowatych występujących na zachodnich stokach Andów od ich podnóża po ok. 3000 m n.p.m. oraz wysokogórskiej formacji puna, na rzędnych ponad 4000 m n.p.m. Niektórzy przedstawiciele rodzaju rosną na wysokogórskich pustyniach o dobowej różnicy temperatur sięgającej 38°C albo na mokradłach wysokogórskich zamarzających każdej nocy w roku. Są też takie gatunki, które rosną na nadoceanicznych pustyniach w Chile. Są to rośliny monokarpiczne – obumierają po zakwitnieniu i wydaniu nasion. Przy czym – zwłaszcza w wyższych położeniach górskich – mija czasem wiele lat, zanim te rośliny zdołają zakwitnąć. Puja Raimondiego należy do rekordowo wolno rosnących roślin – w wysokich górach może rozwinąć kwiatostan dopiero po 150 latach powolnego wzrostu (choć rośliny uprawiane na poziomie morza zakwitają już po 28 latach). Kwiaty zapylane są przez ptaki.
Niektóre gatunki uprawiane są jako rośliny ozdobne, najczęściej "Puya alpestris" i mieszańce tego gatunku z "Puya chilensis", rzadziej "Puya berteroniana", i inne. W gruncie uprawiane mogą być na obszarach, gdzie zimą temperatury spadają maksymalnie do -5°C, a przy tym wymagają suchych warunków w okresie zimowym. 
Z liści roślin z tego rodzaju pozyskuje się włókna, z których wytwarzane są trwałe sieci na ryby, a z mocnych kolców na brzegach liści – haczyki na ryby. Z pni wytwarza się namiastkę korka. Żerujące w pniach gąsienice motyla "Castnia elegans" powodują wydzielanie przez różne gatunki gum zwanych "chagual" i "maguey". 
W wielu miejscach rośliny te są karczowane ze względu na to, że stanowią pułapkę dla owiec (kolczaste liście je ranią). Na czerwonej liście IUCN 14 gatunków zaliczonych jest do różnych kategorii zagrożonych wyginięciem.
Systematyka.
Rodzaj z rodziny bromeliowatych "Bromeliaceae" wyodrębniany jest w monotypową podrodzinę "Puyoideae" , siostrzaną dla podrodziny "Bromelioideae" . Rozdzielenie się tych dwóch linii rozwojowych nastąpiło 10–10,7 miliona lat temu, a ostatni wspólny przodek współczesnych przedstawicieli rodzaju żył około 9,4 miliona lat temu.
Rodzaj dzielony jest na dwa podrodzaje ("Puyopsis" i "Puya"), a kryterium podziału stanowi obecność lub brak płonnych rozgałęzień kwiatostanu wykorzystywanych przez ptaki zapylające kwiaty jako grzędy do przysiadania.

</doc>
<doc id="4664665" url="https://pl.wikipedia.org/wiki?curid=4664665" title="Piotr Tadeusz Bohomolec">
Piotr Tadeusz Bohomolec

Piotr Tadeusz Bohomolec herbu Bogoria (XVIII w.) – poseł sejmowy, sędzia, starosta dworzycki, starosta kruszyński, stolnik witebski, kawaler orderu św. Stanisława
Życiorys.
Był jednym z 7 synów Pawła Józefa Bohomolca, starosty dworzyskiego, i Franciszki z Cedrowskich. Jego braćmi byli m.in. Franciszek Bohomolec, jezuita i dramatopisarz, oraz Jan Bohomolec, jezuita, matematyk i filozof.
Deputat i podskarbi trybunału litewskiego (1751), starosta dworzycki (1757), stolnik witebski (1762, 1764), sędzia ziemski (1765), pisarz ziemski (1766). Wielokrotnie wybierany posłem na sejmy (1758, 1764, 1767–1768). Poseł województwa witebskiego na sejm konwokacyjny 1764 roku. Podpisał elekcję Stanisława Augusta. Na sejmie Delegacyjnym wsławił się mężną postawą sprzeciwiając się Repninowi w sprawie uszczuplenia praw katolików.
Prezydował w wyższym sądzie ziemskim gub. połockiej (1777). Starosta kruszyński (1789). W 1789 odznaczony orderem św. Stanisława.
Poślubił Eleonorę Wyszyńską, z którą miał synów:

</doc>
<doc id="4664667" url="https://pl.wikipedia.org/wiki?curid=4664667" title="Marek Czyżewski">
Marek Czyżewski

Marek Czyżewski – polski socjolog, doktor habilitowany, profesor w Instytucie Socjologii Wydziału Ekonomiczno-Socjologicznego Uniwersytetu Łódzkiego, specjalizujący się w socjologii kultury.
Życiorys.
Uzyskał stopień naukowy doktora habilitowanego. Został profesorem nadzwyczajnym w Zakładzie Badań Komunikacji Społecznej Instytutu Socjologii Wydziału Ekonomiczno-Socjologicznego Uniwersytetu Łódzkiego.
Laureat Nagrody im. Stanisława Ossowskiego (przyznawanej przez Polskie Towarzystwo Socjologiczne) za książkę "Socjolog i życie potoczne. Studium z etnometodologii i współczesnej socjologii interakcji" (Łódź: Wydawnictwo Uniwersytetu Łódzkiego, 1984).
W 2016 został redaktorem naczelnym "Przeglądu Socjologicznego".
Redaktor serii wydawniczej "Biblioteka Dyskursu Publicznego".
Jego zainteresowania badawcze obejmują następujące zagadnienia: „analiza dyskursu publicznego, współczesne teorie społeczne zagadnienia komunikowania i demokracji, badania nad "językiem wrogości"”.

</doc>
<doc id="4664669" url="https://pl.wikipedia.org/wiki?curid=4664669" title="Zoja Spasowchodska">
Zoja Spasowchodska

Zoja Fiodorowna Spasowchodska z domu Bajkałowa (ros. Зоя Федоровна Спасовходская, род. Байкалова, ur. 31 marca 1949 w miejscowości Szatrowo w obwodzie kurgańskim) – radziecka lekkoatletka, wieloboistka, medalistka mistrzostw Europy w 1974.
Zdobyła brązowy medal w pięcioboju na mistrzostwach Europy w 1974 w Rzymie, przegrywając jedyni ze swą koleżanką z reprezentacji Związku Radzieckiego Nadieżdą Tkaczenko i Burglinde Pollak z Niemieckiej Republiki Demokratycznej.
Zajęła indywidualnie 2. miejsce w pucharze Europy w wielobojach w 1977 w Lille (Związek Radziecki zwyciężył w klasyfikacji drużynowej pięcioboju).
Był wicemistrzynią Związku Radzieckiego w pięcioboju w 1976 i halową wicemistrzynią w trójboju również w 1976
Rekordy życiowe Spasowchodskiej:
Jej syn Igor Spasowchodski był znanym lekkoatletą, trójskoczkiem, medalistą mistrzostw świata i halowym mistrzem Europy.

</doc>
<doc id="4664671" url="https://pl.wikipedia.org/wiki?curid=4664671" title="Kanion Matka">
Kanion Matka



</doc>
<doc id="4664673" url="https://pl.wikipedia.org/wiki?curid=4664673" title="Zapasy na Letnich Igrzyskach Olimpijskich 2008 – styl klasyczny do 66 kg mężczyzn">
Zapasy na Letnich Igrzyskach Olimpijskich 2008 – styl klasyczny do 66 kg mężczyzn

Rywalizacja w wadze do 66 kg mężczyzn w zapasach w stylu klasycznym na Letnich Igrzyskach Olimpijskich 2008 została rozegrana 13 sierpnia. Zawody odbyły się w hali Chińskiego Uniwersytetu Rolniczego.
W zawodach wzięło udział 20 zawodników.

</doc>
<doc id="4664677" url="https://pl.wikipedia.org/wiki?curid=4664677" title="Zapasy na Letnich Igrzyskach Olimpijskich 2008 – styl klasyczny do 74 kg mężczyzn">
Zapasy na Letnich Igrzyskach Olimpijskich 2008 – styl klasyczny do 74 kg mężczyzn

Rywalizacja w wadze do 74 kg mężczyzn w zapasach w stylu klasycznym na Letnich Igrzyskach Olimpijskich 2008 została rozegrana 13 sierpnia. Zawody odbyły się w hali Chińskiego Uniwersytetu Rolniczego.
W zawodach wzięło udział 20 zawodników.

</doc>
<doc id="4664680" url="https://pl.wikipedia.org/wiki?curid=4664680" title="19 Pułk Piechoty Austro-Węgier">
19 Pułk Piechoty Austro-Węgier



</doc>
<doc id="4664681" url="https://pl.wikipedia.org/wiki?curid=4664681" title="Rivina niska">
Rivina niska



</doc>
<doc id="4664685" url="https://pl.wikipedia.org/wiki?curid=4664685" title="Kwestyja o pojedynkach">
Kwestyja o pojedynkach

Kwestyja o pojedynkach – społeczne wystąpienie pastora kluczborskiego, Adama Gdacjusza w postaci broszury, wydane w Brzegu w 1674.
Wystąpienie potępiało zwyczaj staczania pojedynków, bardzo popularny wśród współczesnej śląskiej szlachty. Drugie wydanie zostało przez autora rozbudowane do 330 stron i zatytułowane "Kwestyjej o pojedynkach... kontynuacja". Gdacjusz nadał mu charakter rozprawy polemicznej skierowanej przeciwko występkom i grzechom szlachty. Przytoczył w niej liczne opinie przeciwko pojedynkom wyrażane przez różnych autorów, począwszy od Starożytności do czasów życia autora. W szczególności nawiązał do "Katechizmu Rakowskiego", według którego "Pan Jezus zakazał wszelkiej pomsty nie tylko prywatnej, ale też przez urząd". Polemizował jednak z tezami tego dzieła, w którym stwierdzono, że nie tylko pojedynkującym się, ale też żołnierzom na wojnie nie godzi się przelewać ludzkiej krwi.
Gdacjusz nie zgromadził dostatecznej liczby środków na wydanie całości swojego dzieła, jak również nie znalazł wydawcy, który wziął by te koszty na siebie. Stać go było jedynie na opublikowanie pierwszych czterdziestu stron, a reszta pozostała w rękopisie, znajdującym się w Bibliotece Jagiellońskiej (rękopis nr 3537).

</doc>
<doc id="4664688" url="https://pl.wikipedia.org/wiki?curid=4664688" title="Puya">
Puya



</doc>
<doc id="4664691" url="https://pl.wikipedia.org/wiki?curid=4664691" title="Mistrzostwa Stanów Zjednoczonych w Łyżwiarstwie Figurowym 2020">
Mistrzostwa Stanów Zjednoczonych w Łyżwiarstwie Figurowym 2020

Mistrzostwa Stanów Zjednoczonych w łyżwiarstwie figurowym 2020, (oryg. ang. "2020 TOYOTA U.S. Figure Skating Championships") – zawody mające na celu wyłonienie najlepszych łyżwiarzy figurowych w Stanach Zjednoczonych w kategoriach: Senior, Junior, Novice, Intermediate, Juvenile. Mistrzostwa rozgrywano od 21 do 26 stycznia 2020 w Greensboro Coliseum Complex w Greensboro.
Osiągnięte rezultaty na zawodach krajowych determinowały skład reprezentacji Stanów Zjednoczonych na Mistrzostwa Świata 2020, Mistrzostwa Świata Juniorów 2020 i Mistrzostwa Czterech Kontynentów 2020.

</doc>
<doc id="4664694" url="https://pl.wikipedia.org/wiki?curid=4664694" title="Biblioteka Narodowa i Uniwersytecka św. Klemensa z Ochrydy">
Biblioteka Narodowa i Uniwersytecka św. Klemensa z Ochrydy

Biblioteka Narodowa i Uniwersytecka św. Klemensa z Ochrydy (mac. Националната и универзитетска библиотека „Свети Климент Охридски“) – biblioteka narodowa Macedonii Północnej w Skopje.
Historia.
Przed II wojną światową na terenie Jugosławii istniały trzy duże biblioteki: Biblioteka Narodowa w Belgradzie, Uniwersytecka w Zagrzebiu i Państwowa w Lublanie. Po wojnie powstała Republika Jugosławii w obrębie której było sześć republik ludowych: Serbii, Chorwacji, Słowenii, Bośni i Hercegowiny, Macedonii i Czarnogóry. Trzy republiki przejęły istniejące w nich wcześniej biblioteki, mocno zniszczone po nalotach podczas wojny. W pozostałych postanowiono utworzyć nowe biblioteki centralne. W 1944 roku powstała w Skopje Biblioteka Centralna dla Macedońskiej Republiki Ludowej. Biblioteka dzieliła pomieszczenia z wydziałem filozoficznym do 1952 roku. Budynek i zbiory liczące 500 000 woluminów zniszczyła powódź w 1962 roku, a potem trzęsienie ziemi w 1963 roku. Ocalone książki przeniesiono na początku 1964 roku do tymczasowych budynków z materiałów prefabrykowanych o powierzchni 1750 m². W takich warunkach biblioteka działała do 1972 roku, gdy przeniesiono ją do nowego gmachu. Zaprojektował go Petar Muličkovski. Nowy budynek ma 11 217 m² powierzchni. Po powstaniu Macedonii zadaniem biblioteki jest ochrona, digitalizacja i promocja dziedzictwa kulturowego państwa.
Zbiory.
Zgodnie z dekretem z 1945 roku każda biblioteka centralna danej republiki miała prawo do 2 egzemplarzy obowiązkowych każdego druku z każdej z republik. W 1953 roku podjęto decyzję o zmniejszeniu do 1 egzemplarza ze względu na zbyt duże obciążenie dla wydawców. Do zbiorów nowo powstałej biblioteki włączono książki istniejącego od 1920 roku Wydziału Filozoficznego w Skopje.

</doc>
<doc id="4664695" url="https://pl.wikipedia.org/wiki?curid=4664695" title="Maciej Dyrmont Jusewicz">
Maciej Dyrmont Jusewicz

Maciej Dyrmont Jusewicz (Juszewicz, Jurewicz) herbu Korczak (zm. przed 22 lutego 1769 roku) – mostowniczy kowieński od 1760 roku.
Żonaty z cześnikówną kowieńską Anielą Kulwińską.
Członek konfederacji powiatu kowieńskiego w 1767 roku.

</doc>
<doc id="4664703" url="https://pl.wikipedia.org/wiki?curid=4664703" title="Stepan Sosnowy">
Stepan Sosnowy

Stepan Mykolajowycz Sosnowy (ur. 23 marca 1896 w Rizdwiance, zm. 26 marca 1961 w Kijowie) – ukraiński, radziecki agronom-ekonomista, autor pierwszego kompleksowego opracowania statystycznego Hołodomoru z lat 1932–1933 na Ukrainie.
Biografia.
Urodzony w 1896 r. w chłopskiej rodzinie. Wraz ze swoim młodszym bratem Timothym został sierotą, gdy miał 9 lat. Dzięki opiekunom uzyskał specjalizację agronoma w Charkowskim Instytucie Rolnictwa i Leśnictwa.
W okresie międzywojennym opublikował kilka prac statystycznych, poświęconych głównie dzierżawie gruntów w Ukraińskiej SRR. Na początku 1932 r. został oskarżony o „anty-marksistowskie uprzedzenia” i „podsycanie nastrojów anty-marksistowskich”, po czym zmuszony był napisać list rezygnacyjny.
W latach 1932–1936 pracował jako agronom w rejonie Jakimowskim w obwodzie Zaporoskim. Był świadkiem Hołodomoru, a następnie twierdził, że właśnie wtedy ukształtował nastroje antyradzieckie.
We wrześniu 1941 r. zaproponowano mu pracę w Moskwie, ale odmówił i pozostał w okupowanym Charkowie z dwoma synami, chorą żoną i niepełnosprawną teściową. Pod koniec listopada 1941 r. był bezrobotny. 24 listopada 1941 r. dostał pracę w Okręgowej Radzie Gospodarki Gruntami w Charkowie, gdzie pracował jako szef działu ekonomicznego i statystycznego. W lipcu 1943 r. odwiedził Niemcy w ramach delegacji agronomów z regionu Charkowa. Na początku sierpnia 1943 r., w okresie aktywnych walk o Charków, jego żona przeniosła się do Kijowa ze swoimi synami Władimirem (1926) i Aleksandrem (1927). Stamtąd przenieśli się razem w rejon Odessy.
Od 13 września 1942 r. do 24 stycznia 1943 r. pięć artykułów S. Sosnowego poświęconych analizie wydarzeń związanych z kolektywizacją i głodem w latach 1932–1933 na Ukrainie zostali opublikowane na stronach tygodnika „Nowa Ukrajina”. W artykułach Sosnowy analizował proces nacjonalizacji sektora rolnego gospodarki w Ukraińskiej SRR, krytykując politykę bolszewików na wsi. Zaznaczył, że dzięki zmniejszeniu inwentarza żywego w latach kolektywizacji wyeliminowano także niezależność ekonomiczną ukraińskiego chłopa. Analizując rolę MTS, S. Sosnowy wykazał, że utworzenie i nałożenie tych powiązań na Ukrainie doprowadziło w rzeczywistości do powstania państwowego monopolu rolnego. Porównując statystyki z innymi latami, uważał, że Ukraina ma wystarczającą ilość ziarna z uprawy z 1932 r., aby wyżywić populację, a nawet zwierzęta gospodarskie. Zauważył, że plan nadmiernego pozyskiwania zboża był zabójcą dla chłopów, ponieważ aby go wdrożyć, zajęli każde ostatnie ziarno. Korzystając ze spisu ludności mieszkańców ZSRR z 1926 r. oraz szeregu otwartych zbiorów statystycznych i ekonomicznych z lat 30. XX wieku, Sosnowy był pierwszym ukraińskim naukowcem, który próbował w przybliżeniu obliczyć liczbę ofiar głodu.
W latach 1943–1944 artykuł S. Sosnowego „Prawda o głodzie w latach 1932–1933. na Ukrainie” został przedrukowany przez niektóre gazety okupacyjne.
Młodszy brat Timothy (zm. 1983), członek OUN-M, wyemigrował za granicę, gdzie zaczął angażować się w nauczanie i przyczynił się do rozpowszechnienia badań swojego brata. W dniach 2 i 5 lutego 1950 r. badanie Stepana Sosnowego zostało przedrukowane przez emigrancką gazetę „Ukrainskie wiesti” („Wiadomości ukraińskie”), która publikowała się w niemieckim mieście Neu-Ulm dla przesiedleńców pochodzenia ukraińskiego. W tym samym roku artykuł S. Sosnowego o głodzie w latach 1932–1933 ukazał się jako osobna broszura, a w 1953 r. ukazał się w tłumaczeniu na angielski w pierwszym tomie zbioru dokumentów „Czarne czyny Kremla”, wraz z innymi dowodami masowego zniszczenia ukraińskiego chłopstwa w latach 1928–1933.
Okres powojenny.
Po wojnie, nie ukrywając swojego imienia i nazwiska, pracował jako agronom i ekonomista. 21 lutego 1950 r. został aresztowany przez pracowników UMGB Ukraińskiej SRR, ponieważ jego dawni współpracownicy w Charkowie zeznali przeciwko niemu. Skazany na 25 lat w obozach pracy przymusowej, z pięcioletnią utratą praw i całkowitą konfiskatą mienia. Przebywał sześć lat w obozie w pobliżu dworca kolejowego Szeksna w obwodzie Wołogdy. Po zwolnieniu wydał niepełnosprawność i osiedlił się we wsi Pawlowka, dystrykt Arcyz, obwód Odeski. W tym czasie zmarła jego żona Maria Derbek. W 1956 roku, w wieku 62 lat, Sosnovy po raz drugi ożenił się z Eufrosyną Poremską. Wkrótce para wraz z jednym z synów Stepana Sosnowego przeprowadziła się do Kijowa. Uchwałą Rady Najwyższej RSFSR z dnia 11 kwietnia 1958 r. utrata praw w stosunku do niego została anulowana, a rejestr karny skreślony. Zmarł 26 marca 1961 r. w wieku 66 lat.

</doc>
<doc id="4664706" url="https://pl.wikipedia.org/wiki?curid=4664706" title="Reni Eddo-Lodge">
Reni Eddo-Lodge

Reni Eddo-Lodge (ur. 25 września 1989) – brytyjska dziennikarka, pisarka i blogerka pochodzenia nigeryjskiego. Tematyka jej prac obejmuje przede wszystkim feminizm oraz demaskowanie zachowań rasistowskich i przeciwdziałanie im. 
Życiorys.
Eddo-Lodge urodziła się i dorastała w Londynie. Wychowywała ją matka, Nigeryjka. Uczęszczała do Katolickiego Liceum św. Anny w London Borough of Enfield. 
Studiowała filologię angielską na Uniwersytecie Centralnego Lancashire. Uczelnię tę ukończyła w 2011 roku. Podczas studiów zaangażowała się w działalność feministyczną i protesty brytyjskich studentów w 2010 roku. Była przewodniczącą samorządu studenckiego Uniwersytetu Centralnego Lancashire do 2012 roku oraz członkiem krajowym rady wykonawczej National Union of Students od 2012 do 2013 roku. 
Jako freelancerka, Eddo-Lodge napisała wiele artykułów dla takich gazet jak „The New York Times”, „The Guardian”, „The Independent”, „The Daily Telegraph” i „The Voice”. 
W grudniu 2013 roku Eddo-Lodge wzięła udział w audycji brytyjskiej stacji radiowej BBC Radio 4 "Woman's Hour". Omawiała w niej rok 2013 w kontekście feminizmu wraz z aktywistką Caroline Criado-Perez. Podczas dyskusji na temat intersekcjonalności Criado Perez zdawała się sugerować, że Eddo-Lodge była zamieszana w proceder nadużyć wobec innych feministek w Internecie. Chociaż Criado Perez przeprosiła za sposób, w jaki wypowiedziała te słowa, była posłanka Partii Konserwatywnej Louise Mensch oskarżyła Eddo-Lodge o „zastraszanie”. Eddo-Lodge pojawiła się również w audycji "Night Waves" przeprowadzonej przez BBC Radio 3, objaśniając w niej różne kwestie feministyczne. W kwietniu 2014 była jedną z uczestniczek panelu BBC "Woman's Hour" Power List 2014. 
W 2017 roku Eddo-Lodge napisała zbiór esejów "Why I’m No Longer Talking to White People About Race" (wydanie polskie "Dlaczego nie rozmawiam już z białymi o kolorze skóry", 2018). Wydana przez Bloomsbury Publishing polemika z rasizmem strukturalnym pojawiła się w księgarniach i Internecie w czerwcu 2017 roku. Autorka opisała historię „Czarnej Brytanii” – odnosząc się zarówno do kolonialnej historii Wielkiej Brytanii, jak również do różnych współczesnych form dyskryminacji rasowej. Jej zdaniem dyskusja o rasizmie to dyskusja o białej tożsamości: „o tym, skąd u białych odruchowa potrzeba definiowania się w opozycji do wymyślonych potworów, żeby czuć się komfortowo i bezpiecznie”. Recenzje książki były pozytywne, a Marlon James, zwycięzca The Man Booker Prize for Fiction z 2015 roku, napisał, że było to dzieło „niezbędne” i „błagające o napisanie”. Książka zdobyła Jhalak Prize w marcu 2018. 
W styczniu 2018 roku Eddo-Lodge wraz z siedmioma innymi Brytyjkami została zaproszona na sesję zdjęciową dla brytyjskiego magazynu „Vogue”, z okazji stulecia uzyskania praw wyborczych przez kobiety w Wielkiej Brytanii.

</doc>
<doc id="4664707" url="https://pl.wikipedia.org/wiki?curid=4664707" title="William S. Darling">
William S. Darling

William S. Darling, właśc. Vilmos Béla Sándorházi (ur. 14 września 1882 we wsi Sándorháza, zm. 15 grudnia 1963 w Laguna Beach) – amerykański scenograf filmowy pochodzenia węgierskiego. 
Kariera.
Urodził się w Austro-Węgrzech na terenie historycznego Banatu (obecnie w Rumunii). Początkowo, zgodnie z życzeniem ojca, studiował architekturę. Później przeniósł się na Akademię Sztuk Pięknych w Budapeszcie, gdzie studiował malarstwo. Kontynuował naukę na tym kierunku na stypendium w paryskiej École des Beaux-Arts.
W 1910 wyemigrował do Nowego Jorku, gdzie przybrał najpierw nazwisko Adalbert Sandorhazi i utrzymywał się jako malarz-portrecista. W czasie I wojny światowej, za namową żony Gwendolin Darling, przybrał jej panieńskie nazwisko. 
Na początku lat 20. przeniósł się do Hollywood, gdzie pracował jako szef pionu scenograficznego w wytwórni 20th Century Fox. W latach 1921-1954 stworzył scenografię do ponad 60 filmów. Trzykrotnie zdobył Oscara za najlepszą scenografię do filmów: "Kawalkada" (1933) Franka Lloyda, "Pieśń o Bernadetcie" (1943) Henry'ego Kinga oraz "Anna i król Syjamu" (1946) Johna Cromwella. Łącznie był siedmiokrotnie nominowany do tej nagrody.

</doc>
<doc id="4664709" url="https://pl.wikipedia.org/wiki?curid=4664709" title="Casa Verdi">
Casa Verdi



</doc>
<doc id="4664712" url="https://pl.wikipedia.org/wiki?curid=4664712" title="Przeżyj to sam">
Przeżyj to sam

Przeżyj to sam – polski utwór muzyczny powstały w roku 1981, skomponowany przez Grzegorza Stróżniaka do słów Andrzeja Sobczaka. Pierwsza wersja została zarejestrowana przez poznański zespół Lombard w studiu nagraniowym Radia Szczecin. Utwór pojawił się na płycie "Live" wydanej w roku 1983. Został uznany za hymn pokolenia, w czasach PRL uważany był za piosenkę antykomunistyczną i był jednym z najważniejszych utworów, który przyczynił się do popularności Lombardu. Tekst utworu powstał w gniewie na ówczesną rzeczywistość i miał pobudzić ludzi do działania. 
Wyemitowany 1 kwietnia 1982 we wznowionym właśnie programie III Polskiego Radia, po 2 dniach został zdjęty na żądanie cenzury. Prawdopodobnie zniszczono również taśmę. Utwór nie pojawił się na żadnej oficjalnej liście przebojów. W 2015 stał się przedmiotem kontrowersji po wyemitowaniu go podczas demonstracji Komitetu Obrony Demokracji, przeciwko czemu zaprotestowała grupa Lombard. „Przeżyj to sam”, w wersji swingowej, umieszczono na albumie wydanym w 2016 roku " Lombard swing". Piosenka pojawia się również na licznych składankach największych przebojów Lombardu oraz na płytach "Afryka" z 1994 roku i "20 lat – koncert przeżyj to sam" z 2002 roku.

</doc>
<doc id="4664713" url="https://pl.wikipedia.org/wiki?curid=4664713" title="Deja'Vu (album)">
Deja'Vu (album)



</doc>
<doc id="4664714" url="https://pl.wikipedia.org/wiki?curid=4664714" title="Iga Zalisz">
Iga Zalisz



</doc>
<doc id="4664718" url="https://pl.wikipedia.org/wiki?curid=4664718" title="Luigi Macario">
Luigi Macario

Luigi Macario (ur. 6 września 1920 w Andezeno, zm. 30 kwietnia 1994 w Rzymie) – włoski polityk i działacz związkowy, w latach 1977–1979 sekretarz generalny Włoskiej Konfederacji Pracowniczych Związków Zawodowych, senator VIII kadencji, poseł do Parlamentu Europejskiego I kadencji.
Życiorys.
W czasie wojny uczestniczył w partyzantce antyfaszystowskiej. Od 1945 aktywny w związkach zawodowych, w tym roku rozpoczął pracę w izbie handlowej w Turynie. Początkowo działał w Włoskiej Powszechnej Konfederacji Pracy, zaś w 1950 należał do założycieli Włoskiej Konfederacji Pracowniczych Związków Zawodowych (CISL), od 1955 należał do jej krajowego sekretariatu. W 1962 wybrano go sekretarzem generalnym związku branży metalowej Federazione Italiana Metalmeccanici – pełnił tę funkcję do 1971, gdy powrócił do władz CISL. W 1977 wybrano go sekretarzem generalnym tej organizacji (zrezygnował ze stanowiska dwa lata później).
W latach 1979–1983 zasiadał w Senacie z ramienia Chrześcijańskiej Demokracji. Jednocześnie w 1979 uzyskał mandat posła do Parlamentu Europejskiego I kadencji. Przystąpił do Europejskiej Partii Ludowej. Został wiceprzewodniczącym Komisji ds. Gospodarczych i Walutowych (1979–1984), a także członkiem Komisji ds. Instytucjonalnych oraz Delegacji ds. stosunków ze Szwajcarią.

</doc>
<doc id="4664720" url="https://pl.wikipedia.org/wiki?curid=4664720" title="Helena Jaczek">
Helena Jaczek

Helena Jaczek (ur. 5 listopada 1950 w Londynie) – kanadyjska lekarka i polityczka polskiego pochodzenia, członkini Izby Gmin Kanady (od 2019) oraz Parlamentu Ontario (2007–2018).
Życiorys.
Helena Jaczek urodziła się i wychowywała w Londynie. Jej ojciec pochodził z Polski. W 1963 przeprowadziła się do Kanady, gdzie na Uniwersytecie w Toronto ukończyła studia medyczne oraz studia MBA na Uniwersytecie Yorka. Pracowała w szpitalu w Toronto i jako naczelna lekarka Regionu York.
Po raz pierwszy wzięła udział w wyborach w 2003, kandydując do Parlamentu Ontario z ramienia Liberalnej Partii Ontario. Zdobyła wówczas 30 126 głosów (43,62%), tj. o 2521 za mało, by zdobyć mandat. W 2007 wygrała w swoim okręgu, otrzymując 28 564 głosy (48,11%). Uzyskała reelekcje w 2011 i 2014. W 2007 otrzymała nominację na parlamentarnego sekretarza Ministra Promocji Zdrowia, w 2009 Ministra Środowiska, w 2013 Ministra Zdrowia i Długoterminowej Opieki. 24 czerwca 2014 została Ministerką ds. Społeczności i Usług Społecznych Ontario. 26 lutego 2018 została Ministerką Zdrowia i Długoterminowej Opieki. W 2018 bez powodzenia ubiegała się o reelekcję. W wyborach parlamentarnych w 2019 uzyskała mandat w Izbie Gmin Kanady.
Otrzymała liczne nagrody, m.in.: „Distinguished Service Award” od Stowarzyszenia Miejscowych Agencji Zdrowia Publicznego, „In Celebration of Women” za działalność w Regionie Yorku.
Helena Jaczek jest matką dwójki dzieci.

</doc>
<doc id="4664723" url="https://pl.wikipedia.org/wiki?curid=4664723" title="Władysław Duława">
Władysław Duława

Władysław Duława (ur. 5 marca 1911 w Jaworzu, zm. 23 maja 1975 w Bielsku-Białej) – lekarz, inicjator i współtwórca Obwodu Lecznictwa Kolejowego w Bielsku-Białej.
Życiorys.
Urodził się w chłopskiej rodzinie Karola i Marii z d. Niesyt. Absolwent Uniwersytetu Jagiellońskiego (1938).
28 sierpnia 1939 powołany do rezerwy służby wojskowej przy 2. Okręgowym Szpitalu Wojskowym w Lublinie – został skierowany do szpitala ewakuacyjnego EWA 21. Po kapitulacji powrócił do Jasienicy, gdzie przyłączył się do pracy konspiracyjnej w obszarze Wisły i Beskidów Generalnego Gubernatorstwa. Za tę działalność został aresztowany 18 kwietnia 1940, osadzony w Bielsku i w Cieszynie, 28 kwietnia 1940 wywieziony do obozu Dachau a następnie, 5 czerwca 1940, przewieziony do Mauthausen-Gusen, gdzie od końca sierpnia 1940 pracował jako sanitariusz dochodzący z blo­ku 13. 
Pod koniec 1941 roku zwolniony z obozu koncentracyjnego, powrócił w rodzinne strony i dalej prowadził współpracę z ruchem oporu w okręgu Będzin.
Po 1945 przyczynił się do stworzenia Szpitala Epidemicznego w Komorowicach Krakowskich. 
Budowniczy i wieloletni kierownik Obwodowej Przychodni Lekarskiej PKP w Bielsku-Białej przy ulicy Traugutta 12, gdzie został upamiętniony przez kolejarzy podobizną w formie płaskorzeźby. 
Lekarz Centralnej Szkoły Instruktorów Szybowcowych PO SP w Aleksandrowicach w latach 1949-1951.
Jego żoną była Janina z domu Olchowy (1909–1982).
Został pochowany na cmentarzu przy ulicy Grunwaldzkiej w Bielsku-Białej.

</doc>
<doc id="4664726" url="https://pl.wikipedia.org/wiki?curid=4664726" title="Ewelina Boesche - Kopczyńska">
Ewelina Boesche - Kopczyńska



</doc>
<doc id="4664727" url="https://pl.wikipedia.org/wiki?curid=4664727" title="Stade Grimonprez-Jooris">
Stade Grimonprez-Jooris

Stade Grimonprez-Jooris – nieistniejący już stadion piłkarski w Lille, we Francji. Istniał w latach 1974–2010. Od 2000 roku jego pojemność wynosiła 21 128 widzów. W latach 1975–2004 swoje spotkania rozgrywali na nim piłkarze klubu Lille OSC.
Stadion powstał w 1974 roku w związku z planami likwidacji Stade Henri-Jooris. Po rozbiórce tego obiektu w 1975 roku grający na nim dotąd piłkarze zespołu Lille OSC przenieśli się na nowy stadion. Klub pragnął, by nowa arena, podobnie jak i poprzedni obiekt, nosiła imię Henriego Joorisa, burmistrz miasta proponował zaś nadanie mu imienia Félixa Grimonpreza; ostatecznie zgodzono się na kompromis i nazwa stadionu zawierała nazwiska obu tych postaci. Obiekt posiadał typowo piłkarski układ, z jednopiętrowymi trybunami na 25 000 widzów, otaczającymi boisko ze wszystkich stron; nad większą częścią tych trybun rozpościerał się dach, jedynie trybuny za bramką od strony północno-wschodniej pozostały odsłonięte. Stadion położony był blisko centrum miasta, obok cytadeli. 1 czerwca 1989 roku rozegrano na nim mecz el. do MŚ Luksemburg – Belgia (0:5). Pod koniec lat 90. XX wieku ze względów bezpieczeństwa pojemność areny ograniczono do 17 000 widzów. W 2000 roku oddano do użytku piętrową trybunę wybudowaną nad niezadaszoną dotąd częścią trybun od strony północno-wschodniej, co zwiększyło pojemność stadionu do 21 128 widzów. Stadion nie spełniał jednak w wystarczającym stopniu wymogów UEFA i część swoich meczów w europejskich pucharach Lille OSC musiał rozgrywać na innych obiektach. Na początku XXI wieku pojawiły się plany budowy nowego stadionu dla klubu poza centrum miasta, ostatecznie jednak przychylono się do koncepcji rozbudowy obecnego obiektu do pojemności 33 000 widzów. W 2004 roku w związku z planami modernizacji drużyna Lille OSC przeniosła się na Stadium Nord Lille Métropole. Ponieważ stadion znajdował się jednak w bezpośrednim sąsiedztwie zabytkowej cytadeli, pojawiły się organizacje protestujące przeciwko rozbudowie obiektu. Ostatecznie projekt zarzucono w styczniu 2005 roku, ale piłkarze Lille OSC zostali już na Stadium Nord Lille Métropole, a Stade Grimonprez-Jooris pozostał opuszczony. W marcu 2010 roku rozpoczęła się jego rozbiórka, ale w związku z obecnością azbestu prace te przedłużyły się do kwietnia 2011 roku. Tymczasem w latach 2010–2012 na przedmieściach Lille wybudowano nowy stadion na 50 000 widzów, na który przenieśli się zawodnicy Lille OSC.

</doc>
<doc id="4664734" url="https://pl.wikipedia.org/wiki?curid=4664734" title="Dialektyka oświecenia">
Dialektyka oświecenia

Dialektyka oświecenia. Fragmenty filozoficzne (niem. "Dialektik der Aufklärung. Philosophische Fragmente") – książka filozoficzna Theodora Wiesengrunda Adorna i Maksa Horkheimera powstała w latach 1939-44, wydana w formie książkowej w 1947. Została zadedykowana Friedrichowi Pollockowi, przyjacielowi obu autorów z pierwszego okresu frankfurckiego, i zamierzona jako prezent z okazji 50. rocznicy jego urodzin (22 maja 1944) jeszcze wówczas pod tytułem "Philosophische Fragmente". Nazwana przez Marka Siemka "kultową księgą rewolty studenckiej, Nowej Lewicy i alternatywnych ruchów społecznych" oraz "biblią zachodnich ruchów kontestacyjnych z lat sześćdziesiątych i siedemdziesiątych".
Na książkę składa się sześć rozdziałów z przedmową:

</doc>
<doc id="4664751" url="https://pl.wikipedia.org/wiki?curid=4664751" title="Administratorzy greckokatoliccy w Kazachstanie">
Administratorzy greckokatoliccy w Kazachstanie

Administratorzy greckokatoliccy w Kazachstanie i Azji Środkowej – administrator obrządku bizantyjsko-ukraińskiego administratury greckokatolickiej w Kazachstanie i Azji Środkowej.

</doc>
<doc id="4664768" url="https://pl.wikipedia.org/wiki?curid=4664768" title="Administratura apostolska dla wiernych katolickich obrządku bizantyjskiego w Kazachstanie i Azji Środkowej">
Administratura apostolska dla wiernych katolickich obrządku bizantyjskiego w Kazachstanie i Azji Środkowej

Administratura apostolska dla wiernych katolickich obrządku bizantyjskiego w Kazachstanie i Azji Środkowej (łac. "Apostolica Administratio"; ros. "Апостольское управление для византийских католиков в Казахстане и Средней Азии") – administratura apostolska dla katolików obrządku bizantyjskiego w Kazachstanie i podległa bezpośrednio Stolicy Apostolskiej, utworzona 1 czerwca 2019 przez papież Franciszka. Obejmująca swym terytorium cały Kazachstan i Azję Środkową. Siedziba administratora znajduje się w przy Cerkwi pw. Opieki Matki Boskiej w Karagandzie.
Historia.
Istnieją sporadyczne informacje o obecności katolików obrządku bizantyjskiego w Azji Środkowej od XVII wieku. Ale przede wszystkim w XX wieku można mówić o znacznym wzroście ich liczby, zwłaszcza po masowych deportacjach przeprowadzonych przez reżim sowiecki w latach 1930–1940.
Według niektórych szacunków w latach 1939–1953 około 150 tysięcy ukraińskich grekokatolików zostało wygnanych w Azji Środkowej – zwłaszcza w Kazachstanie. Razem z nimi około 150 kapłanów – w tym bp. Ołeksandr Chira i błogosławieni ks. Aleksy Zarycki oraz ks. Nikita Budka.
Po amnestii ogłoszonej na fali zmian politycznych, które nastąpiły w 1953 wraz ze śmiercią Józefa Stalina. Katolicka obecność grekokatolików na tych ziemiach została znacznie zmniejszona, ale pozostała stała. Inicjatywy duszpasterskie były ukrywane, ale wraz z upadkiem komunizmu w 1991, mogły one nabrać charakteru normalności. Parafie greckokatolickie powstały w Karagandzie, Pawłodar, Astanie, Satpayev, Sziderty i Ałmaty oraz w kilkunastu wspólnotach w innych miejscach. Według aktualnych szacunków w obrządku bizantyjskim, katolickich wiernych w regionie Azji Środkowej jest około 10 tys.
W 1991 duszpasterstwo wiernych katolickich obrządku bizantyjskiego zostało powierzone biskupowi Janowi Pawłowi Lenga – administratorowi apostolskiemu w Kazachstanie i Azji Środkowej. W latach 1996–2002 kompetencje te sprawował bp. mgr inż. Wasyl Medwit – bazylianin, jako wizytator apostolski wiernych greckokatolickich w Kazachstanie i Azji Środkowej.
1 czerwca 2019 papież Franciszek ustanowił Administraturę apostolską z siedzibą w Karagandzie dla wiernych Kościoła katolickiego obrządku bizantyjskiego w Kazachstanie i Azji Środkowej, zwanego także Ukraińskim Kościołem Greckokatolickim, obejmującą swoim zasięgiem cały Kazachstan i kraje Azji Środkowej.
Jednocześnie Administratorem apostolskim dla wiernych obrządku bizantyjsko-ukraińskiego papież mianował ks. mitrata Wasyla Howerę – dotychczasowego duszpasterza i delegata Kongregacji ds. Kościołów Wschodnich dla wiernych greckokatolickich w Kazachstanie i Azji Środkowej.
W dniu 7 lutego 2023 roku dekretem Wasyla Hovery ustalono, że Administracja Apostolska dla katolików obrządku bizantyjskiego w Kazachstanie i Azji Środkowej od 1 września 2023 roku przechodzi na kalendarz nowojuliański zgodnie z UCGK na Ukrainie i w Polsce.

</doc>
<doc id="4664775" url="https://pl.wikipedia.org/wiki?curid=4664775" title="Liga Mistrzów UEFA (2019/2020)/Faza pucharowa">
Liga Mistrzów UEFA (2019/2020)/Faza pucharowa

Faza pucharowa rozgrywek Ligi Mistrzów UEFA 2019/2020 rozpoczęła się 18 lutego 2020 i została zakończona meczem finałowym, który odbył się na Estádio da Luz w Lizbonie 23 sierpnia 2020. Zwycięzcą został Bayern Monachium po wygranej 1:0 nad Paris Saint-Germain.
Terminarz.
Wszystkie losowania miały miejsce w siedzibie UEFA w Nyonie, w Szwajcarii.
Zakwalifikowane drużyny.
Do startu w fazie pucharowej uprawnionych było 16 drużyn:
Do dalszych etapów turnieju przechodzili zwycięzcy poszczególnych dwumeczów.
Losowanie par 1/8 finału odbyło się 16 grudnia 2019 roku. Zwycięzcy poszczególnych grup w fazie grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej Ligi Mistrzów. Drużyny z tych samych federacji oraz grup nie mogły zostać zestawione w jednej parze (dotyczy jedynie 1/8 finału).
 Drużyny rozstawione
 Drużyny nierozstawione
1/8 finału.
Losowanie par tej rundy odbyło się 16 grudnia 2019 roku. Pierwsze mecze zostały rozegrane 18 i 19 lutego oraz 25 i 26 lutego 2020, a rewanże 10 i 11 marca oraz 7 i 8 sierpnia 2020.
Ćwierćfinały.
Od tej rundy drużyny rywalizujące ze sobą w parach losowane są niezależnie od kraju z którego pochodzą, a także grupy w której występowały. Losowanie par tej rundy odbyło się 10 lipca 2020 roku. Od tej fazy zespoły rozgrywały tylko jeden mecz na neutralnych stadionach Estádio da Luz lub Estádio José Alvalade w Lizbonie. Mecze tej rundy zostały rozegrane od 12 do 15 sierpnia 2020 roku.
Półfinały.
Losowanie par tej rundy odbyło się 10 lipca 2020 roku. Mecze tej rundy zostały rozegrane 18 i 19 sierpnia 2020 roku.
Finał.
ZDOBYWCA LIGI MISTRZÓW 2019/2020
BAYERN MONACHIUM SZÓSTY TYTUŁ 

</doc>
<doc id="4664780" url="https://pl.wikipedia.org/wiki?curid=4664780" title="Marianne Williamson">
Marianne Williamson

Marianne Deborah Williamson (ur. 8 lipca 1952 w Houston) – amerykańska nauczycielka duchowa, działaczka charytatywna i autorka książek o samopomocy, założycielka fundacji charytatywnych Project Angel Food i Peace Alliance. 
Życiorys.
Marianne Deborah Williamson urodziła się 8 lipca 1952 w Houston w stanie Teksas. Jej ojciec pracował jako prawnik w sądzie imigracyjnym, a matka opiekowała się rodzinnym domem. Wychowywała się razem z bratem Peterem i siostrą Jane. Wszyscy jej dziadkowie pochodzili z Europy Wschodniej.
Uczęszczała do szkół publicznych w Houston. Od 1970 do 1972 studiowała wiedzę o teatrze i filozofię na Pomona College w Claremont w Kalifornii. Zrezygnowała z dalszych studiów w 1973.
Przed trzydziestym rokiem życia zainteresowała się filozofią książki "Kurs cudów" autorstwa Helen Schucman, poświęconej odnajdywaniu wewnętrznego spokoju. Williamson postanowiła promować filozofię zawartą w książce we własnych pismach i występując publicznie.
W 1989 założyła organizację non-profit Project Angel Food, która zajmowała się bezpłatnym przyrządzaniem i dostarczaniem pełnowartościowych posiłków dla rodzin dotkniętych chorobami zagrażającymi życiu w Los Angeles.
W 1992 napisała swoją pierwszą książkę, "Powrót do Miłości", poświęconą samopomocy i rozwojowi duchowemu. Książka zyskała szerszy rozgłos dzięki występowi Williamson w programie "The Oprah Winfrey Show" i znalazła się na pierwszym miejscu listy bestsellerów "The New York Timesa""". 
W 2004 założyła organizację non-profit Peace Alliance, która ma na celu wzmacniać działania obywatelskie na rzecz kultury pokoju.
Wielokrotnie występowała w programie poświęconym samopomocy duchowej "Super Soul Sunday" Opry Winfrey, który swoją premierę miał w 2011.
W 2014 Williamson jako kandydatka niezależna ubiegała się o miejsce w Izbie Reprezentantów z 33. okręgu wyborczego w Kalifornii. Zebrała 2 miliony dolarów amerykańskich na kampanię i była publicznie popierana przez takich celebrytów jak Nichole Richie, Deepak Chopra, Kim Kardashian i Eva Longoria. Alanis Morissette dodatkowo napisała dla niej piosenkę wyborczą. W wyborach Williamson zajęła czwarte miejsce, zdobywając 13,19% głosów.
28 stycznia 2019 wygłosiła przemowę w Los Angeles, w której oficjalnie ogłosiła rozpoczęcie kampanii wyborczej w ramach prawyborów prezydenckich Partii Demokratycznej w 2020. Nie osiągnąwszy zadowalających wyników w sondażach zawiesiła swoją kampanię 10 stycznia 2020.
Życie prywatne.
Przez krótki czas była mężatką. Utrzymywała tożsamość swojego męża w tajemnicy przed opinią publiczną. Z ich związku w 1990 zrodziła się córka India Emmaline Williamson.

</doc>
<doc id="4664784" url="https://pl.wikipedia.org/wiki?curid=4664784" title="Wyprawa Magellana (film)">
Wyprawa Magellana (film)

Wyprawa Magellana (org. "Elcano y Magallanes. La primera vuelta al mundo") – hiszpański film animowany z 2019 roku. Film powstał we współpracy z rządem Hiszpanii i ma upamiętniać pięćsetną rocznicę słynnej wyprawy Ferdynanda Magellana.
Treść.
Akcja rozpoczyna się w 1519 w Sewilli (Hiszpania). Juan Sebastián Elcano marzy o zostaniu kapitanem okrętu. Jednak z powodu długów grozi mu aresztowanie. Chcąc uniknąć więzienia, zaciąga się na wyprawę organizowaną i dowodzoną przez admirała Ferdynanda Magellana. Magellan jest Portugalczykiem w służbie hiszpańskiej. Celem wyprawy było początkowo były Wyspy Korzenne (Indonezja), gdzie admirał pragnął zdobyć przyprawy, bardzo cenne w Europie. Portugalski ambasador Dacosta nie chce by wyprawa się udała, gdyż uważa Wyspy Korzenne ze strefę wpływu Portugalii. Wysyła Yago - szpiega i sabotażystę, aby zapobiec powodzeniu wyprawy.
Linki zewnętrzne.
 

</doc>
<doc id="4664793" url="https://pl.wikipedia.org/wiki?curid=4664793" title="Oficerski Yacht Klub Rzeczypospolitej Polski">
Oficerski Yacht Klub Rzeczypospolitej Polski



</doc>
<doc id="4664794" url="https://pl.wikipedia.org/wiki?curid=4664794" title="Kościół Macierzyństwa Najświętszej Marii Panny w Debrznicy">
Kościół Macierzyństwa Najświętszej Marii Panny w Debrznicy



</doc>
<doc id="4664797" url="https://pl.wikipedia.org/wiki?curid=4664797" title="Kościół Najświętszego Serca Pana Jezusa w Radowie">
Kościół Najświętszego Serca Pana Jezusa w Radowie



</doc>
<doc id="4664798" url="https://pl.wikipedia.org/wiki?curid=4664798" title="Michaił Majlewski">
Michaił Majlewski

Michaił Aleskandrowicz Majlewski , (ur. w Moskwie, zm. po ) – działacz państwowy Imperium Rosyjskiego, gubernator radomski, wicegubernator kielecki i siedlecki. Przed objęciem wysokich stanowisk w administracji przechodził karierę wojskową w Lejb-Gwardyjskim Pułku Huzarów Jego Wysokości oraz w Turkiestańskim Okręgu Wojskowym. Piastował też funkcje samorządowe w guberni moskiewskiej.
Życiorys.
Michaił Aleskandrowicz Majlewski 25 marca 1830 roku w Moskwie. Wywodził się z prawosławnej szlachty guberni moskiewskiej.
Ukończył . Jeszcze na 3 dni przed zakończeniem edukacji, 26 maja 1849 roku, został ze stopniem korneta przyjęty w poczet Lejb-Gwardyjskiego Pułku Huzarów Jego Wysokości. Brał udział w dławieniu powstania węgierskiego, zaś podczas wojny krymskiej stacjonował w stolicy w ramach garnizonu (od 24 marca do 5 września 1854 roku). Obejmował kolejno funkcje: adiutanta (pełniący obowiązki od 24 listopada 1855 roku, oficjalne przejęcie stanowiska 5 czerwca 1856 roku), dowódcy szwadronu (odpowiednie 12 października 1861 i 12 lutego 1862 roku) oraz dowódcy 1. Dywizjonu (od 5 listopada 1862 roku). Równolegle otrzymywał kolejne stopnie wojskowe: porucznika (XII ranga wojskowa 6 grudnia 1850 roku), sztabs-rotmistrza (X ranga, 30 sierpnia 1855 roku), rotmistrza (IX ranga, 12 kwietnia 1859 roku) oraz podpułkownika (VII ranga, 17 kwietnia 1862 roku). Karierę wojskową przerwał w związku z chorobą 9 stycznia 1864 roku.
W 1860 roku odziedziczył majątek w guberni moskiewskiej (630 dziesięcin przy wiosce Lipica w oraz tulskiej (28 dziesięcin).
Kolejne lata Majlewski poświęcił działalności społecznej. Jako przedstawiciel dworiaństwa powiatu sierpuchowskiego (gubernia moskiewska) 19 listopada 1865 roku wszedł w skład komisji zajmującej się księgami rodów szlacheckich. Od 18 kwietnia 1866 roku pełnił przez 4 kolejne kadencje (ostatnia niepełna) funkcję honorowego sędziego pokoju w okręgu sierpuchowskim (od 13 maja tegoż roku był tam też stałym członkiem zjazdu sędziów pokoju). Dodatkowo w 1868 roku został wybrany na poziomie powiatu marszałkiem szlachty (8 maja) oraz przewodniczącym ziemstwa (15 października).
Ponowną służbę rozpoczął 26 lutego 1876 roku w w charakterze pomocnika naczelnika Turkiestańskiego Okręgu Wojskowego, wkrótce – 8 marca – awansowano go do stopnia pułkownika (VI ranga wojskowa). W roku 1877 trzykrotnie zmieniał się jego przydział: 19 lipca podporządkowany generał-gubernatorowi i wojennemu gubernatorowi obwodu syrdyjskiego, 5 września oficjalnie mianowany pomocnikiem ostatniego oraz przewodniczącym rządu w Taszkiencie, zaś od 20 września sam pełnił obowiązki gubernatora wojennego tego obwodu. Ostatnią funkcję złożył 20 lutego 1878 roku.
W 1884 roku przeniesiony do Królestwa Polskiego. Od 7 sierpnia podporządkowany naczelnikowi Warszawskiego Okręgu Wojskowego. W przeciągu kilku miesięcy przeszedł do służby cywilnej, o czym zaświadczała nadana mu 22 marca 1884 roku ranga rzeczywistego radcy stanu (IV ranga cywilna). Przez trzy miesiące sprawował urząd wicegubernatora kieleckiego (objął go po Jewgieniju Subbotkinie 12 kwietnia tegoż roku zaś przekazał 5 lipca Iwanowi Podgorodnikowi). Następnie pełnił analogiczny urząd w guberni siedleckiej (poprzednik Iwan Zauszkiewicz, następca Nikołaj Iwanienko), zaś 12 lipca 1888 roku zastąpił Arkadija Tołoczanowa na stanowisku gubernatora radomskiego. W Radomiu od 5 października 1888 roku przewodził miejscowemu cerkiewnemu komitetowi opiekuńczemu, zaś od 21 stycznia 1890 roku również funkcjonującemu przy nim komitetowi zajmującemu się budową dziecięcego przytułku. Jego służba została doceniona 30 sierpnia 1894 roku awansem do rangi tajnego radcy (III ranga cywilna). Z działalności państwowej zrezygnował 19 października następnego roku, tłumacząc to problemami zdrowotnymi. Zezwolono mu na posługiwanie się otrzymaną rangą i przyporządkowanym jej mundurem.
Michaił Majlewski spędzał emeryturę w Sankt Petersburgu, gdzie mieszkał pod adresami: 7, 7 mieszkania 24, 18, 38. Żył jeszcze 1 stycznia 1917 roku. Jego dalsze losy są nieznane.
Odznaczenia.
Michaił Aleksandrowicz był kawalerem następujących orderów:
Dodatkowo Majlewski otrzymał 19 lutego 1855 roku oficjalne wyrazy wdzięczności od Aleksandra II w związku z objęciem tronu po Mikołaju I.
Rodzina.
Ojcem Michaiłą był Aleksandr Michajłowicz Majlewski (ur. 1791 lub 1792, zm. 18 października 1830), w latach 1813–1821 oficer w Lejb-Gwardyjskim Pułku Huzarów Jego Wysokości. Matką była Aleksandra Piotrowna Buturlina (ur. 1800, zm. 21 stycznia 1874). Michaił Majlewski miał 3 starsze siostry: Aleksandrę, Marię i Olgę.
Ożenił się z Marią Gieorgijewną (ur. przed 1848, zm. po 1901). Doczekali się jednej córki – urodzonej w Radomiu 14 marca 1889 roku Marii, zamężnej z kapitanem Brandtem. Zatrudniona w leningradzkim Ermitażu jako pracownik naukowy, zmarła w tym mieście podczas jego blokady w 1942 roku.

</doc>
<doc id="4664800" url="https://pl.wikipedia.org/wiki?curid=4664800" title="Getto rzymskie">
Getto rzymskie

Getto rzymskie () – zamknięta dzielnica żydowska utworzona na terenie dzielnicy Sant’Angelo w Rzymie przez papieża Pawła IV w 1555 roku. Getto istniało z krótkimi przerwami do 1870 roku.
Historia.
W 1555 roku papież Paweł IV wydał bullę "Cum nimis absurdam", w której potępił fakt, że Żydzi zamieszkują wśród chrześcijan. W tym samym roku papież wydzielił osobną dzielnicę żydowską w Rzymie. Dzielnicę otoczono murem (jego budowa została sfinansowana przez Żydów). Bramy getta zamykano na noc. Żydzi mogli wychodzić w ciągu dnia z getta, ale mieli nakaz noszenia żółtej odznaki na ubraniach. Założenie getta miało dwa cele: „ochrona” chrześcijan przed bliskimi kontaktami z Żydami i ochrona Żydów przed przemocą ze strony chrześcijan. 
Żydzi nie mieli prawa wynajmować mieszkania lub prowadzić interesów poza gettem bez pozwolenia kardynała wikariusza. Kupno nieruchomości poza gettem było zakazane. Zamieszkiwanie w getcie oznaczało zakaz pobierania edukacji na uczelni wyższej i zakaz wykonywania zawodów, takich jak zawody architekta czy aptekarza. Mieszkańcy getta byli zobowiązani do opłacania opłat i podatków na rzecz papieża, papież utrzymywał jedynie pomoc społeczną. Żydzi nie mieli również prawa sprawowania żadnych urzędów. W każdą niedzielę musieli wysłuchiwać obowiązkowego kazania księdza katolickiego, które miało na celu nawrócenie ich, kazanie było płatne.
W getcie zamieszkało około 4 000 osób. Większość była biedna, warunki lokalowe w getcie były złe, ze względu na niewielką przestrzeń konieczne było budowanie wąskich ulic i wysokich domów.
Getto rzymskie istniało formalnie do 1870 roku. W tym roku zniknął przymus mieszkania w getcie, wielu mieszkańców wciąż jednak mieszkało na tym terenie do 1943 roku.

</doc>
<doc id="4664803" url="https://pl.wikipedia.org/wiki?curid=4664803" title="Parafia Najświętszego Serca Pana Jezusa w Rzepinie">
Parafia Najświętszego Serca Pana Jezusa w Rzepinie



</doc>
<doc id="4664804" url="https://pl.wikipedia.org/wiki?curid=4664804" title="Kościół Najświętszego Serca Pana Jezusa w Rzepinie">
Kościół Najświętszego Serca Pana Jezusa w Rzepinie



</doc>
<doc id="4664806" url="https://pl.wikipedia.org/wiki?curid=4664806" title="Tricheilostoma">
Tricheilostoma

Tricheilostoma – rodzaj węża z podrodziny Asiatyphlopinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Afryce (Gwinea, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Sudan, Republika Środkowoafrykańska i Gwinea Równikowa). 
Systematyka.
Podział systematyczny.
Do rodzaju należą następujące gatunki:

</doc>
<doc id="4664807" url="https://pl.wikipedia.org/wiki?curid=4664807" title="Trilepida">
Trilepida

Trilepida – rodzaj węża z podrodziny Epictinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Ameryce Środkowej (Panama) i Południowej (Kolumbia, Wenezuela, Gujana, Surinam, Gujana Francuska, Brazylia i Ekwador). 
Systematyka.
Etymologia.
"Trilepida": "tri-" „trzy-”, od τρεις "treis", τρια "tria" „trzy”; λεπις "lepis", λεπιδος "lepidos" „łuska, płytka”, od λεπω "lepō" „łuszczyć”.
Podział systematyczny.
Do rodzaju należą następujące gatunki:

</doc>
<doc id="4664812" url="https://pl.wikipedia.org/wiki?curid=4664812" title="Epacrophis">
Epacrophis

Epacrophis – rodzaj węża z podrodziny Leptotyphlopinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Afryce (Somalia i Kenia). 
Systematyka.
Etymologia.
"Epacrophis": "epakros" „ostry zakończony”; οφις "ophis", οφεως "opheōs" „wąż”.
Podział systematyczny.
Do rodzaju należą następujące gatunki:

</doc>
<doc id="4664821" url="https://pl.wikipedia.org/wiki?curid=4664821" title="Ram Trucks">
Ram Trucks

Ram Trucks – amerykański producent pickupów i samochodów dostawczych z siedzibą w Auburn Hills, działający od 2010 roku. Wchodzi w skład międzynarodowego koncernu Stellantis.
Historia.
Po raz pierwszy nazwa Ram trafiła do użytku z inicjatywy marki Dodge, która wprowadziła ją w 1971 roku dla pełnowymiarowego samochodu dostawczego Ram Van, którego produkcja w trzech generacjach trwała do 2003 roku. 10 lat później, pod nazwą Ram do produkcji trafił także pełnowymiarowy pickup. To ten model zyskał największą popularność spośród wszystkich modeli z „Ram” w nazwie, stając się jednym z najlepiej sprzedających modeli Dodge w ofercie. Samochód zyskał w Stanach Zjednoczonych status kultowego, z powodzeniem pozostając w produkcji pod postacią kolejnych czterech generacji do 2010 roku.
Jeszcze w październiku 2009 roku koncern Chrysler, ówczesny właściciel marki Dodge dysponującej prawami do nazwy „Ram”, podjął decyzję o wydzieleniu jej jako samodzielnej, odrębnej marki. Odtąd, nowy producent pod nazwą Ram Trucks miał zajmować się produkcją pickupów i samochodów dostawczych. Z dotychczasowej oferty Dodge wydzielono modele Ram i Dakota, które przemianowano odpowiednio na Ram Pickup (oferowany pod różnymi nazwami odpowiadającym wielkości modelu: 1500, 2500 i 3500) i Ram Dakota.
W sierpniu 2011 roku z oferty został wycofany model Dakota bez przewidzianego następcy. Ram Trucks zdecydował się wówczas skoncentrować na produkcji rodziny pickupów wywodzących się z jednego modelu, Ram Pickup, a ponadto – poszerzyć swoje portfolio o samochody dostawcze oparte głównie na europejskich modelach Fiata. Oferta Ram Trucks w kolejnych latach drugiej dekady XXI wieku zróżnicowała się pod względem trzech głównych rynków zbytu, gdzie producent rozwinął swoją obecność – Ameryki Północnej, Ameryki Południowej oraz Bliskiego Wschodu. Na potrzeby tych dwóch ostatnich regionów, Ram Trucks oferuje pod swoją marką szerszą, niż w Stanach Zjednoczonych, ofertę lekkich samochodów dostawczych i pickupów zapożyczonymi z portfolio Fiata.
Po powstaniu koncernu Stellantis w 2021 roku, w którego skład weszło także Ram Trucks, wobec firmy sformułowano strategię rozbudowy oferty o pierwsze w jej historii samochody o napędzie w pełni elektrycznym. Zapowiedzią pickupa o takim zasilaniu został futurystyczny prototyp Ram Revolution EV, którego przedstawiono w styczniu 2023. Miesiąc później, w połowie lutego, odbyła się premiera produkcyjnego modelu o nazwie Ram 1500 REV, który okazał się ostatecznie być jedynie zmodyfikowaną, elektryczną odmianą modelu 1500 z początkiem sprzedaży wyznaczonym na 2024.

</doc>
<doc id="4664829" url="https://pl.wikipedia.org/wiki?curid=4664829" title="Małgorzata Szumińska">
Małgorzata Szumińska



</doc>
<doc id="4664830" url="https://pl.wikipedia.org/wiki?curid=4664830" title="Schronisko z Obrazem">
Schronisko z Obrazem

Schronisko z Obrazem – schron jaskiniowy we wsi Kobylany, w gminie Zabierzów w powiecie krakowskim. Znajduje się pomiędzy turniami Żabi Koń i Dziób Kobylański w lewym zboczu Doliny Kobylańskiej. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis schroniska.
Schronisko znajduje się 15 m powyżej dna doliny. Od ścieżki turystycznej wiodącej dnem doliny do niego schodki wykonane w stromym zboczu, a na końcowym odcinku wykonane z betonu i zabezpieczone barierką. Schronisko ma prostokątny otwór, za którym znajduje się niewielka komora z półką. Wnętrze schroniska urządzono w postaci kapliczki. Znajdują się w niej obraz i figurka Matki Boskiej.
Schronisko powstało w wapieniach górnej jury. Nie ma szaty naciekowej, jest suche, w całości oświetlone i poddane wpływom środowiska zewnętrznego. Pierwotnie namulisko tworzyła warstwa lessu, ale dno zalano betonem.
Historia poznania.
Znane jest od dawna. Po raz pierwszy opisał je Kazimierz Kowalski w 1951 roku. W grudniu 2003 r. J. Nowak sporządził jego aktualną dokumentację. 
Obok Schroniska z Obrazem znajduje się Okap z Rurami i Tunelik przy Schronisku z Obrazem. Prowadzą do nich te same schody.

</doc>
<doc id="4664831" url="https://pl.wikipedia.org/wiki?curid=4664831" title="Mikielewszczyzna">
Mikielewszczyzna

Mikielewszczyzna (; ) – agromiasteczko na Białorusi, w obwodzie grodzieńskim, w rejonie mostowskim, w sielsowiecie Mosty, przy drodze republikańskiej .
Od 1823 istnieje tu kościół rzymskokatolicki, przy którym obecnie mieści się parafia Nawiedzenia Najświętszej Maryi Panny w Mikielewszczyznie. W pobliżu znajduje się przystanek kolejowy Mikielewszczyzna, położony na linii Lida – Mosty.
Historia.
Miejscowość należała do ekonomii grodzieńskiej. W dwudziestoleciu międzywojennym leżała w Polsce, w województwie białostockim, w powiecie grodzieńskim, w gminie Mosty.
Dawniej siedziba sielsowietu Mikielewszczyzna, 28 sierpnia 2013 zlikwidowanego i w całości włączonego w skład sielsowietu Mosty.
Urodził się tu białoruski rzeźbiarz Henik Łojka.

</doc>
<doc id="4664835" url="https://pl.wikipedia.org/wiki?curid=4664835" title="Mikielowszczyzna">
Mikielowszczyzna



</doc>
<doc id="4664838" url="https://pl.wikipedia.org/wiki?curid=4664838" title="Myriopholis">
Myriopholis

Myriopholis – rodzaj węża z podrodziny Leptotyphlopinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w Afryce (Egipt, Libia, Tunezja, Algieria, Maroko, Sahara Zachodnia, Mauretania, Senegal, Gambia, Gwinea Bissau, Gwinea, Wybrzeże Kości Słoniowej, Mali, Burkina Faso, Ghana, Togo, Benin, Niger, Nigeria, Kamerun, Czad, Sudan, Erytrea, Somalia, Etiopia, Sudan Południowy, Republika Środkowoafrykańska, Gwinea Równikowa, Gabon, Kongo, Rwanda, Burundi, Uganda, Kenia, Tanzania, Zambia, Botswana, Zimbabwe, Mozambik, Eswatini i Południowa Afryka) i na Bliskim Wschodzie (Turcja, Izrael, Jordania, Arabia Saudyjska, Jemen, Oman, Zjednoczone Emiraty Arabskie, Irak, Iran, Afganistan, Pakistan i Indie).
Systematyka.
Podział systematyczny.
Do rodzaju należą następujące gatunki:

</doc>
<doc id="4664841" url="https://pl.wikipedia.org/wiki?curid=4664841" title="Leptotyphlops longicaudus">
Leptotyphlops longicaudus



</doc>
<doc id="4664846" url="https://pl.wikipedia.org/wiki?curid=4664846" title="Namibiana">
Namibiana

Namibiana – rodzaj węża z podrodziny Leptotyphlopinae w rodzinie węży nitkowatych (Leptotyphlopidae).
Zasięg występowania.
Rodzaj obejmuje gatunki występujące w południowo-zachodniej Afryce (Angola, Namibia i Południowa Afryka). 
Systematyka.
Etymologia.
"Namibiana": nazwa "Namib" (Namibia) nadana temu regionowi południowo-zachodniej Afryki przez rdzenną ludność (Nama).
Podział systematyczny.
Do rodzaju należą następujące gatunki:

</doc>
<doc id="4664848" url="https://pl.wikipedia.org/wiki?curid=4664848" title="Leptotyphlops gracilior">
Leptotyphlops gracilior



</doc>
<doc id="4664849" url="https://pl.wikipedia.org/wiki?curid=4664849" title="Kościół św. Marcina w Kłomnicach">
Kościół św. Marcina w Kłomnicach

Kościół Świętego Marcina – rzymskokatolicki kościół parafialny należący do parafii pod tym samym wezwaniem (dekanat Kłomnice archidiecezji częstochowskiej).
Obecna świątynia została ufundowana przez właściciela wsi – Andrzeja Załuskiego, jego żonę Marię i siostrę Hilarię de Riviere i zbudowana w latach 1779–1789. Poświęcona została w 1790 roku, a konsekrowana w 1791 roku przez biskupa sufragana gnieźnieńskiego Michała Kociesza-Kosmowskiego, opata w Trzemesznie. Wówczas kościół, który miał wcześniej za patrona Trójcę Świętą, otrzymał wezwanie św. Marcina.
Po I wojnie światowej, w 1918 roku świątynia została powiększona i odnowiona. Dobudowano do niej wtedy prezbiterium i nową zakrystię. Prace te zostały wykonane dzięki staraniom księdza Romana Kossowskiego, a ufundowali je parafianie.
W 1946 roku zostały ufundowane trzy nowe dzwony na miejsce zrabowanych przez hitlerowców podczas II wojny światowej. Ksiądz Marian Kubowicz, którego staraniem owe dzwony zostały kupione, usunął również zniszczenia w świątyni, powstałe na skutek bombardowania Kłomnic w 1939 roku. Kolejny proboszcz ksiądz Bronisław Panek przeprowadził remont dachów i zewnętrznych murów. Podczas urzędowania księdza Stanisława Piwowarskiego świątynia została ponownie odrestaurowana. Na miejscu pojedynczych drewnianych okien, zostały zamontowane podwójne żelazne, przebudowane zostało prezbiterium, zostały odnowione ołtarze, powstała nowa polichromia, wyremontowana została wieża i zostały założone: blacha miedziana na dachu i nowe tynki na zewnątrz świątyni. W 2000 roku została zamontowana nowa instalacja nagłaśniająca świątynię.

</doc>
<doc id="4664852" url="https://pl.wikipedia.org/wiki?curid=4664852" title="Leptotyphlops labialis">
Leptotyphlops labialis



</doc>
<doc id="4664853" url="https://pl.wikipedia.org/wiki?curid=4664853" title="Ram Pickup">
Ram Pickup

Ram Pickup – samochód osobowy typu pickup klasy wyższej produkowany pod amerykańską marką Ram od 2010 roku. Od 2018 roku produkowana jest druga generacja modelu.
Pierwsza generacja.
Ram Pickup I został zaprezentowany po raz pierwszy w 2010 roku.
Samochód pierwotnie zadebiutował pod marką Dodge, wówczas pełniąc funkcję czwartej generacji linii pełnowymiarowych pickupów i półciężarówek Dodge Ram. Pod tą postacią pojazd zadebiutował w styczniu 2008 podczas targów motoryzacyjnych North American Motor Show w amerykańskim Detroit.
Po dwóch latach produkcji, z początkiem 2010 roku ówczesny koncern FCA zdecydował się utworzyć nową, odrębną markę Ram przeznaczoną dla samochodów użytkowych zgodnie z decyzją z 2009 roku. W ten sposób, dotychczasowy sztandarowy pickup Dodge'a zasilił gamę nowego producenta. Nie przeszedł przez to modyfikacji wizualnych, gdyż dotychczasowe logotypy Dodge przejął Ram.
W ramach modelu marki Ram, samochód wzorem konkurencyjnego Forda F-Series na bazie Pickupa utworzono rozbudowaną gamę wariantów różniących się wyposażeniem, pakietem stylistycznym oraz nazwą. Podstawowe o osobowo-transportowym charakterze, zyskały nazwy Ram 1500 oraz Ram 2500.
W 2013 roku producent zaprezentował edycję Black Express. Samochód otrzymał: czarny lakier, czarne 20-calowe felgi aluminiowe, czarny przedni grill, zderzaki oraz dodatki. Do napędu służy silnik V8 HEMI o pojemności 5,7 l i mocy 395 KM.
Heavy Duty.
Podobnie jak w przypadku poprzednika oferowanego pod marką Dodge, także i sztandarowy pickup Rama dostępny był też w rozbudowanej gamie wariantów użytkowych Ram Heavy Duty zarówno w postaci 2 i 4-drzwiowych pickupów, jak i 2 i 4-drzwiowego podwozia pod zabudowę z poszerzoną tylną osią. W zależności od dopuszczalnej masy całkowitej i wielkości nadwozia, samochody z tej serii nosiły nazwy Ram 3500, Ram 4500 lub Ram 5500.
Rebel.
W styczniu 2015 roku na bazie podstawowego wariantu 1500 zbudowana została wyczynowa odmiana Ram 1500 Rebel, która poszerzyła gamę przy okazji restylizacji. Samochód otrzymał obszerne modyfikacje wizualne, charakteryzując się dedykowanym wzorem atrapy chłodnicy, ciemne wkłady reflektorów, większy prześwit, ogumienie o wysokim profilu i charakterystyczne, kontrastowe malowanie nadwozia z dominującymi dwiema barwami.
Ram 1500 Rebel pierwszej generacji dostępny był z dwiema jednostkami napędowymi do wyboru: 3,6 litrowym V6 o mocy 305 KM z maksymalnym momentem obrotowym 354 Nm oraz 5,7 litrowym V8 o mocy 395 KM i maksymalnym momencie obrotowym 555 Nm. Podstawowo dostępny był napęd tylny, z kolei opcjonalnie - AWD.
Lifting.
W 2015 roku gama modelowa Pickup i Heavy Duty przeszła obszerną restylizacje. Aby zerwać z podobieństwami do Dodge'a i nadać marce Ram bardziej indywidualny charakter,z atrapy chłodnicy zniknął charakterystyczny krzyż na rzecz nowego projektu z dużym, centralnie umieszczonym napisem RAM. Ponadto, pojawiły się nowe wkłady reflektorów wykonane w technologii LED i aktualizacje w wyposażeniu.
1500 Classic.
Po wprowadzeniu do sprzedaży drugiej generacji, Ram zdecydował się okroić gamę wariantów dotychczasowego wcielenia jedynie do podstawowego 1500, przemianowując je na Ram 1500 Classic. Samochód pod tą postacią jest oferowany równolegle z następcą jako tańsza alternatywa pozycjonowana poniżej niego w ofercie.
Sprzedaż.
Głównymi rynkami zbytu dla Rama Pickup pozostały kraje Ameryki Północnej, na czele ze Stanami Zjednoczonymi i Kanadą. Ponadto, samochód eksportowano także do wybranych państw Ameryki Południowej, jak Chile, a także Bliskiego Wschodu.
Ponadto, w połowie 2018 roku australijskie przedsiębiorstwo American Special Vehicles (ASV) rozpoczęło autoryzowaną sprzedaż i dystrybucję Rama 1500 w Australii i Nowej Zelandii, przeprowadzając jego konwersję na ruch lewostronny w swoich zakładach produkcyjnych w Melbourne. We wrześniu tego samego roku grupa niezależnych salonów sprzedaży specjalizujących się w homologowanych samochodach amerykańskich uruchomiła sprzedaż Rama 1500 w Polsce, prowadząc ich autoryzowaną sprzedaż obłożoną gwarancją w porozumieniu ze szwajcarskim importerem.
Druga generacja.
Ram Pickup II został zaprezentowany po raz pierwszy w 2018 roku.
Zupełnie nowa, zbudowana od podstaw druga generacja Pickupa to zarazem pierwsza w historii marki Ram konstrukcja opracowana już za czasów jej funkcjonowania. W związku z tym, producent zdecydował się wdrożyć nową estetykę, charakteryzując się nowym projektem atrapy chłodnicy.
W porównaniu do poprzednika, samochód przeszedł duże zmiany w wyglądzie - przy zachowaniu charakterystycznych proporcji nadwozia, pojazd stał się bardziej obły i zyskał liczne zaokrąglone akcenty stylistyczne. Reflektory zostały osadzone bliżej maski, której linia została mniej zaakcentowana. Do budowy szkieletu i nadwozia wykorzystano aluminium, co pozwoliło obniżyć masę o 1000 kilogramów.
Obszerne zmiany przeszła także kabina pasażerska, gdzie wprowadzono wielobrarwne materiały o fakturze m.in. skóry i aluminium, a także nowe koło kierownicy i większy, centralny dotykowy wyświetlacz systemu multimedialnego. Opcjonalnie może on objąć całą konsolę centralną w formie wertykalnej, charakteryzując się przekątną 12 cali.
Ram Pickup II to pierwszy w historii firmy Ram samochód wyposażony w układ napędowy typu mild hybrid. Jednostki napędowe 3.6 Pentastar oraz 5.7 Hemi wzbogacono o elektryczny generator eTorque, który pozwala wygenerować większy moment obrotowy i poprawić właściwości transportowe podczas np. holowania przyczep.
Heavy Duty.
Rok po debiucie Rama Pickup drugiej generacji zadebiutowała także nowa gama ciężarowo-użytkowych wariantów Ram Heavy Duty. Przedstawione w styczniu 2019 roku, podobnie jak dotychczas otrzymały nazwy Ram 3500, Ram 4500 i Ram 5500, wyróżniając się inną stylizacją pasa przedniego, szerszymi nadkolami, wyższą ładownością i dopuszczalną masą całkowitą, a także 2 lub 4-drzwiową kabiną oraz zabudowanym przedziałem transportowym lub podwoziem do zabudowy.
Rebel.
Tym razem równolegle z nową generacją gamę uzupełniła wyczynowa odmiana Ram 1500 Rebel. Ponownie zyskała ona obszerne modyfikacje wizualne, charakteryzując się oponami o wyższym profilu, inną stylizacją atrapy chłodnicy i zderzaka, ciemnymi wkładami reflektorów, a także nakładkami na nadkola i progi.
Pojazd standardowo wyposażono w posadowiony wertykalnie 12-calowy ekran systemu multimedialnego obejmujący całą wysokość konsoli centralnej, a także czarno-czerwone akcenty w kabinie pasażerskiej wraz z aluminium. Ram 1500 Rebel drugiej generacji wyposażony jest w system nagłośnieniowy Harman Kardon, który składa się z 19 głośników, 10-calowego subwoofera oraz 900-watowego amplitunera.
Producent ponownie umożliwił wybór dwóch jednostek napędowych: 3,6-litrowe V6 o mocy 305 i maksymalnym momencie obrotowym 364 Nm lub topowe, 5,7-litrowe V8 Hemi o mocy 400 KM i maksymalnym momencie obrotowym 556 Nm. Samochód wyposażono w blokadę dyferencjału i 33-calowe opony, co pozwala na jazdę w trudnym terenie.
TRX.
W sierpniu 2020 roku przedstawiona została sportowo-wyczynowa, topowa odmiana Ram 1500 TRX, która powstała jako odpowiedź amerykańskiego producenta na konkurencyjną koncepcję Forda F-150 Raptor. Samochód przeszedł rozbudowany zakres modyfikacji wizualnych i technicznych. Z zewnątrz zyskał inny projekt wyraźnie większej osłony chłodnicy, rozbudowany zderzak i wlot chłodzenia silnika w masce. Wyraźnie poszerzone zostały także nadkola, które optycznie nadały bardziej muskularnych proporcji. Lusterka stały się większe, a na dachu zamontowano dodatkowe oświetlenie.
Dla zapewnienia wyczynowych właściwości w jeździe terenowej, Ram 1500 TRX wyposażony został w 35-calowe opony Goodyear Wrangler Territory, a także adaptacyjny układ zawieszenia wraz z szerzej rozstawionymi kołami. Aby zabezpieczyć układ napędowy przed kurzem i piaskiem podczas jazdy np. w warunkach pustynnych, 1500 TRX wyposażono w układ filtrowania obejmujący także kabinę pasażerską. Ram 1500 TRX napędzony został przez silnik V8 o pojemności 6,2-litra i mocy 712 KM, rozwijając 880 Nm maksymalnego momentu obrotowego. Pozwala to na rozpędzenie się do 100 km/h w 4,5 sekundy i poruszanie się z prędkością do 190 km/h. Samochód jest najdroższym i najszybszym samochodem w ramie Ram.
Sprzedaż.
Sprzedaż drugiej generacji Rama Pickup ruszyła w Ameryce Północnej w marcu 2018 roku, która pozostała głównym rynkiem zbytu dla tego pełnowymiarowego pickupa. Ponadto, samochód ponownie trafił do sprzedaży na wyselekcjonwanych rynkach Ameryki Południowej na czele z Chile, a także Bliskiego Wschodu.
W kwietniu 2019 roku prywatny importer Ram Trucks rozpoczął sprzedaż drugiej generacji także w Polsce w podstawowym wariancie 1500, oferując najtańszy wariant wyposażenia za kwotę 300 tysięcy złotych wraz z homologacją i gwarancją. Od maja 2021 roku z kolei równolegle z poprzednim wcieleniem pojazd oferowany jest również w Australii przez lokalnego oficjalnego importera ASV, który dokonuje konwersji na ruch lewostronny.

</doc>
<doc id="4664854" url="https://pl.wikipedia.org/wiki?curid=4664854" title="Leptotyphlops occidentalis">
Leptotyphlops occidentalis



</doc>
<doc id="4664858" url="https://pl.wikipedia.org/wiki?curid=4664858" title="Nabala (stolica tytularna)">
Nabala (stolica tytularna)

Nabala (łac. "Diocesis Nabalensis") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4664860" url="https://pl.wikipedia.org/wiki?curid=4664860" title="Cerkiew św Mikołaja w Perondi">
Cerkiew św Mikołaja w Perondi



</doc>
<doc id="4664865" url="https://pl.wikipedia.org/wiki?curid=4664865" title="Osowlany (obwód grodzieński)">
Osowlany (obwód grodzieński)

Osowlany (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Piaski.

</doc>
<doc id="4664868" url="https://pl.wikipedia.org/wiki?curid=4664868" title="Leptotyphlops breuili">
Leptotyphlops breuili



</doc>
<doc id="4664872" url="https://pl.wikipedia.org/wiki?curid=4664872" title="Leptotyphlops broadleyi">
Leptotyphlops broadleyi



</doc>
<doc id="4664873" url="https://pl.wikipedia.org/wiki?curid=4664873" title="Ram Dakota">
Ram Dakota



</doc>
<doc id="4664874" url="https://pl.wikipedia.org/wiki?curid=4664874" title="Okap z Rurami">
Okap z Rurami

Okap z Rurami – jaskinia we wsi Kobylany, w gminie Zabierzów w powiecie krakowskim. Znajduje się pomiędzy turniami Żabi Koń i Dziób Kobylański w lewym zboczu Doliny Kobylańskiej. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis jaskini.
Jaskinia znajduje się 15 m powyżej dna doliny. Od ścieżki turystycznej wiodącej dnem doliny do niego schodki wykonane w stromym zboczu. Schronisko znajduje się po lewej ich stronie. I ma postać sporej nyży pod skalnym okapem. Od jej skrajnych końców odchodzą dwa ciasne korytarzyki. Prawy za dwumetrowym progiem prowadzi w górę do niewielkiej salki, która kończy się po 3 m. W lewym korytarzyku za podobnym progiem znajduje się poprzeczna niedostępna szczelina.
Jest to jaskinia krasowa wytworzona w wapieniach górnej jury. Nie ma szaty naciekowej, a namulisko składa się z gliny i skalnego rumoszu. W okolicy otworu rośnie agrest, pokrzywa zwyczajna i babka zwyczajna, w nyży mchy, porosty i glony. Głębsze partie jaskini są wilgotne i ciemne. Ze zwierząt obserwowano pająki z rodzaju "Meta" i ćmy.
Historia poznania.
Okap znany jest od dawna. Po raz pierwszy wzmiankowali go K. Baran i T. Opozda w 1983 roku. W czerwcu 2003 r. J. Nowak sporządził jego aktualną dokumentację. 
Obok Okapu z Rurami znajduje się Schronisko z Obrazem i Tunelik przy Schronisku z Obrazem. Prowadzą do nich te same schody.

</doc>
<doc id="4664875" url="https://pl.wikipedia.org/wiki?curid=4664875" title="Schronisko z obrazem">
Schronisko z obrazem



</doc>
<doc id="4664877" url="https://pl.wikipedia.org/wiki?curid=4664877" title="Ram 1500">
Ram 1500



</doc>
<doc id="4664878" url="https://pl.wikipedia.org/wiki?curid=4664878" title="Ram 2500">
Ram 2500



</doc>
<doc id="4664879" url="https://pl.wikipedia.org/wiki?curid=4664879" title="Ram 3500">
Ram 3500



</doc>
<doc id="4664885" url="https://pl.wikipedia.org/wiki?curid=4664885" title="Leptotyphlops carlae">
Leptotyphlops carlae



</doc>
<doc id="4664887" url="https://pl.wikipedia.org/wiki?curid=4664887" title="Bojary (sielsowiet Mosty)">
Bojary (sielsowiet Mosty)

Bojary (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 119 osób, 19 było wyznania rzymskokatolickiego a 100 prawosławnego. Jednocześnie 25 mieszkańców zadeklarowało polską przynależność narodową a 94 białoruską. Było tu 22 budynki mieszkalne.
Miejscowość należała do parafii prawosławnej w Jatwiesku i rzymskokatolickiej w Kamionce. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4664889" url="https://pl.wikipedia.org/wiki?curid=4664889" title="Samuel Marshall">
Samuel Marshall

Samuel Lyman Atwood Marshall (ur. 18 lipca 1900 w Catskill w stanie Nowy Jork, zm. 17 grudnia 1977 w El Paso w Teksasie) – amerykański wojskowy, generał brygady, oficjalny historyk armii amerykańskiej podczas II wojny światowej i wojny koreańskiej. Zazwyczaj wymieniany w piśmiennictwie anglo- i polskojęzycznym jako S.L.A. Marshall i nazywany przez kolegów „Slam” (kombinacja wszystkich czterech jego inicjałów). Był autorem około 30 książek o walkach z udziałem żołnierzy amerykańskich, których twierdzenia do dziś są przedmiotem debat akademickich.
Wczesne lata i życie osobiste.
S.L.A. Marshall urodził się w Catskill w stanie Nowy Jork 18 lipca 1900 r. jako syn Caleba C. i Alice Medory Marshall (z domu Beeman). Wychował się w Kalifornii, gdzie pracował jako aktor dla Essanay Studios oraz w El Paso w Teksasie, gdzie uczęszczał do szkoły średniej.
Pierwszą żoną Marshalla była Ruth Elstner, z którą miał jednego syna. Jego druga żona, Edith Ives Westervelt, zmarła w 1953 r. Trzecią żoną Marshalla była Catherine Finnerty, z którą miał trzy córki.
Kariera.
Wczesna służba wojskowa.
Marshall wstąpił do armii w 1917 r. i służył na granicy z Meksykiem podczas ekspedycji Pancho Villa, zanim został wysłany do Francji po przestąpieniu USA do I wojny światowej. Na polu bitwy dosłużył się stopnia sierżanta, będąc żołnierzem kompanii A 315 Pułku Inżynierów 90 Dywizji Piechoty. Jego pułk uczestniczył w krwawych bitwach pod Saint-Mihiel i Meuse-Argonne.
Niedługo po bitwie o Saint-Mihiel Marshall jako jeden z kilku żołnierzy w swojej jednostce został wybrany do egzaminów wstępnych na Amerykańską Akademię Wojskową w West Point w ramach inicjatywy wojskowej mającej na celu uzupełnienie korpusu oficerskiego najlepszymi żołnierzami z niższych rang. Marshall następnie uczęszczał do Officer Candidate School, otrzymał promocję na początku 1919 r. i pozostał we Francji, aby pomóc w powojennej demobilizacji.
Po zwolnieniu z czynnej służby pod koniec Wielkiej Wojny, Marshall pozostał w rezerwie, jednocześnie uczęszczał do Texas College of Mines (obecnie University of Texas w El Paso) oraz imał się różnych zajęć, w tym murarza. Na początku lat dwudziestych został reporterem i dziennikarzem prasowym, najpierw w „El Paso Herald”, a później w „The Detroit News”. Jako reporter Marshall zyskał krajową sławę dzięki swoim relacjom z Ameryki Łacińskiej i Europy, w tym z hiszpańskiej wojny domowej. W 1940 r. kariera Marshalla nabrała rozmachu po publikacji jego książki "Blitzkrieg: Armies on Wheels", analizy taktyki wojny błyskawicznej opracowanej przez Wehrmacht w latach bezpośrednio poprzedzających wybuch II wojny światowej
Historyk II wojny światowej.
Podczas II wojny światowej Marshall był oficjalnym historykiem armii amerykańskiej i poznał najbardziej znanych dowódców alianckich tej wojny. Przeprowadził setki wywiadów zarówno z oficerami, jak i ze zwykłymi szeregowcami na temat ich doświadczeń bojowych i dał się poznać jako jeden z pierwszych zwolenników historii mówionej. Marshall szczególnie faworyzował wywiad grupowy, w którym zbierał ocalałych członków danej jednostki z linii frontu i relacjonował ich doświadczenia bojowe sprzed kilku dni.
Praca Marshalla nad skutecznością taktyki piechoty w czasie II wojny światowej, zatytułowana "Men Against Fire", jest jego najbardziej znaną i jednocześnie najbardziej kontrowersyjną pracą. W książce tej Marshall twierdził, że w przypadku żołnierzy amerykańskich z II wojny światowej 75% z nich nigdy nie strzelało do wroga po to, żeby zabić, mimo że byli zaangażowani w walkę i bezpośrednio zagrożeni utratą życia. Marshall argumentował tym postulat, że armia powinna przeznaczyć znaczne zasoby szkoleniowe na zwiększenie odsetka rekrutów gotowych do zabicia żołnierzy nieprzyjaciela. Odkrycia te zostały później zakwestionowane jako błędne lub nawet sfabrykowane. Sam Marshall twierdził później, że znacznie większy odsetek żołnierzy strzelał do wroga podczas wojny w Wietnamie.
Mniej znany, ale być może bardziej znaczący, był wysiłek Marshalla, aby zebrać relacje niemieckich oficerów po kapitulacji w celu napisania historii i analiz bitew na wszystkich frontach europejskiego teatru działań wojennych. W szczytowym momencie w projekcie uczestniczyło ponad 200 niemieckich oficerów, w tym Heinz Guderian i Franz Halder. Na bazie projektu stworzono setki monografii, z których trzy są dostępne na rynku komercyjnym.
Późniejsza służba wojskowa.
Marshall został ponownie wyzwany na służbę pod koniec 1950 r. jako historyk/analityk operacyjny 8 Armii podczas wojny koreańskiej. Zebrał liczne relacje od Koreańczyków uczestniczących w walce po obu stronach i zamieścił je w rozprawie analizującej skuteczność piechoty i broni osobistej armii amerykańskiej, "Commentary on Infantry and Weapons in Korea 1950–51". Armia postanowiła wykorzystać niektóre ustalenia Marshalla jako tajne informacje, które później włączono do planu doskonalenia treningu bojowego, broni, sprzętu i taktyki.
Po odejściu ze służby w 1960 r. w randze generała brygady Marshall nadal pełnił funkcję nieoficjalnego doradcy wojskowego. Jako cywil był obecny w Wietnamie na przełomie 1966 i 1967 r. w ramach sponsorowanej przez armię podróży, aby uczyć dowódców terenowych technik zbierania wywiadów po akcji, co miało usprawnić gromadzenie danych dla łańcucha dowodzenia i napisanie oficjalnej historii wojny w Wietnamie. Przedstawiciel Dyrektora Historii Wojskowej, płk David H. Hackworth zebrał własne spostrzeżenia z podróży i opublikował je pt. "The Wietnam Primer", uznając Marshalla za współautora.
Śmierć.
S.L.A. Marshall zmarł w El Paso w Teksasie 17 grudnia 1977 r. i został pochowany na Cmentarzu Narodowym Fort Bliss, sekcja A, grób 124.
Dziedzictwo.
Biblioteka University of Texas w El Paso ma specjalną kolekcję zbudowaną wokół jego książek.
Marshall pojawił się jako postać niegrywalna w grze komputerowej "" z 2005 r.
Jeden odcinek z 3. sezonu serialu "Black Mirror" z 2016 r. nosi tytuł "Men Against Fire". Został on częściowo zainspirowany najsłynniejszą książką Marshalla i porusza te same tematy.
Pośmiertne kontrowersje.
Niektórzy weterani i historycy podają w wątpliwość metody badawcze Marshalla. Prof. Roger J. Spiller (zastępca dyrektora Combat Studies Institute przy US Army Command and General Staff College) argumentuje w swoim artykule z 1988 r. pt. "SLA Marshall and the Ratio of Fire" („RUSI Journal”, zima 1988, strony 63–71), że Marshall tak naprawdę nie przeprowadził badań, na których oparł swoją teorię współczynnika ognia: „Systematyczne gromadzenie danych wydaje się być twórczością własną”. Ten tekst podważył autentyczność niektórych innych książek Marshalla i wznowił wątpliwości co do jego rzetelności podniesione w kręgach wojskowych nawet kilkadziesiąt lat wcześniej.
W swoim pamiętniku z 1989 r. pt. "About Face" płk David H. Hackworth opisał swoje pierwsze uniesienie podczas spotkania z Marshallem, którego uwielbiał, oraz o tym, jak to uniesienie przerodziło się w rozczarowanie po poznaniu charakteru i metod pracy Marshalla. Hackworth opisał go jako „wojownika-podglądacza”, dla którego „prawda nigdy nie przeszkadzała w dobrej narracji” i posunął się do stwierdzenia, że: „Weterani wielu działań, które «udokumentował» w swoich książkach, narzekali gorzko przez lata na jego niedokładność lub rażące uprzedzenia”.
Wątpliwości dotyczące autentyczności wspomnień z I wojny światowej.
Artykuł historyka Frederica Smolera z 1989 r. zakwestionował metody badawcze Marshalla, wskazując, że wyolbrzymił i zawyżył on swoje zasługi z czasów I wojny światowej, aby zyskać reputację dowódcy liniowego, co zwiększyłoby jego wiarygodność jako historyka. Smoler twierdził, że 315 Pułk Inżynierów był jednostką tyłową i że Marshall nigdy nie uczestniczył w walce podczas wojny.
Późniejsze twierdzenia wnuka Marshalla, Johna Douglasa Marshalla, zawarte w jego książce "Reconciliation Road: A Family Odyssey of War and Honor" wyszczególniają ówczesne listy S.L.A. Marshalla do jego ojca. Listy te wskazują na to, że Marshall brał udział zarówno w bitwie Saint-Mihiel, jak i Meuse-Argonne, gdzie został nawet poszkodowany w ataku gazowym. Ponadto w książce Johna Douglasa Marshalla cytowany jest dopisek S.L.A. Marshalla wewnątrz przedniej okładki albumu z I wojny światowej, poświęcony innemu żołnierzowi 315 Pułku Inżynierów, który zginął 8 listopada 1918 roku. Według tego dopisku żołnierz został zastrzelony przez Niemców, kiedy 315 Pułku Inżynierów brał udział w akcji niedaleko Bantheville podczas ostatnich dni ofensywy pod Meuse-Argonne, a Marshall był z nim, kiedy to się stało. Późniejsze dochodzenie Johna Marshalla ujawniło, że przyjaciel Samuela Marshalla został trafiony odłamkiem pocisku artyleryjskiego, a nie zastrzelony i że S.L.A. Marshall nie był obecny przy tym zdarzeniu, ponieważ tego dnia przystępował do egzaminów wstępnych na West Point. John Marshall ostatecznie doszedł do wniosku, że chociaż jego dziadek wyolbrzymiał niektóre twierdzenia o swoich doświadczeniach wojennych, wiele z nich jest ważnych i że całokształt jego późniejszej pracy wciąż ma dużą wartość.

</doc>
<doc id="4664895" url="https://pl.wikipedia.org/wiki?curid=4664895" title="Grzegorz Napierała (artysta malarz)">
Grzegorz Napierała (artysta malarz)

Grzegorz Napierała (ur. 22 października 1956 w Sopocie) – artysta-malarz, związany obecnie z Kartuzami, gdzie mieszka.
Biografia.
Urodził się w Sopocie jako jedyne dziecko Haliny z domu Szuba i Mariana Napierały. Jego dziadek ze strony matki, Antoni, był właścicielem składu mebli. Z kolei jego babcia ze strony ojca posiadała cegielnię.
Matka artysty, Halina, urodziła się w 1921 roku. Pochodziła ze Swarzędza. Z wykształcenia była modystką, pracowała w Pniewach w sklepie z kapeluszami, własnoręcznie je wykonując. Zmarła w 1980 roku, jest pochowana na cmentarzu w Sopocie.
Ojciec malarza, Marian, urodził się w 1919 roku. Pochodził z Pniew k. Poznania. Pracował jako handlowiec w Pniewach w sklepie kolonialnym Juliusa Meinla, kupca austriackiego. Zmarł w 1983 roku, jest pochowany na cmentarzu w Sopocie.
Rodzice Grzegorza Napierały poznali się jeszcze w Pniewach. Następnie tuż po wojnie zamieszkali wspólnie w Sopocie w poniemieckiej kamienicy przy ul. Bohaterów Monte Cassino 35, w mieszkaniu na pierwszym piętrze.
Napierała uczęszczał do Szkoły Podstawowej nr 7 w Sopocie, gdzie był raczej przeciętnym uczniem. Jego wychowawczynią była Wiesława Obryk.
Gdy miał 7 lat, jego rodzice rozwiedli się. Napierała mieszkał z matką w mieszkaniu przy ul. Bohaterów Monte Cassino. Jego ojciec związał się z wdową i także mieszkał w Sopocie, przy Al. Niepodległości.
Jako nastolatek Grzegorz Napierała grał w tenisa ziemnego w Sopockim Klubie Tenisowym. Jego największym sukcesem było dotarcie do ćwierćfinału Mistrzostw Polski Juniorów. Przed uzyskaniem pełnoletności interesował się również zwłaszcza zagadnieniami pirotechniki.
Jest absolwentem Technikum Przemysłu Spożywczego i Chemicznego w Gdańsku. W tej placówce otrzymał świadectwo maturalne, z przeciętnymi wynikami.
Studiował w Państwowej Wyższej Szkole Sztuk Pięknych w Gdańsku na Wydziale Malarstwa i Grafiki. Dyplom uzyskał w 1982 roku w pracowni prof. Kazimierza Śramkiewicza. Po studiach przez rok był pracownikiem technicznym na PWSSP, otrzymał też stypendium Ministra Kultury i Sztuki.
Jako student II roku ożenił się (ślub kościelny) z malarką Idą Łotocką, z którą miał córkę Julię, narodzoną tuż po śmierci matki, Haliny. Rozwód nastąpił na V roku studiów.
Pod koniec lat 80. Grzegorz Napierała zamieszkał w Kartuzach. Pracował jako kierownik Klubu „Energetyka” przy zakładzie „Energa” w tym mieście. Organizował tam przez krótki czas wystawy malarstwa. Pracował także w Muzeum Kaszubskim w Kartuzach jako starszy asystent muzealny (oprowadzał wycieczki). W latach 1998-2000 był nauczycielem plastyki w miejscowej Szkole Podstawowej nr 2. Od tego czasu przebywa na rencie.
W 2016 roku ożenił się (ślub cywilny) z Władysławą z domu Miotke, primo voto Olszewską.
Jego wujem jest Włodzimierz Łajming, artysta-malarz, emerytowany profesor Akademii Sztuk Pięknych w Gdańsku. Łajming był mężem Bogdany, która była siostrą matki Napierały.
Przyjaźnił się ze Stanisławem Zielińskim, poetą i animatorem kultury, zmarłym w 2013 roku w Kartuzach.
Twórczość.
Prace Grzegorza Napierały znajdują się w kolekcjach prywatnych, ponadto w zbiorach Polskiej Akademii Nauk w Warszawie, Biblioteki Narodowej w Warszawie, Muzeum Narodowym w Gdańsku oraz Muzeum Kaszubskiego im. F. Tredera w Kartuzach.
Łącznie artysta stworzył jedynie ok. 150 prac.
W latach 80. Brał udział w plenerach malarskich w Jastrzębiej Górze, Białowieży, Olsztynku (plener „Grunwald”). Wystawiał w kraju i za granicą na wystawach zbiorowych, m.in. w Finlandii i RFN.
W 1983 roku dwie jego prace weszły w skład zbiorowej wystawy na 700-lecie Sopotu, zorganizowanej w Galerii Sztuki Biura Wystaw Artystycznych (BWA) w Sopocie przy współudziale BWA, Muzeum Narodowego w Gdańsku oraz Wydziału Kultury i Sztuki Urzędu Miejskiego w Sopocie. Pokłosiem tej wystawy był album pt. „Malarze i rzeźbiarze sopoccy 1945-1983”. Znalazły się w nim reprodukcje prac Napierały pt. „Sztandar Pułki I” (olej na płótnie; praca została skradziona, obecnie nadal jest poszukiwana) oraz „Pejzaż ze wstęgą I” (olej na płótnie).
W latach 90. W Czytelni kartuskiej Biblioteki odbyły się trzy wernisaże jego twórczości malarskiej. W 2013 roku w Czytelni zaprezentował też mieszkańcom Kartuz rysunki tuszem.
W 2016 otrzymał statuetkę 5-lecia Klubu Literatury i Sztuki im. Grażyny Pytki w Kartuzach. W 2017 wystawa jego dorobku twórczego z lat minionych odbyła się w ramach pierwszej odsłony I Kartuskiego Pleneru Artystycznego na Rynku (wspólnie z rzeźbiarzem Zenonem Sapałą). W tym samym roku Grzegorz Napierała otrzymał Stypendium Kulturalne Gminy Kartuzy na stworzenie obrazu kartuskiej Kolegiaty.
Grzegorz Napierała jest ponadto od wielu lat autorem afiszy wystaw organizowanych w Galerii Refektarz w Kartuzach.
Admiratorem twórczości Napierały oraz promotorem jego twórczości jest Piotr Smoliński, związany z kartuską biblioteką jako prowadzący od 2011 roku Klub Literatury i Sztuki im. Grażyny Pytki przy tej placówce.
Obrazy Napierały to abstrakcyjne lub półabstrakcyjne przedstawienia martwej natury bądź ludzkiej twarzy. Artysta tworzył także półabstrakcyjne pejzaże, lubował się w studium figur geometrycznych. Malował najczęściej olejno na płótnie, niektóre jego prace osiągały znaczne rozmiary. Cechowały się znamienną dla malarza nostalgią i smutkiem.
Obecnie Grzegorz Napierała maluje rzadko i nie tworzy już prac o znacznych rozmiarach.

</doc>
<doc id="4664896" url="https://pl.wikipedia.org/wiki?curid=4664896" title="Stefaniszki Wielkie">
Stefaniszki Wielkie

Stefaniszki Wielkie (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, przy linii kolejowej Lida – Mosty. Od zachodu graniczą z Mostami.
Należały do ekonomii grodzieńskiej Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim. W dwudziestoleciu międzywojennym leżały w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 466 osób, 150 było wyznania rzymskokatolickiego a 296 prawosławnego. Jednocześnie 153 mieszkańców zadeklarowało polską przynależność narodową, 285 białoruska a 8 inną. Było tu 70 budynków mieszkalnych.
Miejscowość należała do parafii rzymskokatolickiej w Mostach i prawosławnej w Jatwiesku. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach 2.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4664899" url="https://pl.wikipedia.org/wiki?curid=4664899" title="Ram C/V">
Ram C/V

Ram C/V – samochód dostawczy klasy średniej produkowany pod amerykańską marką Ram w latach 2011 – 2015.
Historia i opis modelu.
W marcu 2011 roku Ram podjęło decyzję o poszerzeniu swojej oferty modelowej, dotychczas składającej się z pickupów, o pierwszy samochód dostawczy. Został nim średniej wielkości samochód dostawczy zbudowany na bazie Dodge'a Caravana, który wyróżniał się m.in. nieznacznie dłuższym i wyższym nadwoziem, a także przestrzenią pasażerską całkowicie podporządkowaną walorom transportowym. Z tego względu, zniknęły tylne boczne szyby.
Produkcja Rama C/V została zakończona w 2015 roku na rzecz nowego, mniejszego modelu ProMaster City.

</doc>
<doc id="4664909" url="https://pl.wikipedia.org/wiki?curid=4664909" title="Xenotyphlops">
Xenotyphlops



</doc>
<doc id="4664912" url="https://pl.wikipedia.org/wiki?curid=4664912" title="Parafia św. Józefa Oblubieńca w Biskupicach">
Parafia św. Józefa Oblubieńca w Biskupicach

Parafia świętego Józefa Oblubieńca w Biskupicach – parafia rzymskokatolicka, znajdująca się w diecezji sandomierskiej, w dekanacie Opatów.

</doc>
<doc id="4664913" url="https://pl.wikipedia.org/wiki?curid=4664913" title="Marcin Adamczak">
Marcin Adamczak

Marcin Adamczak (ur. 1980) – polski filmoznawca, dr hab. nauk humanistycznych, profesor Wydziału Antropologii i Kulturoznawstwa Uniwersytetu im. Adama Mickiewicza w Poznaniu. 
Życiorys.
3 października 2008 obronił pracę doktorską "Przeobrażenia kultury audiowizualnej jako ramy dla strategii i dyskursów w polskim kinie po 1989 roku", 20 czerwca 2016 habilitował się na podstawie oceny dorobku naukowego i pracy zatytułowanej "Obok ekranu. Perspektywa badań produkcyjnych a społeczne istnienie filmu". W 2019 roku objął funkcję profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu. Od 2011 roku wykłada także w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi na Wydziale Organizacji Sztuki Filmowej, a od 2015 roku na Uniwersytecie Gdańskim. W latach 2016-2018 dyrektor Międzynarodowego Forum Krótkometrażowych Filmów Fabularnych CINEMAFORUM w Warszawie.
Od 2008 roku felietonista miesięcznika "Odra". Członek Stowarzyszenia Filmowców Polskich oraz Międzynarodowej Federacji Krytyków Filmowych FIPRESCI.
Współzałożyciel firmy dystrybucyjnej Velvet Spoon. 

</doc>
<doc id="4664915" url="https://pl.wikipedia.org/wiki?curid=4664915" title="Brad Sellers">
Brad Sellers

 
Bradley Donn Sellers (ur. 17 grudnia 1962 w Warrensville Heights) – amerykański koszykarz, występujący na pozycjach skrzydłowego oraz środkowego, po zakończeniu kariery sportowej, analityk koszykarski, komentator sportowy, polityk.
Po zakończeniu kariery zawodniczej zajmował się w Cleveland pomeczową analizą spotkań Cavaliers, komentował też spotkania drużyny w radio. 
8 listopada 2011 został wybrany burmistrzem Warrensville Heights, zaprzysiężony został 1 stycznia 2012. 3 listopada 2015 został wybrany na kolejną kadencję.

</doc>
<doc id="4664918" url="https://pl.wikipedia.org/wiki?curid=4664918" title="Parafia św. Mikołaja w Gierczycach">
Parafia św. Mikołaja w Gierczycach

Parafia świętego Mikołaja w Gierczycach – parafia rzymskokatolicka, znajdująca się w diecezji sandomierskiej, w dekanacie Opatów.

</doc>
<doc id="4664921" url="https://pl.wikipedia.org/wiki?curid=4664921" title="Mario Sassano">
Mario Sassano

Mario Sassano (ur. 1 października 1923 w San Martino in Pensilis, zm. 1 stycznia 1984) – włoski polityk i menedżer, poseł do Parlamentu Europejskiego I kadencji.
Życiorys.
Pracował jako inżynier w spółce Enel i jako menedżer średniego szczebla. Zaangażował się w działalność polityczną w ramach Chrześcijańskiej Demokracji. W 1979 uzyskał mandat posła do Parlamentu Europejskiego I kadencji. Przystąpił do Europejskiej Partii Ludowej, należał do Komisji ds. Energii i Badań Naukowych oraz Delegacji ds. stosunków z państwami rejonu Zatoki Perskiej. Zmarł 1 stycznia 1984, objął go wówczas Francesco Cosentino.

</doc>
<doc id="4664922" url="https://pl.wikipedia.org/wiki?curid=4664922" title="Parafia Matki Bożej Wniebowziętej w Malicach Kościelnych">
Parafia Matki Bożej Wniebowziętej w Malicach Kościelnych

Parafia Matki Bożej Wniebowziętej w Malicach Kościelnych – parafia rzymskokatolicka, znajdująca się w diecezji sandomierskiej, w dekanacie Opatów.

</doc>
<doc id="4664928" url="https://pl.wikipedia.org/wiki?curid=4664928" title="Daniel Tyborowski">
Daniel Tyborowski

Daniel Tyborowski – polski paleobiolog.
Życiorys.
W 2009 ukończył XLIII Liceum Ogólnokształcące im. Kazimierza Wielkiego w Warszawie. W 2014 roku uzyskał magisterium z geologii w zakresie paleozoologii kręgowców na Wydziale Geologii Uniwersytetu Warszawskiego. Uczestnik i organizator badań wykopaliskowych: kamieniołom na Górze Podłazie w Górach Świętokrzyskich, Płucki koło Łagowa, Owadów, Krzyżanowice.
W 2017, uczestnicząc w badaniach na stanowisku paleontologicznym zlokalizowanym w kamieniołomie Owadów-Brzezinki, wraz z zespołem naukowców z Instytutu Paleobiologii PAN odkrył i opisał pozostałości ryb promieniopłetwych z grup "Halecomorphi" i "Pachycormiformes". W miejscowości otwarto w 2019 geopark.
Poza badaniami naukowymi zajmuje się też popularyzowaniem wiedzy o faunie prehistorycznej oraz naukach geologicznych. Dr Tyborowski był adiunktem muzealnym, pracownikiem Muzeum Ziemi PAN w Warszawie.
W 2021 roku dr Tyborowski wyróżniony został przez Ministerstwo Klimatu i Środowiska nagrodą „Geologia 2021” w kategorii młodzi.
Wykłady w Muzeum Ziemi PAN w Warszawie.
Podczas „Środowych spotkań z dziejami Ziemi”, transmitowanych w Internecie, naukowiec prezentował problematykę związaną z paleobiologią.
Obecnie prowadzi własny kanał na Youtube poruszając tematykę paleontologiczną.
Kontrowersje.
W 2019 r. Daniel Tyborowski wraz z dr. hab. Błażejem Błażejowskim opublikowali serię prac naukowych o zespole późnojurajskich gadów morskich ze wsi Krzyżanowice w okolicach Iłży, w których opisano fragmenty jurajskich drapieżników wodnych – pliozaurów, jurajskich żółwi morskich oraz morskich krokodylomorfów z rodzaju "Machimosaurus". W publikacjach wspomniano o tym, że stanowisko w Krzyżanowicach zostało po raz pierwszy odkryte w latach 60. XX w., ale całość opisanego w 2019 r. materiału kopalnego została przedstawiona jako nowo odkryte skamieniałości. Okazało się jednak, że pozostałości opisane przez Tyborowskiego i Błażejowskiego jako zęby i szczęki pliozaura, w rzeczywistości należały do przedstawiciela metriorynchydów (morskich krokodylomorfów); nie były one ponadto nowymi odkryciami pochodzącymi z Krzyżanowic, a materiałem historycznym nieznanego pochodzenia. Kości żółwi morskich z Krzyżanowic opisane przez Tyborowskiego i Błażejowskiego jako nowe okazy, również składały się w całości z materiału historycznego opisanego ponad pół wieku wcześniej. Występowanie krokodylomorfów w późnej jurze Krzyżanowic zostało również zanegowane - szczęki "Machimosaurus" zilustrowane w jednej z prac okazały się szczękami innego krokodylomorfa opisanymi w 1972 r. z Załęcza Wielkiego koło Częstochowy, a ząb opisany (ale niezilustrowany) w drugim z artykułów okazał się małym zębem niezidentyfikowanego bliżej kręgowca (najprawdopodobniej niewielkiej ryby). 

</doc>
<doc id="4664929" url="https://pl.wikipedia.org/wiki?curid=4664929" title="Joanna Stasiak">
Joanna Stasiak

Joanna Stasiak (ur. 2 marca 1965 w Łodzi) – polska pedagog, doktor habilitowana i profesor sztuk plastycznych, artystka malarka, organizatorka i kuratorka wystaw. Wykładowca w Instytucie Edukacji Artystycznej Akademii Pedagogiki Specjalnej im. Marii Grzegorzewskiej w Warszawie. Uczyła również na Wydziale Nauk Społecznych Uniwersytetu Warmińsko-Mazurskiego w Olsztynie.
Życiorys.
Absolwentka malarstwa na Wydziale Sztuk Pięknych Uniwersytetu Mikołaja Kopernika w Toruniu. Dyplom z malarstwa uzyskała w 1989 w pracowni profesora Janusza Kaczmarskiego. Dwa lata później ukończyła studia podyplomowe w The Ruskin School od Drawing and Fine Art w Oksfordzie pod kierunkiem profesora Stephena Farthinga.
Po studiach, w latach 1991-1994 pracowała w Liceum Plastycznym w Warszawie, w okresie od 1992 do 1996 związana ze szkołą rysunku przy Fundacji „Dziecko i Sztuka”. Od 1996 asystentka w Instytucie Wychowania Artystycznego Wyższej Szkoły Pedagogicznej w Olsztynie a następnie adiunkt Pracowni Malarstwa i Rysunku Katedry Sztuk Pięknych Uniwersytetu Warmińsko-Mazurskiego.
Od 2006 pracuje w Instytucie Edukacji Artystycznej Akademii Pedagogiki Specjalnej im. Marii Grzegorzewskiej w Warszawie.
Współautorka (wraz z Jackiem Antonim Zielińskim) serii podręczników „Świat Sztuki” do nauczania w szkole podstawowej i gimnazjum (Warszawa 2009, Wydawnictwa Szkolne i Pedagogiczne).
W 1996 założyła autorską Galerię In Spe, działającą początkowo w lokalu przy ulicy Pięknej 16B a następnie organizującą wystawy gościnnie. Galeria ma na swoim koncie między innymi zorganizowanie (razem z Anną Wrońską) wystawy prac Janusza Kaczmarskiego "Wizerunki własne – autoportrety, wnętrza, martwe natury" w galerii Krypta u Pijarów w Krakowie w 2000 roku, oraz (wspólnie z Katarzyną Kasprzak-Stamm) wystawy „Gwasze, akwarele, rysunki Andrzeja Wróblewskiego. Inedita” w Muzeum Teatralnym Teatru Wielkiego Opery Narodowej w Warszawie w lutym 2002 roku.
Kuratorka i organizatorka projektu wystawy i konferencji w Warszawie (razem z Magdaleną Durdą-Dymitruk) „Jikihitsu. Sygnatura artysty. Obecność tradycji japońskiej we współczesnej sztuce polskiej” w czerwcu 2019 roku.
Mieszka i pracuje w Trękusie na Warmii.
Twórczość.
Na początku malowała kompozycje figuralne, przedstawienia samotnej postaci na neutralnym, ciemnym tle. Inspiracją dla jej prac jest poezja (namalowała serię portretów rosyjskich poetów), filozofia, a także pejzaż i sztuka Warmii. Jej obrazy po 1998 roku to głównie przedstawienia wyobrażonego pejzażu z pojawiającymi się w nim figurami, jak na obrazach z cyklu „Wędrowca” czy „Krzyżmaka”. Od 2010 roku maluje wyłącznie na jedwabiu. Tematy jej wielkoformatowych malowideł to nadal wątki pejzażowe (np. cykl „Mosty”) a także inspiracje podróżami na wschód (cykl „Małpy”, 2010-15, „Morze Wewnętrzne”, 2017-2019).
Nagrody i wyróżnienia.
Uhonorowana m.in.:

</doc>
<doc id="4664930" url="https://pl.wikipedia.org/wiki?curid=4664930" title="Parafia św. Benedykta w Modliborzycach">
Parafia św. Benedykta w Modliborzycach

Parafia świętego Benedykta w Modliborzycach – parafia rzymskokatolicka w Polsce, znajdująca się w diecezji sandomierskiej, w dekanacie Opatów.

</doc>
<doc id="4664931" url="https://pl.wikipedia.org/wiki?curid=4664931" title="Dublany-2">
Dublany-2

Dublany-2 (, ) – przystanek kolejowy w miejscowości Dublany, w rejonie samborskim, w obwodzie lwowskim, na Ukrainie.

</doc>
<doc id="4664934" url="https://pl.wikipedia.org/wiki?curid=4664934" title="Parafia św. Idziego w Ptkanowie">
Parafia św. Idziego w Ptkanowie

Parafia świętego Idziego w Ptkanowie – parafia rzymskokatolicka, znajdująca się w diecezji sandomierskiej, w dekanacie Opatów.

</doc>
<doc id="4664936" url="https://pl.wikipedia.org/wiki?curid=4664936" title="Krzysztof Moraczewski">
Krzysztof Moraczewski

Krzysztof Moraczewski (ur. 1974) – polski filozof, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
15 grudnia 1999 obronił pracę doktorską "Postmodernistyczny typ komunikacji artystycznej na przykładzie twórczości Krzysztofa Pendereckiego", 16 marca 2009 habilitował się na podstawie oceny dorobku naukowego i pracy zatytułowanej "Sztuka muzyczna jako dziedzina kultury. Próba analizy kulturowego funkcjonowania zachodnioeuropejskiej muzyki artystycznej". Objął funkcję profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4664937" url="https://pl.wikipedia.org/wiki?curid=4664937" title="Nowoszyce (przystanek kolejowy)">
Nowoszyce (przystanek kolejowy)

Nowoszyce () – przystanek kolejowy w miejscowości Bystrycia, w rejonie drohobyckim, w obwodzie lwowskim, na Ukrainie. Nazwa pochodzi od pobliskiej miejscowości Nowoszyce.
Przystanek istniał przed II wojną światową. Nosił wówczas nazwę "Nowoszyce-Prusy".

</doc>
<doc id="4664942" url="https://pl.wikipedia.org/wiki?curid=4664942" title="Dorożów (przystanek kolejowy)">
Dorożów (przystanek kolejowy)

Dorożów (, ) – przystanek kolejowy w miejscowości Górny Dorożów (hist. "Dorożów"), w rejonie drohobyckim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="4664945" url="https://pl.wikipedia.org/wiki?curid=4664945" title="Nicives">
Nicives

Nicives (łac. "Diocesis Nicivensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4664950" url="https://pl.wikipedia.org/wiki?curid=4664950" title="Dobrowlany (przystanek kolejowy)">
Dobrowlany (przystanek kolejowy)

Dobrowlany (, ) – przystanek kolejowy w miejscowości Dobrowlany, w rejonie drohobyckim, w obwodzie lwowskim, na Ukrainie.
Stacja kolejowa Dobrowlany powstała w czasach Austro-Węgier na linii Kolei Dniestrzańskiej (później części Galicyjskiej Kolei Transwersalnej), pomiędzy stacjami Dublany a Drohobycz. Przed II wojną światową była to jeszcze stacja. W późniejszym okresie została zdegradowana do roli przystanku.

</doc>
<doc id="4664952" url="https://pl.wikipedia.org/wiki?curid=4664952" title="Nigrae Maiores">
Nigrae Maiores

Nigrae Maiores (łac. "Diocesis Nigrensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4664987" url="https://pl.wikipedia.org/wiki?curid=4664987" title="Katako no Fujiwara">
Katako no Fujiwara



</doc>
<doc id="4664993" url="https://pl.wikipedia.org/wiki?curid=4664993" title="Wacław Wajser">
Wacław Wajser

Wacław Wajser (ur. 28 września 1923 w Woźnikach Śląskich, zm. 1981) – polski reżyser i scenarzysta. 
Życiorys.
Był związany ze Studiem Filmów Rysunkowych w Bielsku-Białej. Reżyserował filmy i seriale takie jak "Bolek i Lolek", "Porwanie Baltazara Gąbki", "Teczka", "Bajka jutra", "Czarne czy białe", "Mały artysta", "Nasz dziadzio" i inne.

</doc>
<doc id="4664997" url="https://pl.wikipedia.org/wiki?curid=4664997" title="Zofia Stanecka">
Zofia Stanecka

Zofia Stanecka z d. Gugulska (ur. 28 marca 1972 w Warszawie) – polska pisarka dziecięca.
Córka Ireneusza Gugulskiego, nauczyciela-polonisty, i Cecylii z d. Baum, nauczycielki i bibliotekarki. Jako nastolatka przyjaźniła się z pisarką Ireną Jurgielewiczową, której poświęciła swoją książkę "Świat według dziadka" (2013). Jednak największą popularność przyniosła jej ilustrowana przez Mariannę Oklejak oraz wydawana przez Wydawnictwo Egmont Polska seria "Basia" (od 2008 roku).
Absolwentka VI Liceum Ogólnokształcącego im. Tadeusza Reytana w Warszawie (1991) i Wydziału Polonistyki Uniwersytetu Warszawskiego, na którym obroniła pracę magisterską poświęconą "Opowieściom z Narnii" C.S. Lewisa. Współpracuje z Almanachem Tolkienowskim „Aiglos”, posługując się przydomkiem „Nasturcja Gamgee”.
Dwie spośród jej książek, "Świat według dziadka" oraz "Domino i Muki. Po drugiej stronie czasu", zostały wpisane na Listę Skarbów Muzeum Książki Dziecięcej, a książka "Drań, czyli moje życie z jamnikiem" otrzymała wyróżnienie literackie w konkursie Książka Roku 2022 Polskiej Sekcji IBBY. 
W 2018 roku do kin w całej Polsce trafiło pięć odcinków serialu animowanego "Basia", zrealizowanego przy współpracy autorek serii książek.

</doc>
<doc id="4665002" url="https://pl.wikipedia.org/wiki?curid=4665002" title="Ise no taifu">
Ise no taifu



</doc>
<doc id="4665003" url="https://pl.wikipedia.org/wiki?curid=4665003" title="Rajd Krakowski 1979">
Rajd Krakowski 1979

4. Rajd Krakowski "Krokusy" – 6. edycja Rajdu Krakowskiego. Był to rajd samochodowy rozgrywany od 19 do 20 kwietnia 1979 roku. Była to druga runda Rajdowych Samochodowych Mistrzostw Polski w roku 1979. Rajd składał się z dwudziestu sześciu odcinków specjalnych. Został rozegrany na nawierzchni asfaltowej. Zwycięzcą rajdu został Błażej Krupa. Podczas rajdu zdarzył się tragiczny wypadek, na piętnastym OS-ie załoga Jerzy Landsberg i Janusz Szajng, prowadzący Opla Kadeta G/T, wypadła z trasy. Pilot dwudziestosześcioletni letni Szajng zginął na miejscu, a kierowca - mistrz Polski z poprzedniego sezonu - Landsberg doznał ciężkich obrażeń i zmarł kilka dni później w szpitalu.

</doc>
<doc id="4665007" url="https://pl.wikipedia.org/wiki?curid=4665007" title="Kościół Najświętszego Serca Pana Jezusa w Lisowie">
Kościół Najświętszego Serca Pana Jezusa w Lisowie



</doc>
<doc id="4665008" url="https://pl.wikipedia.org/wiki?curid=4665008" title="Parafia Najświętszego Serca Pana Jezusa w Smogórach">
Parafia Najświętszego Serca Pana Jezusa w Smogórach



</doc>
<doc id="4665009" url="https://pl.wikipedia.org/wiki?curid=4665009" title="Kościół Najświętszego Serca Pana Jezusa w Smogórach">
Kościół Najświętszego Serca Pana Jezusa w Smogórach



</doc>
<doc id="4665010" url="https://pl.wikipedia.org/wiki?curid=4665010" title="Richard Gale">
Richard Gale

Richard Nelson Gale (ur. 25 lipca 1896 w Londynie, zm. 29 lipca 1982 tamże) – brytyjski wojskowy, generał sił powietrznodesantowych, żołnierz obu wojen światowych, dowódca 6 Dywizji Powietrznodesantowej w czasie operacji Overlord.
Gale wstąpił do wojska w 1915 roku i walczył w wojnie światowej, w tym jako podporucznik w Korpusie Karabinów Maszynowych. Brał udział w bitwie nad Sommą, bitwie pod Passchendaele i w odpieraniu ofensywy wiosennej. Za zasługi na polu walki został odznaczony Krzyżem Wojskowym. Po wojnie pozostał w wojsku i służył w latach 1919–1936 w Indiach, po czym został przeniesiony jako kapitan do sztabu Pułku Lekkiej Piechoty Duke of Cornwall's, a następnie jako major do Pułku Królewskich Fizylierów Inniskilling.
Podczas II wojny światowej został przydzielony do personelu 1 Brygady Spadochronowej, którą szkolił w Szkocji. W latach 1943–1944 r. był dowódcą brytyjskiej 6 Dywizji Powietrznodesantowej, którą dowodził podczas lądowania w Normandii, kierując operacją o kryptonimie Tonga. W 1945 r. został mianowany zastępcą dowódcy 1 Alianckiej Armii Powietrznodesantowej, a w tym samym roku dowódcą I Korpusu Powietrznodesantowego.
W okresie powojennym stanął na czele brytyjskiej 1 Dywizji Piechoty od 1946 do 1947 r. W 1948 r. dowodził wojskami brytyjskimi w Egipcie. W latach 1949–1952 był odpowiedzialny za szkolenie wojskowe w Biurze Wojennym. Po tym, jak dowodził Brytyjską Armią Renu w latach 1952–1957, przeszedł w stan spoczynku. Wrócił jednak do wojska rok później, zastępując Bernarda Montgomery' ego jako Naczelny Dowódca Sił Sojuszniczych Europy. Piastował to stanowisko do 1960 r., kiedy ostatecznie zakończył karierę wojskową.
W 1960 r. Gale napisał przedmowę do wydanej w Londynie autobiografii gen. Stanisława Sosabowskiego, dowódcy polskiej 1 Samodzielnej Brygady Spadochronowej pt. "Freely I served".
8 czerwca 1950 r. został rycerzem Orderu Imperium Brytyjskiego, a od 1 stycznia 1954 r. był także rycerzem wielkiego krzyża Orderu Łaźni.
Gen. Richard Nelson Gale zmarł 29 lipca 1982 r. w londyńskiej dzielnicy Kingston upon Thames.
Bibliografia.
 

</doc>
<doc id="4665011" url="https://pl.wikipedia.org/wiki?curid=4665011" title="Lexus LY 650">
Lexus LY 650

Lexus LY 650 – luksusowy jacht motorowy opracowany przez japońską markę samochodów Lexus i firmę Marquis Yachts. Światowa premiera statku odbyła się we wrześniu 2019 roku. LY 650 jest pierwszą jednostką pływającą Lexusa wprowadzoną do produkcji.
Nazwa LY 650 pochodzi od słów Luxury Yacht (pol. luksusowy jacht) i długości jednostki, która wynosi 65,5 stóp, czyli 19,96 m. Maksymalna szerokość statku to 5,72 m. Jacht dysponuje trzema poziomami, w środku może przenocować do sześciu osób – pod pokładem znalazły się trzy dwuosobowe sypialnie z oddzielnymi łazienkami. Środkowy poziom stanowi salon z kuchnią, a na górze znalazł się mostek kapitański.
Za napęd Lexusa LY 650 służą dwa wysokoprężne silniki Volvo Penta IPS. W zależności od wersji moc pojedynczego motoru może mieć 1050, 1200 lub 1350 KM. Kadłub jachtu wykonano w dużej części z kompozytów zbrojonych włóknem węglowym. W wyposażeniu jednostki znalazł się system tzw. wirtualnej kotwicy, którego zadaniem jest automatyczne utrzymywanie pozycji statku nawet na wzburzonym morzu czy dotykowy, kolorowy panel wskaźników na stanowisku kapitańskim.
Jacht powstaje w stoczni firmy Marquis Yachts w miejscowości Pulaski w amerykańskim stanie Wisconsin. Cena jednostki wynosi od 3,74 mln dol. 

</doc>
<doc id="4665012" url="https://pl.wikipedia.org/wiki?curid=4665012" title="Sérgio Antonio De Luiz Junior">
Sérgio Antonio De Luiz Junior



</doc>
<doc id="4665015" url="https://pl.wikipedia.org/wiki?curid=4665015" title="Zasada fonologiczna">
Zasada fonologiczna



</doc>
<doc id="4665021" url="https://pl.wikipedia.org/wiki?curid=4665021" title="Pocałunek śmierci (film 1947)">
Pocałunek śmierci (film 1947)

Pocałunek śmierci (ang. "Kiss of Death") – amerykański film noir z 1947 roku w reżyserii Henry’ego Hathawaya.
Opis fabuły.
Stany Zjednoczone II połowy lat 40. XX w. Bezrobotny recydywista Nic Bianco, nie mogąc znaleźć zatrudnienia z powodu swojej kryminalnej przeszłości i mając na utrzymaniu rodzinę, decyduje się na napad na jubilera. Podczas ucieczki zostaje jednak aresztowany, napada również na policjanta. Odrzuca propozycję współpracy i łagodnego wyroku ze strony z-cy prokuratora Louisa D’Angelo, będąc przekonanym, że jego wspólnicy i prawnik Earl Howser zaopiekują się jego rodziną podczas odsiadki.
Bianco dostaje 20 lat, które odsiaduje w Sin Sing. Tam, po trzyletnim pobycie dowiaduje się z gazet, że jego ukochana popełniła samobójstwo z powodu braku środków do życia, a dwie jego córki trafiły do sierocińca. Postanawia pójść na współpracę z D’Angelo. Propozycja prokuratora sprzed trzech lat jest już jednak nieaktualna. Bianco otrzymuje nową – w zamian za zwolnienie warunkowe i prawo do opieki nad dziećmi ma swoimi informacjami pomóc D’Angelo rozpracować środowisko przestępcze skupione wokół Howsera. Prokurator chce posłużyć się w tym celu podstępem.
Przenosi Bianco do miejskiego więzienia i fikcyjnie oskarża o napad sprzed lat w którym brał udział jeden ze wspólników Bianco – Rizzo. Na widzeniu z Howserem Bianco informuje go o nowym oskarżeniu i jako policyjnego informatora wskazuje Rizzo. Howser „łyka przynętę” – nasyła na Rizzo psychopatycznego zabójcę Tommy’ego Udo. Udo w mieszkaniu Rizzo zastaje tylko jego starą matkę-inwalidkę, którą morduje z zimną krwią. Wkrótce potem Bianco zostaje zwolniony warunkowo z więzienia. Poślubia Nettie – byłą opiekunkę jego dzieci i przyjaciółkę zmarłej żony. Wraz z nią i odzyskanymi córkami rozpoczyna nowe, szczęśliwe życie pod zmienionym nazwiskiem. Cały czas pracuje jednak dla D’Angelo. Spotyka się z jego polecenia z Udo, który opowiada mu o wielu kryminalnych uczynkach z przeszłości. W pewnym momencie D’Angelo uznaje, że dzięki informacjom Bianco ma wystarczające dowody, aby wytoczyć proces Udo o morderstwo i posadzić go na długie lata. Chce w tej sprawie użyć jako świadka Bianco. Ten, pomimo oporów, w końcu zgadza się pomny, że nowe życie jakie właśnie rozpoczął jest wynikiem układu z prokuratorem.
Jednak podczas procesu sprawy przybierają dla Bianco niekorzystny obrót – przysięgli uznają, że dowody przeciwko Udo są niewystarczające, aby go skazać i uniewinniają go. Bianco znajduje się teraz w śmiertelnym niebezpieczeństwie. Zdaje sobie sprawę, że Udo będzie chciał się zemścić na nim jako „kapusiu”, a D’Angelo nie jest w stanie mu zbyt wiele pomóc – po uniewinnieniu prokuratura nic na Udo nie ma. Bianco postanawia wziąć sprawy we własne ręce – wywozi rodzinę w bezpieczne miejsce, a sam odmawiając ochrony D’Angelo, postanawia sprowokować Udo do ataku na niego i tym samym stworzyć dla prokuratora okazję do aresztowania go. Wie, że Udo jako recydywista, jeśli zostanie złapany choćby z bronią w ręku, otrzyma wieloletni wyrok.
Na własną rękę odnajduje Udo z jego ludźmi w jednym z lokali. Telefonicznie informuje o tym D’Angelo i prosi o wsparcie policji, jednak, dopiero gdy Udo sięgnie po broń. Sam udaje się do lokalu na rozmowę z Udo. Podczas niej próbuje zniechęcić psychopatę do zemsty, grożąc dalszymi denuncjacjami o jego przestępczej działalności. Rozeźlony Udo traci panowanie nad sobą i w momencie, gdy Bianco opuszcza lokal (chociaż ten doskonale zdaje sobie sprawę z tego, co go czeka), strzela do niego. W tym momencie do akcji wkracza przyczajona policja z prokuratorem D’Angelo. Ciężko ranny Bianco trafia do szpitala, a Udo do policyjnego aresztu.
Obsada aktorska.
i inni.
O filmie.
"Pocałunek śmierci" obok innych obrazów Henry’ego Hathawaya, takich jak "W matni" (1946) i "Dzwonić Northside 777" (1947), uważany jest za klasyczny obraz gatunku noir. Nie okazał się być wielkim hitem kasowym (wpływy ledwie pokryły koszty produkcji, a na 93 premiery filmowe w Stanach w 1947 film zajął pod względem dochodów odległe, 83. miejsce). Otrzymał jednak kilka prestiżowych nagród: Złoty Glob (dla Widmarka), dwie nagrody na MFF w Locarno (za najlepszy scenariusz i dla najlepszego aktora – Mature) i dwie nominacje do nagrody Oscara (dla Widmarka i za najlepszy scenariusz).
Obraz był bardzo udanym debiutem aktorskim późniejszej, wielkiej gwiazdy Hollywood – Richarda Widmarka, który za drugoplanową rolę psychopatycznego zabójcy Tommy’ego Udo otrzymał Złoty Glob i nominację do Oscara za najlepszą rolę drugoplanową. I to głównie ze względu na jego kreację film chwalili krytycy. Niektórzy z nich wyrażali pogląd, że w gruncie rzeczy rola Widmarka jest jedynym powodem, dla którego warto obejrzeć film. Po latach, postać chichoczącego psychopaty porównywano do Jokera – jednego z przeciwników Batmana. Określano jego rolę jako „błyskotliwą kreację, która utrwaliła jego image na wiele lat”.
W 1995 film doczekał się luźno związanego z pierwowzorem remaku pod tym samym tytułem. Wyprodukowała go ta sama wytwórnia filmowa, czyli 20th Century Fox. Jego reżyserem był Barbet Schroeder, a główne role zagrali m.in. David Caruso, Samuel L. Jackson, Nicolas Cage i Helen Hunt. Film okazał się być jednak finansową klapą, a w przeciwieństwie do swojego pierwowzoru, jedynym wyróżnieniem jakie mu przyznano była nominacja do Złotej Maliny.

</doc>
<doc id="4665022" url="https://pl.wikipedia.org/wiki?curid=4665022" title="Schronisko na Kawcu">
Schronisko na Kawcu

Schronisko na Kawcu – schronisko we wsi Karniowice, w gminie Zabierzów w powiecie krakowskim. Znajduje się u północnych podnóży Zadniej Wroniej Baszty w Dolinie Kobylańskiej. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis obiektu.
Schronisko znajduje się w bocznym wąwozie będącym orograficznie lewym odgałęzieniem Doliny Kobylańskiej. Wąwóz ten biegnie we wschodnim kierunku do Karniowic. Duży otwór schroniska widoczny jest u północnej podstawy Zadniej Wroniej Baszty. Płytsza, prawa część schroniska kończy się dwoma niedostępnymi szczelinami. Nawiązano przez nie kontakt głosowy z Korytarzykiem za Wronią. Z lewej strony schroniska wznosi się do góry krótki korytarz.
Jest to schronisko krasowe wytworzone w wapieniach górnej jury. Nacieki jaskiniowe w postaci mleka wapiennego i grzybków naciekowych. Namulisko złożone ze skalnego rumoszu i liści. Schronisko jest suche, w całości oświetlone rozproszonym światłem słonecznym i poddane wpływom środowiska zewnętrznego. Na jego ścianach rosną glony i sinice.
Historia poznania i dokumentacji.
Schronisko znane jest od dawna. Są wzmianki o prowadzonych w nim badaniach archeologicznych już w 1866 roku. W 1880 r. prowadził w nim takie badania Gotfryd Ossowski. Znalazł ceramikę świadczącą o zamieszkiwaniu go przez ludzi z okresu kultury pleszewskiej, oraz neolityczne wyroby krzemienne. Później jeszcze kilkukrotnie prowadzono badania archeologiczne. M. Cabalska w 1960 r. znalazła materiały krzemienne kultury pucharów lejkowatych, K. Kulczycka i K. Kozłowski w 1960 r. znaleźli dowody zamieszkiwania schroniska przez kultury neolityczne, E. Rook w 1980 r. znalazł ceramikę kultury lendzielskiej. Mimo tych kilku badań E. Chochorowska w 2006 r. jeszcze raz przebadała namulisko. Znalazła przedmioty pochodzące z wczesnej epoki brązu, żelaza i średniowiecza. Znajdują się w zbiorach Muzeum Archeologicznego w Krakowie.
Po raz pierwszy opisał schronisko Kazimierz Kowalski w 1951 r. Aktualną dokumentację opracował J. Nowak w maju 2003 r.

</doc>
<doc id="4665027" url="https://pl.wikipedia.org/wiki?curid=4665027" title="Zygmunt Markiewicz">
Zygmunt Markiewicz

Zygmunt Markiewicz (ur. 1 maja 1909 w Nadwórnej, zm. 17 kwietnia 1991 w Nancy, Francja) – polski i francuski filolog, wykładowca języka polskiego na Uniwersytecie w Lyon. 
Życiorys.
W latach 1915-1918 mieszkał w Krakowie, od 1919 w Krośnie. W 1927 ukończył Gimnazjum im. Mikołaja Kopernika i powrócił do Krakowa, gdzie rozpoczął studia polonistyczne na Uniwersytecie Jagiellońskim, a rok później filologię romańską. W 1932 przerwał na rok naukę i odbył służbę wojskową w Łucku i Kowlu, rok później uzyskał stopień magistra filologii polskiej, a w 1934 filologii romańskiej. Następnie odbył roczny staż w III Gimnazjum im. Jana Sobieskiego w Krakowie po którym wyjechał do Francji, gdzie został lektorem języka polskiego na Uniwersytecie w Tuluzie. W latach 1938-1939 równocześnie prowadził lektorat na Uniwersytecie w Montpellier, dokąd dojeżdżał z Tuluzy. W 1937 na Uniwersytecie obronił doktorat przestawiając pracę pt. "Grupa Medanu jako wyraz naturalizmu". Latem 1939 przebywał w Polsce, w sierpniu został zmobilizowany i po wybuchu II wojny światowej walczył podczas kampanii wrześniowej. Po 17 września 1939 dostał się do niewoli sowieckiej, gdzie przebywał do 1942, gdy wraz z Armią Andersa przeszedł szlak bojowy przez Bliski Wschód i Palestynę. Walczył pod Monte Cassino, a po zakończeniu wojny zamieszkał na stałe we Francji. Zdemobilizowany został dopiero w 1947, w 1951 objął stanowisko lektora języka polskiego na Uniwersytecie w Lyonie. Na tej uczelni w 1957 przedstawił rozprawę główną: "Trois exiliés politiques: Mickiewicz, Mazzini et I. Tourguieniev el leur influence sur les idées libérales en France (1833 — 1883)", oraz dodatkową: "Le Monde polonais dans l’oeuvre et la vie de Prosper Mérimée" i uzyskał stopień doctorat d’État. W roku 1961 objął katedrę polonistyczną na uniwersytecie w Nancy i zamieszkał tam na stałe. W 1972 został kierownikiem Katedry Filologii Polskiej na Uniwersytecie Paris IV, sześć lat później przeszedł na emeryturę. Mimo tego w semestrze zimowym 1978/1979 wykładał na Uniwersytecie w Getyndze, a przez kolejnych kilka lat prowadził wykłady zlecone w Nancy. Zmarł po długiej chorobie.

</doc>
<doc id="4665033" url="https://pl.wikipedia.org/wiki?curid=4665033" title="Królowa pustyni">
Królowa pustyni

Królowa pustyni (ang. "Queen of the Desert") – amerykańsko-marokański film fabularny z 2015 roku w reżyserii Wernera Herzoga, wyprodukowany przez wytwórnię IFC Films.
Premiera filmu odbyła się 6 lutego 2015 podczas 65. Międzynarodowego Festiwalu Filmowego w Berlinie. Czternaście miesięcy później, 8 kwietnia 2016, obraz trafił do kin na terenie Polski oraz 14 kwietnia 2017 w Stanach Zjednoczonych.
Fabuła.
Akcja filmu rozgrywa się w XIX wieku. Brytyjska pisarka Gertrude Bell (Nicole Kidman) po nieudanym romansie z pracownikiem ambasady w Teheranie postanawia wyruszyć w podróż po Bliskim Wschodzie. Kobieta zdobywa górskie szczyty, prowadzi negocjacje z szejkami, a także odkrywa skarby starożytności.
Odbiór.
Krytyka.
Film "Królowa pustyni" spotkał się z negatywną reakcją krytyków. W serwisie Rotten Tomatoes 18% z siedemdziesięciu siedmiu recenzji filmu jest pozytywne (średnia ocen wyniosła 4,26 na 10). Na portalu Metacritic średnia ocen z 18 recenzji wyniosła 39 punktów na 100.

</doc>
<doc id="4665034" url="https://pl.wikipedia.org/wiki?curid=4665034" title="Puchar Kosowa w piłce nożnej mężczyzn (2019/2020)">
Puchar Kosowa w piłce nożnej mężczyzn (2019/2020)

Puchar Kosowa 2019/2020 – 27. edycja Pucharu Kosowa, w którym brało udział 32 zespoły. Trofeum bronił zespół KF Feronikeli Glogovac. Nowym zdobywcą pucharu został klub FC Prishtina.
1/16 finału.
Wszystkie mecze tej rundy rozegrano 28 listopada 2019
1/8 finału.
Pary 1/8 finału zostały wylosowane 3 grudnia 2019.
Ćwierćfinały.
Pary ćwierćfinału zostały wylosowane 12 grudnia 2019.
Półfinały.
Pary półfinału zostały wylosowane 18 lutego 2020.
Finał.
Finał odbył się 29 lipca 2020 roku w Prisztinie. FC Prishtina pokonała w finale KF Ballkani Suva Reka 1:0.

</doc>
<doc id="4665036" url="https://pl.wikipedia.org/wiki?curid=4665036" title="Sportowe ratownictwo wodne na Światowych Wojskowych Igrzyskach Sportowych 2019 – szybka pomoc na dystansie 100 m mężczyzn">
Sportowe ratownictwo wodne na Światowych Wojskowych Igrzyskach Sportowych 2019 – szybka pomoc na dystansie 100 m mężczyzn

Szybka pomoc na dystansie 100 m mężczyzn – jedna z konkurencji sportowego ratownictwa wodnego rozgrywanych podczas Światowych Wojskowych Igrzysk Sportowych 2019 w chińskim Wuhanie. 
Eliminacje i finał rozegrane zostały w dniu 21 października 2019 roku na pływalni Wuhan Five Rings Sports Center Natatorium. Złoty medal zdobył Chińczyk Ling Huanan z czasem 1:02,13, ustanawiając w finale rekord Igrzysk wojskowych. Srebro zdobył Polak Adam Dubiel.
Rekordy.
Przed igrzyskami wojskowymi 2019 obowiązywały następujące rekordy:
W trakcie zawodów ustanowiono nowy rekord Igrzysk wojskowych.
Wyniki.
Kwalifikacje.
Do zawodów zgłosiło się 26 zawodników.
Wyścig 1.
"Źródło:" 
Wyścig 2.
"Źródło:" 
Wyścig 3.
"Źródło:" 
Wyścig 4.
"Źródło:" 
Finał.
"Źródło:" 

</doc>
<doc id="4665042" url="https://pl.wikipedia.org/wiki?curid=4665042" title="Roger Mills (lekkoatleta)">
Roger Mills (lekkoatleta)

Roger George Mills (ur. 11 lutego 1948 w Romford) – brytyjski lekkoatleta, chodziarz, medalista mistrzostw Europy w 1974.
Zdobył brązowy medal w chodzie na 20 kilometrów na mistrzostwach Europy w 1974 w Rzymie, przegrywając tylko z Wołodymyrem Hołubnyczym ze Związku Radzieckiego i Berndem Kannenbergierm z Republiki Federalnej Niemiec. Na kolejnych mistrzostwach Europy w 1978 w Pradze zajął w tej konkurencji 21. miejsce. Zajął 10. miejsce w chodzie na 20 kilometrów na igrzyskach olimpijskich w 1980 w Moskwie.
Reprezentując Anglię zajął 7. miejsce w chodzie na 30 kilometrów na igrzyskach Wspólnoty Narodów w 1982 w Brisbane. Na pierwszych mistrzostwach świata w 1983 w Helsinkach Mills zajął 37. miejsce w chodzie na 20 kilometrów.
Był mistrzem Wielkiej Brytanii (RWA) w chodzie na 10 mil w 1977, wicemistrzem na tym dystansie w 1974 i brązowym medalistą w 1975 i 1976. W chodzie na 20 kilometrów był mistrzem w 1973, wicemistrzem w 1975 i 1977 oraz brązowym medalistą w 1974, 1978 i 1983. Był również mistrzem w chodzie na 35 kilometrów 1976 i 1979.

</doc>
<doc id="4665047" url="https://pl.wikipedia.org/wiki?curid=4665047" title="Guadalupe (Huila)">
Guadalupe (Huila)

Guadalupe – miasto w Kolumbii, w departamencie Huila.

</doc>
<doc id="4665048" url="https://pl.wikipedia.org/wiki?curid=4665048" title="Grigorij Winokur">
Grigorij Winokur

Grigorij Osipowicz Winokur (; ur. w Warszawie, zm. 17 maja 1947 w Moskwie) – rosyjski językoznawca i literaturoznawca, członek Moskiewskiego Koła Lingwistycznego.
W 1922 roku ukończył studia na Uniwersytecie Moskiewskim. W okresie 1918–1924 był członkiem Moskiewskiego Koła Lingwistycznego (w latach 1922–1924 pełnił funkcję przewodniczącego). W latach 20. pracował w Państwowej Akademii Nauk Artystycznych w Moskwie. Od 1930 r. nauczał w Moskiewskim Instytucie Pedagogicznym oraz na innych uczelniach.
W swojej pracy naukowej Winokur koncentrował się na badaniu języka rosyjskiego. Zajmował się teorią językoznawstwa, słowotwórstwem, stylistyką oraz zagadnieniami kulturalnojęzykowymi i ortograficznymi.
Był blisko związany ze środowiskiem Praskiego Koła Lingwistycznego. Przyjaciel Romana Jakobsona.

</doc>
<doc id="4665050" url="https://pl.wikipedia.org/wiki?curid=4665050" title="Hobo (Kolumbia)">
Hobo (Kolumbia)

Hobo – miasto w Kolumbii, w departamencie Huila.

</doc>
<doc id="4665053" url="https://pl.wikipedia.org/wiki?curid=4665053" title="Iquira">
Iquira

Iquira – miasto w Kolumbii, w departamencie Huila.

</doc>
<doc id="4665055" url="https://pl.wikipedia.org/wiki?curid=4665055" title="Isnos">
Isnos

Isnos – miasto w Kolumbii, w departamencie Huila.

</doc>
<doc id="4665057" url="https://pl.wikipedia.org/wiki?curid=4665057" title="La Argentina (Kolumbia)">
La Argentina (Kolumbia)

La Argentina – miasto w Kolumbii, w departamencie Huila.

</doc>
<doc id="4665058" url="https://pl.wikipedia.org/wiki?curid=4665058" title="Uniwersytet Rzymski">
Uniwersytet Rzymski



</doc>
<doc id="4665061" url="https://pl.wikipedia.org/wiki?curid=4665061" title="La Plata (Kolumbia)">
La Plata (Kolumbia)

La Plata – miasto w Kolumbii, w departamencie Huila.

</doc>
<doc id="4665062" url="https://pl.wikipedia.org/wiki?curid=4665062" title="Wacław Maurycy Gajewski">
Wacław Maurycy Gajewski

Wacław Maurycy Gajewski (ur. 1888 w Radomiu, zm. 30 maja 1968 w Warszawie) – działacz niepodległościowy, starosta skierniewicki i warszawski, dyrektor izby skarbowej w Wilnie, redaktor i publicysta. Jeden z założycieli Organizacji Młodzieży Niepodległościowej „Zarzewie”. 
Młodość i działalność w organizacjach niepodległościowych do 1918 r..
Urodził się w Radomiu w 1888 r., gdzie ukończył szkołę powszechną. W wieku 15 lat jako uczeń gimnazjum założył tajną organizację szkolną, mającą na celu samokształcenie w duchu patriotycznym. W ramach swojej organizacji skompletował bibliotekę liczącą 2 tys. tomów. Gajewski przeniósł się z gimnazjum rosyjskiego do prywatnej szkoły handlowej, gdzie zakres używania języka polskiego był szerszy. Działał w ramach Grupy Narodowej (1905 r.), a później "Petu" (1906 r.). W 1908 r. po zdaniu matury wyjechał wraz ze swoją narzeczoną Leokadią Błońską na studia do Lwowa, gdzie jako wolny słuchacz uczestniczył w wykładach historii, prawa i ekonomii. Został przyjęty do „Zetu”, a rok później wraz z bliskimi kolegami tworzy „niezależny Zet” – czyli „Zarzewie” - organizację nastawioną na czynną walkę niepodległościową. „Zarzewie” to również nazwa pisma, które Gajewski wraz z kolegami wydaje i redaguje. 12 marca 1909 r. składa przysięgę i zostaje członkiem tajnego Polskiego Związku Wojskowego, a w 1914 r. Ligi Narodowej.
We wrześniu 1910 r. wyjeżdża do Francji na studia w paryskiej Szkole Nauk Politycznych (L’Ecole de Sciences Politiques). Po roku podczas wakacyjnej wizyty w kraju został aresztowany i uwięziony na rok, początkowo w sosnowieckim, a później w piotrkowskim więzieniu – za nielegalne przekroczenie granicy oraz kolportowanie konspiracyjnej prasy. Od 1912 roku, przyjmując propozycję Aleksandra Zawadzkiego, rozpoczął pracę jako wychowawca i nauczyciel na kursach seminaryjnych dla nauczycieli szkół wiejskich w Warszawie. Niezmiennie współpracował z tajnymi organizacjami, zostając członkiem delegatury okręgowej na zabór rosyjski. Redagował organ Związku Młodzieży Wiejskiej „Wici”. Po przeprowadzce do Lublina w 1913 r. pracował w Syndykacie Rolniczym. Tuż przed wybuchem I Wojny Światowej w 1914 r. żeni się z Leokadią Błońską. Pracuje w Radzie Zjazdów Polskich Komitetów Pomocy Ofiarom Wojny w Moskwie (później w Piotrogrodzie), gdzie pełnił funkcję dyrektora Biura Zjazdów i w ramach tej działalności zakładał szkoły, stołówki, a także zajmował się aktywnością wydawniczą, drukując książki i zakładając biblioteki. W 1918 r. działa w Lublinie, gdzie został mianowany redaktorem „Rzeczypospolitej” (ukazało się tylko kilka numerów tego pisma). 31 października 1918 r. Gajewski jako emisariusz Juliusza Zdanowskiego (generalnego komisarza na okupację austriacką z ramienia rządu Świeżyńskiego, podległego Radzie Regencyjnej) bierze udział w wydarzeniach prowadzących do przejęcia władzy z rąk okupantów i proklamowania suwerennej Republiki Radomskiej.
Starosta skierniewicki (1919–1927) i warszawski (1927–1930).
W 1919 roku Gajewskiego mianowano zastępcą starosty w Łodzi oraz komisarzem rządu polskiego na powiat skierniewicki. Jako pierwszy w dziejach niepodległej Polski starosta skierniewicki aktywnie działał, koncentrując się na wspieraniu i rozwijaniu infrastruktury, pomocy finansowej dla budownictwa szkolnego w gminach wiejskich, a także otwieraniu bibliotek przyszkolnych. Wspierał znacząco politykę przeciwogniową. Udało mu się wiele działań o charakterze socjalnym (organizowanie letnisk, wczasów
i tworzenie domu starców). W 1926 r. sfinalizował budowę imponującego, upamiętniającego konstytucję 1921 roku, Domu Sejmikowego. Stał się on wyjątkowym centrum administracyjno-samorządowym, handlowym oraz społeczno-kulturalnym powiatu. Na uroczystości otwarcia i poświęcenia w 1927 r. obecni byli: prezydent Ignacy Mościcki, wszyscy ministrowie (lub wiceministrowie) oraz kompania reprezentacyjna Wojska Polskiego.
Działał we władzach działających w dwudziestoleciu międzywojennym zrzeszeń samorządowych: Zrzeszenia Spółdzielczego Gospodarczo-Inwestycyjnego Samorządów Powiatowych, Biura Zjazdów Samorządu Ziemskiego, Związku Powiatów Rzeczypospolitej (ZPRP). Był prezesem (1928), a później wiceprezesem (1930) Związku Miejskich i Powiatowych Kas Oszczędnościowych w Warszawie.
Działalność w latach 1930–1939.
W połowie 1927 r. przeniesiony ze stanowiska starosty skierniewickiego na stanowisko starosty powiatu warszawskiego. W związku z nadchodzącymi wyborami 1930 roku podczas rozmowy z ministrem spraw wewnętrznych Felicjanem Sławojem Składkowskim zaproponowano mu stanowisko radcy w MSW w zamian za zapewnienie powodzenia BBWR w wyborach. Nieprzyjęcie oferty spowodowało zwolnienie Gajewskiego ze stanowiska starosty powiatu warszawskiego w trybie natychmiastowym (po rozmowie z ministrem nie został wpuszczony do swojego biura). Zostaje przeniesiony w czerwcu 1930 roku na stanowisko radcy w Warszawskim Urzędzie Wojewódzkim, a następnie przeniesiony w stan spoczynku w styczniu 1931 r. 
W następnych latach zarabia na życie jako redaktor (czasopismo „Oszczędność”) i publicysta (czasopisma „Samorząd miejski”, „Dom, osiedle, mieszkanie”). Podjął pracę jako inspektor w Banku Gospodarstwa Krajowego do spraw finansów samorządowych i funkcję tę pełnił do 1936. Po powołaniu Eugeniusza Kwiatkowskiego na urząd wicepremiera i ministra skarbu obejmuje w BGK w latach 1936–1937 stanowisko dyrektora biura przygotowującego Czteroletni Plan rozwoju gospodarczego kraju. 
W 1937 r. objął stanowisko dyrektora Izby Skarbowej w Wilnie. Tam zastała go wojna.
Lata II wojny światowej i zesłanie w głąb ZSRR.
Podczas okupacji niemieckiej kontynuował swoją pracę w tajnej Okręgowej Delegaturze Rządu na Wileńszczyźnie, gdzie odpowiadał za wydział finansowy. Oficjalną przykrywką dla tej funkcji była realnie wykonywana praca nocnego dozorcy. 28 grudnia 1944 r. został aresztowany wraz z innymi członkami Delegatury Rządu i skazany na 5 lat łagru. Karę odbywał obozie NKWD w Wielsku koło Archangielska w pobliżu koła podbiegunowego. Tuż przed zakończeniem wyroku „Trójka” NKWD w trybie administracyjnym dodała mu dalsze 5 lat przymusowego zesłania w Krasnojarskim Kraju – blisko 4 tys. km na wschód od Moskwy. Do Polski wrócił 21 czerwca 1955 r. W latach 1956–1959 pracował jako magazynier w Spółdzielni Pracy „Mazowia” w Warszawie. Zmarł w 1968 roku. Został pochowany na Cmentarzu Powązkowskim w Warszawie (kwatera 281-5-10).
Upamiętnienie.
W 2019 r. Rada Miasta Skierniewice nadała imię Wacława Maurycego Gajewskiego skwerowi przed Domem Sejmikowym, gdzie mieści się siedziba starostwa powiatowego w Skierniewicach.

</doc>
<doc id="4665063" url="https://pl.wikipedia.org/wiki?curid=4665063" title="Nátaga">
Nátaga

Nátaga – miasto w Kolumbii, w departamencie Huila.

</doc>
<doc id="4665064" url="https://pl.wikipedia.org/wiki?curid=4665064" title="Okap w Środku Doliny">
Okap w Środku Doliny

Okap w Środku Doliny – okap i skalna nyża w Dolinie Kobylańskiej. Administracyjnie znajduje się w obrębie wsi Karniowice, w gminie Zabierzów w powiecie krakowskim, w województwie małopolskim. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis obiektu.
Obiekt znajduje się w pierwszej skale po północnej stronie Tarasowatej Turni i jest widoczny ze szlaku turystycznego wiodącego dnem doliny. Jest to obszerna nyża o wysokości około 2 m, znajdująca się pod okapem u zachodnich podnóży tej skały, na wysokości około 10 m nad dnem doliny, naprzeciwko Turni Marcinkowskiego. Powstała w wapieniach górnej jury. Nacieków brak, spąg pokryty gliną i liśćmi. Jest w całości oświetlona i zależna od czynników środowiska zewnętrznego.
Obiekt po raz pierwszy wzmiankowany przez J. Nowaka w 2004 roku. On też sporządził jego aktualną dokumentację i plan.

</doc>
<doc id="4665065" url="https://pl.wikipedia.org/wiki?curid=4665065" title="Oporapa">
Oporapa

Oporapa – miasto w Kolumbii, w departamencie Huila.

</doc>
<doc id="4665067" url="https://pl.wikipedia.org/wiki?curid=4665067" title="Paicol">
Paicol

Paicol – miasto w Kolumbii, w departamencie Huila.

</doc>
<doc id="4665069" url="https://pl.wikipedia.org/wiki?curid=4665069" title="Mistrzostwa Świata U-20 w Piłce Ręcznej Kobiet 2001">
Mistrzostwa Świata U-20 w Piłce Ręcznej Kobiet 2001

Mistrzostwa Świata U-20 w Piłce Ręcznej Kobiet 2001 – trzynaste mistrzostwa świata U-20 w piłce ręcznej kobiet, oficjalny międzynarodowy turniej piłki ręcznej o randze mistrzostw świata organizowany przez IHF mający na celu wyłonienie najlepszej żeńskiej reprezentacji narodowej złożonej z zawodniczek do lat dwudziestu. Odbył się w dniach 29 lipca – 11 sierpnia 2001 roku na Węgrzech. Tytułu zdobytego w 1999 roku broniła reprezentacja Rumunii.
Faza zasadnicza.
Mecze o miejsca 1–12.
Grupa I
Grupa II
Mecze o miejsca 13–20.
Grupa III
Grupa IV
Faza pucharowa.
Mecze o miejsca 1–4
Mecz o 5. miejsce
Mecz o 7. miejsce
Mecz o 9. miejsce
Mecz o 11. miejsce
Mecz o 13. miejsce
Mecz o 15. miejsce
Mecz o 17. miejsce
Mecz o 19. miejsce

</doc>
<doc id="4665071" url="https://pl.wikipedia.org/wiki?curid=4665071" title="Palermo (Kolumbia)">
Palermo (Kolumbia)

Palermo – miasto w Kolumbii, w departamencie Huila.

</doc>
<doc id="4665072" url="https://pl.wikipedia.org/wiki?curid=4665072" title="Andrzej Zaporowski (naukowiec)">
Andrzej Zaporowski (naukowiec)

Andrzej Zaporowski (ur. 1965) – polski etnograf, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
26 lutego 1996 obronił pracę doktorską "Kulturoznawcza interpretacja późnego Wittgensteina", 23 października 2007 habilitował się na podstawie oceny dorobku naukowego i pracy zatytułowanej "Czy komunikacja międzykulturowa jest możliwa? Strategia kulturoznawcza". Objął funkcję adiunkta w Instytucie Kulturoznawstwa na Wydziale Nauk Społecznych Uniwersytetu im. Adama Mickiewicza w Poznaniu oraz profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu, a także kierownika pracowni w Zakładzie Historii i Metodologii Nauk o Kulturze.

</doc>
<doc id="4665073" url="https://pl.wikipedia.org/wiki?curid=4665073" title="Bolyeria">
Bolyeria



</doc>
<doc id="4665074" url="https://pl.wikipedia.org/wiki?curid=4665074" title="Palestina (Huila)">
Palestina (Huila)

Palestina – miasto w Kolumbii, w departamencie Huila.

</doc>
<doc id="4665075" url="https://pl.wikipedia.org/wiki?curid=4665075" title="István Lanstyák">
István Lanstyák

István Lanstyák (ur. 13 lipca 1959 w Łuczeńcu) – węgierski językoznawca. Do jego zainteresowań naukowo-badawczych należą: kontakty językowe, socjolingwistyka, bilingwizm, translatoryka, leksykografia.
Życiorys.
Studiował hungarystykę i anglistykę na Uniwersytecie w Debreczynie. Dalsze kształcenie odbył na Uniwersytecie Komeńskiego w Bratysławie, gdzie w 1989 roku otrzymał „mały doktorat” ("PhDr."). W 1995 roku uzyskał na tejże uczelni tytuł kandydata nauk. Objął tamże stanowisko profesora.
Jest członkiem Biura Językowego Gramma. Położył zasługi na polu badania ideologii językowych oraz problematyki dwujęzyczności węgiersko-słowackiej. Zajmuje się także teoretycznymi kwestiami przekładu Nowego Testamentu oraz uczestniczy jako lektor w tłumaczeniu Nowego Testamentu na język węgierski.
W 2017 roku otrzymał nagrodę im. Jánosa Aranya za całokształt dorobku.

</doc>
<doc id="4665077" url="https://pl.wikipedia.org/wiki?curid=4665077" title="Pital">
Pital

Pital – miasto w Kolumbii, w departamencie Huila.

</doc>
<doc id="4665079" url="https://pl.wikipedia.org/wiki?curid=4665079" title="Takapoto">
Takapoto

Takapoto – atol na Oceanie Spokojnym, w Polinezji Francuskiej wchodzący w skład grupy wysp Îles du Roi Georges położonych w północno-wschodniej części archipelagu Tuamotu.
Atol został odkryty w 1616 roku przez Jacoba Le Maire.
W 1973 roku został oddany do użytku port lotniczy Takapoto.

</doc>
<doc id="4665080" url="https://pl.wikipedia.org/wiki?curid=4665080" title="Pitalito">
Pitalito

Pitalito – miasto w Kolumbii, w departamencie Huila.

</doc>
<doc id="4665083" url="https://pl.wikipedia.org/wiki?curid=4665083" title="Rivera (Kolumbia)">
Rivera (Kolumbia)

Rivera – miasto w Kolumbii, w departamencie Huila.

</doc>
<doc id="4665084" url="https://pl.wikipedia.org/wiki?curid=4665084" title="Saladoblanco">
Saladoblanco

Saladoblanco – miasto w Kolumbii, w departamencie Huila.

</doc>
<doc id="4665085" url="https://pl.wikipedia.org/wiki?curid=4665085" title="Casarea">
Casarea



</doc>
<doc id="4665088" url="https://pl.wikipedia.org/wiki?curid=4665088" title="Salangana papuaska">
Salangana papuaska

Salangana papuaska ("Aerodramus papuensis") – gatunek ptaka z rodziny jerzykowatych (Apodidae). Występuje na Nowej Gwinei, jednak zasięg nie jest dobrze poznany. Ma status gatunku niedostatecznie rozpoznanego (DD, "Data Deficient").
Taksonomia.
Po raz pierwszy gatunek opisał Austin Loomer Rand w 1941. Holotyp pochodził z okolic rzeki Taritatu (w czasach kolonialnych znanej jako Idenburg) w zachodniej Nowej Gwinei. Autor nadał nowemu gatunkowi nazwę "Collocalia whiteheadi papuensis", tym samym uznając go za podgatunek salangany lśniącej ("A. whiteheadi"). Obecnie (2019) Międzynarodowy Komitet Ornitologiczny umieszcza salanganę papuaską w rodzaju "Aerodramus". Nie wyróżnia podgatunków, podobnie jak autorzy HBW. Odrębność salangany papuaskiej od lśniącej jako pierwszy uznał Somadikarta w 1967.
Salangany papuaskie wyróżniają się na tle jerzykowatych ze względu na obecność wyłącznie 3 palców stóp, co znalazło odzwierciedlenie w anglojęzycznej nazwie gatunku. Cecha ta podawała w wątpliwość dotychczasową klasyfikację salangany papuaskiej w obrębie rodzaju "Aerodramus", a dodatkowych trudności nastręczał brak informacji o trybie życia przedstawicieli gatunku. Szczególnie istotne było posługiwanie się lub nie echolokacją. W 2005 roku opublikowano wyniki badań genetycznych, w ramach których zsekwencjonowano wchodzące w skład mtDNA geny kodujące cytochrom b i MT-ND2 (jedną z podjednostek dehydrogenazy NADH). Według autorów salangana papuaska jest taksonem siostrzanym względem salangany wielkiej ("Hydrochous gigas"), jedynego przedstawiciela swojego rodzaju, oraz całego rodzaju "Aerodramus".
Okazy muzealne.
Ogilvie-Grant w 1912 miał jako pierwszy odnotować obecność "C. whiteheadi" na Nowej Gwinei (gdzie salangany lśniące w ujęciu współczesnej systematyki nie występują). W 1974 według Somadikarty znano 13 okazów muzealnych opisanych w detalach, a "dodatkowe materiały" były wówczas jeszcze przedmiotem badań. Istotnie, liczba 13 nie pokrywa się z innymi danymi. Choć formalnie gatunek opisano w 1941, to pierwszy okaz miano pozyskać już w 1891. Rand uzyskał 13 okazów, w kwietniu 1966 pozyskano serię 17 okazów, a w 1970 – pojedynczą sztukę (a tym samym był to 4. zbiór dla całej wyspy). W 1993 również odłowiono pojedynczego osobnika, a w 1996 – 4. Daje to sumę 36 znanych okazów muzealnych (37 włączając jeden niepewny); Tarburton (2018) wspominał o 32 przez niego zbadanych.
Morfologia.
Długość ciała wynosi około 14 cm według autorów HBW i 11,6–13,1 cm według Tarburtona (2018; u 14 zbadanych osobników). Autor pierwszego opisu podał następujące wymiary – długość skrzydła u 9 samców: 124–142 mm, u 4 samic – 130–141 mm. W literaturze długo było dostępnych stosunkowo niewiele wymiarów szczegółowych. Tarburton (2018) jako pierwszy opublikował je dla dość dużej próby (łącznie 111 osobników):
Salangany papuaskie są stosunkowo duże. Mają płytko wcięty ogon. Wierzch ciała ma barwę ciepłego brązu, nieznacznie połyskuje. Kuper nie jest kontrastowy względem reszty ciała. Spód ciała ciemny, wyróżnia się srebrzystobiałe gardło. Pióra na karku są białe z czarnymi końcówkami. Wbrew doniesieniom o możliwości odróżniania salangan papuaskich w terenie po jasnym gardle, nie jest to cecha użyteczna, gdyż uwidacznia się w zależności od oświetlenia. Charakterystyczną dla salangan papuaskich cechą są opierzone skoki, również podczas pierzenia. U niektórych osobników są jedynie z rzadka pokryte piórami, ale nie są nagie.
Zasięg występowania.
Salangany papuaskie występują na Nowej Gwinei. Okazy pozyskiwano z okolic rzeki Taritatu, Gór Śnieżnych i miasta Jayapura. Potencjalne obserwacje pochodzą ze znacznie większego obszaru północnej Nowej Gwinei oraz z okolic Port Moresby. Salangany papuaskie są jednak trudne do zidentyfikowania w terenie, przez co doniesienia o obserwacjach mogą być nierzetelne. Według informacji z 2018 roku, opartych o lokalizacje okazów muzealnych, zasięg salangan papuaskich obejmuje również tereny położone na południe od środkowych pasm górskich Nowej Gwinei, a nie jedynie na wschód. BirdLife International szacuje zasięg występowania (łącznie z niepewnymi, ustalonymi na podstawie obserwacji jego częściami) na 315 tys. km². 
Pierwszy okaz z Papui-Nowej Gwinei według autorów odłowiono w kwietniu 1993 w Prowincji Zachodniej. Według Somadikarty pierwszy okaz pozyskano w maju lub czerwcu 1891, około 50 km na południowy wschód od Port Moresby, lecz według Tarburtona (2018) jest to niepewna lokalizacja.
Ekologia i zachowanie.
Salangany papuaskie stwierdzano w różnych środowiskach od poziomu morza do 2400 m n.p.m. Większość stwierdzeń pochodzi z wyżyn. Salangany papuaskie zdają się szeroko rozpowszechnione, jednak rzadkie. Ich zasięg jest słabo poznany, podobnie jak wymagania środowiskowe. Żerują w grupach liczących 20–30 osobników. Zwykle latają bardzo wysoko (według Randa poza zasięgiem broni palnej). Niekiedy żerują niżej, nad mokradłami, często w towarzystwie krótkosterników nowoginejskich ("Mearnsia novaeguineae"), czasami z salanganami jednobarwnymi ("A. vanikorensis"). Echolokacja u salangan papuaskich nie wyróżnia się względem tej u innych ptaków zdolnych do echolokacji. Wydają z siebie dźwięki brzmiące jak podwójne kliknięcia, z czego każde składa się z dwóch pulsujących dźwięków oddzielonych krótką przerwą od 15 do 22 milisekund. Drugie kliknięcie jest głośniejsze od pierwszego. Nietypowa jest okoliczność posługiwania się echolokacją u salangan papuaskich: używają jej na zewnątrz późną nocą, nie jak inne ptaki wyłącznie wewnątrz jaskiń lub podczas wlatywania i wylatywania z nich o świcie lub zmierzchu. Tarburton (2018) opisał dwa inne dźwięki, które zapisał jako "chitty chew chew" i, wydawane podczas szybkich pościgów, "ditdee de deer" (transkrypcja anglojęzyczna). Wspominał również, że posługują się echolokacją również wewnątrz jaskiń, a w porach powrotu do nich i wylotu na żerowiska nie ma regularnego wzorca.
Brak informacji o lęgach. Trudności w odnalezieniu miejsc gniazdowania salangan papuaskich według Price "et al". (2005) pozwalają przypuszczać, że nie gniazdują one w jaskiniach, co byłoby typowe dla przedstawicieli "Aerodramus". Wówczas niejasny byłby cel zdolności do echolokacji u tych ptaków. Według Tarburtona gniazdują w jaskiniach.
Status i zagrożenia.
IUCN nadaje salanganie papuaskiej rangę gatunku niedostatecznie rozpoznanego (DD, "Data Deficient") nieprzerwanie od 2000 roku (stan w 2021). Wcześniej, w latach 1988 i 1994 otrzymała status gatunku najmniejszej troski (LC, "Least Concern"). BirdLife International uznaje trend liczebności populacji za stabilny. Stan wiedzy o gatunku nie umożliwia oszacowania liczebności populacji i wskazania zagrożeń.

</doc>
<doc id="4665090" url="https://pl.wikipedia.org/wiki?curid=4665090" title="István Kniezsa">
István Kniezsa

István Kniezsa (ur. 1 grudnia 1898 w Trzcianie, zm. 15 marca 1965 w Budapeszcie) – węgierski językoznawca, specjalista w dziedzinie onomastyki.
Studiował slawistykę i hungarystykę na Wydziale Filozoficznym Uniwersytetu Budapeszteńskiego (studia ukończył w 1924 r.). W okresie 1928–1930 przebywał na pobycie studyjnym w Berlinie, w latach 1930–1931, 1934–1935 zaś w Krakowie. W 1940 r. uzyskał zatrudnienie na Wydziale Filozoficznym Uniwersytetu Babeșa i Bolyaia, a w 1941 r. objął stanowisko na Uniwersytecie Budapeszteńskim.
W swojej działalności badawczej zajmował się rozwojem ortografii węgierskiej, slawizmami w języku węgierskim, nazwami własnymi pochodzenia słowiańskiego i rumuńskiego na terytorium Węgier, węgierskimi i słowackimi nazwami rodzinnymi oraz historią spółgłosek palatalnych i jugoslawizmów w słowacczyźnie.

</doc>
<doc id="4665092" url="https://pl.wikipedia.org/wiki?curid=4665092" title="Giovanni Travaglini">
Giovanni Travaglini

Giovanni Travaglini (ur. 30 października 1924 w Neapolu, zm. 15 listopada 2020 w Rzymie)) – włoski polityk i inżynier, poseł do Parlamentu Europejskiego I i II kadencji, poseł do Izby Deputowanych X kadencji, w 1987 minister transportu.
Życiorys.
Z wykształcenia inżynier, pracował jako profesor w zakresie hydrologii rzek. Zaangażował się w działalność polityczną w ramach Chrześcijańskiej Demokracji. W 1979 wybrano go posłem do Parlamentu Europejskiego. W 1984 bez powodzenia ubiegał się o reelekcję, lecz objął mandat 14 czerwca 1988 w miejsce Michelangelo Ciancagliniego. Przystąpił do Europejskiej Partii Ludowej, należał m.in. do Komisji ds. Polityki Regionalnej i Planowania Regionalnego. W 1985 został rządowym komisarzem w Cassa del Mezzogiorno (instytucji wspierającej rozwój południowych Włoch). W latach 1987–1992 zasiadał w Izbie Deputowanych. Od 17 kwietnia do 27 lipca 1987 sprawował urząd ministra transportu w szóstym rządzie Amintore Fanfaniego.

</doc>
<doc id="4665094" url="https://pl.wikipedia.org/wiki?curid=4665094" title="Kevin Magee (koszykarz)">
Kevin Magee (koszykarz)

Kevin Dornell Magee (ur. 24 stycznia 1959 w Gary) – amerykański koszykarz, występujący na pozycjach silnego skrzydłowego lub środkowego.

</doc>
<doc id="4665099" url="https://pl.wikipedia.org/wiki?curid=4665099" title="Uniwersytet Goce Dełczewa w Sztipie">
Uniwersytet Goce Dełczewa w Sztipie

Uniwersytet Goce Dełczewa w Sztipie () – północnomacedońska publiczna uczelnia wyższa. 
Uniwersytet został założony 27 marca 2007 decyzją Zgromadzenia Republiki Macedonii Północnej Pierwsze posiedzenie senatu uczelni miało miejsce 28 czerwca 2007. Pierwszym rektorem uczelni został wybrany prof. Sasza Mitrew. W pierwszym roku funkcjonowania uczelni, studia na niej rozpoczęło 1300 studentów. 
Działalność rozpoczęły wówczas następujący wydziały: 
Kolejne jednostki organizacyjne utworzono w roku akademickim 2008/2009. Były to:

</doc>
<doc id="4665100" url="https://pl.wikipedia.org/wiki?curid=4665100" title="Idrijca">
Idrijca

Idrijca – rzeka w Słowenii, na terenie Regional Park Zgornja Idrijca. Źródło rzeki znajduje się w Idrijsko hribovje, w pobliżu wsi Idrijska Bela, na wysokości 960 m n.p.m. Rzeka rozciąga się na 60 km i uchodzi do rzeki Socza we wsi Most na Soči.
Urbanizacja.
Miasta i wsie leżące nad rzeką Idrijcą: 
Dorzecze.
Dopływy Idrijcy (prawy-lewy):
Fauna i flora.
W rzece powszechnie występują ryby karpiowate, lipienie pospolite, oraz pstrągi tęczowe, brzany peloponeskie, brzany bałkańskie oraz głowacze białopłetwe, jelce nadkamienniki. Nad Idrijcą rosną kwiaty "Primula carniolica" oraz żyją wydry europejskie i raki strumieniowe. Występuje tam także największa populacja pstrąga marmurkowego w Słowenii. Ze względu na wartość przyrodniczą rzeka należy do programu Natura 2000.

</doc>
<doc id="4665102" url="https://pl.wikipedia.org/wiki?curid=4665102" title="Joanna Ostrowska (kulturoznawca)">
Joanna Ostrowska (kulturoznawca)

Joanna Ostrowska – polska kulturoznawca, dr hab. nauk humanistycznych, profesor uczelni Wydziału Antropologii i Kulturoznawstwa Uniwersytetu im. Adama Mickiewicza w Poznaniu.
Życiorys.
25 czerwca 2001 obroniła pracę doktorską "Od sztuki do polityki. Ewolucja procesu komunikacji teatralnej w przedstawieniach The Living Theatre", 20 kwietnia 2015 habilitowała się na podstawie oceny dorobku naukowego i pracy zatytułowanej ""Teatr może być w byle kącie". Wokół zagadnień miejsca i przestrzeni w teatrze". Objęła funkcję adiunkta w Instytucie Kulturoznawstwa na Wydziale Nauk Społecznych Uniwersytetu im. Adama Mickiewicza w Poznaniu, oraz profesora uczelni na Wydziale Antropologii i Kulturoznawstwa Uniwersytetu im. Adama Mickiewicza w Poznaniu.

</doc>
<doc id="4665103" url="https://pl.wikipedia.org/wiki?curid=4665103" title="Joanna Ostrowska (naukowiec)">
Joanna Ostrowska (naukowiec)



</doc>
<doc id="4665119" url="https://pl.wikipedia.org/wiki?curid=4665119" title="Jan Sarnowski">
Jan Sarnowski

Jan Krzysztof Sarnowski (ur. 13 listopada 1986) – polski urzędnik państwowy i prawnik, w latach 2019–2022 podsekretarz stanu w Ministerstwie Finansów.
Życiorys.
Absolwent Wydziału Prawa i Administracji Uniwersytetu Warszawskiego (2010), a także studiów LLM na Uniwersytecie w Kolonii. Kształcił się podyplomowo w zakresie prawa podatkowego (Uniwersytet Warszawski) oraz prawa krajów systemu common law (Westfalski Uniwersytet Wilhelma w Münsterze i Thomas M. Cooley Law School w Lansing). Jest doktorantem z zakresu prawa podatkowego na Uniwersytecie Warszawskim, wykładał m.in. w Warszawskiej Szkole Wyższej z siedzibą w Otwocku. W styczniu 2019 został research fellow Polskiego Instytutu Ekonomicznego.
Praktykował w kancelariach prawnych i podatkowych w Warszawie i Berlinie. W latach 2016–2018 pozostawał doradcą ministra rozwoju i finansów Mateusza Morawieckiego, odpowiedzialnym za koordynację uszczelniania polityki podatkowej. Od czerwca 2018 pracował w Ministerstwie Finansów, gdzie był wicedyrektorem Departamentu Podatków Dochodowych oraz szefem zespołu analiz prawno-porównawczych. W październiku 2019 rozpoczął pracę jako pełnomocnik ministra finansów ds. współpracy międzynarodowej w zakresie VAT.
28 listopada 2019 został powołany na stanowisko podsekretarza stanu w Ministerstwie Finansów, odpowiedzialnego za wszystkie departamenty podatkowe i departament prawno-porównawczy. 11 lutego 2022 został odwołany ze stanowiska. W tym samym roku został członkiem zarządu Korporacji Ubezpieczeń Kredytów Eksportowych.

</doc>
<doc id="4665120" url="https://pl.wikipedia.org/wiki?curid=4665120" title="Anatolij Piskulin">
Anatolij Piskulin

Anatolij Aleksiejewicz Piskulin (ros. Анатолий Алексеевич Пискулин, ur. 1 grudnia 1952 w Lipiecku) – rosyjski lekkoatleta, specjalista trójskoku, medalista mistrzostw Europy w 1978 i halowy mistrz Europy z 1978. W czasie swojej kariery startował w barwach Związku Radzieckiego.
Zajął 2. miejsce w trójskoku na uniwersjadzie w 1975 w Rzymie, za Michałem Joachimowskim z Polski. Zwyciężył na kolejnej uniwersjadzie w 1977 w Sofii. Zwyciężył również w trójskoku w finale pucharu Europy w 1977 w Helsinkach, a następnie zajął 2. miejsce w zawodach pucharu świata w 1977 w Düsseldorfie, za João Carlosem de Oliveirą z Brazylii.
Zdobył złoty medal na halowych mistrzostwach Europy w 1978 w Mediolanie, wyprzedzając Keitha Connora z Wielkiej Brytanii i swego kolegę z reprezentacji ZSRR Ołeksandra Jakowlewa. Na mistrzostwach Europy w 1978 w Pradze zdobył brązowy medal w trójskoku, za Milošem Srejoviciem z Jugosławii i innym reprezentantem Związku Radzieckiego Wiktorem Saniejewem. Zdobył srebrny medal na halowych mistrzostwach Europy w 1979 w Wiedniu, za swym kolegą z reprezentacji Związku Radzieckiego Hienadzijem Walukiewiczem, a przez innym zawodnikiem radzieckim Jaakiem Uudmäe. Zajął 3. miejsce w finale pucharu Europy w 1979 w Turynie.
Piskulin był mistrzem ZSRR w trójskoku w 1977, wicemistrzem w 1976 oraz brązowym medalistą w 1975 i 1979, a w hali mistrzem w 1975 i 1978, wicemistrzem w 1977 oraz brązowym medalistą w 1979.
Rekordy życiowe Piskulina:

</doc>
<doc id="4665123" url="https://pl.wikipedia.org/wiki?curid=4665123" title="Schematyzm Diecezji Częstochowskiej">
Schematyzm Diecezji Częstochowskiej

Schematyzm Diecezji Częstochowskiej – rocznik urzędowy kościołów i duchowieństwa diecezji częstochowskiej.
Diecezja częstochowska została erygowana 28 października 1925 roku na mocy bulli papieskiej "Vixdum Poloniae Unitas", wchodzącej w skład metropolii krakowskiej. 25 marca 1992 roku na mocy bulli papieskiej "Totus Tuus Poloniae Populus", diecezja została podniesiona do godności archidiecezji i weszła w skład metropolii częstochowskiej.
Schematyzm był wydawany w latach 1926-1938 w języku łacińskim, a od 1939 roku w języku polskim. Treść roczników zawierała: wykaz hierarchii kościoła katolickiego w Polsce, wykaz członków kurii diecezjalnej, wykaz alumnów, wykaz stowarzyszeń kościelnych, wykaz dziekanów, wykaz prefektów szkolnych, wykaz dekanatów z parafiami zawierający nazwiska duchownych z podstawowymi informacjami o parafiach, wykaz duchownych emerytów, wykaz zmarłych duchownych, wykaz męskich zakonów i zgromadzeń zakonnych z nazwiskami zakonników z podstawowymi informacjami o kościołach, wykaz żeńskich zakonów i zgromadzeń zakonnych z nazwiskami sióstr zakonnych, alfabetyczny spis księży diecezjalnych, alfabetyczny spis księży zakonnych, alfabetyczny spis parafii.

</doc>
<doc id="4665144" url="https://pl.wikipedia.org/wiki?curid=4665144" title="Honorowi obywatele Knurowa">
Honorowi obywatele Knurowa

Honorowi obywatele Knurowa – lista osób, którym prezydent miasta przyznał „Honorowe Obywatelstwo Miasta Knurów” – szczególny tytuł otrzymywany za wyjątkowe zasługi dla Knurowa. Wyróżnione tytułem osoby otrzymują symboliczne klucze do bram miasta.
Uregulowania prawne.
Tytuł „Honorowego Obywatelstw Miasta Knurów” ustanowiono 6 czerwca 2005 roku podczas nadzwyczajnej sesji Rady Miasta na wniosek prezydenta Adama Ramsa. Wyróżnienie przyznawane jest na podstawie art. 18 ust. 2 pkt 14 ustawy o samorządzie terytorialnym oraz miejscowych zasad regulowanych uchwałą Rady Miasta Knurów kadencji 2002-2006 nr XXXVI/493/2005 z dnia 6 czerwca 2005 roku.

</doc>
<doc id="4665150" url="https://pl.wikipedia.org/wiki?curid=4665150" title="Victor Oehrn">
Victor Oehrn

Victor Oehrn (ur. 21 października 1907 w Gədəbəy, zm. 26 grudnia 1997 w Bonn) – niemiecki oficer marynarki, dowódca niemieckich okrętów podwodnych w okresie międzywojennym i II wojny światowej, dowodzący kolejno okrętami podwodnymi U-14 typu "IIB", a następnie U-37 typu "IXA".
Od 1927 roku służył w Reichsmarine, a następnie w Kriegsmarine, od maja do lipca 1942 roku służył jako oficer łącznikowy w sztabie generała marszałka polnego Alberta Kesselringa w El Alamein, ciężko ranny podczas misji specjalnej dostał się do brytyjskiej niewoli. W październiku 1943 roku został uwolniony w ramach wymiany jeńców, wykonywał później misje specjalne dla OKM i FdU. Po kapitulacji Niemiec został aresztowany, po czym uwolniony w sierpniu 1945 roku.
W okresie dowodzenia U-37 odbył cztery patrole bojowe, podczas których zatopił 24 jednostki o łącznym tonażu 104 785 ton. 21 października 1940 roku odznaczony Krzyżem Rycerskim jako 39. w Kriegsmarine i 16. w Ubootwaffe. Zmarł 26 grudnia 1997 roku w Bonn.

</doc>
<doc id="4665154" url="https://pl.wikipedia.org/wiki?curid=4665154" title="University of Information Science and Technology „St. Paul The Apostle”">
University of Information Science and Technology „St. Paul The Apostle”

University of Information Science and Technology "St. Paul The Apostle" (UIST maced. "Универзитет за информатички науки и технологии „Св. Апостол Павле“") – północnomacedońska publiczna uczelnia wyższa z siedzibą w Ochrydzie. 
University of Information Science and Technology "St. Paul The Apostle" (Uniwersytet Nauk Informatycznych i Technologii) został założony w 2008 roku w Ochrydzie. Jest pierwszą uczelnią w Macedonii Północnej, na której wykłada się wyłącznie w języku angielskim. 
W skład uczelni wchodzą następujące jednostki organizacyjne:

</doc>
<doc id="4665177" url="https://pl.wikipedia.org/wiki?curid=4665177" title="Anselmo Guarraci">
Anselmo Guarraci

Anselmo Guarraci (ur. 14 lutego 1926 w Agrigento, zm. 19 sierpnia 2000 w Palermo) – włoski polityk i samorządowiec, poseł do Parlamentu Europejskiego II kadencji.
Życiorys.
Zaangażował się w działalność polityczną w ramach Włoskiej Partii Socjalistycznej. Był sekretarzem struktur partii na Sycylii, a także asesorem ds. urbanistyki we władzach miejskich Palermo. W 1984 wybrano go posłem do Parlamentu Europejskiego II kadencji. Przystąpił do frakcji socjalistycznej. Został wiceprzewodniczącym Delegacji ds. stosunków z państwami Maghrebu (1985–1987), należał też m.in. do Komisji ds. Instytucjonalnych oraz Komisji ds. Rolnictwa, Rybołówstwa i Rozwoju Wsi. Pod koniec 1984 przeszedł do Partii Radykałów Marco Pannelli.

</doc>
<doc id="4665181" url="https://pl.wikipedia.org/wiki?curid=4665181" title="Chrysler Pacifica">
Chrysler Pacifica



</doc>
<doc id="4665182" url="https://pl.wikipedia.org/wiki?curid=4665182" title="Schronisko pod Słupami">
Schronisko pod Słupami

Schronisko pod Słupami, lub Garaż – schronisko w skale Mała Płyta w Dolinie Kobylańskiej. Administracyjnie znajduje się w obrębie wsi Kobylany, w gminie Zabierzów w powiecie krakowskim, w województwie małopolskim. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis obiektu.
Schronisko, zwane też Garażem, to obszerna komora pod okapem u wschodnich podnóży Małej Płyty, na wysokości 20 m nad dnem doliny. W stropie komory znajduje się niewielki otwór. Powstało w wapieniach górnej jury. Na ścianach są niewielkie grzybki naciekowe, poza nimi większość ścian jest zniszczona i okopcona. Spąg pokryty gliną i wapiennym rumoszem. Schronisko jest suche i w całości widne. Ściany przy otworze pokryte glonami.
Historia poznania i dokumentacji.
Schronisko znane było od dawna. Jego namulisko badał Gotfryd Ossowski w 1879 roku. Miało miąższość 1,75 m i Ossowski wyróżnił w nim trzy warstwy. W pierwszej, pochodzenia napływowego, znalazł fragmenty naczyń z brązu, w drugiej, próchnicznej – wyroby z neolitu. Trzecia warstwa składała się głównie z gruzu. Badania archeologiczne prowadzone były również później. S. Nosek w 1946 r. znalazł ślady kultury grobów skrzynkowych, Z. Durczewski w 1848 r. kawałki ceramiki zaliczanej do kultury łużyckiej. Badania prowadzili jeszcze A. Kulczycka i K. Kozłowski w 1960 r., Z. Sochacki w 1967, A. Kulczycka-Leciejewiczowa w 1968 i E. Rook w 1980. 
Pierwszą dokumentację schroniska opublikował Kazimierz Kowalski w 1951 r.. Aktualną dokumentację i plan schroniska opracował J. Nowak w grudniu 2003 r.

</doc>
<doc id="4665183" url="https://pl.wikipedia.org/wiki?curid=4665183" title="Włoskie Siły Powietrzne">
Włoskie Siły Powietrzne



</doc>
<doc id="4665187" url="https://pl.wikipedia.org/wiki?curid=4665187" title="Francuskie Siły Powietrzne">
Francuskie Siły Powietrzne



</doc>
<doc id="4665189" url="https://pl.wikipedia.org/wiki?curid=4665189" title="Echa melodii zapomnianej">
Echa melodii zapomnianej



</doc>
<doc id="4665191" url="https://pl.wikipedia.org/wiki?curid=4665191" title="Ziemniaczysko">
Ziemniaczysko



</doc>
<doc id="4665193" url="https://pl.wikipedia.org/wiki?curid=4665193" title="Buraczysko">
Buraczysko



</doc>
<doc id="4665196" url="https://pl.wikipedia.org/wiki?curid=4665196" title="Lekkoatletyka na Światowych Wojskowych Igrzyskach Sportowych 2019 – rzut młotem mężczyzn">
Lekkoatletyka na Światowych Wojskowych Igrzyskach Sportowych 2019 – rzut młotem mężczyzn

Rzut młotem mężczyzn – jedna z konkurencji technicznych rozegranych w dniu 26 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie. Polak Wojciech Nowicki zdobył złoty medal wynikiem 77,38 m.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Jedno państwo mogło wystawić dwóch zawodników. Do zawodów zgłoszonych zostało 11 zawodników reprezentujących 9 kraje, sklasyfikowanych zostało 10, jeden zawodnik nie zaliczył żadnego rzutu młotem. Złoty medal zdobył Wojciech Nowicki wynikiem 77,38 m.

</doc>
<doc id="4665197" url="https://pl.wikipedia.org/wiki?curid=4665197" title="Rzepaczysko">
Rzepaczysko



</doc>
<doc id="4665199" url="https://pl.wikipedia.org/wiki?curid=4665199" title="Koniczynisko">
Koniczynisko



</doc>
<doc id="4665200" url="https://pl.wikipedia.org/wiki?curid=4665200" title="Lucernisko">
Lucernisko



</doc>
<doc id="4665201" url="https://pl.wikipedia.org/wiki?curid=4665201" title="Żytnisko">
Żytnisko



</doc>
<doc id="4665202" url="https://pl.wikipedia.org/wiki?curid=4665202" title="Pszeniczysko">
Pszeniczysko



</doc>
<doc id="4665203" url="https://pl.wikipedia.org/wiki?curid=4665203" title="Jęczmienisko">
Jęczmienisko



</doc>
<doc id="4665204" url="https://pl.wikipedia.org/wiki?curid=4665204" title="Muhammad Samir Abd ar-Rahman al-Chalil">
Muhammad Samir Abd ar-Rahman al-Chalil

Muhammad Samir Abd ar-Rahman al-Chalil (ur. 1977 w Damaszku) – syryjski polityk, od 2017 minister gospodarki i handlu zagranicznego.
Życiorys.
W latach 2015-2017 był wiceministrem gospodarki i handlu zagranicznego. Urząd ministra pełni od 2017 roku.

</doc>
<doc id="4665205" url="https://pl.wikipedia.org/wiki?curid=4665205" title="Owsisko">
Owsisko



</doc>
<doc id="4665206" url="https://pl.wikipedia.org/wiki?curid=4665206" title="Kukurydzisko">
Kukurydzisko



</doc>
<doc id="4665207" url="https://pl.wikipedia.org/wiki?curid=4665207" title="Lnisko">
Lnisko



</doc>
<doc id="4665208" url="https://pl.wikipedia.org/wiki?curid=4665208" title="Gryczysko">
Gryczysko



</doc>
<doc id="4665297" url="https://pl.wikipedia.org/wiki?curid=4665297" title="5 Pułk Piechoty k.k. Landwehry">
5 Pułk Piechoty k.k. Landwehry



</doc>
<doc id="4665306" url="https://pl.wikipedia.org/wiki?curid=4665306" title="Halina Nelken">
Halina Nelken

Halina Nelken (ur. 20 września 1923 w Krakowie, zm. 15 marca 2009 w Brookline) – polska pisarka pochodzenia żydowskiego, badaczka historii sztuki, wykładowca akademicki. Podczas II wojny światowej była więźniarką nazistowskich obozów koncentracyjnych.
Życiorys.
Urodziła się 20 września 1923 w Krakowie. Pochodziła z patriotycznego, zasymilowanego mieszczaństwa żydowskiego: jej dziadek wziął udział w powstaniu styczniowym, a ojciec należał do Legionów Polskich. Nelken uczyła się najpierw w gimnazjum im. Adama Mickiewicza, po czym – ze względu na antysemickie niepokoje – w ostatnim roku przeniosła się do prywatnego gimnazjum im. Hugona Kołłątaja. Należała także do Polskiego Towarzystwa Gimnastycznego „Sokół”.
Pobyt w getcie krakowskim.
20 marca 1941, w wieku 17 lat, wraz z krewnymi trafiła do getta krakowskiego. Prowadziła pamiętnik, który w 1987 został wydany w formie książki. Opisywała w nim niezwykle trudne realia życia mieszkańców getta, między innymi brak jedzenia, ciepłej odzieży i leków. 25 października 1941 zanotowała: „[l]eje mi się do butów. Nie mam rękawiczek ani pończoch”. Zajmowała się różnymi pracami, od opieki nad dziećmi po pracę w fabryce szczotek. Pisała wiersze o codzienności w getcie; niektóre z nich zostały włączone do wydanego pamiętnika. Skrajnie trudne warunki pchnęły ją do nieudanej próby samobójczej (została uratowana przez brata).
Dalsze losy wojenne.
Po likwidacji krakowskiego getta wraz z matką i bratową trafiła do obozu w Płaszowie, następnie do Auschwitz-Birkenau i Ravensbrück. W kolejnych latach była więźniarką obozów w Malechowie i Lipsku. W obozach koncentracyjnych doświadczyła głodu, szykan i licznych okrucieństw.
22 lutego 1947 została przesłuchana w charakterze świadka przed Wojewódzką Żydowską Komisją Historyczną w Krakowie w sprawie Luise Danz – zbrodniarki wojennej, z którą zetknęła się w obozie w Płaszowie. Zeznała między innymi: „Uważam, że jako główna aufseherka była Danz odpowiedzialna za stosunki panujące w obiekcie. A mianowicie: za głód straszliwy, za stosunki zdrowotne (brak mydła), kompletny brak lekarstw, za nieregularne wydawanie obiadów i za szykany, którymi nas dręczyła w barakach. Wszystko to świadczyło o jej nieludzkim charakterze i nienawistnym stosunku do więźniarek”.
Działalność naukowa i publikacje.
Studiowała historię sztuki na Uniwersytecie Jagiellońskim, do 1957 była kustoszką w galerii malarstwa Muzeum Narodowego w Krakowie. Następnie była dyrektorką Muzeum w Gliwicach (1957–1958). Opatrzyła wstępem publikację "Jan Matejko. Wspomnienia rodzinne" autorstwa Stanisławy Serafińskiej wydaną w 1955 roku przez Wydawnictwo Literackie.
W 1958 przeprowadziła się do Wiednia, gdzie pracowała jako asystentka w Akademii Sztuk Pięknych. Od 1960 aż do śmierci w 2009 mieszkała w Stanach Zjednoczonych, gdzie pracowała w Fogg Museum przy Uniwersytecie Harvarda. W latach 1966–1980 była związana z uniwersytetem w Medford, gdzie wykładała historię sztuki i historię Polski.
Jej zainteresowania naukowe koncentrowały się głównie wokół historii sztuki polskiej oraz motywów żydowskich w sztuce polskiej. W 1986 w Uniwersytecie Brandeisa zorganizowała wystawę judaików, którą później pokazano także w Muzeum Narodowym w Krakowie. Badała również sztukę ludową krajów afrykańskich. W tym celu jako wolontariuszka dwukrotnie wyjeżdżała do Malawi i Zimbabwe.
W 1987 nakładem Polskiego Funduszu Wydawniczego w Kanadzie wydała w Toronto książkę "Pamiętnik z getta w Krakowie". Publikacja zawiera wiersze i treść dziennika, który Nelken prowadziła jako nastolatka podczas okupacji w krakowskim getcie. W 1991 opublikowała pracę naukową poświęconą motywom żydowskim w malarstwie polskim, wydaną pod tytułem "Images of a Lost World. Jewish Motifs in Polish Painting, 1770–1945" przez Instytut Studiów Polsko-Żydowskich w Oksfordzie. W 1999, nakładem , wydała książkę "And Yet, I Am Here!", poświęconą wspomnieniom wojennym.
Upamiętnienie.
Muzeum Historyczne Miasta Krakowa przygotowało publikację edukacyjną "Śladami nastolatki. Krakowskie getto we wspomnieniach Haliny Nelken". W 2011 roku Stowarzyszenie Podgorze.pl organizowało w Krakowie spacery edukacyjne po terenie byłego getta krakowskiego, śladami miejsc opisanych w pamiętniku Nelken.

</doc>
<doc id="4665313" url="https://pl.wikipedia.org/wiki?curid=4665313" title="Antoni Słonina">
Antoni Słonina

Antoni Słonina (ur. 5 czerwca 1878 w Bykowinie, zm. 15 stycznia 1945 w Groß-Rosen) – działacz na rzecz polskości Górnego Śląska.
Był pierwszym przewodniczącym lokalnego koła Związku Zawodowego Polskiego w Knurowie. W jego mieszkaniu odbywały się zebrania związkowe. Gdy w 1913 założono Towarzystwo Śpiewu „Jedność”, lekcje śpiewu też odbywały się w mieszkaniu Słoninów. Prawdopodobnie w ramach represji za działalność narodową, w 1913 Antoni Słonina został zwolniony z kopalni. Został grabarzem w miejscowej parafii, a dodatkowo, wraz z żoną, prowadzili skład trumien.
Antoni Słonina został powołany do wojska w 1915. Jego żona do lipca 1918 kontynuowała jego działalność w Związku Zawodowym Polskim.
Po powrocie z wojska, Antoni Słonina brał udział we wszystkich powstaniach śląskich (Maria Słonina udzielała schronienia i pomocy powstańcom, przechowywała broń). W czasie przygotowań do plebiscytu oboje małżonkowie działali na rzecz głosowania za Polską. Ich starania zostały docenione przez Korfantego, który 3 maja 1021 nadał im dyplom "Za dzielność i ofiarna służbę Ojczyźnie ku pamięci przebytych znojów około połączenia Prastarej Ziemi Śląskiej z Najjaśniejszą Rzecząpospolitą Polską".
W latach 1920-1922 Antoni Słonina był sołtysem Knurowa, a następnie, w latach 1922-1927 naczelnikiem gminy Knurów i urzędu okręgowego. Maria Słonina prowadziła (z darów Amerykańskiego Czerwonego Krzyża) kuchnię dla trzystu biednych dzieci.
W czasie II wojny Antoni Słonina działał w organizacji podziemnej. 28 marca 1944 został aresztowany. Trafił do obozu koncentracyjnego Groß-Rosen, gdzie zginął.
Odznaczenia i upamiętnienie.
i inne.
Jego imieniem nazwano ulicę w Knurowie.

</doc>
<doc id="4665315" url="https://pl.wikipedia.org/wiki?curid=4665315" title="Imre Frivaldszky">
Imre Frivaldszky



</doc>
<doc id="4665316" url="https://pl.wikipedia.org/wiki?curid=4665316" title="Giovanni Moroni">
Giovanni Moroni

Giovanni Moroni (ur. 13 grudnia 1930 w Rzymie, zm. 24 lutego 1992 w Montecastrilli) – włoski polityk i samorządowiec, poseł do Parlamentu Europejskiego II kadencji.
Życiorys.
Działał w samorządzie miejscowości Montecastrilli. Był jej radnym i asesorem, a od 1960 do 1967 burmistrzem. W latach 1964–1980 zasiadał w radzie regionu Umbria. Od 1978 do 1981 kierował konsorcjum transportowym w regionie, należał też do zarządu FINAM (instytucji finansującej rolnictwo w południowych Włoszech). Został członkiem Włoskiej Partii Socjaldemokratycznej. W jej strukturach pełnił funkcje m.in. zastępcy sekretarza generalnego partii, członka zarządu ds. organizacyjnych (od 1980) i kierownika sekretariatu politycznego (od 1984).
W 1984 wybrano go posłem do Parlamentu Europejskiego II kadencji. Przystąpił do frakcji socjalistycznej, należał m.in. do Komisji ds. Instytucjonalnych oraz Komisji ds. Polityki Regionalnej i Planowania Regionalnego. W 1989 należał do założycieli Ruchu Jedności i Demokracji Socjalistycznej (Movimento di unita' e democrazia socialista), który wkrótce połączył się z Włoską Partią Socjalistyczną. Otrzymał propozycję startu do Europarlamentu z list tej ostatniej, jednak powstrzymał ją zawał serca, który przeszedł wiosną 1989. Zmarł po długiej chorobie 3 lata później.

</doc>
<doc id="4665317" url="https://pl.wikipedia.org/wiki?curid=4665317" title="Lekkoatletyka na Światowych Wojskowych Igrzyskach Sportowych 2019 – sztafeta 4 × 400 m kobiet">
Lekkoatletyka na Światowych Wojskowych Igrzyskach Sportowych 2019 – sztafeta 4 × 400 m kobiet

Sztafeta 4 × 400 metrów kobiet – jedna z konkurencji lekkoatletycznych, zespołowych rozegranych w dniu 26 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie. Polska sztafeta zdobyła złoty medal wynikiem 3:27,84 min, który jest nowym rekordem igrzysk wojskowych.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Jedno państwo mogło zgłosić maksymalnie do sztafety sześć zawodniczek. Do zawodów zgłoszonych zostało 29 zawodniczek reprezentujących 7 kraje, sklasyfikowanych zostało 6 sztafet, nie stawiły się na starcie zawodniczki Dominikany. Złoty medal zdobyły Polki, srebrny Rosjanki, a brązowy Ukrainki.

</doc>
<doc id="4665320" url="https://pl.wikipedia.org/wiki?curid=4665320" title="Stefan Tomasz Kwiatkowski">
Stefan Tomasz Kwiatkowski

Stefan Tomasz Kwiatkowski – polski psycholog i pedagog, doktor habilitowany nauk społecznych, profesor Chrześcijańskiej Akademii Teologicznej w Warszawie.
Życiorys.
W 2010 ukończył studia psychologiczne w Szkole Wyższej Psychologii Społecznej w Warszawie. W 2012 na podstawie napisanej pod kierunkiem Joanny Madalińskiej-Michalak rozprawy pt. "Uwarunkowania wyboru zawodu nauczyciela" uzyskał na Wydziale Nauk Pedagogicznych Akademii Pedagogiki Specjalnej im. Marii Grzegorzewskiej w Warszawie stopień doktora nauk humanistycznych w dyscyplinie pedagogika. W 2019 na podstawie osiągnięć naukowych, w tym monografii pt. "Uwarunkowania skuteczności zawodowej kandydatów na nauczycieli wczesnej edukacji. Studium teoretyczno-empiryczne" nadano mu na Wydziale Studiów Edukacyjnych Uniwersytetu im. Adama Mickiewicza w Poznaniu stopień doktora habilitowanego nauk społecznych w dyscyplinie pedagogika w specjalności pedeutologia.
Został adiunktem Wydziału Teologicznego, następnie Wydziału Pedagogicznego Chrześcijańskiej Akademii Teologicznej w Warszawie, przekształconego w roku 2019 w Wydział Nauk Społecznych Chrześcijańskiej Akademii Teologicznej. W 2020 roku został profesorem uczelni na Wydziale Nauk Społecznych Chrześcijańskiej Akademii Teologicznej w Warszawie.

</doc>
<doc id="4665325" url="https://pl.wikipedia.org/wiki?curid=4665325" title="Statius Muller">
Statius Muller



</doc>
<doc id="4665328" url="https://pl.wikipedia.org/wiki?curid=4665328" title="Pomnik upamiętniający narodziny Zygmunta I Starego w Kozienicach">
Pomnik upamiętniający narodziny Zygmunta I Starego w Kozienicach

Pomnik upamiętniający narodziny Zygmunta I Starego w Kozienicach został wystawiony w latach 1527–1535 w miejscu, w którym według przekazów znajdował się w XV w. dwór królewski. W 1702 został on odbudowany z fundacji Hieronima Lubomirskiego, podskarbiego wielkiego koronnego i tenutariusza kozienickiego.
Pomnik ma formę czworobocznego filara z cokołem, wspierającego belkowanie i zwieńczony jest nadstawą z krzyżem. We fryz belkowania wmurowane są cztery tablice z inskrypcjami w języku łacińskim, pochodzące z XVI w. Na dwóch z nich powtórzony jest epigramat powstały ok. 1518, autorstwa ówczesnego poety dworskiego, Andrzeja Krzyckiego. Na pozostałych dwóch znajdują się: wizerunek króla adorującego ukrzyżowanego Chrystusa z tekstem Psalmu XX oraz wizerunek Matki Boskiej z Dzieciątkiem wraz z tekstem hymnu św. Andrzeja Kreteńskiego. W dolnej części ściany południowo-wschodniej umieszczono tablicę inskrypcyjną upamiętniającą odbudowę pomnika w 1702 z inicjatywy Hieronima Lubomirskiego.
Pomnik jest najstarszym świeckim pomnikiem w Polsce.

</doc>
<doc id="4665331" url="https://pl.wikipedia.org/wiki?curid=4665331" title="Liga Europy UEFA (2019/2020)/Faza pucharowa">
Liga Europy UEFA (2019/2020)/Faza pucharowa

Faza pucharowa rozgrywek Ligi Europy UEFA 2019/2020 rozpoczęła się 20 lutego 2020 i została zakończona meczem finałowym, który odbył się na RheinEnergieStadion w Kolonii 21 sierpnia 2020. Zwycięzcą została Sevilla FC po wygranej 3:2 nad Interem Mediolan.
Terminarz.
Wszystkie losowania miały miejsce w siedzibie UEFA w Nyonie, w Szwajcarii.
Mecze mogły być rozegrane również we wtorki i środy, zamiast czwartków, gdyby były problemy z terminarzem.
Zakwalifikowane drużyny.
Do startu w fazie pucharowej uprawnione były 32 drużyny:
Do dalszych etapów turnieju przechodzili zwycięzcy poszczególnych dwumeczów.
Losowanie par 1/16 finału odbyło się 16 grudnia 2019 roku. Zwycięzcy fazy grupowej Ligi Europy oraz 4 najlepsze z zespołów, które zajęły 3. miejsca w fazie grupowej Ligi Mistrzów zostali rozlosowani przeciwko zespołom, które zajęły 2. miejsca w fazie grupowej Ligi Europy oraz pozostałym drużynom, które zajęły 3. miejsca w fazie grupowej Ligi Mistrzów. Drużyny z tych samych federacji oraz grup nie mogły zostać zestawione w jednej parze (dotyczy jedynie 1/16 finału).
 Drużyny rozstawione
 Drużyny nierozstawione
Drużyny, które awansowały z fazy grupowej Ligi Europy:
Zespoły, które odpadły z fazy grupowej Ligi Mistrzów:
1/16 finału.
Losowanie par tej rundy odbyło się 16 grudnia 2019 roku. Pierwsze mecze zostały rozegrane 20 lutego, a rewanże 27 lutego 2020.
1/8 finału.
Od tej rundy drużyny rywalizujące ze sobą w parach losowane są niezależnie od kraju z którego pochodzą, a także grupy w której występowały. Losowanie par tej rundy odbyło się 28 lutego 2020 roku. Pierwsze mecze zostały rozegrane 12 marca, a rewanże 5 i 6 sierpnia 2020. Inter z Getafe oraz Sevilla z AS Romą zagrali jeden mecz na neutralnym stadionie w Niemczech.
Ćwierćfinały.
Losowanie par tej rundy odbyło się 10 lipca 2020 roku. Od tej fazy zespoły będą rozgrywać tylko jeden mecz. Mecze tej rundy zostały rozegrane 10 i 11 sierpnia 2020 roku.
Półfinały.
Losowanie par tej rundy odbyło się 10 lipca 2020 roku. Mecze tej rundy zostały rozegrane 16 i 17 sierpnia 2020 roku.
Finał.
ZDOBYWCA LIGI EUROPY 2019/2020
SEVILLA FC SZÓSTY TYTUŁ 

</doc>
<doc id="4665332" url="https://pl.wikipedia.org/wiki?curid=4665332" title="Józef Biernacki">
Józef Biernacki



</doc>
<doc id="4665333" url="https://pl.wikipedia.org/wiki?curid=4665333" title="Dorosłe dzieci (utwór muzyczny)">
Dorosłe dzieci (utwór muzyczny)

Dorosłe dzieci – utwór muzyczny zespołu Turbo skomponowany w roku 1982 a wydany w r. 1983 na płycie Dorosłe dzieci. Utwór skomponował Wojciech Hoffmann, a słowa napisał profesjonalny autor tekstów Andrzej Sobczak. Płyta z utworem sprzedała się w nakładzie 200 tys. egzemplarzy. Utwór zrealizowano w studiach Polskiego Radia w Szczecinie. Na liście przebojów Trójki przebojów piosenka zadebiutowała w lipcu 1982, zdobywając pierwsze miejsce w notowaniu z dnia 28 sierpnia.
Grzegorz Kupczyk, jeden z członków zespołu po latach tak opisał jej tworzenie:
Młodzi odbiorcy szybko zrozumieli utwór jako odzwierciedlający panujące wśród młodych rozczarowanie PRL-owską rzeczywistością O ile spory polityczne dotyczyły głównie osób starszych, młodzi ludzie nie do końca wiedzieli, o co chodzi i czuli się zmuszeni do uczestnictwa w tej grze.

</doc>
<doc id="4665334" url="https://pl.wikipedia.org/wiki?curid=4665334" title="Władysław Lemiszko">
Władysław Lemiszko

Władysław Lemiszko ps. „Malerski” (ur. 9 czerwca 1911 we Lwowie, zm. 17 kwietnia 1988 w Tarnowie) – polski hokeista i reprezentant Polski, olimpijczyk, członek drużyny na zimowe igrzyska 1936 w Garmisch-Partenkirchen. Piłkarz i trener piłkarski.
Życiorys.
Urodził 9 czerwca 1911 we Lwowie jako syn Mikołaja i Marii. Początkowo zamieszkiwał z rodzicami przy ulicy Zielonej, potem przy ulicy Snopkowskiej. Uczył się w XI Państwowym Gimnazjum im. Jana i Andrzeja Śniadeckich we Lwowie. Reprezentując szkołę brał udział w zawodach sportowych różnych dyscyplin. Studiował filologię słowiańską na Wydziale Humanistycznym Uniwersytetu Jana Kazimierza we Lwowie. Po ukończeniu gimnazjum podjął pracę w Ubezpieczalni Społecznej we Lwowie, gdzie był przydzielony do rachuby, a potem do kontroli zakładów pracy.
Zachęcony przez ojca, w 1926 wybrał się z nim na mecz Czarnych Lwów, po czym podjął treningi w tym klubie. Od razu wykazał talent do gry, a po kilku tygodniach trafił do składu II drużyny Czarnych. W 1929 zadebiutował w I zespole klubu. Początkowo w zespole występował na pozycji lewego łącznika, a potem został przekwalifikowany na środkowego obrońcę. W sezonie 1933 wraz z Czarnymi został zdegradowany z I ligi. Zawodnikiem drużyny był do 1936. Wobec spadku do A klasy usiłował przejść do innego zespołu, występującego na najwyższym poziomie ligowym. Od 1936 do 1939 grał w Pogoni Lwów. W jej barwach występował zarówno w meczach ligowych, jak i w spotkaniach z zespołami zagranicznymi. Grał także w reprezentacji Lwowa. Rozegrał blisko 100 ligowych spotkań (cztery sezony dla Czarnych i cztery dla Pogoni). Jako piłkarz pierwotnie występował na pozycji napastnika, a potem jako lewy obrońca.
Jako hokeista grał w barwach Czarnych Lwów i był dwukrotnym medalistą mistrzostw Polski. W 1934 zdobył srebrny medal, a w 1935 złoty. W reprezentacji Polski rozegrał 15 spotkań. Uczestniczył w turnieju mistrzostw świata edycji 1935 w szwajcarskim Davos. Był członkiem kadry podczas Zimowych Igrzysk Olimpijskich w Garmisch-Partenkirchen w 1936, jako rezerwowy nie wystąpił w żadnym spotkaniu.
W okresie II Rzeczypospolitej był sportowcem wszechstronnym. Jego ulubioną dyscypliną był hokej na lodzie, którą uprawiał w porze zimowej. Celem utrzymania kondycji fizycznej przez cały rok (w tym masy ciała ok. 72 kg) w pozostałych porach roku uprawiał piłkę nożną w porze letniej, a poza tym lekkoatletykę (np. rzut dyskiem, skok o tyczce), tenis, gry sportowe, pływanie, narciarstwo, piłkę ręczną, koszykówkę.
W czasie II wojny światowej reprezentował barwy Dynama Kijów i Dynama Lwów (1939-1941). Po zakończeniu wojny w ramach repatriacji wyjechał z Kresów Wschodnich, po czym wraz z żoną zatrzymał się u jej znajomych w Tarnowie, zaś później zamierzali udać się dalej na zachód. Z ciekawości pojawiał się na stadionie miejscowej Tarnovii, gdzie został zachęcony przez profesora gimnazjalnego Zdzisława Nowaka do pokierowania reaktywacją sportu. Ostatecznie osiadł w tym mieście i został trenerem piłkarzy Tarnovii sukcesywnie podnosząc poziom zawodników i drużyny. W edycji mistrzostw okręgowych edycji 1946 kierowana przez niego zespół uznał wyższość Wisły Kraków. W kolejnym sezonie 1946/1947 wraz z drużyną wygrał Okręg Kraków, następnie zwyciężył w II etapie, po czym w grupie finałowej zajął trzecie miejsce, uzyskując z drużyną historyczny awans do I ligi. Po sezonie otrzymał propozycję objęcia której sekcji piłkarskiej, nie przyjął, przestając być szkoleniowcem drużyny.
W pierwszych latach powojennych godził pracę przy piłce nożnej z uprawianiem hokeja na lodzie. Był zawodnikiem Cracovii, z którą zdobył mistrzowsko Polski w sezonie 1945/1946. W kolejnym sezonie 1946/1947 był anonsowany jako obrońca w składzie Cracovii, która obroniła tytuł mistrzowski.
Pod koniec lat 40. trenował piłkarskie drużyny klubów: Okocimski Brzesko, w 1948 Pogoń Prudnik, Grybovia Grybów, Metal Tarnów. W listopadzie 1947 odbył kurs unifikacyjny dla trenerów. W 1950 ponownie trenował Tarnovię, w 1951 Ogniwo Rzeszów, a od 1952 do 1954 ponownie Metal Tarnów. W 1952 ukończył kurs trenera II klasy państwowej. W 1955 znów prowadził Tarnovię. W latach 1956-1957 był trenerem Pafawagu Wrocław, a od 1 września 1957 do 1958 JKS Jarosław. Od 1958 do 1960 po raz kolejny trenował Okocimskiego Brzesko. W 1960 uzyskał stopień trenera II klasy. Od 1960 do 1962 po raz kolejny szkolił Metal Tarnów. W sezonie 1964/1965 był trenerem II-ligowej Lechii Gdańsk. Od końca 1964 do 1966 był szkoleniowcem także II ligowej Stali Mielec (w II lidze edycji 1964/1965 i 1965/1966, w marcu 1966 przesunięty w klubie do pracy z młodzieżą). W sezonach 1966/1967 i 1967/1968 był trenerem Stali Sanok. W sezonie 1968/1969 prowadził Olimpię Poznań, w 1969 Karpaty Krosno. Od 1970 do 1977 po raz czwarty szkolił drużynę Tarnovii. Od 1977 pracował w klubie GKS Błękitni Tarnów, trenując zespół trampkarzy. Później został w klubie koordynatorem sekcji piłki nożnej, sprawując stanowisko do drugiej połowy lat 80., zaś od lipca 1986 był trenerem drużyny seniorów w klasie międzywojewódzkiej. W trakcie kariery trenował także Stal Kraśnik, Unię Racibórz. Był również prowadzącym zespół wojskowych przygotowując do mistrzostw LWP w piłce nożnej
Został odznaczony Krzyżem Kawalerskim Orderu Odrodzenia Polski i Medalem Polskiego Komitetu Olimpijskiego. Zajął "ex aequo" 5-6 miejsce w plebiscycie tygodnika „Tarnowskie Azoty” na najpopularniejszego trenera w Tarnowie w 1985.
Zmarł 17 kwietnia 1988 w Tarnowie. Został pochowany na cmentarzu komunalnym w Tarnowie-Krzyżu.

</doc>
<doc id="4665335" url="https://pl.wikipedia.org/wiki?curid=4665335" title="Trętwian">
Trętwian

Trętwian, tetragonia ("Tetragonia" L.) – rodzaj roślin z rodziny pryszczyrnicowatych ("Aizoaceae"). Obejmuje 57 gatunków. Najwięcej gatunków występuje w południowej Afryce (ok. 40), gdzie rosną głównie na suchych siedliskach. Poza tym zasięg rodzaju obejmuje inne kontynenty i wyspy półkuli południowej oraz wschodnią Azję w strefie tropikalnej i umiarkowanej ciepłej. Liczne gatunki związane są terenami piaszczystymi na brzegach mórz, ale są też i takie, które rosną na terenach skalistych. Niektóre gatunki, np. "T. decumbens" w południowej Afryce, odgrywają znaczącą rolę w tworzeniu wydm i stabilizacji wybrzeża wydmowego.
Duże znaczenie użytkowe ma trętwian czterorożny "T. tetragonioides" (zwany popularnie szpinakiem nowozelandzkim) używany jako warzywo liściowe o podobnych walorach odżywczych i smakowych jak szpinak warzywny. Rozpowszechniony jest w uprawie w krajach o klimacie ciepłym i tropikalnym, gdzie szpinak nie rośnie. W podobny sposób lokalnie spożywane bywają inne gatunki, np. "T. decumbens". Roślina ta wykorzystywana jest także jako lecznicza.
Nazwa naukowa rodzaju pochodzi od słów greckich – "tetra" znaczącego „cztery” i "gonía" znaczącego „kąt”. Ustalona została z powodu kształtu owoców.
Systematyka.
Rodzaj z rodziny pryszczyrnicowatych ("Aizoaceae"), w obrębie której zaliczany jest wraz z czterema innymi do podrodziny "Aizooideae" . W niektórych dawniejszych systemach podrodzina ta była podnoszona do rangi rodziny trętwianowatych "Tetragoniaceae".

</doc>
<doc id="4665336" url="https://pl.wikipedia.org/wiki?curid=4665336" title="Tetragonia">
Tetragonia



</doc>
<doc id="4665337" url="https://pl.wikipedia.org/wiki?curid=4665337" title="Akwarium Publiczne w Minato">
Akwarium Publiczne w Minato



</doc>
<doc id="4665340" url="https://pl.wikipedia.org/wiki?curid=4665340" title="Akwarium Publiczne w Porcie Nagoya">
Akwarium Publiczne w Porcie Nagoya



</doc>
<doc id="4665342" url="https://pl.wikipedia.org/wiki?curid=4665342" title="Lekkoatletyka na Światowych Wojskowych Igrzyskach Sportowych 2019 – pchnięcie kulą kobiet">
Lekkoatletyka na Światowych Wojskowych Igrzyskach Sportowych 2019 – pchnięcie kulą kobiet

Pchnięcie kulą kobiet – jedna z konkurencji technicznych rozegranych w dniu 23 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4665344" url="https://pl.wikipedia.org/wiki?curid=4665344" title="Ołeksandra Wasejko">
Ołeksandra Wasejko

Ołeksandra Wasejko z domu Łukaszko, ukr. Олександра Васейко (ur. 1946) – ukraińska rolniczka, za opiekę nad miejscami pochówku Polaków odznaczona Medalem Virtus et Fraternitas.
Ojciec Ołeksandry Wasejko, Kałennyk Łukaszko, żył przed wojną na Wołyniu w dobrych relacjach z Polakami z sąsiednich wsi. Podczas rzezi wołyńskiej Łukaszko unikał kontaktów z Ukraińcami. Pomagał trójce Polaków, którzy ukrywali się w pobliskim lesie. Kiedy odkrył, że zostali zamordowani, pochował ich. Kiedy Ołeksandra miała 6 lat, ojciec wskazał jej oznaczone przez siebie mogiły. Przez kilkadziesiąt lat opiekowała się miejscami spoczynku. Pomagała polskim archeologom w odnalezieniu grobów Polaków pomordowanych w Woli Ostrowieckiej i Ostrówkach.
Za wieloletnie sprawowanie pieczy nad miejscami pochówku Polaków, Wasejko znalazła się w pierwszej grupie odznaczonych Medalem Virtus et Fraternitas. Wyróżnienie odebrała w Teatrze Polskim w Warszawie z rąk prezydenta Andrzeja Dudy. W uroczystości wzięli m.in. udział wicemarszałek Sejmu Małgorzata Gosiewska oraz minister kultury Piotr Gliński.
Z zawodu była rolniczką. Mieszka we wsi Sokół.

</doc>
<doc id="4665345" url="https://pl.wikipedia.org/wiki?curid=4665345" title="Adolph Deutsch">
Adolph Deutsch

Adolph Deutsch (ur. 20 października 1897 w Londynie, zm. 1 stycznia 1980 w Palm Desert) – amerykański kompozytor muzyki filmowej.
Życiorys.
Urodził się w Londynie. Jako samorodny talent muzyczny, w wieku ośmiu lat trenował grę na fortepianie w Królewskiej Akademii Muzycznej. 
W 1910 wyjechał na stałe do USA, a w 1920 uzyskał amerykańskie obywatelstwo. Początkowo pracował w Ameryce jako taper. Później prowadził swoją własną orkiestrę i odnosił sukcesy na nowojorskim Broadwayu w latach 20. i 30. Pod koniec lat 30. przeniósł się do Hollywood, gdzie założył Stowarzyszenie Kompozytorów Muzyki Filmowej, któremu szefował w latach 1943-1953.
Był trzykrotnym laureatem Oscara za najlepszą muzykę do filmów: "Rekord Annie" (1950) George'a Sidneya, "Siedem narzeczonych dla siedmiu braci" (1954) Stanleya Donena i "Oklahoma!" (1955) Freda Zinnemanna. Był nominowany do tej nagrody również za oprawę muzyczną do filmów "Statek komediantów" (1951) George'a Sidneya i "Wszyscy na scenę" (1953) Vincente Minnellego.

</doc>
<doc id="4665350" url="https://pl.wikipedia.org/wiki?curid=4665350" title="Poznań (taniec)">
Poznań (taniec)

Poznań (ang. the Poznań) – taniec kibiców, polegający na odwróceniu się tyłem do boiska, złapaniu za ramiona i podskakiwaniu kibiców znajdujących się na trybunach stadionu piłkarskiego.
W 2019 pojęcie "the Poznań" trafiło do słownika Cambridge Dictionary, gdzie zostało zdefiniowane, jako "radość piłkarskich kibiców, kiedy ich drużyna strzeli bramkę. Polega na tym, że wszyscy stają plecami do boiska, łapią się za ramiona i skaczą razem do góry".
Geneza nazwy wywodzi się od zachowania kibiców Lecha Poznań podczas meczu z Manchesterem City w 2010 roku. Angielscy kibice podłapali ten styl dopingowania i zaczęli stosować na stadionach, nawołując się okrzykiem "Let’s all do the Poznań".

</doc>
<doc id="4665358" url="https://pl.wikipedia.org/wiki?curid=4665358" title="Wszechzwiązkowy Instytut Badawczy Fizyki Eksperymentalnej">
Wszechzwiązkowy Instytut Badawczy Fizyki Eksperymentalnej



</doc>
<doc id="4665364" url="https://pl.wikipedia.org/wiki?curid=4665364" title="Adam Ryszard Minchejmer">
Adam Ryszard Minchejmer

Adam Ryszard Minchejmer (ur. 7 stycznia 1907 w Tbilisi, zm. 28 grudnia 1959 w Warszawie) – polski inżynier mechanik, profesor Politechniki Warszawskiej. 
Życiorys.
Syn inżyniera robót kolejowych Ryszarda Minchejmera i Eweliny z Ejsmondów, wnuk Adama Münchheimera. Początkowo uczył się w Karsie i Izmirze, po wyjeździe rodziny w 1919 do Warszawy kontynuował naukę w Gimnazjum im. Jana Zamoyskiego. W 1926 rozpoczął studia na Wydziale Mechanicznym Politechniki Warszawskiej, jako specjalizację wybrał mechanikę samochodową. W 1932 uzyskał tytuł magistra i został zatrudniony przy przejmowaniu dokumentacji licencji Fiata 508, od 1934 do wybuchu wojny II wojny światowej pracował w Fabryce Samochodów Państwowych Zakładów Inżynierii przy uruchamianiu produkcji samochodów tej marki. Początkowo był konstruktorem, a następnie szefem biura technologicznego. Podczas II wojny światowej pracował w zakładzie mechanicznym, który w konspiracji produkował broń dla Armii Krajowej. Po powstaniu warszawskim znalazł się w niewoli, do kraju powrócił w 1947. Objął kierownictwo Zakładu Budowy Samochodów w Szkole Inżynierskiej im. Wawelberga i Rotwanda, równolegle kierował Zakładem Samochodowym w Instytucie Motoryzacji, a następnie był doradcą naukowym w Biurze Konstrukcyjnym Przemysłu Motoryzacyjnego. Z inż. Wiktorem Sudrą opiniował projekt firmy Fiat dotyczący budowy Fabryki Samochodów Osobowych na Żeraniu. W 1951 po połączeniu szkół został kierownikiem Zakładu Budowy Samochodów w Katedrze Budowy Samochodów Wydziału Mechanicznego Technologiczno-Konstrukcyjnego, od 1953 była to Katedra Samochodów Wydziału Samochodów i Ciągników. Od 1951 do 1954 był prodziekanem obu wydziałów, równocześnie prowadził wykłady z zakresu budowy samochodów w Wieczorowej Szkole Inżynierskiej. 20 grudnia 1954 został nominowany na profesora nadzwyczajnego. Pochowano go na cmentarzu Powązkowskim (kwatera 24-1-30).

</doc>
<doc id="4665366" url="https://pl.wikipedia.org/wiki?curid=4665366" title="Sprawa zabójstwa">
Sprawa zabójstwa

Sprawa zabójstwa (ros. "Отель „У погибшего Альпиниста“", Otiel „U pogibszego Alpinista“) – powieść z pogranicza science fiction i kryminału z 1970, napisana wspólnie przez Arkadija i Borisa Strugackich. W Polsce wydana przez wydawnictwo Iskry w 1973, sygnowana jednocześnie oznaczeniami dwóch serii wydawniczych: Fantastyka-Przygoda i Klub Srebrnego Klucza. W 2005 wydawnictwo Amber wznowiło książkę, tym razem pod oryginalnym tytułem, "Hotel pod poległym alpinistą".
Treść.
Akcja powieści rozgrywa się w hotelu odciętym od świata przez lawinę. Przebywający tam na urlopie inspektor policji jest zmuszony przeprowadzić śledztwo w sprawie, jak się wydaje, zabójstwa. 
Adaptacje.
Powieść w 1979 zekranizował estoński reżyser Grigori Kromanov pod tytułem "„Hukkunud Alpinisti” hotell". Scenariusz napisali bracia Strugaccy.
W 1993 Michał Kwieciński wyreżyserował spektakl teatru tv na podstawie powieści. 
W 2007 roku powieść została zaadaptowana przez rosyjską firmę programistyczną Akella na grę przygodową "Dead Mountaineer Hotel".

</doc>
<doc id="4665368" url="https://pl.wikipedia.org/wiki?curid=4665368" title="Hołynka (rejon mostowski)">
Hołynka (rejon mostowski)

Hołynka (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty.
Należała do ekonomii grodzieńskiej i notowana była pod nazwą Bułaty. W dwudziestoleciu międzywojennym leżała w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 212 osób, 34 było wyznania rzymskokatolickiego a 178 prawosławnego. Jednocześnie 46 mieszkańców zadeklarowało polską przynależność narodową, 160 białoruską a 6 inną. Były tu 35 budynki mieszkalne.
Miejscowość należała do parafii prawosławnej w Jatwiesku i rzymskokatolickiej w Mostach. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4665369" url="https://pl.wikipedia.org/wiki?curid=4665369" title="Bronisław Braun">
Bronisław Braun

Bronisław Salomon Braun (ur. 28 września 1898 w Rzeszowie, zm. 1969) – polski lekarz hematolog.
Życiorys.
Ukończył studia medyczne na Uniwersytecie Jagiellońskim, gdzie w 1926 uzyskał dyplom lekarza wszech nauk lekarskich. Od 1926 praktykował w Klinice Chorób Wewnętrznych Uniwersytetu Jagiellońskiego, od 1927 do 1937 był asystentem w tej klinice. W 1932 otrzymał państwowe stypendium naukowe i wyjechał do Zurychu, gdzie pracował jako hematolog w Klinice Chorób Wewnętrznych, a następnie w Instytucie Badań nad Rakiem w Berlinie. Od 1941 do 1948 był starszym ordynatorem szpitala wojennego, później wojskowego. Od 1948 w Wielkiej Brytanii, członek Polskiego Towarzystwa Naukowego na Obczyźnie.
Dorobek naukowy Bronisława Samuela Brauna stanowi 18 prac naukowych wydanych drukiem.

</doc>
<doc id="4665370" url="https://pl.wikipedia.org/wiki?curid=4665370" title="Tomasz Graff">
Tomasz Graff

Tomasz Zbigniew Graff (ur. w 1977 w Wadowicach) – polski historyk, mediewista, badacz dziejów i kultury czasów nowożytnych. Doktor habilitowany, Kierownik Katedry Historii Nowożytnej w Instytucie Historii, profesor Uniwersytetu Papieskiego Jana Pawła II w Krakowie.
Członek Komisji Środkowoeuropejskiej Polskiej Akademii Umiejętności, Komisji PAU do Oceny Podręczników Szkolnych Polskiej Akademii Umiejętności, Zespołu Historii Czech i Stosunków Polsko‑Czeskich Polskiej Akademii Nauk, Komisji Historycznej Polskiej Akademii Nauk oddz. w Krakowie, Polskiego Towarzystwa Historycznego oraz Towarzystwa Miłośników Historii i Zabytków Krakowa. 
W 2001 roku obronił z wyróżnieniem magisterium, a w 2006 roku pracę doktorską na Wydziale Historycznym Uniwersytetu Jagiellońskiego zajmując się postawą polskiego episkopatu wobec ruchu soborowego w XV wieku. Jest autorem 6 książek (w tym dwóch współautorskich), redaktorem lub współredaktorem kilkunastu monografii. Napisał ponad 150 publikacji naukowych oraz popularnonaukowych. Zajmuje się kulturą religijną i intelektualną polskich elit kościelnych i uniwersyteckich, kontaktami polsko-czeskimi w późnym średniowieczu oraz kulturą i życiem codziennym doby staropolskiej. Współautor komentarza do "Annales" (Roczników) Jana Długosza; znawca historii rodzinnego miasta. Autor obszernej monografii barokowego teologa Marcina Wadowity (zm. 1641), która stała się podstawą jego habilitacji (2019). Szczególne miejsce w jego badaniach zajmuje postać kardynała Zbigniewa Oleśnickiego oraz św. króla Jadwigi.
Wspólnie z synem Karolem napisał syntezę średniowiecznych dziejów Polski. Jest członkiem Redakcji czasopisma „Folia Historica Cracoviensia”, Kolegium Redakcyjnego czeskiego czasopisma "Husitský Tábor" oraz członkiem Kolegium Redakcyjnego czasopisma "Wadoviana. Przegląd historyczno-kulturalny". Otrzymał m.in. stypendium MEN i stypendium Stanisława Estreichera. W l. 2012-2016 piastował stanowisko z-cy dyrektora ds. studenckich Instytutu Historii Sztuki i Kultury UPJPII. W latach 2016-2019 pełnił funkcję prodziekana ds. studenckich Wydziału Historii i Dziedzictwa Kulturowego UPJPII, następnie w latach 2019-2022 był kierownikiem kierunku historia w Instytucie Historii..Odznaczony Medalem Brązowym za Długoletnią Służbę nadawanym przez Prezydenta RP (2019).
W 2021 odznaczony Srebrnym Krzyżem Zasługi.

</doc>
<doc id="4665373" url="https://pl.wikipedia.org/wiki?curid=4665373" title="Daszkowce (Białoruś)">
Daszkowce (Białoruś)

Daszkowce (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, nad Niemnem.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 wieś leżała w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 301 osób, 162 było wyznania rzymskokatolickiego a 139 prawosławnego. Jednocześnie wszyscy mieszkańcy zadeklarowali polską przynależność narodową. Były tu 52 budynki mieszkalne.
Miejscowość należała do parafii prawosławnej w Jatwiesku i rzymskokatolickiej w Mostach. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach 2.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4665374" url="https://pl.wikipedia.org/wiki?curid=4665374" title="Deńkowce">
Deńkowce

Deńkowce, Dzieńkowce (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, przy drodze republikańskiej i linii kolejowej Mosty – Wołkowysk.
Historia.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Wołpa.
Według Powszechnego Spisu Ludności z 1921 roku zamieszkiwały tu 263 osoby, 6 było wyznania rzymskokatolickiego, 201 prawosławnego, a 1 innego chrześcijańskiego. Jednocześnie 249 mieszkańców zadeklarowało polską przynależność narodową, 10 białoruską, 3 rosyjską i 1 litewską. Było tu 51 budynków mieszkalnych.
Miejscowość należała do parafii prawosławnej i rzymskokatolickiej w Wołpie. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Wołpie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.

</doc>
<doc id="4665375" url="https://pl.wikipedia.org/wiki?curid=4665375" title="Lista gier komputerowych wydanych przez Blizzard Entertainment">
Lista gier komputerowych wydanych przez Blizzard Entertainment

Blizzard Entertainment to amerykański producent i wydawca gier komputerowych z siedzibą w Irvine w Kalifornii. Firma została założona w lutym 1991 roku pod nazwą Silicon &amp; Synapse przez Michaela Morhaime, Franka Pearce’a i Allena Adhama. Firma początkowo koncentrowała się na portowaniu innych gier na komputery i inne platformy, m.in. "RPM Racing" (1991), remake "Racing Destruction Set" (1985). Jednak w 1992 roku firma zaczęła produkować własne oryginalne gry na konsole domowe, w tym "The Lost Vikings" (1992) i "Rock n 'Roll Racing" (1993), a wraz z grą "" (1994) przeszła na produkowanie gier na komputery osobiste. W 1994 roku firma została przemianowana na Blizzard Entertainment. Następnie w 1996 roku firma Condor, tworząca "Diablo" (1996), została połączona z Blizzardem i przemianowana na Blizzard North, które pozostało oddzielnym studiem deweloperskim, dopóki nie zostało zamknięte w 2005 roku.
W 1994 roku Blizzard został przejęty przez dystrybutora Davidson &amp; Associates, a łańcuch przejęć w ciągu następnych czterech lat doprowadził firmę do bycia częścią Vivendi Games, spółki zależnej od Vivendi; z kolei gdy Vivendi Games połączyło się z Activision w 2008 roku, powstała firma otrzymała nazwę Activision Blizzard. Nazwa została zachowana, gdy w 2013 roku Activision Blizzard stało się niezależną firmą, podczas gdy sam Blizzard był samodzielną spółką zależną przez cały czas. W 2021 roku Blizzard i studio deweloperskie Vicarious Visions zostały połączone, w wyniku czego pracownicy VV są zaangażowani w produkcję gier Blizzarda; rok później zakończono fuzję obu studiów deweloperskich, a nazwę Vicarious Visions zmieniono na Blizzard Albany.
Od czasu wydania "Warcrafta", "Diablo" i "StarCrafta" (1998) Blizzard skupił się prawie wyłącznie na seriach "Warcraft", "Diablo" i "StarCraft". Jedynym wyjątkiem był najnowszy tytuł firmy, "Overwatch" (2016). Wszystkie gry Blizzarda wydane od 2004 roku wciąż są rozbudowywane i aktualizowane, zwłaszcza długoterminowa gra MMORPG o nazwie "World of Warcraft" (2004). Z ponad 100 milionami założonych kont w 2014 roku i 9 miliardami dolarów przychodu w 2017 roku, "World of Warcraft" jest jedną z najlepiej sprzedających się gier komputerowych i najlepiej zarabiających gier komputerowyh wszech czasów. Od 1991 do 2020 roku Blizzard Entertainment stworzył 28 gier i 15 dodatków, a także opracował osiem portów między 1992 a 1993 rokiem; 29 gier lub dodatków to produkty, będące częścią serii "Warcraft", "Diablo" czy "StarCraft".
Gry.
Projekty anulowane lub niewydane.
Dwaj współzałożyciele Blizzarda, odpowiednio Allen Adham w 2018 roku i Michael Morhaime w 2019, stwierdzili, że około 50% gier nad którymi pracowała firma, nigdy nie ujrzała światła dziennego, ponieważ zostały anulowane w trakcie produkcji.

</doc>
<doc id="4665384" url="https://pl.wikipedia.org/wiki?curid=4665384" title="Opowieści z Doliny Smoków">
Opowieści z Doliny Smoków

Opowieści z Doliny Smoków – trzeci album studyjny polskiego rapera Bedoesa i producenta muzycznego Lanka. Wydawnictwo ukazało się 29 listopada 2019 roku nakładem wytwórni muzycznej SBM Label.
Według autorów po czterech dniach od premiery album przekroczył próg 30 000 sprzedanych egzemplarzy i tym samym uzyskał status platynowej płyty.
We wrześniu 2020 nagrania uzyskały status trzykrotnie platynowej płyty, a w czerwcu 2022 – diamentowej płyty.
Lista utworów.
Opracowano na podstawie materiału źródłowego.

</doc>
<doc id="4665386" url="https://pl.wikipedia.org/wiki?curid=4665386" title="Philippa Coulthard">
Philippa Coulthard

Philippa Anne Coulthard (ur. 25 listopada 1992 w Dallas) – australijska aktorka, która wystąpiła m.in. w filmie "" i miniserialu "Howards End".
Życiorys.
Philippa Coulthard urodziła się w Dallas, lecz wychowała w Brisbane, gdzie mieszkała z rodzicami, siostrą i bratem. Później mieszkała w Londynie i Los Angeles, a w 2018 roku przeniosła się do Nowego Jorku. 

</doc>
<doc id="4665387" url="https://pl.wikipedia.org/wiki?curid=4665387" title="Vincenzo Guerini">
Vincenzo Guerini



</doc>
<doc id="4665388" url="https://pl.wikipedia.org/wiki?curid=4665388" title="Alexander Wienerberger">
Alexander Wienerberger

Alexander Wienerberger (ur. 8 grudnia 1891 w Wiedniu, zm. 5 stycznia 1955 w Salzburgu) – austriacki inżynier chemik, który przez 19 lat pracował w przedsiębiorstwach chemicznych ZSRR. Znany z tego, że będąc w Charkowie, wykonał serie fotografii, przedstawiających Hołodomor z lat 1932–1933, które są fotograficznym świadectwem i dowodem masowego głodu mieszkańców Ukrainy w tym czasie.
Życiorys.
Alexander Wienerberger urodził się w 1891 roku (inne źródła błędnie podają rok 1898) w stolicy Austro-Węgier, Wiedniu, w mieszanej czesko-żydowskiej rodzinie. Pomimo że jego ojciec był narodowości żydowskiej, sam Aleksander, według córki, uważał się za Austriaka i ateistę.
W latach 1910–1914 studiował na Wydziale Filozoficznym Uniwersytetu Wiedeńskiego.
Podczas pierwszej wojny światowej został zmobilizowany do armii austro-węgierskiej, brał udział w bitwach przeciwko armii rosyjskiej i dostał się do niewoli w 1915 roku.
W 1917 roku pozwolono mu przenieść się do Moskwy, gdzie wraz z przyjaciółmi założył laboratorium chemiczne. Jesienią 1919 roku próbował uciec z sowieckiej Rosji do Austrii przez Estonię za pomocą sfałszowanych dokumentów, ale w Pskowie został aresztowany przez Czeka. Wienerberger został skazany za „szpiegostwo”. Znaczną część lat 20. spędził w więzieniu na Łubiance w Moskwie. Podczas pobytu w rosyjskim więzieniu jego umiejętności inżyniera chemika zostały docenione przez rząd radziecki. Więźniowie zagraniczni pracowali przy produkcji. Wienerberger został inżynierem przy produkcji lakierów i farb, a później pracował w fabrykach produkujących materiały wybuchowe.
W 1927 roku jego małżeństwo z Josefiną Rönimois, pochodzącą z bałtyckich Niemców, rozpadło się. Josefina wraz z córką Annemarie i jej synem Aleksandrem pozostała w Estonii (później Annemarie przeniosła się do Austrii). W 1928 roku, po raz pierwszy po wydostaniu się z niewoli, Wienerberger odwiedził swoich krewnych w Wiedniu i zawarł związek małżeński z Lilly Zimmermann, córką producenta z Schwechat. Po powrocie do Moskwy zniesiono z niego ograniczenia, które pozwoliły jego żonie przenieść się do Związku Radzieckiego. W 1931 roku małżeństwu Wienerbergerów urodziła się córka Margot (władze radzieckie pozwoliły żonie inżyniera wrócić do Wiednia na czas porodu). Na początku lat 30. Wienerbergerowie mieszkali w Moskwie, gdzie Alexander zajmował wysokie stanowisko w fabryce chemicznej. W 1932 roku przeniósł się do Lubuczan (obwód moskiewski), gdzie był dyrektorem technicznym fabryki tworzyw sztucznych, a w 1933 roku do Charkowa, gdzie został powołany na podobne stanowisko.
Dowody fotograficzne głodu w latach 1932–1933.
Mieszkając w Charkowie, ówczesnej stolicy Ukraińskiej SRR, Wienerberger był świadkiem Wielkiego Głodu i fotografował sceny, które widział na ulicach miasta, pomimo groźby aresztowania przez NKWD.
Podczas swojego pobytu w Charkowie Alexander Wienerberger potajemnie wykonał około 100 zdjęć. Jego fotografie przedstawiają głodnych ludzi w sklepach spożywczych, głodujące dzieci, ciała osób zmarłych z głodu, leżące na ulicach Charkowa, masowe groby ofiar głodu. Inżynier robił zdjęcia aparatem Leica, który prawdopodobnie został mu przekazany przez przyjaciół z zagranicy.
Wyjeżdżając do Austrii w 1934 roku, Wienerberger przekazał negatywy pocztą dyplomatyczną za pośrednictwem ambasady austriackiej. Austriaccy dyplomaci nalegali na taką ostrożność, ponieważ istniało duże prawdopodobieństwo przeszukania osobistych rzeczy inżyniera na granicy, a odkrycie fotografii mogłoby nawet zagrozić jego życiu. Po powrocie do Wiednia Wienerberger przekazał zdjęcia kardynałowi Theodorowi Innitzerowi, który wraz z sekretarzem generalnym Międzynarodowego Komitetu Mniejszości Narodowych, Ewaldem Ammende, przedstawił je Lidze Narodów.
W 1934 roku Front Ojczyźniany w Austrii wydał materiały Wienerbergera w formie małej broszury zatytułowanej „Rosja, jaka jest naprawdę” ("Rußland, wie es wirklich ist").
Zdjęcia Wienerbergera po raz pierwszy stały się dostępne publicznie w 1935 roku dzięki publikacji w książce „Czy Rosja musi głodować?” ("Muss Russland hungern?") Ewalda Ammende bez podawania nazwiska autora zdjęć, ze względu na obawy o jego bezpieczeństwo. W 1939 roku Alexander Wienerberger opublikował w Austrii własną książkę wspomnieniową o życiu w Związku Radzieckim, w której dwa rozdziały poświęcone są Hołodomorowi. Zdjęcia zostały również zawarte w jego wspomnieniach opublikowanych w 1942 roku.
W 1944 roku Wienerberger służył jako oficer łącznikowy dla Rosyjskiej Armii Wyzwoleńczej. Po wojnie udało mu się uniknąć pojmania przez wojska radzieckie – trafił do amerykańskiej strefy okupacyjnej w Salzburgu, gdzie zmarł w 1955 roku.

</doc>
<doc id="4665391" url="https://pl.wikipedia.org/wiki?curid=4665391" title="Poprzeczna Grzęda">
Poprzeczna Grzęda

Poprzeczna Grzęda – skała w lewych zboczach Doliny Bolechowickiej we wsi Karniowice w województwie małopolskim, w powiecie krakowskim, w gminie Zabierzów. Jest to teren Wyżyny Olkuskiej w obrębie Wyżyny Krakowsko-Częstochowskiej. Dolina Bolechowicka, wraz ze znajdującymi się w niej skałami znajduje się w obrębie Rezerwatu przyrody Wąwóz Bolechowicki, dopuszczalne jest jednak uprawianie w niej wspinaczki skalnej.
Zbudowana z wapieni Poprzeczna Grzęda znajduje się około 50 m na północ za Filarem Abazego w Bramie Bolechowickiej. Na zachodnią, południową i wschodnią stronę opada na odkryte, trawiaste dno doliny skalistymi ścianami o wysokości do 7 m. Na zachodniej ścianie są 4 drogi wspinaczkowe o trudności od III do VI.1 w skali trudności Kurtyki. Tylko na jednej z nich są 3 ringi. Droga "Poprzeczna grzęda" biegnie ścianą Poprzecznej Grzędy, a następnie jej grzbietem i grzbietem wyżej położonej Turni z Grotami.

</doc>
<doc id="4665394" url="https://pl.wikipedia.org/wiki?curid=4665394" title="Język południowolapoński">
Język południowolapoński



</doc>
<doc id="4665397" url="https://pl.wikipedia.org/wiki?curid=4665397" title="Paulina Wiecińska">
Paulina Wiecińska

Paulina Wiecińska (z domu Bednarek) – polska inżynier chemik, doktor habilitowana nauk technicznych, profesor uczelni Politechniki Warszawskiej, zatrudniona w Katedrze Technologii Chemicznej Wydziału Chemicznego PW.
Życiorys.
W 2006 ukończyła studia w zakresie technologii chemicznej na Politechnice Warszawskiej. W dniu 29 czerwca 2010 uzyskała na Wydziale Chemicznym PW stopień doktora nauk technicznych w dyscyplinie technologia chemiczna na podstawie dysertacji "Badania nad zastosowaniem wybranych pochodnych sacharydów w procesie formowania proszków ceramicznych metodą odlewania żelowego." W dniu 20 listopada 2018 otrzymała na tym samym wydziale stopień doktora habilitowanego na podst. dorobku naukowego, w tym pracy pt. "Dodatki organiczne w otrzymywaniu zaawansowanych materiałów ceramicznych metodami opartymi na układach koloidalnych". 
Od 2010 roku jest pracownikiem badawczo-dydaktycznym w Katedrze Technologii Chemicznej Wydziału Chemicznego PW początkowo na stanowisku adiunkta, a od roku 2019 na stanowisku profesora uczelni. Prowadzi badania naukowe dotyczące otrzymywania i charakteryzacji materiałów ceramicznych.

</doc>
<doc id="4665398" url="https://pl.wikipedia.org/wiki?curid=4665398" title="Anatolij Sołomin">
Anatolij Sołomin

Anatolij Wasylowycz Sołomin (ukr. Анатолій Васильович Соломін, ros. Анатолий Васильевич Соломин, ur. 2 lipca 1952 we wsi Komarowka w obwodzie penzeńskim) – ukraiński lekkoatleta, chodziarz, medalista mistrzostw Europy w 1978, dwukrotny rekordzista świata. W czasie swojej kariery reprezentował Związek Radziecki. 
Nie ukończył chodu na 20 kilometrów w pucharze świata w chodzie w 1973 w Lugano, a w pucharze świata w chodzie w 1977 w Milton Keynes zajął w tej konkurencji 8. miejsce.
19 lipca 1978 w Wilnie ustanowił nieoficjalny rekord świata w chodzie na 20 kilometrów czasem 1:23:30 (w tym czasie IAAF nie uznawała oficjalnych rekordów świata w chodzie na ulicach). 
Zdobył brązowy medal w tej konkurencji na mistrzostwach Europy w 1978 w Pradze, przegrywając tylko z Rolandem Wieserem z Niemieckiej Republiki Demokratycznej (który poprawił jego rekord świata) oraz swym kolegą z reprezentacji Związku Radzieckiego Piotrem Poczinczukiem. 
26 kwietnia 1979 w Ałuszcie ustanowił rekord świata w chodzie na 20 000 metrów (na bieżni) czasem 1:22:59,4. Rekord ten przetrwał tylko trzy dni (poprawił go Gérard Lelièvre z Francji).
Sołomin zajął 4. miejsce w chodzie na 20 kilometrów w pucharze świata w chodzie w 1979 w Eschborn. Został zdyskwalifikowany w tej konkurencji na igrzyskach olimpijskich w 1980 w Moskwie. Zajął 7. miejsce na tym dystansie w pucharze świata w chodzie w 1981 w Walencji.
Zwyciężył w chodzie na 5000 metrów na halowych mistrzostwach Europy w 1983 w Budapeszcie, wyprzedzając swego kolegę z reprezentacji ZSRR Jewgienija Jewsiukowa i Erlinga Andersena z Norwegii (była to wówczas konkurencja pokazowa). Zajął 3. miejsce w chodzie na 20 kilometrów w pucharze świata w chodzie w 1983 w Bergen (wyprzedzili go tylko Jozef Pribilinec z Czechosłowacji i Ernesto Canto z Meksyku. Ustanowił wówczas najlepszy wynik w swojej karierze – 1:19:43. 
Ponieważ Związek Radziecki zbojkotował letnie igrzyska olimpijskie w 1984 w Los Angeles, Sołonin wystąpił na alternatywnych zawodach Przyjaźń-84 w Moskwie, gdzie zajął 2. miejsce w chodzie na 20 kilometrów (za swym kolegą z reprezentacji ZSRR Siergiejem Prociszynem, a przez innym zawodnikiem radzieckim Nikołajem Połozowem).
Był mistrzem ZSRR w chodzie na 20 kilometrów w 1977 i 1981, wicemistrzem w 1979 oraz brązowym medalistą w 1980.

</doc>
<doc id="4665401" url="https://pl.wikipedia.org/wiki?curid=4665401" title="Piętrowa Turniczka">
Piętrowa Turniczka

Piętrowa Turniczka – skała w lewych zboczach Doliny Bolechowickiej. Znajduje się we wsi Karniowice w województwie małopolskim, w powiecie krakowskim, w gminie Zabierzów. Jest to teren Wyżyny Olkuskiej w obrębie Wyżyny Krakowsko-Częstochowskiej. Dolina Bolechowicka, wraz ze znajdującymi się w niej skałami znajduje się w obrębie rezerwatu przyrody Wąwóz Bolechowicki, dopuszczalne jest jednak uprawianie w niej wspinaczki skalnej.
Zbudowana z wapieni Piętrowa Turniczka jest najbardziej na południowy wschód wysunięta skałą w Dolinie Bolechowickiej. Znajduje się przed Filarem Abazego w Bramie Bolechowickiej. Ma wysokość 10 m. Poprowadzono na niej 3 drogi wspinaczkowe o trudności od IV do VI.4 w skali trudności Kurtyki. Wspinaczka na własnej asekuracji, nie zamontowano na niej żadnych punktów asekuracyjnych. Kiedyś ktoś na Piętrowej Turniczce się wspinał, obecnie nie jest popularna i brak jej w wykazie dróg internetowego portalu wspinaczkowego.

</doc>
<doc id="4665413" url="https://pl.wikipedia.org/wiki?curid=4665413" title="Poezja uliczna">
Poezja uliczna

Poezja uliczna – forma ekspresji literackiej, element sztuki ulicznej (street art), uprawiany w przestrzeni publicznej, najczęściej w postaci improwizacji literackich, pisanych odręcznie (czasem – na maszynie do pisania) i wręczanych przechodniom, albo tekstów pozostawianych na murach lub tablicach. Za prekursora literackiej formy bliższej muralom uważany jest , założyciel ruchu .

</doc>
<doc id="4665416" url="https://pl.wikipedia.org/wiki?curid=4665416" title="Swietłana Ulmasowa">
Swietłana Ulmasowa

Swietłana Wiktorowna Ulmasowa, z domu Głuchariewa (ros. Светлана Викторовна Ульмасова, род. Глухарева, ur. 4 lutego 1953 we wsi Nowyje Bałykły w rejonie bakalińskim, zm. 6 kwietnia 2009 w Baszkortostanie) – uzbecka lekkoatletka, biegaczka długodystansowa, dwukrotna mistrzyni Europy, rekordzistka świata. W czasie swojej kariery reprezentowała Związek Radziecki. 
Zdobyła brązowy medal w biegu na 3000 metrów na uniwersjadzie w 1975 w Rzymie.
Zwyciężyła na tym dystansie na mistrzostwach Europy w 1978 w Pradze, wyprzedzając Natalię Mărășescu z Rumunii i Grete Waitz z Norwegii. Zajęła 1. miejsce w tej konkurencji na zawodach pucharu świata w 1979 w Montrealu. Kontuzja uniemożliwiła jej start na igrzyskach olimpijskich w 1980 w Moskwie.
25 lipca 1982 w Kijowie ustanowiła rekord świata w biegu na 3000 metrów czasem 8:26,78. Ponownie zwyciężyła na tym dystansie na mistrzostwach Europy w 1982 w Atenach, wyprzedzając Maricicę Puicę z Rumunii i swoją koleżankę z reprezentacji ZSRR Jelenę Sipatową. Zajęła 4. miejsce w biegu na 3000 metrów na pierwszych mistrzostwach świata w 1983 w Helsinkach. Na igrzyskach dobrej woli w 1986 w Moskwie zdobyła srebrne medale w biegu na 3000 metrów i biegu na 5000 metrów. 
Ulmasowa startowała z powodzeniem w mistrzostwach świata w biegach przełajowych, zajmując indywidualnie 5. miejsce w 1979, 6. miejsce w 1980, 7. miejsce w 1981 i 6. miejsce w 1983 (drużynowo Związek Radziecki zdobył złote medale w 1980 i 1981 oraz srebrne medale w 1979 i 1983).
Była mistrzynią ZSRR w biegu na 3000 metrów w 1978, 1979 i 1981, w biegu na 5000 metrów w 1986 oraz w biegu przełajowym w 1975, 1979, 1980, 1982 i 1983, a w hali mistrzynią w 1982 w biegu na 1500 metrów i biegu na 3000 metrów.
Rekordy życiowe Ulmasowej:

</doc>
<doc id="4665420" url="https://pl.wikipedia.org/wiki?curid=4665420" title="Ania z Zielonego Wzgórza (film 2016)">
Ania z Zielonego Wzgórza (film 2016)

Ania z Zielonego Wzgórza – kanadyjski telewizyjny film familijny z 2016 roku, oparty na powieści "Ania z Zielonego Wzgórza" Lucy Maud Montgomery.
Fabuła.
Starzejące się rodzeństwo - Matthew i Marilla Cuthbert postanawiają adoptować chłopca, by pomagał im w pracy na farmie zwanej Zielonym Wzgórzem. Kiedy mężczyzna przyjeżdża po podopiecznego, zastaje zamiast chłopca, rudowłosą dziewczynkę, Anię.

</doc>
<doc id="4665425" url="https://pl.wikipedia.org/wiki?curid=4665425" title="Lekkoatletyka na Światowych Wojskowych Igrzyskach Sportowych 2019 – bieg na 800 m mężczyzn">
Lekkoatletyka na Światowych Wojskowych Igrzyskach Sportowych 2019 – bieg na 800 m mężczyzn

Bieg na 800 metrów mężczyzn – jedna z lekkoatletycznych konkurencji biegowych rozegranych w dniu 23 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie. Polak Michał Rozmys zdobył złoty medal igrzysk wojskowych.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Do zawodów zgłoszono 29 lekkoatletów reprezentujących 24 kraje. Ostatecznie do biegów eliminacyjnych zgłosiło się 30 średniodystansowców, sklasyfikowanych zostało 26. Jedno państwo mogło wystawić 2 zawodników. Polskę reprezentowali Marcin Lewandowski oraz Michał Rozmys, który zwyciężył na tym dystansie.
Rezultaty.
Kwalifikacje.
Awans do finału: zwycięzcy każdego biegu eliminacyjnego (Q) oraz czterech z najlepszymi czasami wśród przegranych (q).

</doc>
<doc id="4665427" url="https://pl.wikipedia.org/wiki?curid=4665427" title="Ściernisko">
Ściernisko

 
Ściernisko – pole (rolnictwo) po skoszeniu rosnących na nim roślin, głównie zbóż, z pozostawionymi dolnymi częściami roślin (ścierni). Ścierń stanowi nadziemną część resztek pożniwnych, które pozostawione w polu są źródłem substancji organicznej w glebie. Zaleca się pozostawianie niskiej ścierni, nawet gdy słoma nie jest wykorzystywana i zostaje rozdrobniona przez kombajn. W przypadku pozostawienia wysokiej ścierni, szczególnie po rzepaku i kukurydzy, zaleca się niszczenie ścierni przez mulczowanie lub wałowanie wałem nożowym.
W tradycyjnym rolnictwie ścierń niszczono przez wykonanie podorywki pługiem podorywkowym, obecnie stosuje się brony talerzowe, ciężkie kultywatory lub agregaty tych narzędzi. Na glebach zagrożonych erozją stosowana bywa uprawa pasowa, w której ściernisko wraz resztkami pożniwnymi pozostawia się a uprawia się jedynie wąskie paski pola w których dokonuje się siewu kolejnej uprawy.
W uprawie ekstensywnej, w Polsce szczególnie w przeszłości, na zachwaszczonym głównie perzem ściernisku prowadzono wypas.
Nazwy pól po zbiorze, w zależności od zebranej rośliny:

</doc>
<doc id="4665434" url="https://pl.wikipedia.org/wiki?curid=4665434" title="Marta Lenartowicz">
Marta Lenartowicz

Marta Maria Lenartowicz (ur. 29 listopada 1977 w Mielcu) – doktor nauk humanistycznych w zakresie nauk o zarządzaniu, wykładowca na Wolnym Uniwersytecie w Brukseli (VUB). Zajmuje się kognitywistyką, filozofią umysłu, filozofią społeczną i socjocybernetyką.
Życiorys.
Studiowała na Uniwersytecie Jagiellońskim, najpierw filologię (mgr), a następnie zarządzanie humanistyczne (dr). W pracy magisterskiej pod kierunkiem prof. Jolanta Antas zajęła się filozoficznym rozumieniem języka, a w szczególności pragmatycznojęzykowym ujęciem koncepcji gry językowej Ludwiga Wittgensteina. W pracy doktorskiej, której promotorką była prof. Grażyna Prawelska-Skrzypek, dokonała reinterpretacji teorii systemów społecznych Niklasa Luhmanna przedstawiając komunikacyjne ujęcie procesów które wytwarzają, utrwalają i konserwują systemy społeczne (na przykładzie uniwersytetów).
W czasie studiów magisterskich pełniła funkcję redaktor naczelnej studenckiego miesięcznika WUJ, zaś w czasie pracy nad doktoratem opracowała koncepcję i założyła pozawydziałową Wszechnicę Uniwersytetu Jagiellońskiego. Kierując Wszechnicą UJ uruchomiła m.in. polską wersję szkoły coachingu opartej na metodzie Miltona Ericksona, zainicjowała program wspierania młodych talentów pn. „Poławiacze Pereł” (koordynowany przez Izabelę Podpłomyk-Antoszek i inspirowany przez Andrzeja Rysia) oraz program edukacyjnego patronażu instytucjonalnego pn. „Szkoły Jagiellońskie”. Jednocześnie odbyła kurs terapii systemowej i wraz z Witoldem Reichhartem założyła szkołę metod konsultingu organizacyjnego „Advisio”, w której niektóre metody terapii rodzin (np. metoda pytań cyrkularnych) zostały przekształcone na narzędzia interwencji systemowej w dużych organizacjach.
W 2014 roku przeprowadziła się do Belgii, gdzie dwa lata spędziła w Brugii a od 2017 roku mieszka w Leuven. W latach 2016–2018 odbyła staż podoktorski pod kierunkiem w grupie badawczej „Evolution, Complexity and Cogntion” na Wolnym Uniwersytecie w Brukseli (VUB) oraz pełniła funkcję dyrektora zarządzającego „Global Brain Institute”.
W 2018 roku opracowała i zainicjowała autorski program edukacyjno-badawczy „School of Thinking”, którym od 2019 kieruje na Wolnym Uniwersytecie w Brukseli (VUB).

</doc>
<doc id="4665436" url="https://pl.wikipedia.org/wiki?curid=4665436" title="Trachyboa">
Trachyboa

Trachyboa – rodzaj węża z rodziny boaszkowatych (Tropidophiidae).
Zasięg występowania.
Rodzaj obejmuje gatunki występujące w Ameryce Środkowej (Panama) i Południowej (Kolumbia i Ekwador). 
Systematyka.
Etymologia.
"Trachyboa": "trakhus" „chropowaty, szorstki”; rodzaj "Boa" .
Podział systematyczny.
Do rodzaju należą następujące gatunki:

</doc>
<doc id="4665494" url="https://pl.wikipedia.org/wiki?curid=4665494" title="Karol Wojewoda">
Karol Wojewoda

Karol Wojewoda (ur. 14 stycznia 1877 w Jagielnicy, zm. 12 lutego 1961 w Tarnowskich Górach) – polski rolnik, samorządowiec, działacz społeczny, polityk. Burmistrz Jagielnicy (1907–1919), naczelnik gminy Wygnanka, poseł na Sejm I kadencji (1922–1927) oraz II kadencji (1928-1930) (w okręgu wyborczym nr 54 Tarnopol–Trembowla–Skałat–Zbaraż–Podhajce–Czortków–Buczacz–Husiatyn–Borszczów–Zaleszczyki).

</doc>
<doc id="4665511" url="https://pl.wikipedia.org/wiki?curid=4665511" title="Tropidophis">
Tropidophis

Tropidophis – rodzaj węża z rodziny boaszkowatych (Tropidophiidae).
Zasięg występowania.
Rodzaj obejmuje gatunki występujące na Karaibach (Bahamy, Kuba, Kajmany, Jamajka, Haiti, Dominika oraz Turks i Caicos) i w Ameryce Południowej (Brazylia, Ekwador i Peru). 
Systematyka.
Podział systematyczny.
Do rodzaju należą następujące gatunki:

</doc>
<doc id="4665513" url="https://pl.wikipedia.org/wiki?curid=4665513" title="Protesty w Iraku (2019–2020)">
Protesty w Iraku (2019–2020)

Protesty w Iraku – seria antyrządowych protestów w szyickiej, południowej części Iraku oraz w Bagdadzie trwających od października 2019 roku, których początkową przyczyną był sprzeciw wobec bezrobocia i korupcji, a z czasem także ingerencja Iranu w politykę Iraku.
Geneza.
Od czasu obalenia w 2003 roku dyktatury Saddama Husajna przez wojska amerykańskie, wpływy w kraju uzyskali szyiccy politycy o silnych powiązaniach z Iranem. Dla części z nich dobre stosunki z tym krajem i realizowanie interesów irańskiej polityki zagranicznej bywało w opinii części społeczeństwa ważniejsze niż potrzeby Irakijczyków. Obiektem krytyki był także oparty na wyznaniach system podziału władzy. Pomimo czerpania przez Irak dochodów z handlu ropą, znaczna część społeczeństwa żyje w biedzie, borykając się z brakami czystej wody, elektryczności, niedostatkami systemu opieki zdrowotnej i edukacji.
Przebieg zamieszek.
Protesty wybuchły 1 października 2019 roku w Bagdadzie, rozprzestrzeniając się na miasta na południu kraju, zamieszkane głównie przez szyitów. Początkowo demonstranci domagali się walki z bezrobociem (sięgającym 25% wśród młodych ludzi) i korupcją. Protesty od początku były brutalnie tłumione, z użyciem ostrej amunicji, w efekcie czego między 1 i 8 października zginęło 157 demonstrantów. Już w tym okresie demonstranci podpalili 59 budynków publicznych.
Po około miesiącu, do dotychczasowych haseł, protestujący dołączyli także sprzeciw wobec ingerencji Iranu w iracką politykę wewnętrzną. Z czasem protesty eskalowały, zaczęły się zamieszki i starcia z policją i wojskiem, w efekcie służby bezpieczeństwa regularnie pacyfikowały tłum, strzelając ostrą amunicją, rozpędzając demonstrantów gazem łzawiącym i bombami dymnymi. Oprócz tego dochodziło także do strajków, blokad dróg, portów i instalacji naftowych oraz akcji nieposłuszeństwa obywatelskiego. Największy sprzeciw demonstrujących budziły ataki na pokojowych protestujących. Protestujący krytykują wszystkie działające w Iraku partie polityczne, którym zarzucają klientelizm, skupianie się wyłącznie na promowaniu interesów określonej grupy etnicznej, religijnej lub plemiennej, związki ze zbrojnymi bojówkami. Nieco inaczej traktowana jest jedynie Iracka Partia Komunistyczna, która zawsze działała niezależnie od podziałów etnicznych i której deputowani demonstracyjnie wycofali się z prac parlamentu w proteście przeciwko pacyfikacji protestów.
Bilans ofiar śmiertelnych, sięgający 270 osób, przestał być zaś przez władze aktualizowany na przełomie października i listopada. Według szacunków biura ONZ w Iraku do końca listopada w zajściach zginęło ponad 320 osób, a kilkanaście tysięcy zostało rannych, zaś według źródeł medycznych i policyjnych liczbę ofiar szacowano na co najmniej 408.
Nocą z 27 na 28 listopada demonstranci wdarli się do irańskiego konsulatu w An-Nadżafie, zdarli flagę tego kraju i zawiesili iracką, po czym podpalili budynek. Iran potępił atak i nasilił presję na Irak, by ten doprowadził do stabilizacji sytuacji. Zniszczenie konsulatu w Nadżafie było też prestiżowym ciosem dla rządu irańskiego, gdyż miasto to jest ważnym ośrodkiem religijnym szyitów i w związku z tym jest miejscem dużych inwestycji irańskich. Sprzeciw wobec ingerencji Iranu w sprawy Iraku stał się jednym z najistotniejszych aspektów protestów. 
1 grudnia 2019 roku Rada Reprezentantów Iraku przyjęła dymisję premiera Adila Abd al-Mahdiego, który zrezygnował pod presją ajatollaha Alego as-Sistaniego, gdy składane od ok. miesiąca zapowiedzi wprowadzenia reform ustrojowych nie uspokoiły sytuacji. Pomimo ustąpienia rządu, demonstracje nie zakończyły się, a ich antyirański charakter nie uległ zanikowi. Mimo to jako jeden z kandydatów na nowego premiera wymieniany był przywódca współtworzonych przez Iran paramilitarnych Sił Mobilizacji Ludowej, Hadi al-Amiri, który jest liderem drugiego co do liczby mandatów bloku w irackim parlamencie.

</doc>
<doc id="4665517" url="https://pl.wikipedia.org/wiki?curid=4665517" title="Tropidophis melanurus">
Tropidophis melanurus



</doc>
<doc id="4665518" url="https://pl.wikipedia.org/wiki?curid=4665518" title="Mundżak laotański">
Mundżak laotański

Mundżak laotański, ("Muntiacus rooseveltorum") – gatunek mało znanego leśnego ssaka parzystokopytnego z podrodziny jelenii (Cervinae) w rodzinie jeleniowatych (Cervidae).
Gatunek odkryto w Laosie podczas wyprawy, którą sfinansował prezydent USA Franklin D. Roosevelt. Później zwierzę nie było notowane, dopiero w 2012 r. na granicy Laosu i Wietnamu odnaleziono szczątki przedstawiciela tego gatunku, a 6 października 2019 r. na terenie Parku Narodowego Bach Ma udało się sfotografować samicę z młodym.

</doc>
<doc id="4665520" url="https://pl.wikipedia.org/wiki?curid=4665520" title="Alexa Gray">
Alexa Gray

Alexa Lea Gray (ur. 7 sierpnia 1994 w Lethbridge) – kanadyjska siatkarka, reprezentantka kraju, grająca na pozycji przyjmującej. 
Sukcesy klubowe.
Mistrzostwa NCAA:
Superpuchar Włoch: 
Klubowe Mistrzostwa Świata:
Puchar Włoch: 
Sukcesy reprezentacyjne.
Puchar Panamerykański:
Mistrzostwa Ameryki Północnej, Środkowej i Karaibów:

</doc>
<doc id="4665522" url="https://pl.wikipedia.org/wiki?curid=4665522" title="Xenophidiidae">
Xenophidiidae

Xenophidiidae – monotypowa rodzina węża z infrarzędu Alethinophidia w rzędzie łuskonośnych (Squamata).
Zasięg występowania.
Rodzina obejmuje gatunki występujące w Malezji (Sabah, Sarawak i Malezja Zachodnia) i Indonezji (Sumatra). 
Systematyka.
Etymologia.
"Xenophidion": "xenos" „obcy, dziwny”; οφιδιον "ophidion" „wężyk, mały wąż”, zdrobnienie od οφις "ophis", οφεως "opheōs" „wąż”. 
Podział systematyczny.
Do rodziny należy jeden rodzaj z następującymi gatunkami: 

</doc>
<doc id="4665524" url="https://pl.wikipedia.org/wiki?curid=4665524" title="Bad Guy">
Bad Guy

Bad Guy – singel amerykańskiej piosenkarki Billie Eilish, wydany 29 marca 2019, promujący debiutancki album studyjny artystki pt. "When We All Fall Asleep, Where Do We Go?". Piosenkę napisała sama artystka we współpracy ze swoim bratem, Finneasem O’Connellem.
Do piosenki został zrealizowany oficjalny teledysk, który został opublikowany 29 marca 2019 na kanale „Billie Eilish” w serwisie YouTube.
Singel osiągnął międzynarodowy sukces komercyjny, docierając na szczyt list przebojów m.in. w Australii, Estonii, Finlandii, Grecji, Islandii, Kanadzie, Norwegii, Nowej Zelandii, Rosji i Stanach Zjednoczonych.
W Polsce osiągnął certyfikat diamentowej płyty CD.
Za singiel odebrała Europejską Nagrodę Muzyczną MTV za wygraną w kategorii „najlepsza piosenka”, zaś teledysk do utworu zapewnił jej MTV Video Music Award za „najlepszy montaż”.

</doc>
<doc id="4665530" url="https://pl.wikipedia.org/wiki?curid=4665530" title="Michał Sobociński">
Michał Sobociński

Michał Sobociński (ur. 10 sierpnia 1987 w Łodzi) – polski operator filmowy. Absolwent Wydziału Operatorskiego i Realizacji Telewizyjnej PWSFTviT w Łodzi. Laureat Nagrody za zdjęcia na Festiwalu Polskich Filmów Fabularnych w Gdyni.
Życie prywatne.
Syn aktorki, Hanny Mikuć, oraz operatora, Piotra Sobocińskiego. Jest wnukiem operatora Witolda Sobocińskiego oraz aktorów: Wandy Chwiałkowskiej i Bohdana Mikucia. Ma dwoje rodzeństwa – jego siostrą jest aktorka, Maria Sobocińska oraz operator Piotr Sobociński.
Jest związany z aktorką, Natalią Rybicką. Ma z nią córkę – Helenę (ur. 7 czerwca 2022).

</doc>
<doc id="4665548" url="https://pl.wikipedia.org/wiki?curid=4665548" title="Kościół Świętego Stanisława Kostki w Sulechowie">
Kościół Świętego Stanisława Kostki w Sulechowie



</doc>
<doc id="4665550" url="https://pl.wikipedia.org/wiki?curid=4665550" title="Parafia Wniebowzięcia Najświętszej Maryi Panny w Trzebiechowie (powiat zielonogórski)">
Parafia Wniebowzięcia Najświętszej Maryi Panny w Trzebiechowie (powiat zielonogórski)



</doc>
<doc id="4665551" url="https://pl.wikipedia.org/wiki?curid=4665551" title="Kościół Wniebowzięcia Najświętszej Maryi Panny w Trzebiechowie (powiat zielonogórski)">
Kościół Wniebowzięcia Najświętszej Maryi Panny w Trzebiechowie (powiat zielonogórski)



</doc>
<doc id="4665553" url="https://pl.wikipedia.org/wiki?curid=4665553" title="Korole (obwód grodzieński)">
Korole (obwód grodzieński)

Korole (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, nad Szczarą i przy lasach Rezerwatu Krajobrazowego Puszcza Lipiczańska.
W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Piaski.

</doc>
<doc id="4665556" url="https://pl.wikipedia.org/wiki?curid=4665556" title="Chandler Thompson">
Chandler Thompson

John Chandler Thompson (ur. 2 lutego 1970 w Muncie) – amerykański koszykarz występujący na pozycjach rzucającego obrońcy lub niskiego skrzydłowego.
W 1988 zajął drugie miejsce w głosowaniu na najlepszego zawodnika szkół średnich stanu Indiana (Indiana Mr. Basketball).
W 2006 zajął drugie miejsce w głosowaniu na MVP sezonu ABA.

</doc>
<doc id="4665557" url="https://pl.wikipedia.org/wiki?curid=4665557" title="Krywulki">
Krywulki

Krywulki (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty.
W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W dwudziestoleciu międzywojennym leżały w Polsce, w województwie nowogródzkim, powiecie szczuczyńskim, w gminie Kamionka.
Według Powszechnego Spisu Ludności z 1921 roku wieś zamieszkiwały 153 osoby, wszystkie były wyznania prawosławnego. Jednocześnie 6 mieszkańców zadeklarowało polską przynależność narodową a 147 białoruską. Było tu 30 budynków mieszkalnych.
Miejscowość należała do parafii prawosławnej w m. Jatwiesk i rzymskokatolickiej w Kamionce. W 1933 podlegała pod Sąd Grodzki w Szczuczynie i Okręgowy w Wilnie; właściwy urząd pocztowy mieścił się w Kamionce.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 w składzie niepodległej Białorusi.

</doc>
<doc id="4665558" url="https://pl.wikipedia.org/wiki?curid=4665558" title="Tomasz Ratajczyk">
Tomasz Ratajczyk

Tomasz Ratajczyk (ur. 11 stycznia 1969 we Wrocławiu) – polski kierowca kartingowy i rajdowy, wielokrotny medalista Mistrzostw Polski w kategorii N3. Absolwent Akademii Wychowania Fizycznego we Wrocławiu.
Przebieg kariery.
Kariera kierowcy kartingowego.
Swoje pierwsze kroki w sportach motorowych stawiał w wieku 14 lat jako kierowca kartingowy. Podczas trwającej 9 lat przygody z tym sportem, zwyciężył w wielu wyścigach krajowych oraz zagranicznych. Największym osiągnięciem było jednak zdobycia tytułu Drużynowego Kartingowego Mistrza Polski w roku 1986.
Kariera kierowcy rajdowego.
W Rajdowych Mistrzostwach Polski zadebiutował w roku 1996 podczas Rajdu Krakowskiego za kierownicą Volkswagena Golfa GTI 16V. Jego pilotem był wtedy Mariusz Sobczak.
Swoje pierwsze zwycięstwo w klasie N3 odnotował podczas Rajdu Polski w 1997 roku, którym to też zdobył tytuł II Vice-Mistrza Polski.
W roku 1998 występował za kierownicą Seata Ibizy w wersji Cupra i po raz drugi z rzędu zakończył sezon z tytułem II vice-mistrza Polski klasy N3, wygrywając ostatnią rundę eliminacji (Rajd Karkonoski). Jego pilotem, tak jak w latach ubiegłych, był Mariusz Sobczak.
W 2000 roku, ponownie za sterami Volkswagena Golfa GTI, zakończył sezon jako vice-mistrz kraju w klasie N3. Z ośmiu rund eliminacyjnych, aż pięć razy kończył zmagania na podium z czego, aż dwa razy na najwyższym stopniu. Sukces ten powtórzył w roku kolejnym.
W roku 2002, po raz pierwszy w karierze zostaje Mistrzem Polski w klasie N3. Podczas trwającego 8 rund sezonu, aż 5 razy staje na podium. Na najwyższym stopniu zakończył zmagania w rajdach: Elmot, Polskim i Rzeszowskim oraz dwa razy był drugi, podczas rajdu Wisły i rajdu Karkonoskiego.
Rok później (2003) udało mu się obronić tytuł Mistrza Polski. Jego pilotem, tak jak w sezonie 2002, był wtedy Damian Paliga (z wyjątkiem trzeciej rundy eliminacji w roku 2002, kiedy to na fotelu pilota zasiadła Joanna Madej).
W sezonie 2011 po ośmiu latach przerwy za sterami Renault Clio Sport po raz trzeci w karierze został II Vice-Mistrzem Polski w klasie N3. Jego pilotem był wtedy Rafał Fiołek.
Łącznie w swojej karierze wystąpił w 65 rajdach, z czego aż 34 zakończył na podium w klasie N3. Dało mu to łącznie 6 tytułów mistrzowskich – dwa razy tytuł Mistrza Polski, raz Vice Mistrza i trzykrotnie tytuł II Vice Mistrza.

</doc>
<doc id="4665559" url="https://pl.wikipedia.org/wiki?curid=4665559" title="Jerzy Fegler">
Jerzy Fegler

Jerzy Fegler (ur. 2 lutego 1899 w Chersoniu, zm. 24 września 1958 w Cambridge) – major lekarz Wojska Polskiego i Polskich Sił Powietrznych w Wielkiej Brytanii, lekarz fizjolog, docent doktor.
Życiorys.
W 1924 na Uniwersytecie Warszawskim uzyskał dyplom doktora wszech nauk lekarskich, już od 1923 był młodszym asystentem w Zakładzie Fizjologii Uniwersytetu Warszawskiego. Po uzyskaniu dyplomu od 1924 przez dwa lata był młodszym ordynatorem Oddziału Chorób Wewnętrznych Szpitala Ujazdowskiego w Warszawie. W 1926 objął funkcję eksperymentatora, a w późniejszym czasie kierownika Pracowni Fizjologicznej Wojskowego Instytutu Przeciwgazowego. Od 1935 do 1937 kierował Pracownią Fizjologii Wojskowego Instytutu Medycyny Lotniczej w Warszawie. W 1936 na Uniwersytecie Warszawskim przedstawił rozprawę habilitacyjną z zakresu fizjologii, rok później otrzymał mianowanie na profesora fizjologii ogólnej i eksperymentalnej Uniwersytetu Jagiellońskiego. Na stopień majora został mianowany ze starszeństwem z 1 stycznia 1936 i 23. lokatą w korpusie oficerów sanitarnych, grupa lekarzy. W marcu 1939 pozostawał w stanie nieczynnym.
Po wybuchu II wojny światowej przez Francję dotarł do Wielkiej Brytanii, gdzie od 1941 był współorganizatorem, a następnie profesorem fizjologii na Polskim Wydziale Lekarskim na Uniwersytecie w Edynburgu, oficerem lekarzem Polskich Sił Powietrznych. Posiadał numer służbowy RAF P-0178. Od 1947 pracował w Agricultural Research Council, Institute of Animal Physiology w Cambridge.
Do 1956 opublikował 47 prac naukowych.

</doc>
<doc id="4665565" url="https://pl.wikipedia.org/wiki?curid=4665565" title="Rajd Elmot 1979">
Rajd Elmot 1979

8. Rajd Elmot – 8. edycja Rajdu Elmot. Był to rajd samochodowy rozgrywany od 11 do 13 maja 1979 roku. Była to trzecia runda Rajdowych Samochodowych Mistrzostw Polski w roku 1979. Rajd składał się z dwudziestu czterech odcinków specjalnych. Został rozegrany na nawierzchni asfaltowej i szutrowej. Zwycięzcą rajdu został Błażej Krupa.

</doc>
<doc id="4665569" url="https://pl.wikipedia.org/wiki?curid=4665569" title="Enrico Diamantini">
Enrico Diamantini

Enrico Diamantini (ur. 4 kwietnia 1993 w Fano) – włoski siatkarz, grający na pozycji środkowego. 
Sukcesy klubowe.
Puchar Challenge:
Klubowe Mistrzostwa Świata:
Mistrzostwo Włoch:
Liga Mistrzów:
Puchar Włoch:
Sukcesy reprezentacyjne.
Mistrzostwa Europy Juniorów:
Mistrzostwa Świata Juniorów:
Igrzyska Śródziemnomorskie:

</doc>
<doc id="4665577" url="https://pl.wikipedia.org/wiki?curid=4665577" title="Lekkoatletyka na Światowych Wojskowych Igrzyskach Sportowych 2019 – bieg na 800 m kobiet">
Lekkoatletyka na Światowych Wojskowych Igrzyskach Sportowych 2019 – bieg na 800 m kobiet

Bieg na 800 metrów kobiet – jedna z konkurencji biegowych rozegranych w dniu 23 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Do zawodów zgłoszono 12 lekkoatletki reprezentujących 10 kraje, sklasyfikowanych zostało 10. Jedno państwo mogło wystawić 2 zawodniczki. Polska nie była reprezentowana w tej konkurencji.
Rezultaty.
Kwalifikacje.
Awans do finału: trzy z każdego biegu eliminacyjnego (Q) oraz dwie z najlepszymi czasami wśród przegranych (q).

</doc>
<doc id="4665585" url="https://pl.wikipedia.org/wiki?curid=4665585" title="Listy z daleka">
Listy z daleka

Listy z daleka – trzeci album Olgi Bończyk, wydany 21 listopada 2011 roku. Na płycie znajdują się piosenki śpiewane przez Kalinę Jędrusik. Album ten został wydany w 80. rocznicę urodzin i 20. śmierci aktorki.

</doc>
<doc id="4665586" url="https://pl.wikipedia.org/wiki?curid=4665586" title="Reprezentacja ZSRR w koszykówce na ME w 1963">
Reprezentacja ZSRR w koszykówce na ME w 1963



</doc>
<doc id="4665587" url="https://pl.wikipedia.org/wiki?curid=4665587" title="Rychcice (przystanek kolejowy)">
Rychcice (przystanek kolejowy)

Rychcice (, ) – przystanek kolejowy w pobliżu miejscowości Rychcice, w rejonie drohobyckim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="4665591" url="https://pl.wikipedia.org/wiki?curid=4665591" title="Michałowice (przystanek kolejowy na Ukrainie)">
Michałowice (przystanek kolejowy na Ukrainie)

Michałowice (, ) – przystanek kolejowy w pobliżu miejscowości Michałowice, w rejonie drohobyckim, w obwodzie lwowskim, na Ukrainie.

</doc>
<doc id="4665592" url="https://pl.wikipedia.org/wiki?curid=4665592" title="Varsity Stadium">
Varsity Stadium

Varsity Stadium – wielofunkcyjny stadion w Toronto, w Kanadzie. Obiekt istnieje od 1898 roku. Może pomieścić 4800 widzów. Stadion służy sportowcom uniwersyteckiego klubu Toronto Varsity Blues.
Historia Varsity Stadium sięga października 1898 roku, kiedy to otwarto tutaj nowe boisko. W 1901 roku utworzono żużlową bieżnię wokół boiska oraz trybunę na 500 widzów. W 1911 roku obiekt rozbudowano do pojemności 7200 widzów, a niedługo później jeszcze powiększono do 10 000 widzów. W 1924 roku przeprowadzono kolejną rozbudowę, zwiększając tym razem widownię do 16 000 miejsc. W 1930 roku dodano także składane trybuny, zwiększające maksymalną pojemność do 20 000 widzów. Pod koniec lat 30. XX wieku planowano kolejną modernizację, ale plany te pokrzyżowała II wojna światowa. Rozbudowę przeprowadzono dopiero w 1950 roku, zwiększając tym razem pojemność do 21 739 widzów (lub 27 000 po rozłożeniu składanych trybun). W 1956 roku zainstalowano na obiekcie maszty oświetleniowe. W 2002 roku rozebrano trybuny obiektu, pozostawiając samo boisko. W latach 2003–2005 na obiekcie postawione były tymczasowe trybuny na 1500 widzów. W 2006 roku oddano do użytku nową bieżnię lekkoatletyczną oraz trybunę główną po stronie wschodniej mogącą pomieścić 4800 widzów.
Obiekt od początku służył Toronto Varsity Blues, klubowi sportowemu działającemu przy uniwersytecie w Toronto. Do 1958 roku służył również drużynie Toronto Argonauts, a przez krótsze okresy wykorzystywały go także inne zespoły. W latach 1911–1957 gościł łącznie 30 edycji Pucharu Greya, a w latach 1965–1988 (z przerwą w latach 1973–1975) odbywały się na nim spotkania o Puchar Vaniera. W 1976 roku obiekt był jedną z aren turnieju piłkarskiego na Igrzyskach Olimpijskich w Montrealu. Rozegrano na nim trzy spotkania fazy grupowej, jeden ćwierćfinał oraz jeden półfinał tego turnieju. W 2015 roku na stadionie rozegrano zawody łucznicze podczas Igrzysk Panamerykańskich w Toronto.

</doc>
<doc id="4665594" url="https://pl.wikipedia.org/wiki?curid=4665594" title="4 Pułk Piechoty Obrony Krajowej">
4 Pułk Piechoty Obrony Krajowej

Pułk Piechoty Obrony Krajowej Klagenfurt Nr 4 (LIR. Klagenfurt Nr. 4) – pułk piechoty cesarsko-królewskiej Obrony Krajowej.
Historia pułku.
1 maja 1889 roku został sformowany Styryjsko-karyncki Pułk Piechoty Obrony Krajowej Nr 4 (). W skład pułku włączono trzy samodzielne dotąd bataliony, a mianowicie:
Sztab pułku stacjonował w Klagenfurcie. Wszystkie bataliony włączone w skład pułku zachowały dotychczasową numerację i nazwy własne pochodzące od nazw miejscowości, w których zostały utworzone. Bataliony były jednostkami ewidencyjnymi. Na stanowisko komendanta pułku został wyznaczony ppłk Friedrich Marx, dotychczasowy komendant Karynckiego Batalionu Strzelców Obrony Krajowej Klagenfurt Nr 26. Pełniąc obowiązki komendanta pułku pozostawał oficerem macierzystego batalionu.
W 1894 roku, w związku z wprowadzeniem nowej organizacji c. k. Obrony Krajowej, dokonano następujących zmian organizacyjnych:
Organizacja i dyslokacja pułku w 1894 roku:
Pułk został podporządkowany Komendzie Brygady Piechoty Obrony Krajowej w Grazu (), która w 1900 roku została podporządkowana Komendzie Dywizji Obrony Krajowej w Grazu ().
Z dniem 1 października 1901 roku pułk przyjął nową organizację, która przewidywała w jego składzie trzy bataliony. Dotychczasowe 3. i 4. bataliony zostały włączone w skład nowo utworzonego Pułku Piechoty Obrony Krajowej Laibach Nr 27 w Lublanie. Trzeci batalion pułku został utworzony od podstaw w Klagenfurcie. Równocześnie pułk został podporządkowany komendantowi nowo powstałej 44 Brygady Piechoty Obrony Krajowej w Lublanie należącej do 22 Dywizji Piechoty Obrony Krajowej. 
W styczniu 1906 roku oddział, bez zmiany nazwy, został pułkiem górskim Obrony Krajowej (). W tym samym roku 3. batalion został przeniesiony do Hermagor. W 1908 roku 2. batalion został przeniesiony z Klagenfurtu do Gorycji ().
Z dniem 1 marca 1911 roku 2. batalion w Gorycji został włączony w skład Pułku Piechoty Obrony Krajowej Laibach Nr 27. Równocześnie 3. batalion w Hermagor został przemianowany na 1. batalion, a dotychczasowy 1. batalion w Klagenfurcie przemianowany na 2. batalion. W styczniu 1912 roku w składzie pułku został utworzony 2. batalion w Hermagor. Jednocześnie dotychczasowy 2. batalion w Klagenfurcie został przemianowany na 3. batalion.
Do 1914 komenda pułku razem z III batalionem stacjonowała w Klagenfurcie, natomiast I i II bataliony stacjonowały w Hermagor. Pułk nadal wchodził w skład 44 Brygady Piechoty Obrony Krajowej.

</doc>
<doc id="4665604" url="https://pl.wikipedia.org/wiki?curid=4665604" title="Bolechowce (przystanek kolejowy)">
Bolechowce (przystanek kolejowy)

Bolechowce (, ) – przystanek kolejowy w miejscowości Bolechowce, w rejonie drohobyckim, w obwodzie lwowskim, na Ukrainie.
Przystanek istniał przed II wojną światową.

</doc>
<doc id="4665609" url="https://pl.wikipedia.org/wiki?curid=4665609" title="Jürgen Dommerich">
Jürgen Dommerich

Jürgen Dommerich – niemiecki skoczek narciarski, zawodnik NRD.
Życiorys.
Dommerich, będąc zawodnikiem klubu SC Motor Zella-Mehlis, ustanowił 21 marca 1969 roku skokiem na odległość 137 metrów pierwszy rekord skoczni na nowo otwartym obiekcie Letalnica braci Gorišek w Planicy. Również w 1969 roku zdobył mistrzostwo NRD plasując się przed Berndem Karwofskim z SC Dynamo Klingenthal i swoim kolegą klubowym Peterem Lesserem. W grudniu zaś wystartował w Turnieju Czterech Skoczni sezonu 1969/70. W Oberstdorfie uplasował się na dwudziestej szóstej pozycji, w Innsbrucku był dwudziesty czwarty. W Bischofshofen zajął 39. miejsce. Dommerich otrzymał także tytuł „Mistrza sportu”.
Po zakończeniu kariery pracował jako trener WSV Benneckenstein.

</doc>
<doc id="4665612" url="https://pl.wikipedia.org/wiki?curid=4665612" title="Gaje Wyżne (stacja kolejowa)">
Gaje Wyżne (stacja kolejowa)

Gaje Wyżne (, ) – stacja kolejowa w miejscowości Gaje Wyżne, w rejonie drohobyckim, w obwodzie lwowskim, na Ukrainie.
Stacja powstała w czasach Austro-Węgier na linii Kolei Dniestrzańskiej (później części Galicyjskiej Kolei Transwersalnej), pomiędzy stacjami Drohobycz a Stryj.

</doc>
<doc id="4665617" url="https://pl.wikipedia.org/wiki?curid=4665617" title="Lekkoatletyka na Światowych Wojskowych Igrzyskach Sportowych 2019 – bieg na 1500 m mężczyzn">
Lekkoatletyka na Światowych Wojskowych Igrzyskach Sportowych 2019 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozegranych w dniach 25 - 26 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Do zawodów zgłoszono 35 lekkoatletów reprezentujących 27 kraje. Ostatecznie do biegów eliminacyjnych zgłosiło się 22 średniodystansowców, którzy zostali sklasyfikowani. Jedno państwo mogło wystawić maksymalnie 2 zawodników. Polskę reprezentowali Michał Rozmys, który zwyciężył na tym dystansie oraz Marcin Lewandowski, który zdobył brązowy medal.
Rezultaty.
Kwalifikacje.
Awans do finału uzyskało: czterech z każdego biegu eliminacyjnego (Q) oraz czterech z najlepszymi czasami wśród przegranych (q).

</doc>
<doc id="4665624" url="https://pl.wikipedia.org/wiki?curid=4665624" title="Jeśli wiesz co chcę powiedzieć...">
Jeśli wiesz co chcę powiedzieć...



</doc>
<doc id="4665633" url="https://pl.wikipedia.org/wiki?curid=4665633" title="Sze’i-Aszur">
Sze’i-Aszur

Sze’i-Aszur (akad. "Še’i-Aššur", w transliteracji z pisma klinowego zapisywane m"še-’i-aš-šur") – wysoki dostojnik za rządów asyryjskiego króla Adad-nirari II (911-891 p.n.e.), gubernator prowincji Kilizi; z asyryjskich list i kronik eponimów wiadomo, iż w 909 r. p.n.e. sprawował urząd "limmu" (eponima). Jego imieniem jako eponima datowana jest najwcześniejsza znana edycja roczników Adad-nirari II.

</doc>
<doc id="4665639" url="https://pl.wikipedia.org/wiki?curid=4665639" title="Joanna Kulawa">
Joanna Kulawa



</doc>
<doc id="4665658" url="https://pl.wikipedia.org/wiki?curid=4665658" title="Aszur-da’’inanni (eponim)">
Aszur-da’’inanni (eponim)

Aszur-da’’inanni (akad. "Aššur-da’’inanni", w transliteracji z pisma klinowego zapisywane m"aš-šur"-KALAG-"in-an-ni"; tłum. „Aszurze, wzmocnij mnie!”) – wysoki dostojnik (funkcja nieznana) za rządów asyryjskiego króla Adad-nirari II (911-891 p.n.e.); z asyryjskich list i kronik eponimów wiadomo, iż w 908 r. p.n.e. sprawował urząd "limmu" (eponima).

</doc>
<doc id="4665669" url="https://pl.wikipedia.org/wiki?curid=4665669" title="Aszur-da’’inanni">
Aszur-da’’inanni

Aszur-da’’inanni – imię trzech wysokich rangą asyryjskich urzędników:

</doc>
<doc id="4665677" url="https://pl.wikipedia.org/wiki?curid=4665677" title="Uczenie się poprzez miasto">
Uczenie się poprzez miasto

Uczenie się poprzez miasto (ang. "City-based learning") – koncepcja socjologiczno-pedagogiczna zakładająca, że wszystko, co znajduje się w przestrzeni miasta, tworzy unikatowe środowisko edukacyjne, wypełnione zróżnicowanymi obiektami i strukturami pobudzającymi ludzi do aktywności poznawczej. Zgodnie z tym miasto jest samo w sobie zasobem edukacyjnym, a jego dziedzictwo (kulturowe, przestrzenne, historyczne) stanowi swoistą historię (według Władimira Toporowa jest "tekstem"), którą można odczytywać, badać i eksplorować.
Układ urbanistyczny miasta i jego architektura są w tej koncepcji nośnikami różnorodnych komunikatów, których odczytywanie prowadzi do poszerzania swojej i cudzej wiedzy. W tym kontekście dochodzi więc do procesu eksploracyjnego uczenia się w otoczeniu naturalnym. Idealnym miastem do uczenia się jest takie, które udostępnia odpowiednie narzędzia ułatwiające proces edukacyjny, a więc np. chmury edukacyjne, czy przewodniki multimedialne. Proces uczenia się odbywa się za pośrednictwem różnorakich urządzeń mobilnych (smartfony, tablety, laptopy) podłączonych do oferowanego w różnych formatach zasobu wiedzy.
Proces "city-based learning" wpisuje się w popularne od początku XXI wieku koncepcje technologicznie wspomaganego uczenia się na zewnątrz ("technology-enhanced outdoor learning") oraz edukację miejską ("urban education"), jak również w szersze idee mobilnych przestrzeni uczenia się ("mobility of learning space") i uliczną aktywność poznawczą ("on-street activity"). Realizatorami bazy dla uczenia się poprzez miasto są najczęściej organizacje pozarządowe, stowarzyszenia, a także fundacje działające na rzecz społeczności lokalnych.
Uczenie się poprzez miasto stwarza możliwości rozwoju nowych umiejętności i obszarów zainteresowań zawodowych oraz osobistych – w muzeach, galeriach sztuki, bibliotekach i innych. Koncepcja kwestionuje częściowo pogląd, że edukacja i uczenie się dotyczy tylko szkoły i zamknięte jest w określonych ośrodkach czy budynkach.

</doc>
<doc id="4665688" url="https://pl.wikipedia.org/wiki?curid=4665688" title="Kategoria Superiore (2019/2020)">
Kategoria Superiore (2019/2020)

Kategoria Superiore 2019/2020 – 81. edycja rozgrywek ligowych najwyższego poziomu piłki nożnej mężczyzn w Albanii. Brało w niej udział 10 drużyn, które w okresie od 23 sierpnia 2019 do 29 lipca 2020 rozegrały 36 kolejek meczów. W tym roku bezpośrednio spadły 2 drużyny, a 8. drużyna klasyfikacji końcowej grała w barażach o utrzymanie. 
Obrońcą tytułu był . 
Mistrzostwo po raz dwudziesty piąty w swej historii zdobyła Tirana.
Pierwszą bramkę strzelił w 39. minucie meczu – zawodnik gospodarzy Vasil Shkurtaj (spotkanie zakończyło się wynikiem 1:0).
Po rozegraniu spotkań 26. kolejki (8–9 marca 2020) rozgrywki zostały zawieszone z powodu zagrożenia epidemicznego po wybuchu pandemii COVID-19. Wznowienie rozgrywek rozpoczęło się 3 czerwca 2020. 
Tabela.
&lt;onlyinclude&gt;&lt;/onlyinclude&gt;
Linki zewnętrzne.
Albański Związek Piłki Nożnej

</doc>
<doc id="4665690" url="https://pl.wikipedia.org/wiki?curid=4665690" title="Ojczyźniany Związek Kobiet">
Ojczyźniany Związek Kobiet

Ojczyźniany Związek Kobiet (niem. "Vaterländischer Frauenverein", forma dłuższa: "Deutscher Frauenverein zur Pflege und Hilfe für Verwundete im Kriege") – niemiecka organizacja kobieca mająca za zadanie nieść pomoc potrzebującym, w tym rannym żołnierzom podczas wojen. Była prekursorem kobiecych ogniw Niemieckiego Czerwonego Krzyża.
Organizacja została założona w Niemczech w 1872 w celu pomagania w szpitalach oraz w okresach epidemii chorób zakaźnych. Udzielała też wsparcia finansowego potrzebującym. W czasie wojen opiekowała się przejezdnymi żołnierzami, m.in. prowadząc dworcowe garkuchnie. Na terenie zaboru pruskiego organizacja była odpowiedzialna za germanizację polskich sierot w przytułkach i ochronkach.

</doc>
<doc id="4665693" url="https://pl.wikipedia.org/wiki?curid=4665693" title="Amateur Athletic Union">
Amateur Athletic Union

Amateur Athletic Union (Amatorska Unia Atletyczna), skrótowiec AAU – amerykańska organizacja zajmująca się promocją, organizacją i rozwojem sportu amatorskiego. Założona w 1888 roku. Jej siedziba znajduje się w Lake Buena Vista, w stanie Floryda. Jedna z najstarszych organizacji sportowych w tym kraju. Reprezentowała USA w wielu sportowych federacjach i ruchu olimpijskim. 
Od 1978 roku, po uchwaleniu ustawy Amateur Sports Act of 1978, zajmuje się promocją sportu na poziomie lokalnym. Od 1994 wiele zawodów odbywa się w Walt Disney World Resort, w zlokalizowanym tam kompleksie sportowym ESPN.
Zrzesza około 700 tysięcy członków i 150 tysięcy wolontariuszy, w 41 dyscyplinach sportowych. 

</doc>
<doc id="4665698" url="https://pl.wikipedia.org/wiki?curid=4665698" title="Parafia Wniebowzięcia Najświętszej Maryi Panny w Zbylutowie">
Parafia Wniebowzięcia Najświętszej Maryi Panny w Zbylutowie



</doc>
<doc id="4665702" url="https://pl.wikipedia.org/wiki?curid=4665702" title="Chrysler Sebring Coupe">
Chrysler Sebring Coupe

Chrysler Sebring Coupe – samochód sportowy klasy średniej produkowany pod amerykańską marką Chrysler w latach 1995–2005.
Pierwsza generacja.
Chrysler Sebring Coupe I został zaprezentowany po raz pierwszy w 1995 roku.
Po tym, jak w 1994 roku w ramach współpracy Dodge z Mitsubishi powstało średniej wielkości coupe Avenger, właściciel amerykańskiej marki, Chrysler, zdecydował się opracować bliźniaczy model ze swoim znaczkiem o nazwie Sebring Coupe. Pojazd zadebiutował rok po pierwowzorze, w kwietniu 1995 roku i zachował nieznaczne różnice w wyglądzie zewnętrznym. Pojawiły się inne zderzaki oraz zmieniony kształt tylnych lamp. Samochód pozycjonowano jako bardziej luksusowy od Avengera.
Lifting.
W 1997 roku bliźniacze coupe przeszły modernizację, w ramach której model ze znaczkiem Chryslera zyskał bardziej indywidualny charakter. Pojawiła się nowa, charakterystyczna duża atrapa chłodnicy obejmująca znaczną część przedniej części nadwozia i inaczej stylizowane zderzaki.
W latach 1996–2000 Chrysler produkował równolegle również model o nazwie Sebring Covertible, który był jednak odrębną i zupełnie inną konstrukcją budowaną w zakładach marki w Meksyku.
Druga generacja.
Chrysler Sebring Coupe II został zaprezentowany po raz pierwszy w 2000 roku.
Druga generacja Sebringa Coupe, podobnie jak w przypadku poprzednika, została opracowana we współpracy z japońskim Mitsubishi wraz z pokrewną marką Dodge. Tym razem, bliźniaczą konstrukcją Chryslera był jednak model z nową nazwą, Stratus Coupe. Nowa generacja średniej wielkości coupe zyskała większe i masywniejsze nadwozie, przestronniejszą kabinę pasażerską i zmodernizowane jednostki napędowe konstrukcji Mitsubishi. Kokpit zyskał spokojniejsze kształty z charakterystycznymi, okrągłymi nawiewami.
Sebring Coupe II zadebiutował w 2000 roku i podobnie jak w przypadku poprzednika, nie miał nic wspólnego z pozostałymi modelami o takiej nazwie oferowanymi równolegle przez Chryslera – w tym przypadku, z sedanem Sebring i Sebring Convertible.
Lifting.
W 2003 roku Chrysler przeprowadził modernizację Sebringa Coupe II, w ramach której samochód zyskał przemodelowany przód z innym kształtem reflektorów i większą atrapą chłodnicy sięgającą do dolnej krawędzi zderzaka. Produkcję zakończono w 2005 roku bez bezpośredniego następcy, za to produkcja Sebringa Sedan i Convertible trwała jeszcze pod postacią kolejnej, trzeciej generacji do 2010 roku.

</doc>
<doc id="4665707" url="https://pl.wikipedia.org/wiki?curid=4665707" title="Diablo IV">
Diablo IV

Diablo IV – będąca w produkcji fabularna gra akcji typu dungeon crawler, czwarta odsłona serii gier "Diablo". Została zapowiedziana 1 listopada 2019 roku przez Blizzard Entertainment podczas konwentu BlizzCon 2019 i początkowo miała być przeznaczona na platformy Microsoft Windows, PlayStation 4 i Xbox One. 12 czerwca 2022 roku zapowiedziano, że gra będzie miała premierę w 2023 roku i pojawi się również na PlayStation 5 i Xbox Series X/S. W grze powrócą mechaniki serii, takie jak proceduralnie generowane lochy i tworzenie postaci skupiające się na łupach oraz pojawią się nowości, m.in. otwarty świat i interakcje gracz kontra gracz (PvP). Ogłoszono pięć grywalnych klas: Barbarzyńcę, Czarodziejkę, Druida, Łotrzyka i Nekromantę; wszystkie z nich pojawiły się wcześniej w serii.
Fabuła.
Po wydarzeniach z trzeciej części Sanktuarium jest wyniszczone wskutek działań Malthaela i Diablo. Wojna Niebios z Piekłami doprowadziła do rozpadu wszelkiego porządku. Na wielu ziemiach szaleją demony wszelkiej maści, a ludzie zaczęli tracić nadzieję, modląc się do kogokolwiek w nadziei na ocalenie przed szaleństwem targającym światem. W jednym z miejsc trójka podróżników zostaje przytłoczona przez demony i dociera do tajemniczego miejsca, które okazuje się być bramą między światami. Kontrolę nad ich ciałami przejmuje tajemniczy kultysta imieniem Elias. Używa ich krwi do stworzenia bramy, dzięki której sprowadza Lilith, swoją dawno wygnaną matkę, tzw. "Córę Nienawiści", która dawno temu wraz z Inariusem, podkomendnym Tyraela i doradcą Rady Angiris, stworzyła Sanktuarium jako schronienie dla aniołów i demonów zmęczonych wieczną wojną. Sprowadza on "świętą matkę" celem ponownego przejęcia przez siły Płonących Piekieł władzy nad światem, który stworzyła dawno temu i jest wyniszczony przez wydarzenia z poprzednich trzech części. Zadaniem bohaterów będzie stawienie czoła Lilith.

</doc>
<doc id="4665729" url="https://pl.wikipedia.org/wiki?curid=4665729" title="3 Pułk Piechoty k.k. Landwehry">
3 Pułk Piechoty k.k. Landwehry



</doc>
<doc id="4665734" url="https://pl.wikipedia.org/wiki?curid=4665734" title="Aszur-da''inanni">
Aszur-da''inanni



</doc>
<doc id="4665749" url="https://pl.wikipedia.org/wiki?curid=4665749" title="Józef Hieronim Syruć">
Józef Hieronim Syruć

Józef (Jozafat) Hieronim Syruć herbu Doliwa – sędzia ziemski kowieński w latach 1779-1789, cześnik kowieński w 1779 roku, koniuszy kowieński w latach 1777-1779, sędzia grodzki kowieński w latach 1766-1779, pisarz grodzki kowieński w latach 1765-1766.
Żonaty z chorążanką mozyrską Ludwiką Boguszówną (zm. po 1787 roku).
Był członkiem konfederacji powiatu kowieńskiego w 1767 roku.

</doc>
<doc id="4665758" url="https://pl.wikipedia.org/wiki?curid=4665758" title="Parafia Świętego Antoniego Padewskiego w Gwoźnicy Górnej">
Parafia Świętego Antoniego Padewskiego w Gwoźnicy Górnej



</doc>
<doc id="4665761" url="https://pl.wikipedia.org/wiki?curid=4665761" title="Linia kolejowa Stryj – Sambor">
Linia kolejowa Stryj – Sambor

Linia kolejowa Stryj – Sambor – linia kolejowa na Ukrainie łącząca stację Sambor ze stacją Stryj. Znajduje się w obwodzie lwowskim. Zarządzana jest przez Kolej Lwowską (oddział ukraińskich kolei państwowych).
Linia na całej długości jest jednotorowa i zelektryfikowana.
Historia.
Linię otwarto 31 grudnia 1872. Stanowi ona fragment dawnej Kolei Dniestrzańskiej (będącej częścią Galicyjskiej Kolei Transwersalnej). Początkowo leżała w Austro-Węgrzech, w latach 1918 - 1945 w Polsce, następnie w Związku Sowieckim (1945 - 1991) i od 1991 na Ukrainie.

</doc>
<doc id="4665762" url="https://pl.wikipedia.org/wiki?curid=4665762" title="Natalia Rozwadowska">
Natalia Rozwadowska

Natalia Rozwadowska – polska biolog, dr hab. nauk medycznych, profesor nadzwyczajny Instytutu Genetyki Człowieka Polskiej Akademii Nauk.
Życiorys.
Studiowała biotechnologię na Uniwersytecie Przyrodniczym w Poznaniu, natomiast 19 stycznia 2005 obroniła pracę doktorską "Analiza molekularna genów systemu interleukiny-1 w gonadzie męskiej", 21 lutego 2017 habilitowała się na podstawie oceny dorobku naukowego i pracy.
Objęła funkcję profesora nadzwyczajnego w Instytucie Genetyki Człowieka Polskiej Akademii Nauk, oraz przewodniczącego Komitetu Narodowego do spraw Współpracy z Międzynarodową Radą ds. Wiedzy o Zwierzętach Laboratoryjnych (ICLAS), a także członka Komitetu Genetyki Człowieka i Patologii Molekularnej na V Wydziale Nauk Medycznych Polskiej Akademii Nauk.

</doc>
<doc id="4665764" url="https://pl.wikipedia.org/wiki?curid=4665764" title="Lekkoatletyka na Światowych Wojskowych Igrzyskach Sportowych 2019 – bieg na 1500 m kobiet">
Lekkoatletyka na Światowych Wojskowych Igrzyskach Sportowych 2019 – bieg na 1500 m kobiet

Bieg na 1500 metrów kobiet – jedna z konkurencji biegowych rozegranych w dniu 25 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Do zawodów zgłoszono 19 lekkoatletki reprezentujących 14 kraje, sklasyfikowanych zostało 17. Jedno państwo mogło wystawić 2 zawodniczki. Polska nie była reprezentowana w tej konkurencji.

</doc>
<doc id="4665765" url="https://pl.wikipedia.org/wiki?curid=4665765" title="Parafia Świętego Józefa Robotnika w Pstrągowej">
Parafia Świętego Józefa Robotnika w Pstrągowej



</doc>
<doc id="4665771" url="https://pl.wikipedia.org/wiki?curid=4665771" title="Parafia Świętego Mikołaja w Połomi">
Parafia Świętego Mikołaja w Połomi



</doc>
<doc id="4665790" url="https://pl.wikipedia.org/wiki?curid=4665790" title="Santa María (Huila)">
Santa María (Huila)

Santa María – miasto w Kolumbii, w departamencie Huila.

</doc>
<doc id="4665792" url="https://pl.wikipedia.org/wiki?curid=4665792" title="Suaza">
Suaza

Suaza – miasto w Kolumbii, w departamencie Huila.

</doc>
<doc id="4665793" url="https://pl.wikipedia.org/wiki?curid=4665793" title="Tarqui">
Tarqui

Tarqui – miasto w Kolumbii, w departamencie Huila.

</doc>
<doc id="4665794" url="https://pl.wikipedia.org/wiki?curid=4665794" title="Tello">
Tello

Tello – miasto w Kolumbii, w departamencie Huila.

</doc>
<doc id="4665796" url="https://pl.wikipedia.org/wiki?curid=4665796" title="Teurel (Kolumbia)">
Teurel (Kolumbia)

Teurel – miasto w Kolumbii, w departamencie Huila.

</doc>
<doc id="4665804" url="https://pl.wikipedia.org/wiki?curid=4665804" title="SM UC-56">
SM UC-56

SM UC-56 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 26 sierpnia 1916 roku w stoczni Kaiserliche Werft w Gdańsku, został przyjęty do służby w Kaiserliche Marine 18 grudnia 1916 roku. W czasie służby operacyjnej w składzie Flotylli Bałtyckiej i Flotylli Flandria okręt odbył sześć misji bojowych, podczas jednej z nich zatopił okręt szpitalny HMHS „Glenart Castle” o pojemności  BRT. SM UC-56 został internowany 24 maja 1918 roku u wybrzeży Hiszpanii, a po podpisaniu rozejmu w Compiègne trafił do Francji. Okręt został złomowany w 1923 roku.
Projekt i budowa.
Sukcesy pierwszych niemieckich podwodnych stawiaczy min typu "UC I", a także niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętów podwodnych. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-56 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Kaiserliche Werft w Gdańsku jako jeden z sześciu okrętów typu "UC II" zamówionych w tej wytwórni. UC-56 otrzymał numer stoczniowy 38 ("Werk 38"). Stępkę okrętu położono 4 marca 1916 roku, a zwodowany został 26 sierpnia 1916 roku.
Dane taktyczno-techniczne.
SM UC-56 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,5 metra, szerokość 5,22 metra i zanurzenie 3,61 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 415 ton, a w zanurzeniu 498 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Körting o łącznej mocy 600 KM, zaś pod wodą poruszał się dzięki dwóm silnikom elektrycznym BBC o łącznej mocy 620 KM. Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,6 węzła na powierzchni i 7,3 węzła w zanurzeniu. Zasięg wynosił 9450 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 63 tony paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
18 grudnia 1916 roku UC-56 został przyjęty do służby w Cesarskiej Marynarce Wojennej, a jego dowództwo objął kpt. mar. (niem. "Kapitänleutnant") Johannes Remy. 1 lutego 1917 roku nowym dowódcą UC-56 został kpt. mar. rez. (niem. "Kapitänleutnant der Reserve") Wilhelm Kiesewetter. Po okresie szkolenia okręt został 20 sierpnia 1917 roku przydzielony do Flotylli Bałtyckiej. W październiku 1917 roku SM UC-56 (wraz z bliźniaczymi jednostkami UC-57, UC-58, UC-59, UC-60 i UC-78) w składzie flotylli „Kurlandia” wziął udział w operacji Albion, mającej na celu opanowanie Wysp Moonsundzkich. W pierwszej dekadzie października okręt wyszedł z Lipawy z zadaniem obserwacji rejonu na zachód od wyspy Hiuma oraz postawienia zagród minowych na rosyjskich szlakach wodnych; do bazy powrócił między 20 a 25 października.
10 grudnia 1917 roku UC-56 został przydzielony do Flotylli Flandria. Wieczorem 26 lutego 1918 roku U-Boot w odległości 10 Mm na zachód od wyspy Lundy storpedował bez ostrzeżenia zbudowany w 1900 roku brytyjski okręt szpitalny HMHS „Glenart Castle” o pojemności  BRT, płynący w pełnym oświetleniu z prędkością 10 węzłów z Newport do Brestu w celu zabrania rannych. Na jego pokładzie znajdowało się 122 członków załogi i 64 osoby personelu medycznego. Trafiona w sterburtę jednostka zatonęła w ciągu siedmiu minut na pozycji , a w katastrofie zginęły 153 osoby – 8 pielęgniarek, 43 członków Royal Army Medical Corps, 7 oficerów i 95 członków załogi. Kilka godzin później francuski żaglowiec „Le Faon” i amerykański niszczyciel USS „Parker” uratowały zaledwie 30 rozbitków.
Podczas szóstego patrolu UC-56 na wodach Zatoki Biskajskiej na okręcie uległ uszkodzeniu układ napędowy, w wyniku czego musiał udać się do hiszpańskiego portu Santander, gdzie został internowany 24 maja 1918 roku. W wyniku podpisania rozejmu w Compiègne jednostka została przekazana Francji, do czego doszło 26 marca 1919 roku. Dowódca UC-56, kpt. mar. rez. Wilhelm Kiesewetter został przewieziony do Londynu, gdzie został umieszczony w areszcie i przesłuchany w sprawie zatopienia okrętu szpitalnego; ostatecznie jednak został uwolniony.
Okręt zezłomowano w Rochefort w 1923 roku.

</doc>
<doc id="4665805" url="https://pl.wikipedia.org/wiki?curid=4665805" title="Tesalia (Kolumbia)">
Tesalia (Kolumbia)

Tesalia – miasto w Kolumbii, w departamencie Huila.

</doc>
<doc id="4665806" url="https://pl.wikipedia.org/wiki?curid=4665806" title="Timaná">
Timaná

Timaná – miasto w Kolumbii, w departamencie Huila.

</doc>
<doc id="4665808" url="https://pl.wikipedia.org/wiki?curid=4665808" title="Villavieja">
Villavieja

Villavieja – miasto w Kolumbii, w departamencie Huila.

</doc>
<doc id="4665811" url="https://pl.wikipedia.org/wiki?curid=4665811" title="Yaguará">
Yaguará

Yaguará – miasto w Kolumbii, w departamencie Huila.

</doc>
<doc id="4665814" url="https://pl.wikipedia.org/wiki?curid=4665814" title="Albania (La Guajira)">
Albania (La Guajira)

Albania – miasto w Kolumbii, w departamencie La Guajira.

</doc>
<doc id="4665815" url="https://pl.wikipedia.org/wiki?curid=4665815" title="Aszur-da’’inanni (gubernator Que)">
Aszur-da’’inanni (gubernator Que)

Aszur-da’’inanni (akad. "Aššur-da’’inanni", w transliteracji z pisma klinowego zapisywane najczęściej m"aš-šur"-KALAG-"in-a-ni", m"aš-šur"-KALAG-"in-an-ni"; tłum. „Aszurze, wzmocnij mnie!”) – wysoki dostojnik, gubernator prowincji Que za rządów asyryjskiego króla Sennacheryba (704-681 p.n.e.); według asyryjskich list i kronik eponimów w 685 r. p.n.e. sprawował urząd "limmu" (eponima). Jego imieniem jako eponima datowane są teksty administracyjne i prawne z Niniwy, Aszur i Imgur-Enlil.

</doc>
<doc id="4665816" url="https://pl.wikipedia.org/wiki?curid=4665816" title="Lekkoatletyka na Światowych Wojskowych Igrzyskach Sportowych 2019 – skok o tyczce mężczyzn">
Lekkoatletyka na Światowych Wojskowych Igrzyskach Sportowych 2019 – skok o tyczce mężczyzn

Skok o tyczce mężczyzn – jedna z konkurencji technicznych rozegranych w dniu 24 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.

</doc>
<doc id="4665818" url="https://pl.wikipedia.org/wiki?curid=4665818" title="Barrancas">
Barrancas

Barrancas – miasto w Kolumbii, w departamencie La Guajira. Według spisu ludności z 30 czerwca 2018 roku miasto liczyło 15 818 mieszkańców. 

</doc>
<doc id="4665820" url="https://pl.wikipedia.org/wiki?curid=4665820" title="Władysław Lemieszko">
Władysław Lemieszko



</doc>
<doc id="4665822" url="https://pl.wikipedia.org/wiki?curid=4665822" title="Dibulla">
Dibulla

Dibulla – miasto w Kolumbii, w departamencie La Guajira, nad Morzem Karaibskim.

</doc>
<doc id="4665824" url="https://pl.wikipedia.org/wiki?curid=4665824" title="Aszur-da&quot;in-apla">
Aszur-da&quot;in-apla



</doc>
<doc id="4665826" url="https://pl.wikipedia.org/wiki?curid=4665826" title="Distracción">
Distracción

Distracción – miasto w Kolumbii, w departamencie La Guajira.

</doc>
<doc id="4665827" url="https://pl.wikipedia.org/wiki?curid=4665827" title="Historia botaniki w Polsce">
Historia botaniki w Polsce

Władysław Szafer podzielił historię botaniki w Polsce na dziesięć okresów. Okresy I-III odpowiadają rozwojowi botaniki w innych krajach (ściśle powiązane z medycyną i farmacją), kiedy polska nauka stała niżej niż w krajach Europy Zachodniej. Kolejne są już specyficznie polskie (związane są z historią Polski), zaś trzech ostatnich Szafer nie opisał, ponieważ opisywanie ich historii byłoby „przedwczesne” (1967).
Okresy:

</doc>
<doc id="4665828" url="https://pl.wikipedia.org/wiki?curid=4665828" title="Ogólnopolski Konkurs Tańca im. Wojciecha Wiesiołłowskiego">
Ogólnopolski Konkurs Tańca im. Wojciecha Wiesiołłowskiego

Ogólnopolski Konkurs Tańca im. Wojciecha Wiesiołłowskiego w Gdańsku
Historia.
Ogólnopolski Konkurs Tańca im. Wojciecha Wiesiołłowskiego w Gdańsku, to najważniejszy konkurs tańca baletowego w Polsce. O jego renomie świadczy choćby fakt, że w pierwszej edycji konkursu w kategorii solistów nagrodzono Alicję Boniuszko, primabalerinę Państwowej Opery Bałtyckiej w Gdańsku.
Historia konkursów baletowych w Polsce sięga 1959 roku. W powojennej rzeczywistości Polska była pierwszym państwem w Europie, które podjęło tę inicjatywę. Pierwszy i drugi Konkurs odbył się w Warszawie. Po kilkuletniej przerwie, wysiłkiem dyrektora Bronisława Aubrechta Prądzyńskiego konkurs został przeniesiony do Gdańska, gdzie od 1979 roku organizowany jest regularnie co dwa lata. Obecnie uczestnicy startują w dwóch kategoriach – tańca klasycznego i tańca współczesnego (contemporary dance z naciskiem na technikę modern dance) z podziałem na grupy wiekowe. Biorą w nim udział starsi uczniowie szkół baletowych, a więc młodzież z klas IV-IX w (13-19 lat). Do jury powoływani są uznani artyści – tancerze, choreografowie, dyrektorzy szkół i zespołów tanecznych działający w Polsce jak również poza granicami kraju (m.in. Emil Wesołowski – choreograf, wieloletni dyrektor baletu w Teatrze Wielkim-Operze Narodowej w Warszawie, Ewa Wycichowska – choreograf, dyrektor Polskiego Teatru Tańca, Marek Różycki – dyrektor artystyczny szkoły baletowej w Berlinie), a także przedstawiciele Sekcji Tańca Związku Artystów Scen Polskich. Wydarzenie trwa około tygodnia, składa się z kilku etapów odbywających się w salach szkoły baletowej w Gdańsku oraz na scenie Opery Bałtyckiej. Konkurs kończy koncert laureatów w Operze Bałtyckiej.
W 1997 r. Minister Kultury i Dziedzictwa Narodowego podjął decyzję o nadaniu Ogólnopolskiemu Konkursowi Tańca imienia Wojciecha Wiesiołłowskiego, jednego z najwybitniejszych polskich tancerzy.
Grand Prix.
Idea przyznawania Grand Prix podejmowała się wielokrotnie, staraniem dyrektora Bronisława Prądzyńskiego oraz przewodniczącego jury Emila Wesołowskiego został wybrany właściwy projektant. Grand Prix "Wojciech" oraz nagroda "Orfeusz" - konkursowe statuetki autorstwa Giennadija Jerszowa, przyznaje się dopiero od 2005 r. Dla uzyskania prawdopodobieństwa sylwetki Wojciecha Wiesiołłowskiego w roli Hamleta był zaproszony Andzej Marek Stasiewicz, długoletni pierwszy solista baletu Opery Narodowej w Warszawie, który pozował renomowanemu artyście, twórce wielu rzeźb dla instytucyj kultury, m.i. Stanisław Moniuszko dla Akademii Muzycznej w Gdańsku, Fryderyk Chopin dla Filharmonii Baltyckiej, Bronisława i Wacław Niżyński dla Teatru Wielkiego w Warszawie. W składzie jury znajdują się: od lat przewodniczący Emil Wesołowski - polski choreograf, artysta - rezydent Teatru Narodowego w Warszawie, balerina i pedagog Alicja Boniuszko, Daria Dadun, Barbara Sier-Janik, choreografka, maestrina własnych teatrów, Ewa Wycichowska, dyrektor artystyczny Bałtyckiego Teatru Tańca Izadora Weiss, Henryk Konwiński, dyrektor Polskiego Baletu Narodowego Krzysztof Pastor, Jacek Przybyłowicz.
Tancerzy również oceniają: Wiesław Dudek, Katarzyna Gdaniec, Henryk Konwiński, Marcin Kupiński, Marek Różycki, Dawid Trzensimiech, Sławomir Gidel, Kazimierz Wrzosek. Jurorzy mogą wręczyć Grand Prix dla artystycznej osobowości - jej laureat otrzyma statuetkę "Wojciecha", przedstawiającą patrona konkursu. Zwycięzcy I miejsc w swoich kategoriach otrzymają statuetki "Orfeusza".
Od 2019 roku funkcję Dyrektora konkursu objął Sławomir Gidel.
Jury XXI.
XXI Ogólnopolskiego Konkursu Tańca im. Wojciecha Wiesiołłowskiego w Gdańsku:
Choreograf, pedagog i reżyser, wieloletni dyrektor baletu w Teatrze Wielkim Operze Narodowej, obecnie etatowy choreograf Polskiego Baletu Narodowego w Teatrze Wielkim.

</doc>
<doc id="4665830" url="https://pl.wikipedia.org/wiki?curid=4665830" title="El Molino">
El Molino

El Molino – miasto w Kolumbii, w departamencie La Guajira.

</doc>
<doc id="4665831" url="https://pl.wikipedia.org/wiki?curid=4665831" title="Fonseca (Kolumbia)">
Fonseca (Kolumbia)

Fonseca – miasto w Kolumbii, w departamencie La Guajira.

</doc>
<doc id="4665833" url="https://pl.wikipedia.org/wiki?curid=4665833" title="Hatonuevo">
Hatonuevo

Hatonuevo – miasto w Kolumbii, w departamencie La Guajira.

</doc>
<doc id="4665834" url="https://pl.wikipedia.org/wiki?curid=4665834" title="La Jagua del Pilar">
La Jagua del Pilar

La Jagua del Pilar – miasto w Kolumbii, w departamencie La Guajira. W 2013 roku miasto zamieszkiwało 2276 mieszkańców. 

</doc>
<doc id="4665836" url="https://pl.wikipedia.org/wiki?curid=4665836" title="Marta Ligaj">
Marta Ligaj

Marta Ligaj – polska biotechnolog, dr hab. nauk ekonomicznych, adiunkt Katedry Towaroznawstwa i Ekologii Produktów Przemysłowych Wydziału Towaroznawstwa Uniwersytetu Ekonomicznego w Poznaniu.
Życiorys.
W 1995 ukończyła studia biotechnologiczne na Uniwersytecie im. Adama Mickiewicza, natomiast 8 maja 2007 obroniła pracę doktorską "Wykrywanie genetycznie zmodyfikowanych składników żywności przy pomocy bioczujników", 17 marca 2017 habilitowała się na podstawie oceny dorobku naukowego i pracy zatytułowanej "Metody badania kwasów nukleinowych w kształtowaniu i ocenie jakości produktów".
Objęła funkcję adiunkta w Katedrze Towaroznawstwa i Ekologii Produktów Przemysłowych na Wydziale Towaroznawstwa Uniwersytetu Ekonomicznego w Poznaniu.

</doc>
<doc id="4665838" url="https://pl.wikipedia.org/wiki?curid=4665838" title="Rożnik">
Rożnik

Rożnik, złotnik, sylfium ("Silphium" L.) – rodzaj roślin z rodziny astrowatych. Obejmuje 12 lub 17 gatunków. Rośliny te występują we wschodniej części Ameryki Północnej, gdzie należą do składników prerii i widnych lasów. Niektóre gatunki zostały rozprzestrzenione jako rośliny ozdobne. Uprawiane są także w Polsce, przy czym rożnik przerosłolistny czasem przejściowo dziczeje.
Rożnik strzępolistny zaliczany jest do „roślin kompasowych”, ponieważ odcinki jego liści ustawiają się równolegle do promieni południowego słońca w osi północ-południe. Niektóre gatunki w obrębie pierwotnego zasięgu używane są jako lecznicze. Ich organy podziemne, zwłaszcza kłącza, zawierają duże ilości inuliny. Są to też cenione rośliny miododajne ze względu na dużą produkcję nektaru i późne kwitnienie. Nasiona są chętnie zjadane przez ptaki.
Naukowa nazwa rodzaju "Silphion" pochodzi z greki, gdzie w starożytności oznaczała niezidentyfikowaną współcześnie roślinę (→ sylfion) przedstawianą na monetach pochodzących z Cyrenajki.
Systematyka.
Rodzaj z plemienia "Heliantheae" z podrodziny "Asteroideae" z rodziny astrowatych "Asteraceae" 

</doc>
<doc id="4665845" url="https://pl.wikipedia.org/wiki?curid=4665845" title="Piotr Agiejew">
Piotr Agiejew

Piotr Grigorjewicz Agiejew (ros. Пётр Григорьевич Агеев, ur. we wsi Cziruchino obecnie w obwodzie kurgańskim, zm. 22 sierpnia 1947) – radziecki lotnik wojskowy, kapitan, Bohater Związku Radzieckiego (1943).
Życiorys.
Urodził się w rodzinie chłopskiej. Skończył 7 klas szkoły w Szumisze, w 1931 został skierowany przez Komsomoł do szkoły pilotów i techników lotniczych lotnictwa cywilnego w Bałaszowie, którą ukończył w 1933 i został jej instruktorem. Później kierował oddziałem lotniczym, w 1937 został skierowany do Tuły, a w 1940 do Centralnego Aeroklubu im. Czkałowa w Moskwie. Na własną prośbę został wysłany na szkolenie w wojskowej szkole pilotów myśliwskich, od 1940 służył w Armii Czerwonej, po ukończeniu wojskowej szkoły lotniczej został instruktorem, później dowódcą klucza w wojskowej szkole lotniczej w Krasnodarze. 
W 1942 na własną prośbę został skierowany do wojsk obrony przeciwlotniczej jako dowódca klucza w 182 pułku lotnictwa myśliwskiego 105 Dywizji Lotnictwa Myśliwskiego Obrony Przeciwlotniczej Kraju. Walczył w obwodzie rostowskim, m.in. nad Rostowem nad Donem. 14 lipca 1942 podczas walki z niemieckim Me-109 po wyczerpaniu amunicji wykonał powietrzny taran, po czym zdołał wylądować. 7 września 1942 został ciężko ranny w walce z niemieckim myśliwcem. Do początku 1943 wykonał 160 lotów bojowych, w walkach powietrznych strącił osobiście 6 i w grupie jeden samolot wroga. 14 lutego 1943 otrzymał za to tytuł Bohatera Związku Radzieckiego i Order Lenina. W powietrznej walce nad miastem Ordżonikidze (obecnie Władykaukaz) został ciężko ranny w rękę, mimo to zdołał zestrzelić samolot wroga i wyskoczyć na spadochronie. Stracił prawą rękę, długo leczył się w szpitalu, mimo to nadal służył w lotnictwie, będąc starszym pomocnikiem szefa działu przysposobienia bojowego 1 Powietrznej Armii Myśliwskiej Obrony Przeciwlotniczej Kraju. 
Po wojnie pracował w Centralnym Aeroklubie w Moskwie. Podczas jazdy pociągiem z Bałaszowa do Moskwy został zamordowany przez bandytów. Został pochowany w Penzie. Jego imieniem nazwano ulicę w Bałaszowie.

</doc>
<doc id="4665846" url="https://pl.wikipedia.org/wiki?curid=4665846" title="Georges-Louis Bouchez">
Georges-Louis Bouchez

Georges-Louis Bouchez (ur. 23 marca 1986 we Frameries) – belgijski i waloński polityk, prawnik oraz samorządowiec, parlamentarzysta regionalny, senator, od 2019 przewodniczący Ruchu Reformatorskiego.
Życiorys.
Kształcił się w Mons, w 2007 uzyskał licencjat z prawa na Facultés universitaires Saint-Louis, a w 2009 magisterium z prawa publicznego na Université Libre de Bruxelles. Działacz Ruchu Reformatorskiego, od 2009 dołączył do gabinetu politycznego wicepremiera i ministra Didiera Reyndersa. Pracował przez pewien czas również jako nauczyciel akademicki. W 2012 został radnym miejskim w Mons, do 2016 pełnił funkcję członka zarządu miasta odpowiedzialnego m.in. za finanse, budżet i zatrudnienie. W latach 2014–2016 zasiadał w Parlamencie Walońskim oraz parlamencie wspólnoty francuskiej, gdzie zastępował Jacqueline Galant. Obejmował później różne stanowiska w administracji partyjnej.
W wyborach w 2019 bez powodzenia kandydował do Izby Reprezentantów, następnie dokooptowano go w skład federalnego Senatu. W listopadzie 2019 został nowym przewodniczącym Ruchu Reformatorskiego, pokonując w drugiej turze głosowania Denisa Ducarme.

</doc>
<doc id="4665855" url="https://pl.wikipedia.org/wiki?curid=4665855" title="Nikołaj Arżanow">
Nikołaj Arżanow

Nikołaj Nikołajewicz Arżanow (ros. Николай Николаевич Аржанов, ur. 10 marca 1913 we wsi Bokszewo w guberni kostromskiej (obecnie w rejonie kołogriwskim w obwodzie kostromskim), zm. 7 lutego 1976 w Kazaniu) – radziecki pilot doświadczalny i lotnik wojskowy, Bohater Związku Radzieckiego (1957).
Życiorys.
Pracował w rejonowym komitecie Komsomołu w Kołogriwie, od 1932 mieszkał w Kazaniu, gdzie w 1934 ukończył aeroklub, a w 1935 wyższą szkołę lotników-instruktorów Osoawiachimu. Kierował jedną z filii aeroklubu w Kazaniu, w 1937 ukończył Wydział Budowy Samolotów Kazańskiego Instytutu Lotniczego, po czym został kierowniczym inżynierem i następnie szefem stacji lotniczo-doświadczalnej fabryki lotniczej nr 22 w Kazaniu. Nauczył się pilotować samolot i wkrótce zaczął latać w transportowym oddziale fabryki. Od 1943 do 1963 był pilotem doświadczalnym kazańskiej fabryki lotniczej nr 22. Przetestował wiele modeli samolotów, m.in. pasażerskie Tu-110, Tu-104B i Tu-104E, bombowce Pe-2 i Tu-4, odrzutowce Tu-16, Tu-110 i Tu-104 oraz ich modyfikacje. Później pracował jako inżynier w kazańskiej fabryce lotniczej. W 1957 otrzymał stopień kapitana rezerwy, a 23 września 1961 tytuł Zasłużonego Pilota Doświadczalnego ZSRR.
Odznaczenia.
I medale.

</doc>
<doc id="4665860" url="https://pl.wikipedia.org/wiki?curid=4665860" title="Eliasz Zwiefach">
Eliasz Zwiefach

Eliasz Zwiefach (ur. 1910 w Krakowie, zm. 1987 w Londynie) – polski lekarz-otorynolaryngolog, profesor Uniwersytetu Londyńskiego.
Życiorys.
W 1936 ukończył studia medyczne na Uniwersytecie Jagiellońskim, dwa lata później obronił doktorat z medycyny. Do wybuchu II wojny światowej pracował w krakowskim szpitalu im. Gabriela Narutowicza, następnie przedostał się przez Francję do Wielkiej Brytanii. W 1949 uzyskał „Diploma of Laryngology and Otology”, a dwa lata później dyplom specjalisty-chirurga (Diploma od Fellow and Royal College of Surgeons of England). Od 1953 zajmował stanowisko „senior lecturer” w Institute of Laryngology and Otology Uniwersytetu Londyńskiego. Członek Polskiego Towarzystwa Naukowego na Obczyźnie.
Prowadził badania nad twardzielą.

</doc>
<doc id="4665864" url="https://pl.wikipedia.org/wiki?curid=4665864" title="Divadelné ocenenia sezóny – DOSKY">
Divadelné ocenenia sezóny – DOSKY

Divadelné ocenenia sezóny – DOSKY – coroczna nagroda teatralna, przyznawana od 1996 roku przez gremium . Podstawą do przyznania nagrody są ankiety wypełniane przez krytyków teatralnych, teatrologów, dziennikarzy i publicystów zajmujących się teatrem.
Pierwsze dziewiętnaście edycji odbyło się w Nitrze. Od 2015 ceremonia wręczenia nagród odbywa się w Bratysławie.

</doc>
<doc id="4665868" url="https://pl.wikipedia.org/wiki?curid=4665868" title="Aleksandr Pjankow">
Aleksandr Pjankow

Aleksandr Pietrowicz Pjankow (ros. Александр Петрович Пьянков, ur. w Dobriance, zm. 27 lipca 1988 w Moskwie) – radziecki lotnik wojskowy, pułkownik, Bohater Związku Radzieckiego (1939).
Życiorys.
Urodził się w rodzinie robotniczej. W 1933 ukończył szkołę uniwersytetu fabryczno-zawodowego, pracował jako ślusarz w zakładach metalowych w Dobriance, od 1933 do 1935 studiował na Uniwersytecie Permskim, ukończył aeroklub. Od 1935 służył w Armii Czerwonej, w 1937 ukończył wojskową szkołę lotniczą w Borisoglebsku i został młodszym lotnikiem i później dowódcą klucza. W 1939 został przyjęty do WKP(b). Od 23 maja do 16 września 1939 brał udział w bitwie nad Chałchin-Goł z Japończykami. Jako dowódca klucza 22 pułku lotnictwa myśliwskiego Brygady Lotnictwa Myśliwskiego 1 Grupy Armijnej w stopniu porucznika wykonał 101 lotów bojowych i stoczył 16 walk powietrznych, w których strącił 4 japońskie samoloty i zadał wrogowi duże straty w sile żywej i technice. Po ataku Niemiec na ZSRR walczył na froncie jako zastępca dowódcy eskadry i zastępca dowódcy pułku lotnictwa myśliwskiego, biorąc udział w walkach na Froncie Południowo-Zachodnim i Krymskim. 9 października 1941 został ciężko ranny w walce. Po wyjściu ze szpitala był instruktorem lotniczym Sił Powietrznych Armii Czerwonej, później Zarządu Sił Powietrznych Syberyjskiego Okręgu Wojskowego. W 1948 ukończył Akademię Wojskowo-Powietrzną, a w 1957 Wojskową Akademię Sztabu Generalnego, dowodził pułkiem lotnictwa myśliwskiego i brygadą lotnictwa myśliwskiego. W 1960 został zwolniony do rezerwy. W 1967 ukończył studia na Wydziale Fizycznym Moskiewskiego Uniwersytetu Państwowego im. Łomonosowa, pracował w jednym z instytutów naukowo-badawczych. Został pochowany na Cmentarzu Kuncewskim.
Odznaczenia.
I medale.

</doc>
<doc id="4665869" url="https://pl.wikipedia.org/wiki?curid=4665869" title="Autostade">
Autostade

Autostade – nieistniejący już wielofunkcyjny stadion w Montrealu, w Kanadzie. Istniał w latach 1966–1976. Mógł pomieścić 33 172 widzów. Obiekt został wybudowany na Expo 67, później służył futbolistom klubu Montreal Alouettes.
Obiekt został wybudowany na Expo 67. Jego otwarcie miało miejsce 19 listopada 1966 roku. Budowa stadionu kosztowała 3,3 mln CAD i została sfinansowana przez pięć koncernów samochodowych: American Motors, Chrysler, Ford, General Motors i Volvo, stąd też jego nazwa – Autostade lub Automotive Stadium. Stadion posiadał nietypowy układ, trybuny usytuowane wzdłuż bieżni, niemal na całej jej długości, tworzyły pierścień składający się z 19 oddzielnych segmentów.
30 listopada 1969 roku odbył się jedyny na tym stadionie mecz o Puchar Greya, w którym Ottawa Rough Riders pokonali Saskatchewan Roughriders 29–11. Organizacja spotkania stała pod znakiem zapytania w związku z istniejącym wówczas zagrożeniem terrorystycznym ze strony Frontu Wyzwolenia Quebecu. Podczas meczu obowiązywały podwyższone środki bezpieczeństwa; ostatecznie jednak do żadnych incydentów nie doszło.
W latach 1968–1976 (z przerwą w roku 1972) na obiekcie swoje spotkania rozgrywali futboliści klubu Montreal Alouettes. Stadion był również areną koncertów. Po przeprowadzce Montreal Alouettes w 1976 roku na Stadion Olimpijski Autostade został zlikwidowany.

</doc>
<doc id="4665879" url="https://pl.wikipedia.org/wiki?curid=4665879" title="Lekkoatletyka na Światowych Wojskowych Igrzyskach Sportowych 2019 – maraton mężczyzn">
Lekkoatletyka na Światowych Wojskowych Igrzyskach Sportowych 2019 – maraton mężczyzn

Maraton mężczyzn – jedna z konkurencji biegowych rozegranych w dniu 27 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Jedno państwo mogło wystawić 4 zawodników. Dla zespołu, do klasyfikacji drużynowej zaliczano wyniki trzech zawodników z najlepszymi czasami "(medale otrzymywało 4 zawodników)". Do zawodów zgłoszonych zostało 97 maratończyków reprezentujących 44 kraje, sklasyfikowanych na mecie zostało 84, zdyskwalifikowano na trasie dwóch, a 5 nie ukończyło biegu oraz 5 lekkoatletów nie stawiło się na starcie. Polskę reprezentowali Henryk Szost "(indywidualnie 5. miejsce)", Arkadiusz Gardzielewski" (6.)", Marcin Chabowski" (7.)" oraz Mariusz Giżyński" (11.)", którzy zwyciężyli drużynowo na tym dystansie, zdobyli złoty medal, powtórzyli wynik z Mungyeongu 2015

</doc>
<doc id="4665880" url="https://pl.wikipedia.org/wiki?curid=4665880" title="Broussonetia papyrifera">
Broussonetia papyrifera



</doc>
<doc id="4665884" url="https://pl.wikipedia.org/wiki?curid=4665884" title="Parafia Najświętszej Maryi Panny Wniebowziętej w Pleśnej">
Parafia Najświętszej Maryi Panny Wniebowziętej w Pleśnej



</doc>
<doc id="4665886" url="https://pl.wikipedia.org/wiki?curid=4665886" title="I Liceum Ogólnokształcące im. Edwarda Dembowskiego w Gliwicach">
I Liceum Ogólnokształcące im. Edwarda Dembowskiego w Gliwicach

I Liceum Ogólnokształcące Dwujęzyczne im. Edwarda Dembowskiego – publiczne liceum ogólnokształcące w Gliwicach.
Informacje ogólne.
Teren szkoły położony jest pomiędzy ulicami Zimnej Wody i Konarskiego w dzielnicy Politechnika naprzeciw Wydziału Inżynierii Środowiska i Energetyki Politechniki Śląskiej.
W 2010 szkoła otrzymała autoryzację do prowadzenia Diploma Programme Matury Międzynarodowej.
Historia.
Szkoła niemiecka.
Prace nad budową budynku szkoły trwały w latach 1913–1915. Budynek mieścił 17 sal lekcyjnych, w których naukę podjąć miało 18 klas. Otwarcie nowej szkoły miało miejsce 15 listopada 1915 roku.
Okres powojenny.
Od 1 września 1949 roku działała w budynku Ogólnokształcąca Szkoła Towarzystwa Przyjaciół Dzieci, szkoła stopnia podstawowego i licealnego. Dyrektorem został Bolesław Janicki, a zastępcą Teofila Fidos, a naukę rozpoczęło 755 uczniów, w tym 104 w Liceum Ogólnokształcącym. W październiku tego samego roku zastępca dyrektora szkoły zrezygnowała ze swojej funkcji, a na jej miejsce powołano Stefana Łabana, który w listopadzie tego samego roku zmarł na zawał serca po posiedzeniu rady pedagogicznej. W roku 1960 Ministerstwo Oświaty i Wychowania zatwierdziło nazwę szkoły w następującym brzmieniu: „Szkoła Podstawowa i Liceum Ogólnokształcące im. Edwarda Dembowskiego w Gliwicach”, a w roku szkolnym 1967/68 nastąpiło rozdzielenie szkoły podstawowej i liceum ogólnokształcącego, mimo że pracowały w tym samym budynku. 
W roku szkolnym 1972/73 funkcję dyrektora pełniła Julia Kamińska, zastąpiona przez Józefa Lazarowicza. Od czerwca 1976 roku w budynku znajdowało się już tylko I Liceum Ogólnokształcące im. Edwarda Dembowskiego. W roku szkolnym 1981/82 szkołą kierował Romuald Latta, zastąpiony przez Marię Tyrek. W latach 1990–2002 dyrektorem szkoły Irena Trzcionka. W roku 2001 decyzją władz miasta Gliwice do I Liceum Ogólnokształcącego przyłączono Gimnazjum Nr 14 i utworzony został Zespół Szkół Ogólnokształcących Nr 10.
W 2002 roku dyrektorem został Adam Sarkowicz, który z przerwą na lata szkolne 2014/2015 i 2015/16, kiedy pełniącym obowiązki dyrektora był Damian Kołtun, pełni te obowiązki do dzisiaj (2023). 
W listopadzie 2005 roku szkoła otrzymała Certyfikat "Śląskiej Szkoły Jakości" przyznany przez Śląskiego Kuratora Oświaty.
1 września 2008 roku w gimnazjum otworzono pierwszą klasę dwujęzyczną z językiem angielskim jako językiem nauczania – powstało Gimnazjum z Oddziałami Dwujęzycznymi Nr 14.
Od 1 września 2009 roku w I LO działa klasa pre-IB przygotowująca do programu Matury Międzynarodowej.
W dniu 26 kwietnia 2010 roku szkoła otrzymała jako pierwsza szkoła publiczna w województwie śląskim Certyfikat Organizacji Międzynarodowej Matury (IBO) uprawniający do prowadzenia Diploma Programme. Od 1 września 2010 roku w szkole rozpoczęto realizację 2 letniego programu Diploma Programme (Matura Międzynarodowa International Baccalaureate Organization – otrzymanie zgody Ministerstwa Edukacji Narodowej na utworzenie Oddziału Międzynarodowego).
20 lutego 2017 r. szkoła otrzymała autoryzację Organizacji Matury Międzynarodowej do prowadzenia programu Middle Years Programme.
Od 1 września 2017 r., ze względu na reformę systemu oświaty, szkoła została przekształcona ponownie w samodzielne liceum: I Liceum Ogólnokształcące Dwujęzyczne im. E. Dembowskiego. We wszystkich klasach wprowadzono nauczanie dwujęzyczne.
W 2019 roku liceum obchodziło uroczystość 70-lecia swojej działalności.
W kwietniu 2021 r. oddano do użytku nową halę i boiska ze sztuczną nawierzchnią a od 1 września 2021 r. rozpoczęto nauczanie w nowym budynku przedmiotów doświadczalnych.
Rankingi.
Liceum w ostatnich 5 latach (2018–2023) otrzymuje tytuł „Złotej Szkoły” w Rankingu Liceów „Perspektywy”. W roku 2020 szkoła zajęła najwyższe miejsce w swojej historii w rankingu - 53. miejsce w kraju i 3. miejsce w województwie śląskim. W 2021 roku szkoła zajęła najwyższe miejsce w swojej historii w rankingu szkół olimpijskich - 28. miejsce w Polsce.
Współpraca międzynarodowa.
Szkoła prowadzi stały program wymiany uczniowskiej z Gymnasium Marianum w Meppen (Niemcy). 
Znani absolwenci.
Źródło.

</doc>
<doc id="4665906" url="https://pl.wikipedia.org/wiki?curid=4665906" title="Marek Lusztyn">
Marek Lusztyn

Marek Grzegorz Lusztyn (ur. 1977) – polski ekonomista, w latach 2019–2020 prezes zarządu Banku Pekao, od 2020 wiceprezes mBanku.
Życiorys.
Doktor nauk ekonomicznych, ukończonych w Szkole Głównej Handlowej. Absolwent University of Illinois (Executive MBA) oraz INSEAD.
W latach 1996–2000 pracował w Banku Handlowym w Warszawie. Od początku pierwszej dekady XX wieku związany z grupą Banku Pekao S.A. Od 2000 do 2008 piastował dyrektorskie stanowiska w tym banku. W latach 2008–2010 pracował w grupie Unicredit w Londynie, a w latach 2010–2013 w Unicredit Bank AG w Monachium, odpowiadając za nadzór zarządzania ryzykiem rynkowym, kredytowym i operacyjnym. Później pracował w Unicredit SpA w Mediolanie na stanowisku Senior Vice President, gdzie objął odpowiedzialność za zarządzanie ryzykiem grupy. Był też członkiem Komitetu Wykonawczego Pionu Rynków Bankowości Korporacyjnej i Inwestycyjnej Grupy Unicredit. W lipcu 2017 objął stanowiska wiceprezesa zarządu Banku Pekao ponownie obejmując nadzór zarządzania ryzykiem istotnym w działalności banku. Zasiadł też w radach nadzorczych w spółkach Pekao Investment Banking S.A. oraz Pekao Leasing Sp. z o.o.
Po rezygnacji Michała Krupińskiego, w listopadzie 2019 objął stanowisko prezesa zarządu Banku Pekao. W kwietniu 2020 przestał być prezesem zarządu Banku Pekao, zostając wiceprezesem zarządu tego banku. W październiku 2020 został powołany na stanowisko wiceprezesa ds. zarządzania ryzykiem w mBanku. Od sierpnia 2022 przewodniczący rady nadzorczej Systemu Ochrony Banków Komercyjnych.

</doc>
<doc id="4665907" url="https://pl.wikipedia.org/wiki?curid=4665907" title="Aleksandr Bułajew">
Aleksandr Bułajew

Aleksandr Dmitrijewicz Bułajew (ros. Александр Дмитриевич Булаев, ur. w miejscowości Czany, zm. 17 maja 1943) – radziecki lotnik wojskowy, major, uhonorowany pośmiertnie tytułem Bohatera Związku Radzieckiego (1943).
Życiorys.
Urodził się w rodzinie robotnika kolejowego. Skończył szkołę średnią, pracował w Omsku, gdzie studiował w Instytucie Inżynierów Transportu Kolejowego i uczył się w aeroklubie, później przeniósł się do Leningradzkiego Instytutu Chemiczno-Technologicznego, od 1932 należał do WKP(b). W 1934 ochotniczo wstąpił do Armii Czerwonej, w 1936 ukończył wojskową lotniczą szkołę pilotów w Charkowie i został lotnikiem-instruktorem w szkole lotniczej, od 1938 służył w Siłach Powietrznych Leningradzkiego Okręgu Wojskowego. Brał udział w wojnie z Finlandią, walcząc w składzie 7 pułku lotnictwa myśliwskiego, wykonując 120 lotów bojowych, w tym 40 szturmowych i w 20 walkach powietrznych strącając osobiście dwa fińskie samoloty i trzy w grupie. Od czerwca 1941 uczestniczył w wojnie z Niemcami, dowodził eskadrą w 158 pułku lotnictwa myśliwskiego i biorąc udział w obronie Leningradu. 27 czerwca 1941 odniósł swoje pierwsze zwycięstwo w wojnie z Niemcami. W walce 17 sierpnia 1941 wraz z dwoma innymi myśliwcami zestrzelił dwa Messerschmitty, sam został trafiony i spadł, jednak zdołał wyskoczyć na spadochronie. Od września 1941 walczył w składzie 17 pułku lotnictwa myśliwskiego Sił Powietrznych Frontu Północno-Zachodniego, na początku 1942 został dowódcą eskadry w 159 pułku lotnictwa myśliwskiego 275 Dywizji Lotnictwa Myśliwskiego. Do lutego 1942 wykonał 65 lotów bojowych, strącił osobiście 5 samolotów wroga i 5 w grupie; dowodzona przez niego eskadra strąciła 21 samolotów. 16 maja 1942 dowodził grupą czterech radzieckich myśliwców atakujących 10 niemieckich bombowców Ju-88; lotnicy ZSRR strącili wówczas cztery Junkersy i stoczyli walkę z ośmioma myśliwcami Me-109. Bułajew strącił wówczas osobiście bombowiec i myśliwiec. Walczył też na Froncie Leningradzkim w składzie 13 Armii Powietrznej. Łącznie podczas wojny z Niemcami wykonał 260 lotów bojowych i stoczył 66 walk powietrznych, strącając osobiście 17 i w grupie 5 samolotów wroga. Pilotował myśliwce I-16, Jak-1 i Ła-5. W 1943 został nawigatorem 159 pułku lotnictwa myśliwskiego. Zginął w wypadku lotniczym na lotnisku tyłowym. Został pochowany we wsi Plechanowo w rejonie wołchowskim, po wojnie jego grób przeniesiono do miasta Wołchow w obwodzie leningradzkim.

</doc>
<doc id="4665909" url="https://pl.wikipedia.org/wiki?curid=4665909" title="Grom Gdynia">
Grom Gdynia



</doc>
<doc id="4665915" url="https://pl.wikipedia.org/wiki?curid=4665915" title="WKS Siedlce">
WKS Siedlce



</doc>
<doc id="4665916" url="https://pl.wikipedia.org/wiki?curid=4665916" title="Red Moon (minialbum)">
Red Moon (minialbum)

Red Moon – siódmy minialbum południowokoreańskiej grupy Mamamoo, wydany 16 lipca 2018 roku przez wytwórnię RBW. Głównym singlem z płyty jest „Egotistic” (kor. 너나 해 (Egotistic)). Na płycie znalazł się też wcześniej wydany utwór „Rainy Season” (kor. 장마 (Rainy Season)). Płyta "Red Moon" była drugą częścią projektu „Four Seasons”.
Sprzedał się w nakładzie egzemplarzy w Korei Południowej (stan na luty 2021).

</doc>
<doc id="4665920" url="https://pl.wikipedia.org/wiki?curid=4665920" title="Sygnał Lublin">
Sygnał Lublin



</doc>
<doc id="4665925" url="https://pl.wikipedia.org/wiki?curid=4665925" title="Gwardia Częstochowa">
Gwardia Częstochowa



</doc>
<doc id="4665928" url="https://pl.wikipedia.org/wiki?curid=4665928" title="Numida (stolica tytularna)">
Numida (stolica tytularna)

Numida (łac. "Diocesis Numidensis") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4665929" url="https://pl.wikipedia.org/wiki?curid=4665929" title="Muntiacus rooseveltorum">
Muntiacus rooseveltorum



</doc>
<doc id="4665935" url="https://pl.wikipedia.org/wiki?curid=4665935" title="Ɖ">
Ɖ

Ɖ ɖ (majuskuła Ɖ oraz minuskuła ɖ) – litera zmodyfikowanego alfabetu łacińskiego. Stosowana jest w ortografiach niektórych języków afrykańskich (m.in. ewe) do zapisu spółgłoski zwartej z retrofleksją dźwięcznej [ɖ].
Międzynarodowy alfabet fonetyczny wykorzystuje małą literę "ɖ" do zapisu tej samej spółgłoski.

</doc>
<doc id="4665942" url="https://pl.wikipedia.org/wiki?curid=4665942" title="Fabryka Lamp i Brązów">
Fabryka Lamp i Brązów

Fabryka Lamp i Brązów – fabryka lamp założona w 1862 roku Warszawie przez Jana Serkowskiego.
Początkowo fabryka zajmowała się wyrobem głównie lamp naftowych. Mieściła się na ulicy Leszno. W 1885 r. przeniesiono zakład pod adres Nowolipie 76/78. Była pierwszą taką fabryką w Warszawie. 
Na terenie fabryki znajdowały się: cyzelernia, odlewnia, warsztat mechaniczny, galwanizernia, szlifiernia i lakiernia (piece suszarnicze), a także sztancownia i drykiernia oraz tokarnia. Szklane klosze, zbiorniki i szkiełka zamawiano w hurtowni „Hortensja" w Piotrkowie. Knoty sprowadzano z Austrii.
Oprócz lamp naftowych produkowano tam także artystyczne lampy na zamówienie (np. kinkiety do kościoła św. Zbawiciela), lampy stojące, lampy-stoliki i tzw. "Wunder-Lampe" na licencji Rudolfa Ditmara.
Większość wyrobów eksportowano do Rosji. W Warszawie było jednak również kilka sklepów.
W 1922 roku, wobec spadku zainteresowania oświetleniem naftowym, zakład zmienił nazwę na: „Fabryka Wyrobów Metalowych". Z pierwotnej produkcji pozostawiono wyrób palników do lamp naftowych.
Lampy produkcji Serkowskiego znajdują się m.in. w kolekcjach: Muzeum Okręgowego w Koninie i Muzeum lamp naftowych w Krośnie.

</doc>
<doc id="4665944" url="https://pl.wikipedia.org/wiki?curid=4665944" title="Grindavíkurvöllur">
Grindavíkurvöllur

Grindavíkurvöllur – stadion piłkarski w Grindavíku, w Islandii. Obiekt może pomieścić 1750 widzów. Swoje spotkania rozgrywają na nim piłkarze klubu UMF Grindavík.

</doc>
<doc id="4665949" url="https://pl.wikipedia.org/wiki?curid=4665949" title="Ray Heindorf">
Ray Heindorf

Ray Heindorf (ur. 25 sierpnia 1908 w Haverstraw, zm. 3 lutego 1980 w Los Angeles) – amerykański kompozytor muzyki filmowej. Przez blisko 40 lat komponował muzykę do filmów wytwórni Warner Bros.
Trzykrotny laureat Oscara za najlepszą muzykę do filmów: "Yankee Doodle Dandy" (1942) i "To jest armia" (1943) Michaela Curtiza oraz "Muzyk" (1962) Mortona DaCosty. Łącznie zdobył osiemnaście nominacji do tej nagrody za najlepszą muzykę i piosenkę.

</doc>
<doc id="4665951" url="https://pl.wikipedia.org/wiki?curid=4665951" title="Obbi">
Obbi

Obbi (łac. "Diocesis Obbitanus") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4665955" url="https://pl.wikipedia.org/wiki?curid=4665955" title="Józef Skwirzyński">
Józef Skwirzyński

Józef Kazimierz Skwirzyński (ur. 21 grudnia 1921 w Budzanowie, zm. 29 października 1989 w Chelmsford, Essex) – polski fizyk i matematyk.
Życiorys.
Do wybuchu II wojny światowej uczył się w gimnazjum w Tarnopolu, po agresji ZSRR na Polskę został aresztowany i skazany na obóz pracy przymusowej na Syberii. Był operatorem spychacza i ładowarki, po amnestii przedostał się do tworzonej Armii Andersa. Następnie przez Teheran, Bombaj i Kapsztad dotarł do Wielkiej Brytanii, zamieszkał w Blackpool, w hrabstwie Lancashire, gdzie poznał swoją przyszłą żonę Yvonnę. Początkowo pracował w zakładach Marmite, a następnie w fabryce pasty do obuwia Cherry Blossom Polish. Następnie dzięki wstawiennictwu przyjaciół przeszedł wyszkolenie lotnicze i został nawigatorem w Polskiej Sekcji Royal Air Force. Dzięki biegłemu posługiwaniu się językiem angielskim został instruktorem nawigacji. Po zakończeniu wojny rozpoczął studia w Royal College of Science, gdzie w 1948 uzyskał tytuł Bachelor Science Physics, a rok później Bachelor Science of Mathematics w Imperial College of Science and Technology na Uniwersytecie Londyńskim. Od 1949 do 1951 był wykładowcą matematyki i fizyki na Polish University College w Londynie, od 1951 pracował jako kierownik grupy matematyków W Marconi's Wireless and Telegraph Co. Ltd. w Chelmsford, w hrabstwie Essex. Od 1953 wykładał matematykę na Mid-Essex Technical College w Chelmsford. W 1969 został kierownikiem w Mathematical Physics and Circuitry Group, a w 1977 managerem w Theoretical Support Services. Przez wiele lat współpracował z NASA tworząc modele matematyczno-fizyczne. W 1987 otrzymał List Honorowy oraz został odznaczony Orderem Imperium Brytyjskiego. Członek Polskiego Towarzystwa Naukowego na Obczyźnie.

</doc>
<doc id="4665956" url="https://pl.wikipedia.org/wiki?curid=4665956" title="Fylkisvöllur">
Fylkisvöllur

Fylkisvöllur – stadion piłkarski w Reykjavíku, w Islandii. Obiekt może pomieścić 1854 widzów. Swoje spotkania rozgrywają na nim piłkarze klubu Fylkir.

</doc>
<doc id="4665957" url="https://pl.wikipedia.org/wiki?curid=4665957" title="Jak żabka szukała taty">
Jak żabka szukała taty

Jak żabka szukała taty (ros. Лягушонок ищет папу) – radziecki krótkometrażowy film lalkowy z 1964 roku w reżyserii Romana Kaczanowa.
Wersja polska.
Źródło:

</doc>
<doc id="4665959" url="https://pl.wikipedia.org/wiki?curid=4665959" title="Maria Sarnecka-Keller">
Maria Sarnecka-Keller

Maria Sarnecka-Keller (ur. 23 kwietnia 1925 w Błażowej, zm. 3 lipca 1984 w Krakowie) – polska biochemik, profesor i prorektor Uniwersytetu Jagiellońskiego.
Życiorys.
Córka Teodora i Heleny z Michoniów. Całe życie związała z Krakowem. W 1942 ukończyła dwuletnie kursy przygotowawcze do wyższych szkół zawodowych, następnie uzyskała dyplom technika chemika w Państwowej Szkole dla Chemików. Równocześnie brała udział w tajnych kompletach przy VII Gimnazjum i Liceum, gdzie w 1945 odebrała świadectwo dojrzałości. Po dalszych pięciu latach została magistrem filozofii w zakresie chemii na Wydziale Matematyczno-Przyrodniczym Uniwersytetu Jagiellońskiego. Tematem jej pracy magisterskiej była chromatografia potencjometryczna. Karierę zawodową rozpoczęła jeszcze w czasie studiów, gdy w 1949 zaczęła pełnić funkcję asystentki w Zakładzie Chemii Fizjologicznej Wydziału Lekarskiego UJ (od 1950 Akademia Medyczna); dwa lata później awansowała na stanowisko starszej asystentki, a w 1955 została adiunktem.
W 1961 otrzymała tytuł doktora nauk przyrodniczych na Wydziale Matematyczno-Fizyczno-Chemicznym UJ po obronie dysertacji pt. „Struktura peptydowa kwasów proteinowych”. Praca, napisana pod kierunkiem Bolesława Skarżyńskiego, została opublikowana w ósmym numerze „Acta Biochemica Polonica” (1961). Zdobywszy stypendium Światowej Organizacji Zdrowia, w 1958 zatrudniona była przez pół roku w pracowni Hugo Theorella w sztokholmskim Instytucie Karolinska. Od 1963 wykładała biochemię na Wydziale Biologii i Nauk o Ziemi UJ. Praca pt. „Peptydy moczu i osocza krwi” zapewniła jej w 1964 habilitację w krakowskiej Akademii Medycznej. W 1965, już jako docent, powróciła do UJ i we współpracy z Ignacym Reiferem powołali do życia Katedrę Biochemii i Biofizyki. W latach 1972–1977 piastowała stanowisko dyrektora Instytutu Biologii Molekularnej, którą to jednostkę współtworzyła z Janem Zurzyckim. Działającym w ramach tego Instytutu Zakładem Biochemii Zwierząt kierowała do śmierci. W 1973 otrzymała tytuł profesora nadzwyczajnego nauk przyrodniczych. Przez trzy kolejne lata od 1981 była prorektorem UJ, co uczyniło ją pierwszą kobietą na tym stanowisku w ponad sześćsetletniej historii uniwersytetu. Rozpoczęte 30 maja 1979 postępowanie o nadanie jej tytułu profesora zwyczajnego przerwała śmierć uczonej.
Głównymi zagadnieniami badawczymi, jakimi zajmowała się w pracy naukowej, były właściwości fizykochemiczne i fizjologiczna rola peptydów, glikopeptydów i glikoprotein płynów ustrojowych oraz funkcji błoniastych struktur komórkowych hepatocytów i ich zmian w przebiegu cukrzycy. Jej działalność badawcza wpłynęła na efektywniejsze rozpoznawanie i leczenie wczesnych faz tej choroby. Brała udział w polskich równoległych badaniach morfologicznych i biochemicznych aparatu Golgiego. Zajmowała się również historią chemii i biochemii. Publikowała liczne prace, artykuły, również o charakterze popularnonaukowym, podręczniki i skrypty. Pod jej kierunkiem stopień naukowy doktora uzyskało 8 osób. Kierowała dwoma zakończonymi przewodami habilitacyjnymi.
Sarnecka-Keller należała do Komitetu Biochemii i Biofizyki Polskiej Akademii Nauk, Komisji Biologicznej i Komisji Ochrony Zdrowia Społecznego Krakowskiego Oddziału PAN oraz Zarządu Głównego Polskiego Towarzystwa Biochemicznego, Komisji Historii Chemii i Polskiego Towarzystwa Chemicznego. Zainicjowała i redagowała serię Biologii Molekularnej „Zeszytów Naukowych UJ”. Zasiadała w Komitecie Redakcyjnym Monografii Biochemicznych, publikowanych przez Polskie Towarzystwo Biochemiczne, i Radzie Sekcji Chemicznej dla Szkół Ogólnokształcących Krakowskiego Ośrodka Metodycznego. W 1980 weszła w skład Prezydium Komisji Uczelnianej Niezależnego Samodzielnego Związku Zawodowego „Solidarność”. Na przełomie 1981 i 1982 utworzyła Uniwersytet Trzeciego Wieku przy UJ. Za swoją działalność otrzymała m.in. Krzyż Kawalerski Orderu Odrodzenia Polski i honorowy tytuł Zasłużonego Nauczyciela PRL.
W 1954 poślubiła Czesława Kellera. Nie miała dzieci. Pochowana została na cmentarzu Rakowickim.

</doc>
<doc id="4665960" url="https://pl.wikipedia.org/wiki?curid=4665960" title="Andrzej Czerwiński">
Andrzej Czerwiński



</doc>
<doc id="4665961" url="https://pl.wikipedia.org/wiki?curid=4665961" title="Rusadus">
Rusadus

Rusadus (łac. "Diocesis Rusaditanus") – stolica historycznej diecezji we Cesarstwie rzymskim w prowincji Mauretania Cezarensis, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="4665966" url="https://pl.wikipedia.org/wiki?curid=4665966" title="Valsvöllur">
Valsvöllur

Valsvöllur – stadion piłkarski w Reykjavíku, w Islandii. Obiekt może pomieścić 2500 widzów. Swoje spotkania rozgrywają na nim piłkarze klubu Valur.

</doc>
<doc id="4665969" url="https://pl.wikipedia.org/wiki?curid=4665969" title="Hlíðarendi">
Hlíðarendi



</doc>
<doc id="4665971" url="https://pl.wikipedia.org/wiki?curid=4665971" title="Vodafonevöllur">
Vodafonevöllur



</doc>
<doc id="4665973" url="https://pl.wikipedia.org/wiki?curid=4665973" title="Kościół Narodzenia Najświętszej Marii Panny w Ostrowie">
Kościół Narodzenia Najświętszej Marii Panny w Ostrowie



</doc>
<doc id="4665976" url="https://pl.wikipedia.org/wiki?curid=4665976" title="Kościół Matki Boskiej Częstochowskiej w Grabowie">
Kościół Matki Boskiej Częstochowskiej w Grabowie



</doc>
<doc id="4665979" url="https://pl.wikipedia.org/wiki?curid=4665979" title="Stanisław Dmowski">
Stanisław Dmowski



</doc>
<doc id="4665981" url="https://pl.wikipedia.org/wiki?curid=4665981" title="Kościół Matki Boskiej Wspomożenia Wiernych w Torzymiu">
Kościół Matki Boskiej Wspomożenia Wiernych w Torzymiu



</doc>
<doc id="4665983" url="https://pl.wikipedia.org/wiki?curid=4665983" title="Eimskipsvöllurinn">
Eimskipsvöllurinn

Eimskipsvöllurinn – stadion piłkarski w Reykjavíku, w Islandii. Obiekt może pomieścić 2500 widzów. Swoje spotkania rozgrywają na nim piłkarze klubu Þróttur, a w przeszłości występowali na nim również piłkarze drużyny KV. Obiekt znajduje się w pobliżu stadionu narodowego, a także dawnego obiektu zespołu Þróttur, Valbjarnarvöllur.

</doc>
<doc id="4665985" url="https://pl.wikipedia.org/wiki?curid=4665985" title="Crostata">
Crostata

Crostata to włoska tarta lub placek, znana również jako "coppi" w Neapolu i "sfogliate" w Lombardii. Najwcześniejsze znane użycie słowa "crostata" we współczesnym znaczeniu można znaleźć w książkach kucharskich "Libro de Arte Coquinaria" autorstwa Martino da Como, opublikowanej około 1465, i "Cuoco napolitano", opublikowanej pod koniec XV wieku, zawierającej przepis (numer 94) zatytułowany "Crostata de Caso, Pane itp". 
Crostata to „rustykalna wersja otwartej tarty owocowej” którą można upiec w formie do ciasta. 
Opis.
Tradycyjnie crostata składała się z bazy, zwykle trzech warstw, kruchego ciasta „o smaku klarowanego tłuszczu i masła”. Obecnie stosuje się ciasto kruche. Różni się od "torta" nadzieniem: crostata ma niespójne nadzienie pełne kawałków, podczas gdy "torta" ma spójne nadzienie wykonane ze zblendowanych, gładkich składników. Istnieje wiele rodzajów zarówno słodkich, jak i wytrawnych crostat, gdzie te słodkie zwykle podaje się jako deser. 
Słodkie odmiany używają dżemów owocowych jako nadzienia, zazwyczaj z moreli, wiśni, brzoskwiń lub nektarynek lub jagód. Crostatę można również upiec "na ślepo", a następnie wypełnić kremem cukierniczym ("crema pasticciera") i udekorować kawałkami świeżych owoców; nazywa się to "crostata di frutta". W książce kucharskiej "Opera dell'arte del cucinare" z 1570 r. Bartolomeo Scappi zawarł przepis na crostatę ze śliwkami i wiśnią, z pigwą i gruszkami. Nowoczesną wersją jest "crostata alla nutella," nadziewana Nutellą. 
Składniki wytrawnych crostat mogą obejmować mięso, ryby lub warzywa które są wstępnie ugotowane. "Opera dell'arte del cucinare" zawiera przepis na „crostatę z mięsa krabowego i krewetek”, a także stwierdza, że zamiast zrobić "tortę", krewetki i kraby powinny zostać zmiażdżone. Popularnym słodkim wariantem, szczególnie w środkowych Włoszech, jest "crostata di ricotta", zrobiona z ricottą zmieszaną z cukrem i skórką z cytryny, która może dodatkowo zawierać kakao lub rodzynki. 
Scappi zawarł wiele przepisów na crostaty w "Opera dell'arte del cucinare". Jego wytrawne crostaty zawierały podgardle wieprzowe lub prosciutto, raki, anchois lub ostrygi. Inne przepisy na wytrawne crostaty to m.in. crostata z kremowym serem nazywanym "butirata," z truflami, z karczochami i z "wnętrznościami jakiegokolwiek żółwia". 

</doc>
<doc id="4665987" url="https://pl.wikipedia.org/wiki?curid=4665987" title="Valbjarnarvöllur">
Valbjarnarvöllur

Valbjarnarvöllur – stadion piłkarski w Reykjavíku, w Islandii. Został otwarty w 1978 roku. Może pomieścić 5478 widzów. W przeszłości swoje spotkania rozgrywali na nim piłkarze klubu Þróttur. Obiekt znajduje się w pobliżu stadionu narodowego, a także obecnego stadionu drużyny Þróttur, Eimskipsvöllurinn. W drugiej dekadzie XXI wieku rozważano możliwość budowy w jego miejscu nowego stadionu narodowego. Plany te jednak nie doszły do skutku; w 2018 roku podjęto natomiast decyzję o likwidacji obiektu.

</doc>
<doc id="4665988" url="https://pl.wikipedia.org/wiki?curid=4665988" title="Andaluzja Piekary Śląskie">
Andaluzja Piekary Śląskie



</doc>
<doc id="4665989" url="https://pl.wikipedia.org/wiki?curid=4665989" title="Gwardia Łódź">
Gwardia Łódź



</doc>
<doc id="4665990" url="https://pl.wikipedia.org/wiki?curid=4665990" title="Bieżanowianka Kraków">
Bieżanowianka Kraków



</doc>
<doc id="4665991" url="https://pl.wikipedia.org/wiki?curid=4665991" title="Piast Człuchów">
Piast Człuchów



</doc>
<doc id="4665992" url="https://pl.wikipedia.org/wiki?curid=4665992" title="Wieliczanka Wieliczka">
Wieliczanka Wieliczka



</doc>
<doc id="4665994" url="https://pl.wikipedia.org/wiki?curid=4665994" title="Tarnovia Tarnów">
Tarnovia Tarnów



</doc>
<doc id="4666000" url="https://pl.wikipedia.org/wiki?curid=4666000" title="Operacja EF">
Operacja EF

Operacja EF (znana także jako nalot na Kirkenes i Petsamo) – operacja wojskowa przeprowadzona 30 lipca 1941 r. podczas wojny kontynuacyjnej będącej częścią II wojny światowej. Przyczyną jej przeprowadzenia była operacja Barbarossa, niemiecka inwazja na Związek Sowiecki rozpoczęta 22 czerwca 1941 r. i przyłączenie się do niej Finlandii trzy dni później, 25 czerwca. Wielka Brytania wypowiedziała Finlandii wojnę, dlatego samoloty Fleet Air Arm wyruszyły z lotniskowców HMS Victorious i HMS Furious, aby zaatakować niemieckie jednostki handlowe w porcie Kirkenes w okupowanej Norwegii oraz w fińskim porcie Petsamo.
Gabinet Wojenny i Admiralicja naciskały adm. Johna „Jacka” Toveya, dowódcę Home Fleet, aby zaatakował w północnej Norwegii i Finlandii, pomimo jego zastrzeżeń, że perspektywy sukcesu są niewspółmierne do ryzyka. Operacja miała być zaskoczeniem dla sił nieprzyjaciela, ale na dalekiej północy dzień polarny o tej porze roku sprawiał, że było mało prawdopodobnym, aby siły przeznaczone do rajdu pozostały niezauważone.
Niemiecki samolot minął "Force P" (kryptonim sił brytyjskich biorących udział w operacji), a zaraz potem brytyjskie maszyny przeleciały nad niemieckim statkiem, tracąc efekt zaskoczenia. Siły zmierzające do Kirkenes zostały przechwycone przez kilka niemieckich myśliwców, gdy brytyjskie maszyny zaatakowały okręty w porcie, zatapiając jeden statek i uszkadzając drugi. Jedenaście torpedowców Fairey Albacore i dwa myśliwce Fairey Fulmar zostały zestrzelone za cenę zniszczenia tylko dwóch samolotów Luftwaffe.
Siły atakujące Petsamo stanęły w obliczu mniejszego oporu, tracąc jednego Fulmara z powodu awarii silnika podczas lotu do celu, a kolejny Fulmar i jeden Albacore zostały zestrzelone w trakcie ataku. W fińskim mieście niewielkie uszkodzenia odniosły jedynie falochrony, stocznia i zbiorniki z ropą. Operacja została nazwana „totalną katastrofą”; utracono dwanaście Albacorów i cztery Fulmary, dziewięciu ludzi zostało zabitych, a 27 wziętych do niewoli, przy czym ich ofiara była daremna; dwóch członków załogi jednej z maszyn dotarło na terytorium ZSRS po dwóch dniach spędzonych na morzu w pontonie ratunkowym.
Tło sytuacyjne.
Na początku września 1940 r. Niemcy i Finlandia podpisały umowę tranzytową dla personelu Luftwaffe umożliwiającą podróż przez przestrzeń powietrzną Finlandii do miasta Kirkenes w okupowanej Norwegii, pomimo podobnej umowy obowiązującej ze Szwecją od kwietnia 1940 r. W dyrektywie nr 21 Adolfa Hitlera w sprawie operacji Barbarossa, Murmańsk miał zostać odizolowany przez operację wojskową, która przetnie mierzącą ponad 1350 km linię kolejową Murmańsk–Leningrad. Atak miał uniemożliwić Armii Czerwonej przesunięcie sił z głębi swojego terytorium i zaatakowanie kopalń rudy żelaza w północnej Szwecji oraz kopalń niklu wokół Petsamo, zaledwie 100 km od Murmańska; baza Luftwaffe w Kirkenes była oddalona o kolejne 50 km. Rozpoznanie lotnicze ujawniło liczny garnizon sowiecki w Murmańsku oraz stacje rozrządowe i obiekty portowe w dobrym stanie.
3 lutego 1941 r. niemiecka Armia „Norwegen” otrzymała rozkaz przygotowania się do nadchodzącej kampanii, czyniąc obronę północnej Norwegii priorytetem. XIX Górski Korpus Armijny miał działać na terytorium Finlandii w obronie rejonu Petsamo w operacji Rentier, dopóki rząd fiński nie wypowie Sowietom wojny. Finowie mieli osłaniać rozmieszczenie wojsk niemieckich w środkowej Finlandii i odbić Hanko, a następnie działać na południowym zachodzie, po obu stronach jeziora Ładoga, kiedy Grupa Armii Północ dotrze do rzeki Dźwiny, spotykając siły niemieckie pod Tichwinem. Niemiecka inwazja na Związek Sowiecki rozpoczęła się 22 czerwca 1941 r., a razem z nią niemiecka ofensywa przeciwko kolei murmańskiej, operacja Platinfuchs (29 czerwca–21 września), część większej operacji Silberfuchs (29 czerwca–17 listopada).
Preludium.
Operacje morskie.
Niemieckie okręty podwodne U-81 i U-652 rozpoczęły w lipcu 1941 r. operacje w pobliżu półwyspu Kolskiego, a pięć niszczycieli przeniesiono do Kirkenes, aby dołączyły do okrętu szkoleniowego Bremse i innych jednostek morskich. Przed niemiecką inwazją na Związek Sowiecki Home Fleet zajmowała się głównie wypadami na Morze Północne pomiędzy Norwegią a Grenlandią. Po 22 czerwca 1941 r. działania floty zaczęły przesuwać się na północ, od Norwegii do Arktyki. Sowieckie kierownictwo nalegało, aby Brytyjczycy zaatakowali niemiecką żeglugę pomiędzy Petsamo i Kirkenes. Rządy w Londynie oraz Waszyngtonie zdawały sobie sprawę ze znaczenia Murmańska jako "entrepôt"dla alianckich dostaw wojennych. Admiralicja naciskała więc na adm. Johna „Jacka” Toveya, aby użył lotniskowców HMS Furious i HMS Victorious w operacjach przeciwko siłom Osi w północnej Norwegii i Finlandii. Tovey podkreślał ryzyko związane z przemieszczeniem lotniskowców tak blisko baz Luftwaffe, w warunkach dnia polarnego, który w północnej Norwegii trwa od 14 maja do 29 lipca. Dowództwo zignorowało jednak jego głos i nakazało mu przeprowadzenie operacji EF z użyciem "Force P".
Force P.
HMS Furious przenosił myśliwce Fairey Fulmar z 800 Dywizjonu Lotnictwa Morskiego i cztery Sea Hurricanes, dziewięć Fairey Swordfish z 812 Dywizjonu Lotnictwa Morskiego i dziewięć Fairey Albacore z 817 Dywizjonu Lotnictwa Morskiego. HMS Victorious dysponował Albacore’ami z 827 i 828 Dywizjonu Lotnictwa Morskiego oraz Fulmarami z 809 Dywizjonu Lotnictwa Morskiego. Kontradm. Frederic Wake-Walker na pokładzie HMS Devonshire odpłynął 23 lipca ze Scapa Flow z "Force P" – dwoma lotniskowcami, ciężkim krążownikiem HMS Suffolk i niszczycielami HMS Escapade, HMS Active, HMS Anthony, HMS Achates, HMS Antelope oraz HMS Intrepid. Siły te dotarły do Seyðisfjörður na Islandii 25 lipca, zatankowały i popłynęły następnego dnia w kierunku Norwegii. HMS Achates uderzył 25 lipca w brytyjską minę u wybrzeży Islandii i stracił dziób, dlatego musiał zostać odholowany do bazy przez HMS Anthony. Te dwa niszczyciele zostały zastąpione przez HMS Inglefield oraz HMS Icarus. Spodziewano się niewielkiego oporu ze strony Luftwaffe podczas akcji, pomimo intensywności niemieckich operacji lądowych na kierunku murmańskim, a Fulmary według planów miały zapewnić odpowiednią osłonę powietrzną podczas ataku.
Załoga HMS Victorious dostała rozkaz zaatakowania Kirkenes, a załoga Furious – uderzenia na Petsamo. Gdyby porty były puste, siły z Victoriousa miały zaatakować kopalnię rudy żelaza, a te z Furious – zbiorniki na ropę. W nocy z 26 na 27 lipca "Force P" obrała kurs do swojego punktu zbornego, około 148 km na północny wschód od Kirkenes i przybyła tam trzy dni później, niebezpiecznie blisko zasięgu samolotów lądowych, całkowicie zależna od swojej osłony myśliwskiej i obrony przeciwlotniczej, gdy pochmurna pogoda stopniowo ustępowała bezchmurnemu niebu, zwiększając ryzyko wykrycia. Tuż przed startem brytyjskich samolotów, niemiecki bombowiec Heinkel He 111 wykrył "Force P" i udaremnił próbę ataku z zaskoczenia. Trzy eskadry Albacore’ów i jedna eskadra Swordfishów wystartowały jako pierwsze, a Fulmary podążyły za nimi po dwudziestu minutach, podczas gdy Hurricane’y pozostały na lotniskowcach jako osłona.
Atak.
Kirkenes.
HMS Victorious wysłał dwie grupy samolotów, składające się z dwunastu Albacore’ów z 827 Dywizjonu, ośmiu z 828 Dywizjonu i dziewięciu Fulmarów z 809 Dywizjonu. Załogi 827 Dywizjonu miały atakować statki w rejonie Kirkenes i Langfjorden, podczas gdy osiem maszyn z 828 Dywizjonu skoncentrowało się na Holmengraafjord i kotwicowisku na wschód od wyspy Reinøya. Samoloty leciały w stronę słońca na niskiej wysokości, poniżej zasięgu wykrywania radaru, ale przeleciały nad niemieckim statkiem szpitalnym, tracąc wszelką nadzieję na atak z zaskoczenia. Maszyny wzniosły się na wysokość 914 m ponad nadbrzeżnymi górami, gdzie zostały zaatakowane ogniem przeciwlotniczym. Brytyjskie załogi wystrzeliły flary w barwach używanych przez Luftwaffe jako fortel, ale nie odniosło to skutku i ogień z ziemi wzmógł się, a potem nagle ustał. Na niebie pojawiło się trzynaście myśliwców Messerschmitt Bf 109 i Bf 110, eskortujących dziewięć bombowców nurkujących Junkers Ju 87 powracających z akcji bojowej nad terytorium sowieckim. Statki cumujące w porcie okazały się być okrętem szkoleniowym Kriegsmarine i dwoma średniej wielkości frachtowcami, które zostały zaatakowane, po nalocie ustalono, że bombowy trafiły także dwa statki handlowe. Fulmary z eskorty próbowały odciągnąć niemieckie myśliwce od Albacore’ów i zestrzeliły jednego Bf 110, tracąc dwie swoje maszyny. Albacory szybko wypuściły swoje torpedy, aby uciec przed ogniem przeciwlotniczym, zatapiając jeden statek o ładowności 2032 ton, uszkadzając drugi i powodując niewielkie uszkodzenia na lądzie. Albacore’y próbowały uciec przed niemieckimi myśliwcami, mając przewagę pod względem zwrotności, ale i tak zostało zestrzelonych aż jedenaście z nich. Pilot Dywizjonu 827 zgłosił zestrzelenie jednego Ju 87, który przeleciał przed jego Albacorem, co zostało potwierdzone później przez niemiecką dokumentację. Niekompletne niemieckie raporty o stratach potwierdzają utratę co najmniej jednego Bf 110 od ognia Fulmara i jednego Ju 87 strąconego przez Albacore’a.
Petsamo.
HMS Victorious wysłał dziewięć Swordfishów z 812 Dywizjonu i dziewięć Albacore’ów z 817 Dywizjonu do ataku na Petsamo. Jeden Fulmar został utracony z powodu awarii silnika jeszcze przed atakiem, a reszta maszyn zastała port prawie opustoszały, z wyjątkiem dział przeciwlotniczych. Samoloty zrzuciły więc torpedy na mały statek i falochrony, ale były one drewniane i łatwe do wymiany. Fulmary z 800 Dywizjonu zaatakowały stocznię i zbiorniki ropy, ale z mizernym skutkiem. Atakujących zaatakowały myśliwce Bf 109; jeden Albacore i Fulmar zostały zestrzelone.
Następstwa.
Analiza.
Wczesnym wieczorem ocalałe samoloty wylądowały na lotniskowcach, a "Force P" rozpoczęła podróż powrotną do Scapa Flow. 31 lipca niemiecka łódź latająca Dornier Do 18 próbowała rozpoznać siły nieprzyjaciela, dopóki nie zestrzeliły jej dwa Hurricane’y. Dowódca HMS Furious, kpt. Arthur Talbot nazwał nalot: 
W 2005 r. historyk Ron Mackay nazwał operację EF „totalną katastrofą”. Operacja wykazała podatność przestarzałych samolotów Albacore i Fulmar na ogień ówczesnych myśliwców, ale Swordfishe z 812 Dywizjonu uniknęły strat, być może dlatego, że nalot na Petsamo napotkał mniejszy opór niż akcja w Kirkenes. Mackay napisał, że lepiej było wysłać znacznie nowsze Hurricane’y do osłony nalotu, mimo że z perspektywy czasu uznał także, iż cztery myśliwce mogłyby nie wystarczyć do takiego zadania.
Straty.
Ron Mackay utrzymuje, że w czasie operacji zostało zestrzelonych dwanaście Albacore’ów i cztery Fulmary, dziewięciu ludzi zostało zabitych, 27 wziętych do niewoli, a dwóch uratowanych przez wojska sowieckie po dwóch dniach spędzonych na morzu w pontonie ratunkowym. W 2012 r. Ben Jones napisał ogólnie o 16 samolotach utraconych podczas nalotu na Kirkenes i Petsamo. W 2014 roku Martyn Chorlton stwierdził, że HMS Victorious stracił 13 Albacores i ich załogi.
Późniejsze operacje.
Dywizjony Albacore’ów zostały przeniesione z HMS Victorious w sierpniu i zastąpione przez Dywizjony 817 oraz 832. Lotniskowiec stał się wtedy częścią "Force M", działającej w kierunku Wyspy Niedźwiedziej i podejść do Morza Białego podczas operacji Dervish. 3 września rozpoczął się atak na statki płynące z Tromsø do Kirkenes, ale gdy chmury rozproszyły się, dowódcy formacji przerwali atak zgodnie z obowiązującymi ich instrukcjami, ze względu na ryzyko przechwycenia przez myśliwce Luftwaffe stacjonujące w Banak. "Force M"pozostała u wybrzeży Norwegii, gdzie 12 września dokonano ataku na jednostki pływające i instalacje portowe w Bodø, zatopiono jeden okręt i uszkodzono fabrykę aluminium w Glomfjord. Brak oporu ze strony myśliwców wroga miał zadecydować o podjęciu planowanego drugiego nalotu, który został jednak anulowany, gdy siły brytyjskie zostały dostrzeżone przez osamotniony He 111. HMS Furious przenosił dwa myśliwce Grumman F4F Wildcat „pożyczone” od HMS Argus, które dogoniły niemiecki bombowiec i zestrzeliły go. Dwie łodzie latające Blohm &amp; Voss Bv 138 zaczęły śledzić "Force M", ale piloci Fulmarów nie dali rady przebić ich opancerzenia ogniem karabinów maszynowych Browninga kal. 7,62 mm. Rajd 9 października został utrudniony przez wysokie fale, a pięć z 13 Albacore’ów na pokładzie zostało uszkodzonych; trzem udało się znaleźć i zaatakować niemiecki frachtowiec. Po południu osiem załóg z 817 i 832 Dywizjonów zaatakowało dwa statki handlowe eskortowane przez krążowniki przeciwlotnicze i osiągnęło kilka bezpośrednich trafień, gdy załoga statku przeszła na swoje łodzie ratunkowe.

</doc>
<doc id="4666002" url="https://pl.wikipedia.org/wiki?curid=4666002" title="Kulszyce (obwód grodzieński)">
Kulszyce (obwód grodzieński)

Kulszyce (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, przy drodze republikańskiej .
Znajduje tu się przystanek kolejowy Kulszyce, położony na linii kolejowej Mosty – Wołkowysk.
Historia.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej. W latach 1921–1939 wieś leżała w Polsce, w województwie białostockim, w powiecie grodzieńskim, w gminie Wołpa.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania prawosławnego i zadeklarowały polską przynależność narodową. Były tu 4 budynki mieszkalne .
Miejscowość należała do parafii prawosławnej i rzymskokatolickiej w Wołpie. Podlegała pod Sąd Grodzki w Skidlu Okręgowy w Grodnie; właściwy urząd pocztowy mieścił się w Wołpie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.
Od 1991 wchodzi w skład Białorusi.

</doc>
<doc id="4666004" url="https://pl.wikipedia.org/wiki?curid=4666004" title="Sachrang">
Sachrang

Sachrang – część gminy Aschau im Chiemgau w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Rosenheim.
Położenie.
Górska wieś o tradycyjnym wyglądzie leżąca na południowym krańcu doliny rzeki Prien z pasmem Kaisergebirge w tle i niedaleko granicy z austriackim Tyrolem. Wieś leży w Alpach Chiemgawskich u stóp szczytów Geigelstein i Spitzstein.
Historia.
Sachrang należał do chiemgawskiej donacji utworzonej w 1215 r. sufraganii Chiemsee. W XIII w. Rüdiger von Walchen wybudował fortyfikacje i wieżę, zburzone na rozkaz książąt bawarskich, którzy uznali ich budowę na obszarze Aschau za niezgodną z prawem. W XV w. biskup przekazał Sachrang w lenno rodzinie Freyberg, która dzięki jego zakupowi w 1529 r. uwolniła się spod prawa lennego. W ten sposób dokonano zmiany własności kościelnej w szlachecką. Sachrang należał do państwa Hochenaschau i był siedzibą jednego z jego urzędów, któremu podlegało dalsze 14 osad. W połowie XVIII w. miejscowość składała się z ośmiu nieruchomości. W 1827 lub 1829 r. skończyło się władztwo rodu Preysing na zamku Hohenaschau. Samodzielna gmina Sachrang została 1 maja 1978, w ramach bawarskiej reformy administracyjnej, przyłączona do gminy Aschau im Chiemgau. Gmina miała powierzchnię 3898,97 ha i składała się z 15 części. Obecnie jej obszar tworzy obręb ewidencyjny Sachrang w ramach gminy Aschau im Chiemgau. Do spisu powszechnego przeprowadzonego 25 maja 1987 dotychczasowy obszar gminy z 15 częściami miał ogółem 571 mieszkańców, z czego 227 we wsi parafialnej Sachrang.
Od 2017 r. Sachrang jest częścią międzynarodowej inicjatywy Austriackiego Związku Alpejskiego pod nazwą „Bergsteigerdörfer” czyli "Wioski alpinistyczne". W 2018 r. na zlecenie władz gminy Aschau im Chiemgau ustawiono w Sachrangu, jako pierwszej wiosce alpinistycznej, odpowiednie znaki miejscowości informujące o tym fakcie. 
Kościół katolicki św. Michała.
Centralnym punktem wsi jest barokowy kościół św. Michała. Pierwszy kościół został zbudowany w stylu romańskim. Obecna budowla powstała w latach 1687–1688 według projektu Giovanniego Gaspara Zuccalliego i Lorenza Sciasci ze środków hrabiów Preysing z Hohenschau. 31 sierpnia 1689 nowy kościół został konsekrowany przez biskupa Chiemsee, Sigmunda Ignaza hrabiego Wolkenstein. Plafon został wykonany przez Simona Zaglachera w 1768 roku. W 1806 r. kościół filialny został przekształcony w parafialny. 
W kościele nakręcono komedię ZDF pod tytułem „Der Bergpfarrer”, "(Górski proboszcz)" ze Stephanem Lucą w roli głównej. 
Muzeum.
W 2001 r. zostało utworzone, na strychu budynku byłej szkoły (Schulstraße 3) przez gminę Aschau i Towarzystwo Muzealne "(Museumsverein Müllner-Peter-von-Sachrang)", muzeum "Müllner-Peter-Museum". Na pierwszym piętrze budynku znajduje się pokój, tzw. "Lehrer-(Max) Hickl-Zimmer" z meblami i eksponatami z 1910 r. Obok budynku założono ogród z ziołami leczniczymi, a dawne sale lekcyjne są wykorzystywane przez przedszkole. 

</doc>
<doc id="4666005" url="https://pl.wikipedia.org/wiki?curid=4666005" title="Franciszek Grabowski">
Franciszek Grabowski



</doc>
<doc id="4666006" url="https://pl.wikipedia.org/wiki?curid=4666006" title="Łopaczyce (obwód grodzieński)">
Łopaczyce (obwód grodzieński)

Łopaczyce (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty.
Dawniej w województwie trockim Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 wieś leżała w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 58 osób, 12 było wyznania rzymskokatolickiego a 46 prawosławnego. Jednocześnie 12 mieszkańców zadeklarowało polską przynależność narodową a 46 białoruską. Było tu 14 budynków mieszkalnych.
Miejscowość należała do parafii prawosławnej w Jatwiesku i rzymskokatolickiej w Kamionce. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach 2.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4666010" url="https://pl.wikipedia.org/wiki?curid=4666010" title="Rotaria">
Rotaria

Rotaria (łac. "Diocesis Rotariensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4666011" url="https://pl.wikipedia.org/wiki?curid=4666011" title="Lada (obwód grodzieński)">
Lada (obwód grodzieński)

Lada (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, przy drodze republikańskiej . Od północy graniczy z Mostami.
W dwudziestoleciu międzywojennym leżała w Polsce, w województwie białostockim, w powiecie wołkowyskim, w gminie Piaski.

</doc>
<doc id="4666012" url="https://pl.wikipedia.org/wiki?curid=4666012" title="Tadeusz Dembowski (lekarz)">
Tadeusz Dembowski (lekarz)

Tadeusz Dembowski h. Jelita (ur. 27 października 1856 w Pułtusku, zm. 10 lipca 1930 w Wilnie) – lekarz, chirurg.
Życiorys.
Syn Józefa Karola Pawła Dembowskiego h. Jelita i Zofii Anny z Ubyszów h. Cholewa. Absolwent wydziału lekarskiego Uniwersytetu w Dorpacie. W 1888 przybył do Wilna. W następnym roku otworzył prywatną lecznicę i rozwinął szeroką działalność chirurgiczną (większe operacje wykonywał w szpitalach miejskich). Jesienią 1902 przeniósł swoją prywatną praktykę chirurgiczną do zaprojektowanego przez siebie przestronnego domu. Obok praktyki chirurgicznej i pracy naukowej dużo czasu poświęcał pracy społecznej. Sprawował mandat radnego miasta Wilna. Żyjąc w czasach bezwzględnego tępienia polskości, z dużą odwagą cywilną sprzeciwiał się rusyfikacji. Zabiegał o wprowadzenie języka polskiego do obrad Towarzystwa Lekarskiego Wileńskiego i utworów polskich autorów do repertuaru wileńskiego teatru. Był współzałożycielem i prezesem Towarzystwa Popierania Sceny Polskiej. Należał do współzałożycieli wskrzeszonego Towarzystwa Szubrawców, pracował w Towarzystwie Przyjaciół Nauk. Działalność chirurgiczną, naukową i społeczną kontynuował po odzyskaniu niepodległości. Współtwórca Wileńskiego Koła Filistrów (1922). Lekarz, który był bardzo aktywny w życiu zawodowym, kulturalnym i politycznym Wilna. Konserwatysta, współzałożyciel (w 1922) i pierwszy wydawca „Słowa”. Liczne prace o tematyce medycznej drukował zarówno w polskich, jak i zagranicznych czasopismach.
Mąż Matyldy Grosse (1860–1920), ojciec malarki Zofii Romer.
Pochowany na Cmentarzu Stara Rossa (sektor 18d-0129).

</doc>
<doc id="4666021" url="https://pl.wikipedia.org/wiki?curid=4666021" title="Krówka opatowska">
Krówka opatowska

Krówka opatowska – cukierek typu krówka, regionalny produkt cukierniczy, charakterystyczny dla województwa świętokrzyskiego. 7 lutego 2011 wpisany na polską listę produktów tradycyjnych.
Historia i produkcja.
Krówkę opatowską wyrabia się od 1980 w Okręgowej Spółdzielni Mleczarskiej w Opatowie. Metoda produkcji pozostaje od tego czasu niezmienna. Głównym surowcem do produkcji jest mleko pozyskiwane od rolników z powiatu opatowskiego, do którego dodaje się m.in. syrop ziemniaczany, cukier i margarynę. Nie używa się w procesie produkcyjnym środków barwiących. Większość czynności produkcyjnych odbywa się ręcznie. Urządzenia, jakich używa się w procesie wytwarzania krówek, to mieszalniki, wyparki oraz sonda do zagęszczania mleka.
Masa jest gotowana i w wysokiej temperaturze wylewana na stoły chłodnicze, gdzie ulega tężeniu. Po schłodzeniu krojona jest ręcznie (najpierw na płaty, a następnie w kostki) i ręcznie zawijana w owijki. Oprócz cukierków tradycyjnych produkowane są m.in. krówki z makiem, rodzynkami, kokosem lub sezamem.
Charakterystyka produktu.
Kształt cukierków jest prostokątny, a powierzchnia gładka, z lekkim połyskiem. Wymiary to 15 × 22 × 35 mm, a masa to 35-40 gramów. Barwa jest jednolita – na całej powierzchni jasnobrązowa, a na przekroju trochę jaśniejsza. Konsystencja jest ciągliwa, przechodzącą w kruchą. W środku znajduje się charakterystyczna łezka ciągliwego wnętrza. Zapach jest mleczny i słabo wyczuwalny, a w smaku dominuje słodki kondensat mleczny ze słabo wyczuwalną wanilią.
Nagrody.
Za tradycyjny smak produkt uzyskał m.in. tytuł "Perły Regionu 2010" oraz I miejsce w konkursie "Nasze Dziedzictwo Kulinarne – Świętokrzyskie". W 2012 wyróżniono go certyfikatem "Doceń polskie" oraz tytułem "Top Produkt".

</doc>
<doc id="4666025" url="https://pl.wikipedia.org/wiki?curid=4666025" title="Miss Polski 2018">
Miss Polski 2018

Miss Polski 2018 – 29. edycja konkursu piękności Miss Polski. Gala finałowa odbyła się 9 grudnia 2018 roku w Krynicy-Zdroju. 
Miss Polski została Olga Buława ze Świnoujścia.
Finalistki.
W czerwcu podczas półfinału w Kozienicach wybrano 28 finalistek.
Międzynarodowe konkursy piękności.
Finalistki Miss Polski 2018 reprezentowały Polskę w następujących międzynarodowych konkursach piękności:

</doc>
<doc id="4666027" url="https://pl.wikipedia.org/wiki?curid=4666027" title="Dementor">
Dementor



</doc>
<doc id="4666032" url="https://pl.wikipedia.org/wiki?curid=4666032" title="Miss Polski 2019">
Miss Polski 2019

Miss Polski 2019 – 30. edycja konkursu piękności Miss Polski. Gala finałowa odbyła się 8 grudnia 2019 roku w Katowicach. 
Miss Polski została Magdalena Kasiborska z Zabrza.
Finalistki.
6 września podczas półfinału w Świnoujściu wybrano 24 finalistki:
Międzynarodowe konkursy piękności.
Finalistki Miss Polski 2019 reprezentowały Polskę w następujących międzynarodowych konkursach piękności:

</doc>
<doc id="4666033" url="https://pl.wikipedia.org/wiki?curid=4666033" title="Kościół Matki Boskiej Rokitniańskiej i św. Michała Archanioła w Witkowie">
Kościół Matki Boskiej Rokitniańskiej i św. Michała Archanioła w Witkowie



</doc>
<doc id="4666036" url="https://pl.wikipedia.org/wiki?curid=4666036" title="Wojciech Grand Prix">
Wojciech Grand Prix

Grand Prix „Wojciech” honoruje laureatów Ogólnopolskiego Konkursu Tańca im. Wojciecha Wiesiołłowskiego oraz wybitne osobowości promujące balet i taniec współczesny, którzy zapisali się w historii tańca polskiego. Nagroda przyznawana przez Ministerstwo Kultury i Dziedzictwa Narodowego oraz Szkołę Baletową w Gdańsku od 2005 roku.
Statuetka.
„Wojciech” jest statuetką z patynowanego brązu na kamiennej podstawie ok. 40 cm wysokości, zaprojektowaną i wykonaną przez rzeźbiarza Gennadija Jerszowa. Jest produkowana ręcznie. Na każdej znajduje się sygnatura G. Jerszow. Nagrody Grand Prix przyznane się jednej osobie spośród wszystkich uczestników biorących udział w Konkursie dla artystycznej indywidualności Ogólnopolskiego Konkursu Tańca oraz dla wybitne osobowości scen polskich. Statuetka przedstawia patrona konkursu Wojciecha Wiesiołłowskiego w roli Hamleta. Dla uzyskania prawdopodobieństwa sylwetki Wojciecha Wiesiołłowskiego był zaproszony Andrzej Marek Stasiewicz, długoletni pierwszy solista baletu Opery Narodowej w Warszawie, który pozował artyście, twórcy wielu rzeźb dla instytucji kultury, m.in. Bronisława i Wacław Niżyński dla Teatru Wielkiego w Warszawie. Grand Prix towarzyszy nagroda pieniężna. Prestiżowa impreza finalistów odbywa się w Operze Bałtyckiej i jest dostępna szerokiej publiczności podczas Koncertu Galowego.
Statuetki Wojciecha otrzymali m.in.:
Jury.
Do grona jury należy: Emil Wesołowski, Marek Różycki, Alicja Boniuszko, Daria Dadun, Barbara Sier-Janik, Ewa Wycichowska, Izadora Weiss, Henryk Konwiński, Krzysztof Pastor, Jacek Przybyłowicz, Wiesław Dudek, Katarzyna Gdaniec, Marcin Kupiński, Dawid Trzensimiech, Kazimierz Wrzosek, Aleksandra Dziurosz, Regina Kaupuža, Javier Torres Lopez, Anna Nowak (naukowiec), Krzysztof Nowogrodzki, Vera Potashkina.

</doc>
<doc id="4666037" url="https://pl.wikipedia.org/wiki?curid=4666037" title="Stefaniszki Małe">
Stefaniszki Małe

Stefaniszki Małe (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty. Od południa graniczą z Mostami.
Należały do ekonomii grodzieńskiej Rzeczypospolitej Obojga Narodów. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim. W dwudziestoleciu międzywojennym leżały w Polsce, w województwie białostockim, w powiecie grodzieńskim, w gminie Mosty.
Według Powszechnego Spisu Ludności z 1921 roku zamieszkiwało tu 100 osób, 2 było wyznania rzymskokatolickiego a 98 prawosławnego. Jednocześnie 98 mieszkańców zadeklarowało polską przynależność narodową a 2 litewską. Było tu 19 budynków mieszkalnych.
Miejscowość należała do parafii rzymskokatolickiej w Mostach i prawosławnej w Dubnie. Podlegała pod Sąd Grodzki w Skidlu i Okręgowy w Grodnie; właściwy urząd pocztowy mieścił się w Mostach 1.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. W 1944 miejscowość została ponownie zajęta przez wojska sowieckie i włączona do obwodu grodzieńskiego Białoruskiej SRR.

</doc>
<doc id="4666038" url="https://pl.wikipedia.org/wiki?curid=4666038" title="Malkiewicze (obwód grodzieński)">
Malkiewicze (obwód grodzieński)

Malkiewicze (; ) – wieś na Białorusi, w obwodzie grodzieńskim, w rejonie mostowskim, w sielsowiecie Mosty, przy drodze republikańskiej .
Dawniej wieś i folwark. W dwudziestoleciu międzywojennym leżały w Polsce, w województwie białostockim, w powiecie wołkowyskim, w gminie Piaski.

</doc>
<doc id="4666043" url="https://pl.wikipedia.org/wiki?curid=4666043" title="Tomasz Olszański">
Tomasz Olszański

Tomasz Olszański (ur. 5 listopada 1886 w Morawsku, zm. 9 lipca 1959 w Warszawie) – polski i francuski działacz międzynarodowego ruchu robotniczego i związków zawodowych.
Życiorys.
Urodził się w biednej chłopskiej rodzinie Wojciecha Olszańskiego i Józefy z domu Kolasa, jako najstarszy z czworga rodzeństwa, od ósmego roku życia najmował się do pracy jako pasterz. W 1906 w poszukiwaniu lepszej pracy wyjechał do Niemiec, początkowo pracował w cegielni w Cedyni, a następnie w garbarni w Berlinie i na kolei w Zagłębiu Ruhry. W 1909 przyjechał do Auboué we Francji, wstąpił wówczas do Partia Socjalistyczna i Powszechnej Konfederacji Pracy. Pracował jako górnik w kopalniach w Zagłębiu Północnym, dołączył tam do związku górników zorganizowanego przez Benoît Broutchoux. Podczas I wojny światowej walczył w Armii Polskiej we Francji. Po kongresie w Tours w 1920 wstąpił do Francuskiej Partii Komunistycznej. W 1923 został urzędnikiem związkowym odpowiedzialnym za propagandę wśród pracowników imigracyjnych, zamieszkał wówczas z żoną i pięciorgiem dzieci w Lallaing. Pracował również dla gazety Robotnik Polski, która rywalizowała z pismem Prawa Ludu. Od czerwca 1922 posiadał francuskie obywatelstwo, którego został pozbawiony w 1932. Jako uzasadnienie władze podały działalność wywrotową, negatywne stanowisko wobec pracodawców, obronę klasy robotniczej i działalność na szkodę Francji. Powstał komitet wsparcia Tomasza Olszańskiego, należeli do niego m.in. Jean Lurçat, André Lurçat, Georges Friedmann, André Malraux, Paul Signac, Paul Nizan, Henri Barbusse i Eugène Dabit. Wyrok nie uległ kasacji i Olszańskiego w 1934 wydalono z Francji. Osiedlił się w ZSRR, w 1945 powrócił do Polski. W 1944 złożył wniosek o wystąpieniu z Francuskiej Partii Komunistycznej, wstąpił wówczas do Polskiej Partii Robotniczej, następni należał do Polskiej Zjednoczonej Partii Robotniczej. W 1957 spisał swoje wspomnienia "Życie tułacze", zmarł 9 lipca 1959. Pochowany na Cmentarzu Wojskowym na Powązkach (kw. II-B-28, rząd 4, grób 16).

</doc>
<doc id="4666048" url="https://pl.wikipedia.org/wiki?curid=4666048" title="Instytut Polski w Sofii">
Instytut Polski w Sofii

Instytut Polski w Sofii (bułg. "Полски институт в София") – polska placówka kulturalna w stolicy Bułgarii podlegająca Ministerstwu Spraw Zagranicznych RP.
Historia.
Instytut został założony 22 lipca 1949 pod nazwą Centrum Promocji Kultury, kontynuując tradycję przedwojennego Towarzystwa Polsko-Bułgarskiego. Założycielami Towarzystwa byli krytyk literacki Bojan Penew, poetka i tłumaczka Dora Gabe oraz Tadeusz Stanisław Grabowski – pierwszy po odzyskaniu niepodległości ambasador RP w Bułgarii. Pierwszą pracowniczką została historyczka Antonina Pankiewicz-Szterewa. W 1956 zmieniono nazwę na Polskie Centrum Informacyjne i Kulturowe. W 1993 przyjął obecną nazwę.
Siedziba Centrum początkowo znajdowała się na Bulwarze Ruskim 12 (obecnie Cara Oswoboditela), znajdowały się tam m.in. czytelnia i sala filmowa. W latach 60. przeprowadzono generalny remont, a Centrum zajęło jeszcze jedno piętro. Otwarto także sklep z polskimi towarami i wydawnictwami kulturalnymi. W latach 1994–2004 Instytut znajdował się na pierwszym i trzecim piętrze budynku przy ul. Grafa Ignatiewa 12. Od 2004 siedziba mieści się pod adresem Veslec 12. Znajduje się tam m.in. sala o powierzchni 200 m2, fortepian, czytelnia, biblioteka (ponad 14 tys. tomów), punkt informacyjny.
W 2009 roku Ministerstwo Spraw Zagranicznych RP planowało zamknięcie placówki. Przeciw planom wystąpili znani polscy i bułgarscy intelektualiści, tłumacze i dziennikarze, a także szereg instytucji kultury. Protestowała także bułgarska Polonia.
Działalność.
Głównym zadaniem Instytutu jest utrzymanie dobrych stosunków społecznych, naukowych i kulturalnych między Polską a Bułgarią. Instytut organizuje wystawy, koncerty, pokazy filmów, promocje książek, przekłady książek, koordynuje wymianę naukową i kulturową. Celem Instytutu jest poszerzanie wiedzy Bułgarów na temat Polski: kultury, sztuki, nauki, historii, gospodarki, polityki, socjologii. Prowadzi bibliotekę oraz kursy języka polskiego. Działalność Instytutu częściowo skierowana jest także do bułgarskiej Polonii.
W latach 60. w Centrum pokazywano 4 filmy dziennie. Na przestrzeni lat Instytut zorganizował wydarzenia kulturalne m.in. ze: Zbigniewem Namysłowskim, Jarosławem Śmietaną, Leszkiem Możdżerem, Agą Zaryan, Marylą Rodowicz (1981), Krzysztofem Zanussim (1981), Andrzejem Wajdą, Krzysztofem Kieślowskim, Ryszardem Kapuścińskim, Jackiem Dehnelem (2013), zespołami „Śląsk” i „Mazowsze”. Organizowane są także wykłady dla studentów badaczy literatury polskiej.
Wśród przetłumaczonych staraniami Centrum/Instytutu dzieł literatury polskiej na język bułgarski znalazła się twórczość m.in. Adama Mickiewicza („Sonety krymskie”), Jana Kochanowskiego („Fraszki”), Czesława Miłosza, Zbigniewa Herberta, Tadeusza Różewicza, Wisławy Szymborskiej, Jana Twardowskiego, Jerzego Andrzejewskiego, Sławomira Mrożka, Olgi Tokarczuk, Stanisława Lema, Leszka Kołakowskiego, Józefa Tischnera, Gustawa Herlinga-Grudzińskiego. W latach 2000–2011 z pomocą Instytutu wydano 119 książek.

</doc>
<doc id="4666049" url="https://pl.wikipedia.org/wiki?curid=4666049" title="Jaruga (skała)">
Jaruga (skała)

Jaruga – skała w lewych zboczach Doliny Bolechowickiej we wsi Karniowice w województwie małopolskim, w powiecie krakowskim, w gminie Zabierzów. Jest to teren Wyżyny Olkuskiej w obrębie Wyżyny Krakowsko-Częstochowskiej. Dolina Bolechowicka, wraz ze znajdującymi się w niej skałami znajduje się w obrębie Rezerwatu przyrody Wąwóz Bolechowicki.
Jaruga znajduje się około 120 m na północ za Bramą Bolechowicką, na górnym końcu polany na dnie doliny. Jak wszystkie skały Doliny Bolechowickiej zbudowana jest z wapieni pochodzących z późnej jury

</doc>
<doc id="4666050" url="https://pl.wikipedia.org/wiki?curid=4666050" title="Parafia Świętej Katarzyny w Gogołowie">
Parafia Świętej Katarzyny w Gogołowie



</doc>
<doc id="4666052" url="https://pl.wikipedia.org/wiki?curid=4666052" title="Parafia Świętego Judy Tadeusza w Dąbrówce">
Parafia Świętego Judy Tadeusza w Dąbrówce



</doc>
<doc id="4666054" url="https://pl.wikipedia.org/wiki?curid=4666054" title="Parafia Świętego Stanisława Biskupa i Męczennika w Osobnicy">
Parafia Świętego Stanisława Biskupa i Męczennika w Osobnicy



</doc>
<doc id="4666055" url="https://pl.wikipedia.org/wiki?curid=4666055" title="Parafia Świętego Maksymiliana Marii Kolbego w Stępinie">
Parafia Świętego Maksymiliana Marii Kolbego w Stępinie



</doc>
<doc id="4666056" url="https://pl.wikipedia.org/wiki?curid=4666056" title="Parafia Świętego Jana Chrzciciela w Pstrągówce">
Parafia Świętego Jana Chrzciciela w Pstrągówce



</doc>
<doc id="4666057" url="https://pl.wikipedia.org/wiki?curid=4666057" title="Gatkiwka">
Gatkiwka



</doc>
<doc id="4666058" url="https://pl.wikipedia.org/wiki?curid=4666058" title="Zajączkowice (ujednoznacznienie)">
Zajączkowice (ujednoznacznienie)



</doc>
<doc id="4666061" url="https://pl.wikipedia.org/wiki?curid=4666061" title="Giana Romanowa">
Giana Romanowa

Giana Aleksandrowna Romanowa (ros. Гиана Александровна Романова, ur. 10 marca 1954 we wsi Sjatry w rejonie ciwilskim w Czuwaszji) – ukraińska lekkoatletka, biegaczka średniodystansowa, mistrzyni Europy z 1978. W czasie swojej kariery reprezentowała Związek Radziecki. 
Zwyciężyła w biegu na 1500 metrów na mistrzostwach Europy w 1978 w Pradze, wyprzedzając Natalię Mărășescu z Rumunii i Totkę Petrową z Bułgarii. Na tych samych mistrzostwach zajęła 5. miejsce w biegu na 3000 metrów. Zajęła 2. miejsce w biegu na 1500 metrów w finale pucharu Europy w 1979 w Turynie, a następnie 2. miejsce w tej konkurencji na zawodach pucharu świata w 1979 w Montrealu. 
Startowała z powodzeniem w mistrzostwach świata w biegach przełajowych. Zdobyła brązowy medal indywidualnie na mistrzostwach w 1977 w Düsseldorfie, przegrywając tylko z Carmen Valero z Hiszpanii i swoją koleżanką z reprezentacji ZSRR Ludmiłą Braginą. Reprezentacja Związku Radzieckiego zdobyła wówczas złoty medal drużynowo. Romanowa zajmowała również indywidualnie 8. miejsce w 1976, 12. miejsce w 1979, 4. miejsce w 1980 i 32. miejsce w 1981 (drużynowo Związek Radziecki zdobył złote medale w 1976, 1980 i 1981 oraz srebrny medal w 1979).
Była mistrzynią ZSRR w biegu na 3000 metrów w 1976 i w biegu na 1500 metrów w 1979, wicemistrzynią w biegu przełajowym na 2 kilometry w 1976 oraz brązową medalistką w biegu na 3000 metrów w 1975, a w hali mistrzynią w biegu na 1500 metrów w 1976 i 1977 oraz brązową medalistką w biegu na 3000 metrów w 1976.
Rekordy życiowe Romanowej:
Pracowała jako trenerka i nauczycielka w Czeboksarach.

</doc>
<doc id="4666065" url="https://pl.wikipedia.org/wiki?curid=4666065" title="Aleksandras Antipovas">
Aleksandras Antipovas

Aleksandras Antipovas (ros. Александр Васильевич Антипов, ur. 9 marca 1955 w miejscowości Bagdonys w rejonie kupiszeckim) – litewski lekkoatleta, długodystansowiec, medalista mistrzostw Europy w 1978. W czasie swojej kariery reprezentował Związek Radziecki. Występował wówczas jako Aleksandr Antipow.
Zdobył brązowy medal w biegu na 10 000 metrów na mistrzostwach Europy w 1978 w Pradze, przegrywając tylko z Marttim Vainio z Finlandii i Venanzio Ortisem z Włoch. Ustanowił wówczas rekord Związku Radzieckiego wynikiem 27:31,50.
Zajął 2. miejsce w biegu na 10 000 metrów w finale pucharu Europy w 1979 w Turynie, a następnie 3. miejsce w tej konkurencji na zawodach pucharu świata w 1979 w Montrealu. Wystąpił w biegu na 10 000 metrów na igrzyskach olimpijskich w 1980 w Moskwie, ale nie ukończył biegu eliminacyjnego.
Startował z powodzeniem w mistrzostwach świata w biegach przełajowych. Zdobył srebrny medal na mistrzostwach w 1978 w Glasgow, przegrywając tylko z Johnem Treacy z Irlandii, a wyprzedzając Karela Lismonta z Belgii, a także brązowy medal na mistrzostwach w 1979 w Limerick, za Treacym i Bronisławem Malinowskim z Polski. Zajął również 20. miejsce w 1977, 6. miejsce w 1980 i 19. miejsce w 1982 (drużynowo Związek Radziecki zdobył brązowe medale w 1977, 1979 i 1982).
Antipovas był mistrzem ZSRR w biegu na 10 000 metrów w 1979 oraz w biegu przełajowym na dystansie 8 kilometrów w latach 1977–1979 i na 14 kilometrów w 1980, a także brązowym medalistą w biegu na 5000 metrów w 1979. W hali był wicemistrzem ZSRR w biegu na 3000 metrów w 1979.
Rekordy życiowe Antipovasa:

</doc>
<doc id="4666068" url="https://pl.wikipedia.org/wiki?curid=4666068" title="Olechno Dowojnowicz">
Olechno Dowojnowicz

Olechno Dowojnowicz herbu Zaręba (zm. przed 1454 rokiem) – członek rady hospodarskiej Wielkiego Księstwa Litewskiego w 1452 roku, kasztelan trocki i namiestnik nowogrodzki w 1459 roku, namiestnik brzeski w 1452 roku, namiestnik lidzki w latach 1434-1435.

</doc>
<doc id="4666070" url="https://pl.wikipedia.org/wiki?curid=4666070" title="Aleksandr Antipow">
Aleksandr Antipow



</doc>
<doc id="4666074" url="https://pl.wikipedia.org/wiki?curid=4666074" title="Mimodactylus">
Mimodactylus

Mimodactylus – rodzaj kredowego pterozaura z rodziny Mimodactylidae. 
Szczątki zwierzęcia odnaleziono na terenie dzisiejszego Libanu, w jednostce skalnej Sannine Limestone datowanej na 95 milionów lat, czyli na późny cenoman (epoka kredy późnej), w stanowisku paleontologicznym typu Lagerstätte koło miejscowości Hjoûla leżącej 35 km na północ od Bejrutu i 10 km w głąb lądu od Jbail. W stanowisku Hjoûla od wielu wieków znajdywano skamieniałości ryb bądź bezkręgowców. "Mimodactylus" jest pierwszym kompletnym pterozaurem znalezionym nie tylko w tym miejscu, ale w ogóle na terenie dawnego kontynentu afro-arabskiego. Badacze wyróżnili pojedynczy gatunek "Mimodactylus libanensis". Nazwa rodzajowa czerpie źródłosłów od skrótowca MIM ("Mineral Museum"), bejruckiego muzeum przechowującego holotypowy szkielet. Drugi człon nazwy "dactylos" (δάκτυλος) pochodzi z greki, w której oznacza palec. Epitet gatunkowy odnosi się do miejsca znalezienia skamieniałości. Najbliższym jego krewnym okazał się zamieszkujący na terenie współczesnych Chin "Haopterus", z którym łączy go charakter uzębienia. Rodzaje te zaliczono do nowej rodziny Mimodactylidae, włączając ją do nowego kladu Istiodactyliformes. Do autapomorfii rodzaju zaliczono kość ramienną krótszą od drugiego paliczka skrzydła, z grzebieniem naramienno-piersiowym. Wyróżnia go też zbiór innych cech kości ramiennej, cech podniebienia, zębów, łopatki.

</doc>
<doc id="4666078" url="https://pl.wikipedia.org/wiki?curid=4666078" title="Ministerstwo Sportu i Turystyki">
Ministerstwo Sportu i Turystyki



</doc>
<doc id="4666082" url="https://pl.wikipedia.org/wiki?curid=4666082" title="Trzęsienie ziemi w Albanii (2019)">
Trzęsienie ziemi w Albanii (2019)

Trzęsienie ziemi w Albanii (2019) – trzęsienie ziemi o dużej mocy, które 26 listopada 2019 roku nawiedziło północno-zachodnią część Albanii.
Magnituda wstrząsu sejsmicznego wyniosła 6,4, a jego epicentrum znajdowało się 16 km na południowy zachód od miasta Mamurras. Wstrząs odczuwalny był w albańskiej stolicy, Tiranie, a także miejscach znacznie oddalonych od epicentrum, między innymi w Tarencie (Włochy) i Belgradzie (Serbia). To trzęsienie ziemi okazało się tragiczne w skutkach – zginęło co najmniej 51 osób, a ponad 3000 innych zostało rannych. Było to najsilniejsze trzęsienie ziemi, jakie nawiedziło Albanię od ponad 40 lat. Do największych zniszczeń doszło w mieście Durrës, które znalazło się w bezpośrednim otoczeniu epicentrum. Wstrząsy odczuwalne były w promieniu kilkuset kilometrów, w państwach ościennych: Macedonii Północnej, Grecji, Serbii, Włoszech, a nawet w odległej Szwajcarii.
Położenie tektoniczne.
Albania położona jest w regionie, który charakteryzuje się intensywną aktywnością sejsmiczną. Okolice Morza Śródziemnego stanowią strefę kolizji dwóch głównych płyt litosfery: afrykańskiej i euroazjatyckiej. Granica kontaktu tych dwóch płyt wyznacza strefę konwergencji, w której dwie płyty typu kontynentalnego, napierają na siebie, wzajemnie się zgniatając. W okresie 100 lat poprzedzających wstrząsy z 2019 roku w tym regionie (w odległości nie większej niż 150 km od epicentrum) doszło do siedmiu trzęsień ziemi równych lub silniejszych niż 6 MW. W 1979 roku doszło do najtragiczniejszego w skutkach tego typu wydarzenia (6,9 MW), które oddalone było o 70 km na północny wschód od tego z 2019 roku – w Czarnogórze. Zginęło tam wówczas 135 osób: 100 w Czarnogórze i 35 w Albanii.
Przebieg trzęsienia ziemi.
Trzęsienie ziemi w Albanii odnotowane zostało 26 listopada 2019 r. o godzinie 2:54 UTC (czas lokalny: 3:54). Magnituda wstrząsu wyniosła 6,4 MW. Epicentrum zlokalizowane było w strefie wybrzeża morskiego, 7 km na północ od albańskiego portu w Durrës i blisko 30 km na zachód od Tirany. Zjawisko to było zlokalizowane niemal w tym samym miejscu, co trzęsienie ziemi, które miało miejsce 21 września tego samego roku.
Siła tego wstrząsu była tak duża, że zarejestrowany został na zapisach monitoringu aktywności sejsmicznej w obejmującej terytorium Polski i strefę przygraniczną sieci obserwacyjnej państwowej służby geologicznej (PSG_Sejs_NET); na stacji sejsmicznej państwowej służby geologicznej we wsi Hołowno (woj. lubelskie) zarejestrowany został obraz falowy.
Z uwagi na wcześniejsze, mocne wstrząsy (4,4 MW), które odczuwalne były około godzinę wcześniej, duża część mieszkańców z okolicy obszaru epicentralnego opuściło domy; w chwili wystąpienia głównego wstrząsu pozostawali poza budynkami.
Przez pierwsze 24 godziny od głównego wstrząsu zarejestrowanych zostało ponad 500 wstrząsów wtórnych, z których cztery były silniejsze niż M5, a także kolejne piętnaście o sile między M4 a M5 (stan na: 23:00 UTC, 28 listopada). Najsilniejszy wstrząs wtórny wystąpił o godzinie 7:08 CET (UTC+1), mniej niż cztery godziny po wstrząsie głównym, a jego magnituda wyniosła 5,4; to wydarzenie spowodowało wstrząs o intensywności VII ("very strong", tłum. bardzo silny).
Zniszczenia.
W zlokalizowanym w pobliżu epicentrum dużym portowym mieście Durrës, a także we wsi Kodër-Thumanë zniszczenia spowodowane trzęsieniem ziemi były bardzo poważne. W Durrës zawaliły się dwa hotele i dwa apartamentowce. W Kodër-Thumanë zawaleniu uległy cztery budynki. Z sąsiednich krajów, a także innych państw europejskich do Albanii przybyły ekipy ratownicze ze specjalistycznym sprzętem, psami tropiącymi i kryzysowym zaopatrzeniem, które miały pomóc w poszukiwaniach oraz zapewnić opiekę osobom bezdomnym. Siły specjalne RENEA kontynuowały poszukiwanie kilku osób, których zaginięcie zgłoszono; z gruzów uratowano co najmniej 45 osób.
Zgodnie z oficjalnymi danymi 51 osób zginęło – 25 w Durrës, 25 w Kodër-Thumanë oraz 1 w Lezhë. Wstrząsy wtórne utrudniały poszukiwania zespołom ratunkowym. Początkowo przedstawiciele Ministerstwa Zdrowia Albanii potwierdzili, że liczba rannych wyniosła ponad 900, z których 731 leczono w szpitalach w Trauma i w Durrës.
30 listopada albański premier, Edi Rama, przekazał informację o zakończeniu poszukiwań i akcji ratunkowej, ponieważ uznano, że pod gruzami nie znajdują się już ciała. W tym samym oświadczeniu podał, że ostateczna liczba rannych wyniosła 2000, a według wstępnych ustaleń ponad 4000 osób zostało pozbawionych domów na skutek klęski żywiołowej. Według tych samych wstępnych danych poważnym zniszczeniom uległo ponad 1465 budynków w stolicy, Tiranie, oraz około 900 w pobliskim Durrës.
Z powodu trzęsienia ziemi wysiedlonych zostało 2500 osób, z których część tymczasowo zakwaterowano w namiotach na murawie stadionu Niko Dovana w Durrës, a część w hotelach. Przedstawiciele Turcji ewakuowali z Albanii 23 swoich obywateli do szpitala zlokalizowanego w prowincji Izmir nad Morzem Egejskim. Oddalona o 5 km od epicentrum głównego trzęsienia i niecały kilometr od wtórnego wstrząsu o sile 5,3 MW baza Ashraf-3, z której korzysta 4000 członków Organizacji Bojowników Ludowych Iranu (OBL) i Narodowej Rady Irańskiego Ruchu Oporu (fr. CNRI), uległa znacznym zniszczeniom, a część osób zginęła.

</doc>
<doc id="4666085" url="https://pl.wikipedia.org/wiki?curid=4666085" title="Sawadaea tulasnei">
Sawadaea tulasnei

Sawadaea tulasnei (Fuckel) Homma – gatunek grzyba z rodziny mączniakowatych ("Erysiphaceae"). Pasożytuje na niektórych gatunkach klonów, powodując u nich chorobę zwaną mączniakiem prawdziwym.
Systematyka i nazewnictwo.
Pozycja w klasyfikacji według Index Fungorum: "Sawadaea, Erysiphaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy zdiagnozował go w 1866 r. Karl Wilhelm Gottlieb Leopold Fuckel nadając mu nazwę "Uncinula tulasnei". Obecną, uznaną przez Index Fungorum nazwę nadał mu Yasu Homma w 1937 r.
Synonimy:
Morfologia.
Jest pasożytem. Tworzy kolonie na liściach w postaci białych plam, które początkowo są niewielkie i oddzielne, potem coraz większe i zlewają się. Mogą zajmować całą powierzchnię liścia.
Konidia o zmiennym kształcie – jajowate, baryłkowate lub cylindryczne, często o obrysie kanciastym. Tworzą się w łańcuszkach, mają rozmiary 19–28 × 13–18 µm, stosunek długości do szerokości około 1,5:1 lub mniej. Występują w nich ciałka fibrozynowe. Oprócz makrokonidiów występują mikrokonidia o rozmiarach 7–11 × 6–9 µm z ciałkami fibrozynowymi.
Klejstotecja w rozproszeniu lub w grupach. Pojedyncze ma wymiary (125–) 140–190 µm i zbudowane z nieregularnie wielokątnych komórek o średnicy 8–15 µm. Przyczepki w górnej połowie klejstotecjum, w liczbie od około 40 do 80, krótsze od jego średnicy (0,3–0,75 średnicy), szkliste, gładkie lub lekko szorstkie, bez nieseptowane, grubościenne, o szerokości ok. 6–11,5 µm, proste lub rozgałęzione, przy czym dominują przyczepki proste. Ich wierzchołki jeden raz tylko rozszczepiają się i koliście zaginają, czasami zdarzają się proste, o nierozszczepionych wierzchołkach. Worki w liczbie 4–20 w jednym klejstotecjum, 60–80 (–100) × (30-) 35–50 (–55) µm, (6–) 8–zarodnikowe. Askospory jajowate elipsoidalne lub prawie kuliste, 15–25 (–30) × 10–15 µm.
Występowanie.
Występuje w prawie całej Europie, Azji Środkowej, Syberii, na Dalekim Wschodzie Rosji, w Chinach, Japonii.
Pasożytuje na niektórych gatunkach klonów. W Polsce notowany na klonie ginnala ("Acer ginnala"), jaworze ("Acer pseudoplatanus"), klonie srebrzystym ("Acer saccharinum"). Nie występuje na klonie zwyczajnym ("Acer platanoides"), klonie polnym ("Acer campestre").
Na klonach pasożytuje jeszcze "Sawadaea bicornis". "S. tulasnei" jest od niego rzadszy. Odróżnia się nie tylko cechami mikroskopowymi, ale także tworzonym na powierzchni liści nalotem – nie jest on mączysty, ale lśniący i ma ostro ograniczone obrzeża. Ponadto biały nalot tworzy się głównie na górnej powierzchni liści, podczas gdy "S. bicornis" tworzy naloty na obydwu powierzchniach liści. Podzielone są zdania co do jego występowania na klonie jesionolistnym ("Acer negundo"); w Polsce podano jego występowanie na tym gatunku, według "Plant Parasites of Europe" nie występuje on na tym gatunku.

</doc>
<doc id="4666087" url="https://pl.wikipedia.org/wiki?curid=4666087" title="Aleksandr Fiedotkin">
Aleksandr Fiedotkin

Aleksandr Aleksandrowicz Fiedotkin (ros. Александр Александрович Федоткин, ur. 3 listopada 1955 w Szacku, zm. w 1998) – białoruski lekkoatleta, długodystansowiec, medalista mistrzostw Europy w 1978. W czasie swojej kariery reprezentował Związek Radziecki.
Zdobył srebrny medal w biegu na 5000 metrów na mistrzostwach Europy w 1978 w Pradze razem z Marlkusem Ryffelem ze Szwajcarii, z którym wbiegł równocześnie na metę, a przegrywając tylko z Venanzio Ortisem z Włoch. Na halowych mistrzostwach Europy w 1979 w Wiedniu zdobył brązowy medal w biegu na 3000 metrów, za Ryffelem i Christophem Herle z Republiki Federalnej Niemiec. Zajął 2. miejsce w biegu na 5000 metrów w finale pucharu Europy w 1979 w Turynie.
Zajął 8. miejsce w biegu na 5000 metrów na igrzyskach olimpijskich w 1980 w Moskwie oraz 11. miejsce w biegu na 3000 metrów na halowych mistrzostwach Europy w 1982 w Mediolanie.
Trzykrotnie startował w mistrzostwach świata w biegach przełajowych, zajmując indywidualnie 92. miejsce w 1977, 25. miejsce w 1978 i 48. miejsce w 1979 (drużynowo Związek Radziecki zdobył brązowe medale w 1977 i 1979).
Fiedotkin był mistrzem ZSRR w biegu na 5000 metrów w 1978 oraz halowym mistrzem ZSRR w biegu na 3000 metrów w 1979.
Rekordy życiowe Fiedotkina:
Został pochowany w Szacku 1 października 1998.

</doc>
<doc id="4666090" url="https://pl.wikipedia.org/wiki?curid=4666090" title="3 km (przystanek kolejowy w obwodzie lwowskim)">
3 km (przystanek kolejowy w obwodzie lwowskim)

3 km (, ) – przystanek kolejowy w miejscowości Drohobycz, w rejonie drohobyckim, w obwodzie lwowskim, na Ukrainie. Znajduje się przy ulicy Truskawieckiej.
Przystanek istniał przed II wojną światową. Zlokalizowany był wówczas po zachodniej stronie ulicy (obecnie mieści się po jej wschodniej stronie) i nosił nazwę "Drohobycz Miasto". Obecnie na linii Drohobycz – Borysław nie są prowadzone przewozy pasażerskie.

</doc>
<doc id="4666092" url="https://pl.wikipedia.org/wiki?curid=4666092" title="Manaure (La Guajira)">
Manaure (La Guajira)

Manaure – miasto w Kolumbii, w departamencie La Guajira.

</doc>
<doc id="4666093" url="https://pl.wikipedia.org/wiki?curid=4666093" title="San Juan del Cesar">
San Juan del Cesar

San Juan del Cesar – miasto w Kolumbii, w departamencie La Guajira.

</doc>
<doc id="4666096" url="https://pl.wikipedia.org/wiki?curid=4666096" title="Darius Washington">
Darius Washington

Darius Myron Washington Jr (ur. 6 grudnia 1985 w Winter Park) – amerykański koszykarz, występujący na pozycjach rozgrywającego oraz rzucającego obrońcy, posiadający także północno-macedońskie obywatelstwo.
W 2004 wystąpił w meczu gwiazd amerykańskich szkół średnich - McDonald’s All-American. Został też wybrany najlepszym zawodnikiem szkół średnich stanu Floryda (Florida Mr. Basketball). Zaliczono go również do I składu Parade All-American i III składu USA Today's All-USA. W 2003 został zaliczony do IV składu Parade All-American.
Przez lata występował w letniej lidze NBA. Reprezentował Dallas Mavericks (2007), Houston Rockets (2006), Milwaukee Bucks (2008).

</doc>
<doc id="4666097" url="https://pl.wikipedia.org/wiki?curid=4666097" title="Borysław (stacja kolejowa)">
Borysław (stacja kolejowa)

Borysław (, ) – stacja kolejowa w miejscowości Borysław, w rejonie drohobyckim, w obwodzie lwowskim, na Ukrainie. Jest to stacja krańcowa linii.
Stacja powstała w czasach Austro-Węgier. Obecnie na linii Drohobycz – Borysław nie są prowadzone przewozy pasażerskie.

</doc>
<doc id="4666101" url="https://pl.wikipedia.org/wiki?curid=4666101" title="Marcin Woliński">
Marcin Woliński

Marcin Woliński (ur. 1972) — polski informatyk specjalizujący się w przetwarzaniu języka naturalnego, doktor habilitowany nauk inżynieryjno-technicznych. 
Ukończył studia na Uniwersytecie Warszawskim w 1998 na Wydziale Matematyki, Informatyki i Mechaniki. W 2005 uzyskał stopień doktora nauk technicznych w Instytucie Podstaw Informatyki PAN na podstawie rozprawy pt. „Komputerowa weryfikacja gramatyki Świdzińskiego”, przygotowanej pod kierunkiem prof. Janusza S. Bienia. W 2019 w tym samym instytucie za pracę „Automatyczna analiza składnikowa języka polskiego” uzyskał stopień doktora habilitowanego nauk inżynieryjno-technicznych. 
Jest m.in. twórcą analizatora morfologicznego Morfeusz oraz analizatora składniowego Świgra, a także współautorem „Słownika gramatycznego języka polskiego”. 

</doc>
<doc id="4666102" url="https://pl.wikipedia.org/wiki?curid=4666102" title="Uribia">
Uribia

Uribia – miasto w Kolumbii, w departamencie La Guajira.

</doc>
<doc id="4666104" url="https://pl.wikipedia.org/wiki?curid=4666104" title="Urumita">
Urumita

Urumita – miasto w Kolumbii, w departamencie La Guajira.

</doc>
<doc id="4666105" url="https://pl.wikipedia.org/wiki?curid=4666105" title="Parafia Świętego Kazimierza w Przybówce">
Parafia Świętego Kazimierza w Przybówce



</doc>
<doc id="4666107" url="https://pl.wikipedia.org/wiki?curid=4666107" title="Parafia Świętej Anny w Niewodnej">
Parafia Świętej Anny w Niewodnej



</doc>
<doc id="4666108" url="https://pl.wikipedia.org/wiki?curid=4666108" title="Villanueva (La Guajira)">
Villanueva (La Guajira)

Villanueva – miasto w Kolumbii, w departamencie La Guajira.

</doc>
<doc id="4666109" url="https://pl.wikipedia.org/wiki?curid=4666109" title="Aleksandr Grigorjew (lekkoatleta)">
Aleksandr Grigorjew (lekkoatleta)

Aleksandr Nikołajewicz Grigoriew (ros. Александр Николаевич Григорьев, ur. 7 października 1955 w Leningradzie) – radziecki lekkoatleta, skoczek wzwyż, medalista mistrzostw Europy w 1978.
Zajął 4. miejsce w skoku wzwyż na halowych mistrzostwach Europy w 1975 w Katowicach. Zwyciężył w finale pucharu Europy w 1975 w Nicei.
5 czerwca 1977 w Rydze ustanowił rekord Europy skokiem na wysokość 2,30 m. W kolejnym finale pucharu Europy w 1977 w Helsinkach zajął 3. miejsce. Zdobył brązowy medal na uniwersjadzie w 1977 w Sofii. Zajął 4. miejsce na halowych mistrzostwach Europy w 1978 w Mediolanie.
Zdobył srebrny medal w skoku w dal na mistrzostwach Europy w 1978 w Pradze, przegrywając tylko ze swym kolegą Władimirem Jaszczenko, a wyprzedzając Rolfa Beilschmidta z Niemieckiej Republiki Demokratycznej. Zajął 3. miejsce w finale pucharu Europy w 1979 w Turynie, a następnie również 3. miejsce w zawodach pucharu świata w 1979 w Montrealu.
Zajął 8. miejsce w na igrzyskach olimpijskich w 1980 w Moskwie.
Był mistrzem ZSRR w skoku wzwyż w latach 1975, 1977–1979 i 1981 oraz halowym mistrzem ZSRR w tej konkurencji w 1977 i 1978.
Rekordy życiowe Grigoriewa:

</doc>
<doc id="4666111" url="https://pl.wikipedia.org/wiki?curid=4666111" title="Bitwa pod Poljaną">
Bitwa pod Poljaną

Bitwa pod Poljaną – ostatnia bitwa II wojny światowej stoczona na terytorium Jugosławii w dniach 14–15 maja 1945 r. Doszło do niej niedaleko Poljany, w gminie Prevalje (obecna Słowenia) i była ona zwieńczeniem serii starć pomiędzy Jugosłowiańską Armią Ludową (partyzantami), a wycofującą się na zachód kolumną wojsk Osi, liczącą ponad 30 tys. ludzi. Kolumna składała się z niemieckich jednostek Wehrmachtu, sił zbrojnych Niepodległego Państwa Chorwackiego, Czarnogórskiej Armii Narodowej (dawni Czetnicy i ocaleni z bitwy o Lijevčkie pole) oraz Słoweńskiej Domobrany, bojowników innych faszystowskich formacji kolaboracyjnych, a nawet cywilów, którzy próbowali uciec do kontrolowanej przez Brytyjczyków Austrii.
Była to ostatnia bitwa II wojny światowej w Europie, stoczona w całości po kapitulacji III Rzeszy.
Tło sytuacyjne.
Siły Zbrojne Niepodległego Państwa Chorwackiego zostały przegrupowane w listopadzie 1944 r., aby połączyć oficjalną armię, Hrvatsko domobranstvo i paramilitarne bojówki ustaszowskie w 18 dywizjach, w tym 13 dywizjach piechoty, dwóch górskich, dwóch szturmowych i jednej dywizji zastępczej, każda z własną artylerią i innymi jednostkami wsparcia. Sporadycznie tworzono nawet jednostki pancerne. Od początku 1945 r. dywizje te były przydzielane do różnych korpusów niemieckich, a do marca 1945 r. utrzymywały Front Południowy.
Wiosną 1945 r. wojska niemieckie i ich sojusznicy znajdowali się w pełnym odwrocie w obliczu ofensywy armii jugosłowiańskiej. Na początku kwietnia jugosłowiańska 3 Armia, pod dowództwem Kosta Nađja przeszła przez region Podrawie, osiągając pozycję na północ od Zagrzebia i przekroczyła starą granicę austriacko-jugosłowiańską w sektorze Dravogradu. 3. Armia zamknęła pierścień okrążenia wokół sił Osi, gdy jej oddziały zmotoryzowane połączyły się z 4 Armią w Karyntii. W rezultacie niemiecka Grupa Armii E nie mogła uciec na północny zachód przez rzekę Drawa. Gen. Alexander Löhr, dowódca otoczonych wojsk, został zmuszony do podpisania 9 maja aktu bezwarunkowej kapitulacji sił pod jego dowództwem w Topolšicy koło Velenje w Słowenii. Jednak obawiając się zemsty partyzantów i ludności serbskiej za zbrodnie popełnione podczas okupacji Jugosławii, żołnierze Wehrmachtu wraz z jednostkami kolaboracyjnymi: Chorwackimi Siłami Zbrojnymi, Słoweńską Domobraną, Czarnogórską Armią Narodową i elementami innych frakcji, nadal stawiali opór i próbowali przedostać się na zachód, gdzie mieli nadzieję znaleźć się pod ochroną Brytyjczyków w Klagenfurcie.
Bitwa.
Tuż przed godziną 9:00 rano 14 maja znaczna liczba jednostek, głównie Chorwackich Sił Zbrojnych z niektórymi oddziałami Czarnogórskiej Armii Ludowej i Słoweńskiej Domobrany zbliżyła się do pozycji armii jugosłowiańskiej na farmie Šurnik pod Poljaną, żądając swobodnego przejścia na zachód. Partyzanci odmówili, po czym rozpoczął się ostrzał z obu stron. Ataki Chorwatów, wspierane ostrzałem artyleryjskim, nasiliły się po południu, wieczorem i trwały przez całą noc, żeby ostatecznie ustać rankiem 15 maja wraz z przybyciem około 20 brytyjskich czołgów. Nastąpiły nerwowe negocjacje, podczas których brytyjscy oficerowie jasno stwierdzili, że nie zaoferują pomocy kolaborantom i że ich poddanie się armii jugosłowiańskiej jest jedyną opcją, aby uszli z życiem. Białe flagi na znak kapitulacji zostały podniesione około godz. 16:00 15 maja.
Według szacunków armii jugosłowiańskiej w bitwie zginęło co najmniej 310 członków Chorwackich Sił Zbrojnych i innych formacji wojsk Osi, a 250 zostało rannych. Po stronie partyzantów straty były znacznie niższe, mniejsze niż 100 zabitych i rannych.
Jeszcze 15 maja rozpoczęła się masakra w Bleiburgu, w której oddziały jugosłowiańskiej partyzantki zamordowały wielu spośród jeńców wziętych do niewoli pod Poljaną.

</doc>
<doc id="4666112" url="https://pl.wikipedia.org/wiki?curid=4666112" title="Aleksandr Grigoriew">
Aleksandr Grigoriew



</doc>
<doc id="4666116" url="https://pl.wikipedia.org/wiki?curid=4666116" title="Aleksandr Grigorjew">
Aleksandr Grigorjew

Imię i nazwisko Aleksandr Grigorjew nosili lub noszą m.in.:

</doc>
<doc id="4666118" url="https://pl.wikipedia.org/wiki?curid=4666118" title="Criminal (komiks)">
Criminal (komiks)

Criminal (z ang. dosłownie: "kryminał") – amerykańska seria komiksowa autorstwa scenarzysty Eda Brubakera i rysownika Seana Phillipsa, wydawana w formie miesięcznika od października 2006 najpierw przez Marvel Comics (w ramach imprintu Icon Comics), a następnie od 2016 przez Image Comics. Po polsku serię publikuje Mucha Comics od 2019 w formie podwójnych tomów zbiorczych.
Fabuła.
"Criminal" składa się z zamkniętych, kilkuodcinkowych kryminalnych opowieści, których wątki przeplatają się ze sobą. Ich wspólnym miejscem akcji jest fikcyjne miasto Center City. Bohaterem pierwszej historii jest Leo Patterson, złodziej, syn lokalnego przestępcy, który szykuje się do wielkiego napadu. W drugiej opowieści Tracy Lawless wraca do Center City po latach spędzonych na wojnie, by odkryć, kto zabił jego brata Teega. Jako że w rodzinnych stronach nikt go już nie pamięta, przybiera fałszywą tożsamość. Okazuje się, że ze śmiercią Teega powiązany jest ojciec Leo Pattersona, Tommy. Kolejne historie ujawniają więcej kryminalnych związków między pozornie niezwiązanymi ze sobą mieszkańcami Center City.
Nagrody.
W 2007 seria "Criminal" została uhonorowana Nagrodą Eisnera w kategorii "najlepsza nowa seria", a w 2012 w kategorii "najlepsza limitowana seria".

</doc>
<doc id="4666121" url="https://pl.wikipedia.org/wiki?curid=4666121" title="Grudzień 2019">
Grudzień 2019



</doc>
<doc id="4666122" url="https://pl.wikipedia.org/wiki?curid=4666122" title="Polskie odznaczenia (lista)">
Polskie odznaczenia (lista)



</doc>
<doc id="4666123" url="https://pl.wikipedia.org/wiki?curid=4666123" title="Albatros D.XII">
Albatros D.XII

Albatros D.XII – niemiecki dwupłatowy samolot myśliwski z końca I wojny światowej, zaprojektowany i zbudowany w wytwórni Albatros-Werke GmbH w Berlinie. Maszyna wzięła udział w dwóch konkursach samolotów myśliwskich w Adlershof w 1918 roku, jednak nie była lepsza od konkurentów i w rezultacie nie weszła do produkcji seryjnej. D.XII był ostatnim myśliwcem firmy Albatros skonstruowanym podczas I wojny światowej.
Historia.
Po zbudowaniu w 1917 roku nieudanego, choć produkowanego masowo modelu D.V, zakłady Albatros-Werke GmbH usiłowały odzyskać utraconą reputację, projektując nowe typy myśliwców. Jednak wysiłki konstruktorów, których rezultatem były dwupłaty D.VI, D.VII, D.IX i D.X oraz trójpłaty Dr.I i Dr.II, nie przyniosły oczekiwanych efektów – żaden z myśliwców nie został zamówiony przez Luftstreitkräfte. Na początku 1918 roku powstały kolejne, nowe modele Albatrosów – napędzany silnikiem birotacyjnym D.XI oraz właśnie D.XII. Ta ostatnia konstrukcja miała drewniany kadłub z płaskimi bokami zapożyczony z modelu D.X i tradycyjny napęd w postaci silnika rzędowego Mercedes D.IIIa.
Pierwszy prototyp o numerze rejestracyjnym 2210/18 został oblatany w marcu 1918 roku. Drugi prototyp o numerze 2211/18 wyposażono w nowy silnik rzędowy BMW IIIa i niewyważone lotki, a także w podwozie Bohme z amortyzatorami pneumatycznymi. Jego pierwszy lot odbył się w kwietniu 1918 roku. Pierwszy egzemplarz Albatrosa D.XII wziął udział w drugim konkursie na samolot myśliwski w Adlershof w czerwcu 1918 roku, a drugi wystawiono do trzeciego konkursu, który odbył się w październiku. Samolot okazał się jednak gorszy od konkurentów i nie został skierowany do produkcji seryjnej.
Albatros D.XII był ostatnim myśliwcem tej firmy skonstruowanym podczas I wojny światowej.
Opis konstrukcji i dane techniczne.
Albatros D.XII był jednosilnikowym, jednoosobowym dwupłatem myśliwskim konstrukcji drewnianej. Długość samolotu wynosiła 5,78 metra, a rozpiętość skrzydeł 8,2 metra. Powierzchnia nośna wynosiła 19,84 m². Masa pustego płatowca wynosiła 580 kg, zaś masa startowa – 760 kg. Wysokość samolotu wynosiła 2,8 metra.
Napęd pierwszego prototypu stanowił chłodzony cieczą 6-cylindrowy silnik rzędowy Mercedes D.IIIa o mocy 132 kW (180 KM) przy 1400 obr./min, zaś drugi egzemplarz napędzany był także 6-cylindrowym, chłodzonym cieczą silnikiem rzędowym BMW IIIa o mocy 136 kW (185 KM). Prędkość maksymalna samolotu z silnikiem Mercedesa wynosiła 180 km/h, zaś długotrwałość lotu 1 godzinę. Maszyna osiągała maksymalny pułap 8000 metrów w czasie 54 minut.
Samolot uzbrojony był w dwa stałe zsynchronizowane karabiny maszynowe LMG 08/15 kalibru 7,92 mm.

</doc>
<doc id="4666124" url="https://pl.wikipedia.org/wiki?curid=4666124" title="Parafia Świętego Mikołaja w Lubli">
Parafia Świętego Mikołaja w Lubli



</doc>
<doc id="4666137" url="https://pl.wikipedia.org/wiki?curid=4666137" title="Kościół św. Bartłomieja w Borowinie (województwo lubuskie)">
Kościół św. Bartłomieja w Borowinie (województwo lubuskie)



</doc>
<doc id="4666139" url="https://pl.wikipedia.org/wiki?curid=4666139" title="Little Wyrley">
Little Wyrley

Little Wyrley – wieś w Anglii, w hrabstwie Staffordshire. Leży 6 km od miasta Cannock. W 1870-72 osada liczyła 61 mieszkańców.

</doc>
<doc id="4666140" url="https://pl.wikipedia.org/wiki?curid=4666140" title="Algarrobo (Kolumbia)">
Algarrobo (Kolumbia)

Algarrobo – miasto w Kolumbii, w departamencie Magdalena.

</doc>
<doc id="4666141" url="https://pl.wikipedia.org/wiki?curid=4666141" title="Ralph Burns">
Ralph Burns

Ralph Burns (ur. 29 czerwca 1922 w Newtown, zm. 21 listopada 2001 w Los Angeles) – amerykański kompozytor, aranżer i pianista jazzowy, twórca muzyki filmowej i teatralnej.
Dwukrotny laureat Oscara za najlepszą muzykę adaptowaną do musicali Boba Fosse "Kabaret" (1972) i "Cały ten zgiełk" (1979). Nominację do tej nagrody otrzymał również za muzykę do filmu "Annie" (1982) Johna Hustona.

</doc>
<doc id="4666142" url="https://pl.wikipedia.org/wiki?curid=4666142" title="Robert Suwaj">
Robert Suwaj

Robert Suwaj – polski prawnik, dr hab. nauk prawnych, profesor uczelni i kierownik Zakładu Prawa Administracyjnego i Nauki o Politykach Publicznych Wydziału Administracji i Nauk Społecznych Politechniki Warszawskiej.
Życiorys.
W 1997 ukończył studia prawnicze w Filii Uniwersytetu Warszawskiego w Białymstoku, natomiast 27 czerwca 2003 obronił pracę doktorską "Administracyjne postępowanie dowodowe w świetle przepisów Kodeksu postępowania administracyjnego", 24 kwietnia 2015 habilitował się na podstawie oceny dorobku naukowego i pracy zatytułowanej "Sądowa ochrona przed bezczynnością administracji publicznej". Od 1 października 2000 r. został zatrudniony w Katedrze Prawa Administracyjnego na Wydziale Prawa Uniwersytetu w Białymstoku, najpierw jako asystent, później jako adiunkt. 
W roku 2015 objął funkcję profesora nadzwyczajnego w Zakładzie Prawa Administracyjnego i Nauki o Politykach Publicznych na Wydziale Administracji i Nauk Społecznych Politechniki Warszawskiej.
W latach 2016-2018 był kierownikiem Zakładu Prawa i Administracji Wydziału Administracji i Nauk Społecznych Politechniki Warszawskiej.

</doc>
<doc id="4666144" url="https://pl.wikipedia.org/wiki?curid=4666144" title="Diecezjalny Instytut Muzyki Kościelnej w Opolu">
Diecezjalny Instytut Muzyki Kościelnej w Opolu

Diecezjalny Instytut Muzyki Kościelnej w Opolu (DIMK) - ośrodek kształcący muzyków kościelnych w diecezji opolskiej. Powołany 14 kwietnia 2011 roku przez biskupa opolskiego Andrzeja Czaję. Instytut kontynuuje działalność zapoczątkowaną 17 września 1974 przez biskupa Antoniego Adamiuka. Od roku 2016 Instytut jest organizacją pożytku publicznego. Celem DIMK jest prowadzenie działalności pożytku publicznego, edukacyjnej, duszpasterskiej, organizacyjnej, koncertowej i promocyjnej w obszarze wyższej kultury muzycznej.
Instytut kontynuuje ponad 45-letnią tradycję kształcenia muzyków kościelnych na Opolszczyźnie.
Siedziba Instytutu mieści się w Opolu przy ulicy Grunwaldzkiej 7.
Historia i nazewnictwo.
1974-1975 – Ośrodek Kształcenia Organistów.
17 września 1974 roku bp Antoni Adamiuk wystosował pismo informujące o powstaniu trzyletniego "Studium Organistowskiego" - "Ośrodka Kształcenia Organistów". Początkowo zajęcia odbywały się raz w tygodniu i obejmowały przedmioty z muzyczno-liturgiczne. Egzamin wstępny odbył się dnia 1 października. Naukę rozpoczęło 26 uczniów.
1975-1984 – Stały Ośrodek Kształcenia Organistów Diecezji Opolskiej – Studium Organistowskie.
Dekretem z 3 października 1975 roku bp Franciszek Jop nadał prawne podstawy działania, nazywając go "Stałym Ośrodkiem Kształcenia Organistów Diecezji Opolskiej"[2]. W społeczności przyjęła się jednak nazwa "Studium Organistowskie". Naukę w roku 1975 rozpoczęły 34 osoby. Naukę prowadzono w salach przy Katedrze Opolskiej. Zmieniony został program nauczania, a uczniowie ćwiczyli swoje umiejętności na organach katedralnych, w opolskich kościołach lub w parafiach swoich pedagogów. Rok później, w 1976 roku naukę rozpoczęło 25 osób. Łączna liczba wszystkich uczniów to 65 osób. Pierwszy egzamin dyplomowy zdało 7 osób.
1984-1994 – Studium Muzyki Kościelnej przy Diecezjalnym Instytucie Pastoralnym – filii KUL.
W 1981 r. abp Alfons Nossol powołał Diecezjalny Instytut Pastoralny, działający jako ośrodek naukowo-dydaktyczny i późniejsza filia KUL-u, w skład którego weszło Studium Muzyki Kościelnej. Studium dokonało zmian w procesie kształcenia, a wypracowane wtedy zmiany nadal stanowią podstawę zakresu nauczania.
1994-2011 – Studium Muzyki Kościelnej w strukturze Wydziału Teologicznego Uniwersytetu Opolskiego.
W 1994 r. Instytut Pastoralny i Wyższa Szkoła Pedagogiczna zostały połączone w Uniwersytet Opolski. Studium działało w ramach Wydziału Teologicznego jako jedna z instytucji przywydziałowych.
2003-2011 – Studium Muzyki Kościelnej przy Centrum Kultury i Nauki Wydziału Teologicznego.
Ze względów organizacyjnych Studium funkcjonowało w ramach Centrum Kultury i Nauki Wydziału Teologicznego. Nie zmienił się sposób nauczania, a jedynie dostosowano się do przepisów i ram formalno-prawnych.
Od 2011 roku – Diecezjalny Instytut Muzyki Kościelnej.
14 kwietnia 2011 r. bp Andrzej Czaja dekretem erygował działalność Diecezjalnego Instytutu Muzyki Kościelnej. Od tego czasu ma swoją osobowość prawną i funkcjonuje jako samodzielny podmiot. Od 2016 roku Instytut jest również Organizacją Pożytku Publicznego.
Instrumentarium.
W Diecezjalnym Instytucie Muzyki Kościelnej znajdują się następujące instrumenty:
-organy:
-instrumenty piszczałkowe: 4 
-instrumenty elektroniczne: 3
-pianina:
-instrumenty klasyczne: 4
-instrumenty elektroniczne: 2
-pozostałe instrumenty:
-fortepian: 1
-klawesyn: 1
Kierunki.
Diecezjalny Instytut Muzyki Kościelnej prowadzi naukę na następujących kierunkach:
Organista – kierunek 5-letni
Organista-podyplomowy – kierunek 2-letni
Podstawowe Kształcenie Muzyczne dla Dzieci – Ogródek Muzyczny
Zajęcia przeznaczone są dla dzieci od 1 klasy szkoły podstawowej. Odbywają się w 4 grupach wiekowych.
Prowadzenie Zespołów Instrumentalnych – kierunek 2-letni
Prowadzenie Zespołów Śpiewaczych – kierunek 2-letni
Kurs przygotowawczy
Wokalistyka – specjalność "Piosenka religijna"- kierunek 2-letni
Szkoła chóralna.
W Diecezjalnym Instytucie Muzyki Kościelnej działają również chóry:
-chór mieszany "Schola Cantorum Opoliensis"
-chór chłopięcy "Pueri Cantores Opolienses"
-chór żeński "Opolienses Puellae Cantantes"
Wydawnictwa.
Diecezjalny Instytut Muzyki Kościelnej we współpracy z opolskimi wydawnictwami przygotowuje płyty z muzyką organową, książki duszpasterskie, wydania nutowe i inne. Do tej pory w poszczególnych seriach ukazały się następujące pozycje:
Serie płytowe:
-"Organy Śląska Opolskiego"
-"Musica Silesiae"
-"Magister et Discipuli"
-Inne albumy poza seriami
-Publikacje duszpasterskie
-Bajki dla dzieci
-Opoliensis Musica Ecclesiastica

</doc>
<doc id="4666146" url="https://pl.wikipedia.org/wiki?curid=4666146" title="Chibolo">
Chibolo

Chibolo – miasto w Kolumbii, w departamencie Magdalena.

</doc>
<doc id="4666148" url="https://pl.wikipedia.org/wiki?curid=4666148" title="Żółw jaszczurowaty">
Żółw jaszczurowaty



</doc>
<doc id="4666151" url="https://pl.wikipedia.org/wiki?curid=4666151" title="Ljubevščica">
Ljubevščica

Ljubevščica, także Ljubevščica Creek – strumień na terenie Słowenii uchodzący do rzeki Idrijcy. Uchodzi do niego kilka bezimiennych cieków. Od 1961 roku hodowane tam są pstrągi potokowe.

</doc>
<doc id="4666153" url="https://pl.wikipedia.org/wiki?curid=4666153" title="Szopa (pomieszczenie gospodarcze)">
Szopa (pomieszczenie gospodarcze)



</doc>
<doc id="4666154" url="https://pl.wikipedia.org/wiki?curid=4666154" title="Salvador Rodea González">
Salvador Rodea González

Salvador Rodea González (ur. 10 września 1971) – meksykański duchowny rzymskokatolicki, od 2015 przełożony generalny Zakonu Kleryków Regularnych.
Życiorys.
Święcenia kapłańskie przyjął 27 sierpnia 2000. 15 czerwca 2015 został wybrany na generała zakonu teatynów.

</doc>
<doc id="4666155" url="https://pl.wikipedia.org/wiki?curid=4666155" title="Arena Jaskółka Tarnów">
Arena Jaskółka Tarnów

Arena Jaskółka Tarnów – wielofunkcyjna hala widowiskowo-sportowa w Tarnowie, oddana do użytku 30 listopada 2019 roku, o maksymalnej pojemności ponad 4317 widzów. W obiekcie odbywają się imprezy sportowe, kulturalne, religijne oraz koncerty. Jest to domowy obiekt zespołu Grupa Azoty Unia Tarnów, grającego w superlidze piłki ręcznej mężczyzn i drużyny siatkarskiej Roleski Grupa Azoty Tarnów, występującej w rozgrywkach Tauron Ligi. Arena Jaskółka jest pod względem pojemności drugim co do wielkości obiektem tego typu w Małopolsce. 
Położenie.
Arena Jaskółka Tarnów jest położona w dzielnicy Mościce przy ulicy Romualda Traugutta. Znajduje się niedaleko Stadionu Miejskiego w Tarnowie oraz Centrum Sztuki Mościce. Obiekt jest też w niedalekiej odległości od dworca PKP Tarnów Mościce oraz pętli autobusów miejskich.
Parametry użytkowe.
Obiekt ma kubaturę 133 537 m³, powierzchnia użytkowa to 7754,52 m², powierzchnia usługowa – 2519,58 m². Sama arena ma wymiary 33,66×56,25 m. Tarnowska hala przystosowana jest do rozgrywania spotkań futsalu, piłki ręcznej, koszykówki i siatkówki w randze rozgrywek krajowych oraz międzynarodowych – są pełnowymiarowe boiska dla każdej z tych dyscyplin. Hala pomieści 4317 widzów (w tym 271 gości w strefie VIP i 93 dziennikarzy), z czego 3559 na stałych miejscach siedzących oraz 746 na składanych trybunach teleskopowych. Dodatkowo dwanaście miejsc położonych na poziomie areny przeznaczonych będzie dla osób niepełnosprawnych. Podczas koncertów na płycie głównej są miejsca dla ok. 1000 osób. Dla widzów przygotowano cztery szatnie, na parkingu jest miejsce dla 10 autobusów, około 380 samochodów i 100 rowerów.
Funkcje hali.
Odrębną częścią Areny Jaskółka Tarnów jest posiadające osobne wejście od strony południowo-wschodniej, centrum odnowy biologicznej o powierzchni ponad 125 metrów kwadratowych. Wyposażone jest m.in. w wanny do hydroterapii, hydromasażu oraz kąpieli wirowej, wirówkę do kończyn górnych, aparat do elektroterapii, urządzenie do krioterapii, materace korekcyjne, stół wielofunkcyjny do ćwiczeń siłowych, stoły do masażu i rehabilitacyjne, laser wysokoenergetyczny z sondą punktową.
Imprezy sportowe.
Pierwszą oficjalną imprezą sportową w nowej hali był mecz Superligi piłki ręcznej pomiędzy drużynami Grupa Azoty Tarnów i NMC Górnik Zabrze. Zawody, zakończone zwycięstwem gości 33:23 obejrzało około 3000 widzów. 
W dniach 27-29 grudnia 2019 roku rozgrywano tutaj Turniej Czterech Narodów w piłce ręcznej mężczyzn z udziałem reprezentacji Polski, Hiszpanii B, Białorusi oraz Zjednoczonych Emiratów Arabskich. Turniej był pierwszą międzynarodową imprezą sportową w nowym obiekcie, a zrazem powrotem do Tarnowa męskiej reprezentacji seniorskiej po 43. latach. 
Historia.
Arena Jaskółka Tarnów powstała w miejscu wcześniejszej Hali Jaskółka. Obiekt, oddany do użytku w latach 80. XX-wieku jako kryte sztuczne lodowisko posiadał pojemność ok. 3500 widzów, co stawiało go, do chwili oddania Tauron Areny Kraków, na pierwszym miejscu w Małopolsce. W późniejszym czasie został zaadaptowany na funkcje wielofunkcyjnej hali sportowej. Usunięto instalacje mrożące lodowiska, jednak bandy hokejowe pozostały aż do przebudowy, czyniąc go charakterystycznym w skali Polski. W hali Jaskółka odbywały się m.in. Targi Zdrowej Żywności. Swoje mecze rozgrywali tu m.in. koszykarze Unii Tarnów, rywalizujący w rozgrywkach ekstraklasy w latach 1997-2007.

</doc>
<doc id="4666158" url="https://pl.wikipedia.org/wiki?curid=4666158" title="Stiepan Daniłow">
Stiepan Daniłow

Stiepan Pawłowicz Daniłow (ros. Степан Павлович Данилов, ur. we wsi Korotowo w guberni nowogrodzkiej (obecnie w rejonie czerepowieckim w obwodzie wołogodzkim), zm. 24 maja 1945 pod Rygą) – radziecki lotnik, generał major lotnictwa, Bohater Związku Radzieckiego (1939).
Życiorys.
Urodził się w rodzinie chłopskiej. W 1930 skończył techniczną szkołę zawodową, później pracował jako tokarz metalowy i technik w zakładzie remontu parowozów w Jarosławiu. W 1931 został przyjęty do WKP(b), od czerwca 1931 służył w Armii Czerwonej, w 1933 skończył wojskową szkołę lotniczą w Stalingradzie (obecnie Wołgograd). Służył w 121 eskadrze lotnictwa myśliwskiego 95 Brygady Lotnictwa Myśliwskiego Sił Powietrznych Kaukaskiej Armii Czerwonego Sztandaru jako młodszy lotnik, dowódca klucza i dowódca oddziału, od 14 stycznia do 26 lipca 1937 brał udział w wojnie domowej w Hiszpanii, wykonując dziesiątki lotów bojowych. Od sierpnia do grudnia 1937 dowodził oddziałem lotniczym w Zakaukaskim Okręgu Wojskowym, później ukończył wyższe kursy lotnicze w Lipiecku i został dowódcą 44 pułku lotnictwa myśliwskiego 54 Brygady Lotnictwa Myśliwskiego w Leningradzkim Okręgu Wojskowym, a w lipcu 1939 dowódcą 56 pułku lotnictwa myśliwskiego. Od 17 lipca do 16 września 1939 jako dowódca 56 pułku lotnictwa myśliwskiego 1 Brygady Lotnictwa Myśliwskiego 1 Grupy Armijnej brał udział w bitwie nad Chałchin-Goł. Wykonał wówczas 60 lotów bojowych, w walkach powietrznych strącił osobiście 6 japońskich myśliwców i 2 bombowce. Dowodzony przez niego pułk wykonał wszystkie zadania bojowe i zniszczył łącznie 80 samolotów wroga. Walczył w wojnie z Finlandią 1939-1940 jako dowódca pułku lotnictwa myśliwskiego. W 1940 skończył kursy przy Akademii Sztabu Generalnego i został dowódcą 42 Brygady Lotnictwa Myśliwskiego, a w sierpniu 1940 dowódcą 3 Dywizji Lotnictwa Myśliwskiego w Leningradzkim Okręgu Wojskowym.
Od 22 czerwca 1941 uczestniczył w wojnie z Niemcami, od 19 lipca 1941 jako dowódca 7 Korpusu Lotnictwa Myśliwskiego Obrony Przeciwlotniczej Kraju w Leningradzie, broniąc miasta przed zmasowanymi niemieckimi nalotami i wspierając wojska lądowe. We wrześniu 1941 został dowódcą 5 Mieszanej Dywizji Lotniczej, od lutego do lipca 1942 był zastępcą dowódcy Sił Powietrznych 54 Armii Frontu Leningradzkiego, później dowodził 287 Dywizją Lotnictwa Myśliwskiego kolejno na Froncie Briańskim, Południowo-Wschodnim, Stalingradzkim, Południowym i Północno-Kaukaskim. Brał udział w bitwie pod Stalingradem, operacji rostowskiej, północno-kaukaskiej i krasnodarskiej. W lipcu 1943 objął dowództwo 11 Mieszanego Korpusu Lotniczego (od września 1944: 14 Korpusu Lotnictwa Myśliwskiego) 1 Armii Powietrznej/15 Armii Powietrznej, na czele którego walczył na Froncie Zachodnim, Nadbałtyckim, 2 Nadbałtyckim i Leningradzkim. Brał udział w bitwie pod Kurskiem, operacji orłowskiej, briańskiej, leningradzko-nowogrodzkiej, rzeczycko-dźwińskiej i nadbałtyckiej oraz w blokowaniu kurlandzkiego zgrupowania wroga. Podczas wojny z Niemcami wykonał 112 lotów bojowych i stoczył 23 walki powietrzne, strącając osobiście 3 samoloty wroga. Zginął w wypadku lotniczym podczas wykonywania obowiązków służbowych. Został pochowany w Rydze, później jego grób przeniesiono na Cmentarz Nowodziewiczy.

</doc>
<doc id="4666159" url="https://pl.wikipedia.org/wiki?curid=4666159" title="Józef Mazur (poseł)">
Józef Mazur (poseł)

Józef Mazur (ur. 10 maja 1895 w Jaszczerku, zm. 25 października 1939 w Księżych Górach k. Grudziądza) – polski przemysłowiec, polityk i działacz społeczny, poseł na Sejm II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Uczęszczał do szkół na Pomorzu. Od 2 lutego 1905 do 6 maja 1906 roku brał udział w strajku szkolnym. Ukończył szkołę handlową, a następnie zaczął pracę jako kupiec w mieście Nowe, gdzie w 1918 współtworzył organizację „Jedność”, która zrzeszała wracających z frontu żołnierzy. Żołnierze ci utworzyli później Dywizję Pomorską Wojska Polskiego. W czasie wojny polsko-bolszewickiej zgłosił się ochotniczo do wojska. 
W latach 1919-1921 mieszkał w Pelplinie, a od 1922 na stałe w Grudziądzu, gdzie odkupił od Otto Kysera fabrykę octu. W 1929 roku, po zrzeczeniu się mandatu przez Stanisława Wojnowskiego, uzyskał mandat posła w okręgu wyborczym nr 30, z listy nr 24 (Lista Katolicko-Narodowa). W 1930 roku uzyskał reelekcję. W 1931 roku wystąpił przeciwko ratyfikacji umowy gospodarczej z Niemcami. Od 1933 przewodził Towarzystwem Kupców Samodzielnych w Grudziądzu oraz działającej przy nim Sekcji Spożywców. Był członkiem Zarządu Głównego Związku Towarzystw Kupieckich na Pomorzu i prezesem Rady Nadzorczej banku działającego przy tymże związku. Wiceprezes Związku Fabryk Octu w Polsce oraz członek Rady Nadzorczej Związku Średniego i Drobnego Przemysłu w Polsce. Od 1928 był członkiem Rady Wojewódzkiej Stronnictwa Narodowego, a w 1932 współorganizatorem Stowarzyszenia Młodzieży Narodowej. Był ławnikiem Grudziądza oraz prezesem Towarzystwa Właścicieli Nieruchomości w tymże mieście. Członek Rady Nadzorczej Związku Miast Polskich oraz Zachodnio-Polskiego Towarzystwa Kredytowego Miejskiego w Poznaniu i Krajowego Zakładu Wzajemnych Ubezpieczeń. W okresie 1932-1939 pełnił funkcję radcy Izby Przemysłowo-Handlowej w Gdyni, gdzie działał w komisjach: podatkowej, morskiej, finansowo-kredytowej, eksportowej, socjalnej, wystaw i targów oraz polityki handlowej. Był odznaczony Związkową Odznaką dla Zasłużonych Związku Towarzystw Kupieckich na Pomorzu.
Po wybuchu II wojny światowej, pod koniec września 1939, został aresztowany pod zarzutem przynależności do konspiracyjnej organizacji Grunwald i niedługo potem rozstrzelany.
Rodzina.
Był synem Jana i Józefiny z domu Łepko Mazurów. W 1919 roku ożenił się z Heleną z Kipczyńskich, z którą miał synów: Mieczysława - zamordowanego w 1945 przez Gestapo, Kazimierza i Jana - muzyków oraz Józef - inżyniera oraz córki: Bogumiłę i Felicję - ekonomistkę.

</doc>
<doc id="4666161" url="https://pl.wikipedia.org/wiki?curid=4666161" title="Jelena Sobolewa (narciarka)">
Jelena Sobolewa (narciarka)



</doc>
<doc id="4666163" url="https://pl.wikipedia.org/wiki?curid=4666163" title="John Larsen (duchowny)">
John Larsen (duchowny)

John Larsen (ur. 1955) – nowozelandzki duchowny rzymskokatolicki, od 2017 przełożony generalny Towarzystwa Maryi.
Życiorys.
Święcenia kapłańskie przyjął w 1981. 30 września 2017 został wybrany na generała zakonu marystów.

</doc>
<doc id="4666164" url="https://pl.wikipedia.org/wiki?curid=4666164" title="Lekkoatletyka na Światowych Wojskowych Igrzyskach Sportowych 2019 – maraton kobiet">
Lekkoatletyka na Światowych Wojskowych Igrzyskach Sportowych 2019 – maraton kobiet

Maraton kobiet – jedna z konkurencji biegowych rozegranych w dniu 27 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Jedno państwo mogło wystawić 4 zawodniczki. Dla zespołu, do klasyfikacji drużynowej zaliczano wyniki trzech zawodniczek z najlepszymi czasami "(medale otrzymywało 4 zawodniczki)". Do zawodów zgłoszonych zostało 45 maratonek reprezentujących 17 kraje, sklasyfikowanych na mecie zostało 43, jedna nie ukończyło biegu, także jedna lekkoatletka z Litwy nie stawiła się na starcie. Polskę reprezentowali Izabela Paszkiewicz "(indywidualnie 5. miejsce)", Aleksandra Lisowska" (6.)", Monika Andrzejczak" (7.)" oraz Olga Kalendarowa-Ochal" (11.)", które drużynowo zdobyły srebrny medal na tym dystansie, niestety nie powtórzyły wyniku i nie obroniły złotych medali zdobytych w Mungyeongu 2015. 

</doc>
<doc id="4666165" url="https://pl.wikipedia.org/wiki?curid=4666165" title="Żółw sępi">
Żółw sępi



</doc>
<doc id="4666166" url="https://pl.wikipedia.org/wiki?curid=4666166" title="Aleksandr Moszyn">
Aleksandr Moszyn

Aleksandr Fiodorowicz Moszyn (ros. Александр Фёдорович Мошин, ur. we wsi Kalita obecnie w rejonie wiaznikowskim w obwodzie włodzimierskim, zm. 13 lipca 1943 k. wsi Matwiejewski w rejonie zalegoszczeńskim w obwodzie orłowskim) – radziecki lotnik wojskowy, kapitan, Bohater Związku Radzieckiego (1939).
Życiorys.
Urodził się w rodzinie robotniczej. Skończył 6 klas szkoły, pracował w fabryce obuwia, od 1935 służył w Armii Czerwonej. W 1938 ukończył wojskową lotniczą szkołę pilotów w Woroszyłowgradzie (obecnie Ługańsk), od 16 czerwca 1939 brał udział w bitwie nad Chałchin-Goł w Mongolii. Podczas walk strącił osobiście dwa (w tym jeden taranem) i w grupie trzy japońskie samoloty. 1 września 1939 został ranny i odesłany do ZSRR. Walczył w wojnie z Finlandią 1939-1940 jako zastępca dowódcy eskadry, od marca 1941 pracował w Naukowo-Badawczym Instytucie Sił Powietrznych. Od 7 lipca 1941 uczestniczył w wojnie z Niemcami jako dowódca klucza 402 pułku lotnictwa myśliwskiego specjalnego przeznaczenia na Froncie Zachodnim, a od 8 sierpnia 1942 jako zastępca dowódcy eskadry 51 pułku lotnictwa myśliwskiego. W 1942 został członkiem WKP(b). Później dowodził eskadrą 32 gwardyjskiego pułku lotnictwa myśliwskiego 3 Gwardyjskiej Dywizji Lotnictwa Myśliwskiego 1 Gwardyjskiego Korpusu Lotnictwa Myśliwskiego 15 Armii Powietrznej na Froncie Briańskim. Wykonał ponad 300 lotów bojowych i strącił 11 samolotów wroga. Zginął w bitwie na łuku kurskim koło wsi Matwiejewski w rejonie zalegoszczeńskim w obwodzie orłowskim. Jego imieniem nazwano ulicę w Wiaznikach.

</doc>
<doc id="4666170" url="https://pl.wikipedia.org/wiki?curid=4666170" title="Wasilij Trubaczenko">
Wasilij Trubaczenko

Wasilij Pietrowicz Trubaczenko (ros. Василий Петрович Трубаченко, ur. we wsi Aleksiejewka obecnie w rejonie chwałyńskim w obwodzie saratowskim, zm. 16 września 1941 k. Krasnoperekopska) – radziecki lotnik wojskowy, kapitan, Bohater Związku Radzieckiego (1939).
Życiorys.
Urodził się w rodzinie robotniczej. Mieszkał w Wolsku, po śmierci ojca w 1920 wychowywał się w domu dziecka, od 1925 pracował na poczcie, później w sklepie i w fabryce, od 1929 do 1932 uczył się w szkole uniwersytetu fabryczno-zawodowego i pracował jako ślusarz. Od 1931 służył w Armii Czerwonej, w 1932 ukończył wojskowo-teoretyczną szkołę lotników w Leningradzie, a w 1934 wojskową lotniczą szkołę pilotów w Engelsie. Służył w Zabajkalskim Okręgu Wojskowym jako młodszy lotnik 19 eskadry i od lipca 1938 dowódca klucza 22 pułku lotnictwa myśliwskiego, w 1939 został członkiem WKP(b). Od 23 maja do 16 września 1939 brał udział w bitwie nad Chałchin-Goł z Japończykami jako dowódca eskadry 22 pułku lotnictwa myśliwskiego Brygady Lotnictwa Myśliwskiego 1 Grupy Armijnej; za stoczenie 15 walk powietrznych, w których strącił 5 samolotów wroga, otrzymał tytuł Bohatera Związku Radzieckiego. Łącznie podczas bitwy nad Chałchin-Goł wykonał 120 lotów bojowych i stoczył 30 walk powietrznych, w których strącił osobiście 5 i w grupie 3 samoloty wroga. Później studiował w Akademii Wojskowo-Powietrznej im. Żukowskiego i został inspektorem techniki pilotażu brygady lotniczej. W marcu 1941 został zastępcą dowódcy 182 pułku lotnictwa myśliwskiego, w składzie którego od czerwca 1941 walczył w wojnie z Niemcami na Froncie Południowo-Zachodnim i Południowym. Podczas wojny z Niemcami strącił 3 samoloty wroga. Zginął w walce powietrznej koło Krasnoperekopska w obwodzie krymskim. Jego imieniem nazwano ulicę i szkołę w Wolsku.

</doc>
<doc id="4666175" url="https://pl.wikipedia.org/wiki?curid=4666175" title="Schronisko obok Jaskini na Skałce">
Schronisko obok Jaskini na Skałce

Schronisko obok Jaskini na Skałce lub Schronisko obok Schroniska na Skałce – schronisko w Dolinie Bolechowickiej. Administracyjnie znajduje się w gminie Zabierzów w powiecie krakowskim, w województwie małopolskim. Pod względem geograficznym jest to obszar Wyżyny Olkuskiej wchodzący w skład Wyżyny Krakowsko-Częstochowskiej.
Opis obiektu.
Schronisko znajduje się w lewych zboczach porośniętej lasem części doliny. Zlokalizowane jest około 10 m powyżej szlaku turystycznego wiodącego doliną, w miejscu gdzie zakręca on na prawo. Otwór schroniska ma ekspozycję północną (a dokładniej NNE), wysokość 2 m i szerokość 1 m. Prowadzi od niego wznoszący się korytarz. Jego ściany pokryte są wżerami, drobnymi kolistymi zagłębieniami oraz ospą krasową.
Jest to schronisko pochodzenia krasowego, wytworzone na pionowej szczelinie skalnej. Brak nacieków. Namulisko złożone z gliny wymieszanej z dodatkiem wapiennego gruzu. Korytarz jest wilgotny i widny na całej długości. W jego początkowych, lepiej oświetlonych miejscach na ścianach rosną glony i porosty.
Historia poznania i dokumentacji.
Schronisko znane było od dawna. Ujęli go w swoim zestawieniu M. Szelerewicz i A. Górny w 1986 r., błędnie podając jego długość 10 m. Aktualną dokumentację i plan schroniska opracował A. Górny w grudniu 2009 r.
W odległości kilkunastu metrów na lewo od otworu schroniska znajduje się w innej skałce otwór Jaskini na Skałce.

</doc>
<doc id="4666176" url="https://pl.wikipedia.org/wiki?curid=4666176" title="Gottfried Wolff">
Gottfried Wolff

Gottfried M. Wolff (ur. 2 kwietnia 1958) – niemiecki duchowny rzymskokatolicki, od 2013 przełożony generalny Sług Najświętszej Maryi Panny oraz wielki kanclerz Papieskiego Wydziału Teologicznego Marianum w Rzymie.
Życiorys.
Święcenia kapłańskie przyjął 25 czerwca 1988. 21 września 2013 został wybrany na generała zakonu serwitów.

</doc>
<doc id="4666177" url="https://pl.wikipedia.org/wiki?curid=4666177" title="Antoni Bolesław Lewandowski">
Antoni Bolesław Lewandowski

Antoni Bolesław Lewandowski (ur. 4 sierpnia 1892 w Worytach, zm. 29 sierpnia 1943 w Błędowie) – polski polityk i działacz społeczny, drogista, poseł na Sejm II i III kadencji w II RP z ramienia Związku Ludowo-Narodowego oraz Stronnictwa Narodowego.
Życiorys.
Ukończył szkołę drogistowską w Olsztynie. Do 1919 przebywał na emigracji w Niemczech. W okresie międzywojennym prowadził drogerię w Bydgoszczy. Był Prezesem Towarzystwa Kupców oraz członkiem Zarządu Głównego Związku Towarzystw Kupieckich na Okręg Nadnotecki i członkiem Izby Przemysłowo-Handlowej. Był radnym Rady Miejskiej w Bydgoszczy w latach 1921–1933, gdzie do 1933 roku przewodniczył komisji finansowo-budżetowej. W 1928 uzyskał mandat posła z listy nr 24 (Lista Katolicko-Narodowa) w okręgu wyborczym nr 33 (Gniezno). W 1930 uzyskał reelekcję, ale utracił mandat orzeczeniem Sądu Najwyższego z dnia 3 marca 1930 roku o unieważnieniu wyborów w okręgu wyborczym nr 33. Mimo to został ponownie wybrany 1 czerwca 1930. W II kadencji pracował w komisjach robót publicznych i skarbowej, zaś w III w komisji spraw zagranicznych. Angażował się w działalność polityczną w pomorskich komórkach Związku Ludowo-Narodowego, a następnie Stronnictwa Narodowego, którego był prezesem na teren powiatu Bydgoszcz. W 1928 uczestniczył w zjeździe organizacyjnym Zrzeszenia Rodaków z Warmii, Mazur i Ziemi Malborskiej w Bydgoszczy, gdzie według jego pomysłu przyjęto rezolucję, w której domagano się przyspieszenia akcji przydzielania gospodarstw uchodźcom z terenów Prus Wschodnich. W 1937 roku został odznaczony Medalem Niepodległości, a w 1938 Krzyżem Niepodległości.
Po wybuchu II wojny światowej ukrywał się pod fałszywym nazwiskiem – Bolesław Romański. Od jesieni 1942 roku mieszkał w Błędowie. Tam zmarł na atak serca i został pochowany na miejscowym cmentarzu. W 2008 roku jego prochy przeniesiono do grobu rodzinnego na Cmentarzu Starofarnym w Bydgoszczy.
Rodzina.
Był synem Andrzeja i Barbary z domu Siwoń. Jego żoną była Anna z Gburkowskich, z którą miał synów: Witolda (ur. 1917), Janusza Antoniego (ur. 1919) oraz córki: Halinę (ur. 1923) i Krystynę (ur. 1928).

</doc>
<doc id="4666178" url="https://pl.wikipedia.org/wiki?curid=4666178" title="Pavel Trost">
Pavel Trost

Pavel Trost (ur. 3 października 1907 w Šternberku na Morawach, zm. 6 stycznia 1987 w Pradze) – czeski językoznawca i literaturoznawca. Profesor komparatystyki indoeuropejskiej i filologii bałtyckiej, członek Praskiego Koła Lingwistycznego.
Studiował językoznawstwo indoeuropeistyczne, germanistykę, romanistykę i slawistykę na Wydziale Filozoficznym Uniwersytetu Brneńskiego. W okresie 1937–1938 przebywał na pobycie studyjnym na Litwie. W latach 1948–1956 wykładał na Wydziale Filozoficznym Uniwersytetu Palackiego w Ołomuńcu), gdzie otrzymał także habilitację (1949, docentem został mianowany w 1951 r.). W 1956 r. został zatrudniony na Wydziale Filozoficznym Uniwersytetu Karola w Pradze. W 1961 r. został mianowany profesorem.
Jego żoną była pisarka Helena Šmahelová.

</doc>
<doc id="4666180" url="https://pl.wikipedia.org/wiki?curid=4666180" title="Jacek Gruszczyński">
Jacek Gruszczyński

Jacek Gruszczyński (ur. 1980 roku w Tomaszowie Mazowieckim) – polski archeolog, mediewista.
Wykształcenie.
Jest absolwentem najstarszego liceum w Tomaszowie Mazowieckim – I LO im. Jarosława Dąbrowskiego.
Następnie, w 2005 roku uzyskał magisterium w Instytucie Archeologii Uniwersytetu Jagiellońskiego. W 2017 roku obronił doktorat w Khalili Research Centre na Uniwersytecie Oksfordzkim dysertacją: „Badanie porównawcze kontekstów archeologicznych skarbów srebra z ok. 800–1050 roku n.e. w Europie Środkowej i Północnej”. Rozprawa jest częścią projektu archeologicznego „Dirhemy za niewolników”, opisującego średniowieczny handel niewolnikami słowiańskimi z Europy Środkowej na tereny kalifatu.
Praca zawodowa.
Już na studiach w Krakowie od 2000 roku pracował jako archeolog. Od 2005 roku pracował w tym obszarze w brytyjskich firmach badawczych: Oxford Archaeology Ltd., Ramboll, Cotswold Archaeology, PCA Heritage. W latach 2013–2018 był badaczem na Uniwersytecie Oksfordzkim. 

</doc>
<doc id="4666182" url="https://pl.wikipedia.org/wiki?curid=4666182" title="Actinemys">
Actinemys

Actinemys – rodzaj żółwia z rodziny żółwi błotnych (Chelydridae).
Zasięg występowania.
Rodzaj obejmuje gatunki występujące w zachodniej Ameryce Północnej (Stany Zjednoczone i Meksyk). 
Systematyka.
Etymologia.
"Actinemys": "aktis", ακτινος "aktinos" „promień, blask”; εμυς "emus", εμυδος "emudos" „żółw wodny”.
Podział systematyczny.
Do rodzaju należą następujące gatunki:

</doc>
<doc id="4666187" url="https://pl.wikipedia.org/wiki?curid=4666187" title="Żółw malowany">
Żółw malowany



</doc>
<doc id="4666197" url="https://pl.wikipedia.org/wiki?curid=4666197" title="Monge (1929)">
Monge (1929)

Monge (Q144) – francuski oceaniczny okręt podwodny z okresu międzywojennego i II wojny światowej, jedna z 31 jednostek typu "Redoutable". Okręt został zwodowany 25 czerwca 1929 roku w stoczni Société Nouvelle des Forges et Chantiers de la Méditerranée w La Seyne-sur-Mer, a do służby w Marine nationale wszedł w czerwcu 1932 roku. Podczas wojny jednostka pełniła służbę na Morzu Śródziemnym, Atlantyku, Oceanie Indyjskim i Oceanie Spokojnym, a od zawarcia zawieszenia broni między Francją a Niemcami znajdowała się pod kontrolą rządu Vichy. 8 maja 1942 roku okręt został zatopiony u wybrzeży Madagaskaru przez brytyjskie niszczyciele HMS „Active” i HMS „Panther”.
Projekt i budowa.
„Monge” zamówiony został na podstawie programu rozbudowy floty francuskiej z 1925 roku. Projekt (o sygnaturze M6) był ulepszeniem pierwszych powojennych francuskich oceanicznych okrętów podwodnych – typu "Requin". Poprawie uległa krytykowana w poprzednim typie zbyt mała prędkość osiągana na powierzchni oraz manewrowość. Posiadał duży zasięg i silne uzbrojenie; wadą była ciasnota wnętrza, która powodowała trudności w dostępie do zapasów prowiantu i amunicji. Konstruktorem okrętu był inż. Jean-Jacques Roquebert.
„Monge” zbudowany został w stoczni Société Nouvelle des Forges et Chantiers de la Méditerranée w La Seyne-sur-Mer. Stępkę okrętu położono 15 września 1927 roku, a zwodowany został 25 czerwca 1929 roku.
Dane taktyczno–techniczne.
„Monge” był dużym, oceanicznym dwukadłubowym okrętem podwodnym. Długość całkowita wynosiła 92,3 metra (92 metry między pionami), szerokość 8,2 metra i zanurzenie 4,7 metra. Wyporność standardowa w położeniu nawodnym wynosiła 1384 tony (normalna 1570 ton), a w zanurzeniu 2084 tony. Okręt napędzany był na powierzchni przez dwa silniki wysokoprężne Sulzer o łącznej mocy 6000 KM. Napęd podwodny zapewniały dwa silniki elektryczne o łącznej mocy 2000 KM. Dwuśrubowy układ napędowy pozwalał osiągnąć prędkość 17 węzłów na powierzchni i 10 węzłów w zanurzeniu. Zasięg wynosił 10 000 Mm przy prędkości 10 węzłów w położeniu nawodnym (lub 4000 Mm przy prędkości 17 węzłów) oraz 100 Mm przy prędkości 5 węzłów w zanurzeniu. Zbiorniki paliwa mieściły 95 ton oleju napędowego. Dopuszczalna głębokość zanurzenia wynosiła 80 metrów, zaś czas zanurzenia 45-50 sekund. Autonomiczność okrętu wynosiła 30 dób.
Okręt wyposażony był w siedem wyrzutni torped kalibru 550 mm: cztery na dziobie i jeden potrójny zewnętrzny aparat torpedowy. Prócz tego za kioskiem znajdował się jeden podwójny dwukalibrowy (550 lub 400 mm) aparat torpedowy. Na pokładzie było miejsce na 13 torped, w tym 11 kalibru 550 mm i dwie kalibru 400 mm. Uzbrojenie artyleryjskie stanowiło działo pokładowe kalibru 100 mm L/45 M1925 oraz zdwojone stanowisko wielkokalibrowych karabinów maszynowych Hotchkiss kalibru 13,2 mm L/76.
Załoga okrętu składała się z 4 oficerów oraz 57 podoficerów i marynarzy.
Służba.
„Monge” został przyjęty do służby w Marine nationale 19 czerwca 1932 roku. Jednostka otrzymała numer burtowy Q144. W momencie wybuchu II wojny światowej okręt pełnił służbę na Morzu Śródziemnym, wchodząc w skład 5. dywizjonu 3. eskadry 1. Flotylli okrętów podwodnych w Tulonie. Dowódcą okrętu był w tym okresie kpt. mar. L.A. Laroze. W czerwcu 1940 roku okręt znajdował się w Bizercie w składzie 5. dywizjonu okrętów podwodnych, a jego dowódcą był nadal kpt. mar. L.A. Laroze. 10 czerwca, po wypowiedzeniu wojny przez Włochy jednostka opuściła bazę, udając się na patrol. 22 czerwca, w dniu zawarcia zawieszenia broni między Francją a Niemcami, okręt przebywał w Bizercie. 24 czerwca dowództwo jednostki objął kpt. mar. M.G.R. Douenel. 11 października 1940 roku „Monge” i „Pégase” wypłynęły z Bizerty i w towarzystwie „Vengeur” i „L’Espoir” (które tego samego dnia opuściły Tulon), w eskorcie awiza „La Batailleuse”, pokonały 17 października Cieśninę Gibraltarską i dotarły do Casablanki. W listopadzie 1940 roku „Monge” stacjonował w Diégo Suarez na Madagaskarze. 17 stycznia 1942 roku „Monge” opuścił Diégo Suarez i razem z bliźniaczymi jednostkami „Vengeur” i „L’Espoir” i „Pégase” udał się do Sajgonu. W momencie desantu Aliantów na Madagaskar okręt (pod dowództwem por. mar. Marcela Derlota) eskortował jeden z konwojów, a w rejonie walk pojawił się 8 maja 1942 roku. Jednostka przeprowadziła w pobliżu Diégo Suarez atak torpedowy na brytyjski lotniskowiec HMS „Indomitable”, jednak salwa torped okazała się niecelna. Eskortujące lotniskowiec niszczyciele HMS „Active” i HMS „Panther” zaatakowały „Monge” bombami głębinowymi, zatapiając francuski okręt.

</doc>
<doc id="4666198" url="https://pl.wikipedia.org/wiki?curid=4666198" title="Emir José Castillo Zárate">
Emir José Castillo Zárate

Elias (imię świeckie Emir José Castillo Zárate, ur. 1960) – kolumbijski duchowny rzymskokatolicki, od 2012 major-przełożony generalny Kongregacji Eremitów Kamedułów Góry Koronnej.
Życiorys.
Święcenia kapłańskie przyjął w 2002. We wrześniu 2012 został wybrany na generała zakonu major-przełożony generalny Kongregacji Eremitów Kamedułów Góry Koronnej.

</doc>
<doc id="4666206" url="https://pl.wikipedia.org/wiki?curid=4666206" title="Ołeksandra Wasiejko">
Ołeksandra Wasiejko



</doc>
<doc id="4666210" url="https://pl.wikipedia.org/wiki?curid=4666210" title="Concordia (Magdalena)">
Concordia (Magdalena)

Concordia – miasto w Kolumbii, w departamencie Magdalena.

</doc>
<doc id="4666213" url="https://pl.wikipedia.org/wiki?curid=4666213" title="El Banco">
El Banco

El Banco – miasto w Kolumbii, w departamencie Magdalena.

</doc>
<doc id="4666217" url="https://pl.wikipedia.org/wiki?curid=4666217" title="El Piñón">
El Piñón

El Piñón – miasto w Kolumbii, w departamencie Magdalena.

</doc>
<doc id="4666219" url="https://pl.wikipedia.org/wiki?curid=4666219" title="Ronald Witherup">
Ronald Witherup

Ronald D. Witherup (ur. 1951) – amerykański duchowny rzymskokatolicki, od 2008 przełożony generalny Stowarzyszenia Prezbiterów św. Sulpicjusza.
Życiorys.
Święcenia kapłańskie przyjął 14 maja 1976. Urząd przełożonego generalnego pełni od września 2008.

</doc>
<doc id="4666221" url="https://pl.wikipedia.org/wiki?curid=4666221" title="El Retén">
El Retén

El Retén – miasto w Kolumbii, w departamencie Magdalena.

</doc>
<doc id="4666223" url="https://pl.wikipedia.org/wiki?curid=4666223" title="Fundación">
Fundación

Fundación – miasto w Kolumbii, w departamencie Magdalena.

</doc>
<doc id="4666225" url="https://pl.wikipedia.org/wiki?curid=4666225" title="Julian Siennicki">
Julian Siennicki

Julian Władysław Siennicki (ur. 16 lutego 1867 w Siennicy-Święchach, zm. 20 października 1959 w Warszawie) – polski prawnik, notariusz, w latach 1922–1927 senator Rzeczypospolitej Polskiej, wiceminister sprawiedliwości.
Życiorys.
Ukończył studia prawnicze na Uniwersytecie Warszawskim. Od 1901 był rejentem (notariuszem) w Ostrowi Mazowieckiej, specjalizował się w zagadnieniach związanych z komasacją gruntów rolnych. W związku z tym powoływano go na rzeczoznawcę m.in. w Petersburgu, w 1910 uczestniczył w naradach nad ustawą o prawie komasacyjnym. Podczas I wojny światowej był zaangażowany w prace Centralnego Komitetu Obywatelskiego Pomocy Wygnańcom. Od 1919 podprokurator Sądu Najwyższego, w 1921 był delegatem Ministerstwa Sprawiedliwości na konferencję pokojową w Rydze. Należał do Komisji Reewakuacyjnej, która działała w latach 1921–1922 w Moskwie. Od 1922 senator z województwa białostockiego z ramienia Związku Ludowo-Narodowego, od marca 1924 do lipca 1927 Wiceminister Sprawiedliwości, po 1927 powrócił do notariatu, członek Rady Warszawskiej Izby Notarialnej. Podczas II wojny światowej kontynuował pracę notariusza, podczas powstania warszawskiego zginęła jego żona Halina. Po upadku powstania dotarł do Grodziska Mazowieckiego, gdzie mieszkał do zakończenia działań wojennych. W marcu 1945 powrócił do Warszawy, miesiąc później wznowił praktykę zawodową. Od 1948 pracował w Wydziale Ksiąg Wieczystych Sądu Grodzkiego oraz jako sędzia, w 1950 ze względów politycznych odsunięty od wykonywania zawodu. W 1953 z tych samych powodów odmówiono mu zatrudnienia w Państwowym Biurze Notarialnym.
Pochowany na cmentarzu Powązkowskim w Warszawie (kwatera 150, rząd 4, miejsce 4).
Autor licznych aktów prawnych i ekonomicznych.
Był ojcem Haliny Szymańskiej - agentki brytyjskiego wywiadu.

</doc>
<doc id="4666230" url="https://pl.wikipedia.org/wiki?curid=4666230" title="Gideon Falls">
Gideon Falls

Gideon Falls – amerykańska seria komiksowa autorstwa scenarzysty Jeffa Lemire i rysownika Andrei Sorrentino, wydawana w formie miesięcznika od marca 2018 do grudnia 2020 przez Image Comics. Po polsku serię opublikowało wydawnictwo Mucha Comics w formie sześciu tomów zbiorczych.
Fabuła.
Utrzymana w konwencjach horroru i thrillera psychologicznego akcja serii rozgrywa się w pozornie spokojnym amerykańskim miasteczku Gideon Falls. Lokalna legenda mówi o Czarnej Stodole – budynku, który pojawia się tu od wieków i sprowadza na Gideon Falls nieszczęścia, po czym znika. Teraz stodoła objawia się nowo przybyłemu parafii księdzu Fredowi, którego poprzednik zmarł nagłą śmiercią. Jego los splata się z losem młodego odludka Nortona, cierpiącego na schizofrenię, wierzącego, że odkryje tajemnicę Czarnej Stodoły, szukając wskazówek w miejskich odpadach.
Nagrody.
W 2019 autorzy "Gideon Falls" zostali uhonorowani Nagrodą Eisnera w kategorii „najlepsza nowa seria”, ponadto Jeff Lemire otrzymał nominację do tej nagrody w kategorii „najlepszy scenarzysta”.

</doc>
<doc id="4666231" url="https://pl.wikipedia.org/wiki?curid=4666231" title="Guamal">
Guamal

Guamal – miasto w Kolumbii, w departamencie Magdalena.

</doc>
<doc id="4666235" url="https://pl.wikipedia.org/wiki?curid=4666235" title="Zabójstwo Zdzisława Karosa">
Zabójstwo Zdzisława Karosa

Zabójstwo Zdzisława Karosa – zamach dokonany 18 lutego 1982 w Warszawie, w wyniku którego zamordowany został sierżant Milicji Obywatelskiej Zdzisław Karos oraz ranny pasażer tramwaju.
Napad miał miejsce w godzinach rannych 18 lutego 1982 w tramwaju linii 24, jadącym ulicą Obozową w kierunku Śródmieścia. Dokonano go w celu zdobycia broni, którą posiadał na wyposażeniu pasażer tramwaju sierżant Zdzisław Karos. W trakcie próby rozbrojenia funkcjonariusza wywiązała się szarpanina, po której jeden ze sprawców, Robert Chechłacz oddał strzał. W jego wyniku ranny został sierżant Karos i jeden z pasażerów (rykoszet). Sprawca zbiegł, a ranny (postrzał w brzuch) funkcjonariusz został przewieziony do szpitala, w którym zmarł 23 lutego.
W czasie śledztwa ustalono wszystkich członków "związku zbrojnego" z Grodziska Mazowieckiego, do którego należał zabójca. Aresztowań dokonano 4 marca.
Na rozprawy sądowe aresztowani dowożeni byli z więzienia przy ulicy Rakowieckiej. Sąd Warszawskiego Okręgu Wojskowego wydał wyrok 8 września 1982. Wśród 8 skazanych osób był uczestnik zamachu Robert Chechłacz i ksiądz Sylwester Zych, który oskarżony został o próbę obalenia siłą ustroju Polskiej Rzeczypospolitej Ludowej i przynależność do organizacji zbrojnej. Powodem oskarżenia księdza było przechowywanie przez niego pistoletu TT, z którego został postrzelony sierżant Karos, w czasie napaści na niego. Media pisały o pomocy księdza w zabójstwie. Robert Chechłacz został skazany na 25 lat pozbawienia wolności, 8 lat pozbawienia praw publicznych i 10 tysięcy złotych grzywny. Sylwestrowi Zychowi sąd wymierzył karę 4 lat pozbawienia wolności, jednak Sąd Najwyższy, 19 listopada, rozpatrując sprawę w drugiej instancji, na wniosek prokuratury, podwyższył karę do 6 lat.

</doc>
<doc id="4666236" url="https://pl.wikipedia.org/wiki?curid=4666236" title="Nueva Granada">
Nueva Granada

Nueva Granada – miasto w Kolumbii, w departamencie Magdalena.

</doc>
<doc id="4666241" url="https://pl.wikipedia.org/wiki?curid=4666241" title="Pedraza (Kolumbia)">
Pedraza (Kolumbia)

Pedraza – miasto w Kolumbii, w departamencie Magdalena.

</doc>
<doc id="4666244" url="https://pl.wikipedia.org/wiki?curid=4666244" title="Pijiño del Carmen">
Pijiño del Carmen

Pijiño del Carmen – miasto w Kolumbii, w departamencie Magdalena.

</doc>
<doc id="4666247" url="https://pl.wikipedia.org/wiki?curid=4666247" title="Frank Gerardo Pérez Alvarado">
Frank Gerardo Pérez Alvarado

Frank Gerardo Pérez Alvarado (ur. 7 maja 1969) – wenezuelski duchowny rzymskokatolicki, od 2019 przełożony generalny Zgromadzenia Kapucynów Tercjarzy Matki Bożej Bolesnej.
Życiorys.
Święcenia kapłańskie przyjął 15 marca 2015. Urząd przełożonego generalnego pełni od 9 maja 2019.

</doc>
<doc id="4666248" url="https://pl.wikipedia.org/wiki?curid=4666248" title="Pivijay">
Pivijay

Pivijay – miasto w Kolumbii, w departamencie Magdalena.

</doc>
<doc id="4666250" url="https://pl.wikipedia.org/wiki?curid=4666250" title="Plato (Kolumbia)">
Plato (Kolumbia)

Plato – miasto w Kolumbii, w departamencie Magdalena.

</doc>
<doc id="4666252" url="https://pl.wikipedia.org/wiki?curid=4666252" title="Pueblo Viejo">
Pueblo Viejo

Pueblo Viejo – miasto w Kolumbii, w departamencie Magdalena.

</doc>
<doc id="4666253" url="https://pl.wikipedia.org/wiki?curid=4666253" title="Remolino">
Remolino

Remolino – miasto w Kolumbii, w departamencie Magdalena.

</doc>
<doc id="4666254" url="https://pl.wikipedia.org/wiki?curid=4666254" title="Sabanas de San Ángel">
Sabanas de San Ángel

Sabanas de San Ángel – miasto w Kolumbii, w departamencie Magdalena.

</doc>
<doc id="4666256" url="https://pl.wikipedia.org/wiki?curid=4666256" title="Salamina (Magdalena)">
Salamina (Magdalena)

Salamina – miasto w Kolumbii, w departamencie Magdalena.

</doc>
<doc id="4666257" url="https://pl.wikipedia.org/wiki?curid=4666257" title="San Sebastián de Buenavista">
San Sebastián de Buenavista

San Sebastián de Buenavista – miasto w Kolumbii, w departamencie Magdalena.

</doc>
<doc id="4666258" url="https://pl.wikipedia.org/wiki?curid=4666258" title="Santa Ana (Kolumbia)">
Santa Ana (Kolumbia)

Santa Ana – miasto w Kolumbii, w departamencie Magdalena.

</doc>
<doc id="4666260" url="https://pl.wikipedia.org/wiki?curid=4666260" title="Parafia Świętego Michała Archanioła w Stykowie">
Parafia Świętego Michała Archanioła w Stykowie



</doc>
<doc id="4666261" url="https://pl.wikipedia.org/wiki?curid=4666261" title="Kodeks cywilny (1964)">
Kodeks cywilny (1964)



</doc>
<doc id="4666262" url="https://pl.wikipedia.org/wiki?curid=4666262" title="Parafia Świętej Teresy od Dzieciątka Jezus w Rudnej Wielkiej">
Parafia Świętej Teresy od Dzieciątka Jezus w Rudnej Wielkiej



</doc>
<doc id="4666263" url="https://pl.wikipedia.org/wiki?curid=4666263" title="Santa Bárbara de Pinto">
Santa Bárbara de Pinto

Santa Bárbara de Pinto – miasto w Kolumbii, w departamencie Magdalena.

</doc>
<doc id="4666264" url="https://pl.wikipedia.org/wiki?curid=4666264" title="Parafia Świętego Antoniego Padewskiego w Przewrotnem">
Parafia Świętego Antoniego Padewskiego w Przewrotnem



</doc>
<doc id="4666266" url="https://pl.wikipedia.org/wiki?curid=4666266" title="San Zenón">
San Zenón

San Zenón – miasto w Kolumbii, w departamencie Magdalena.

</doc>
<doc id="4666267" url="https://pl.wikipedia.org/wiki?curid=4666267" title="Zalew Dzibice">
Zalew Dzibice

Zalew Dzibice – cztery sztuczne zbiorniki wodne na rzece Białka w województwie śląskim, w powiecie zawierciańskim, w gminie Kroczyce. Częściej nazywane są Zalewem Kostkowickim lub Zalewem w Kostkowicach, co jest nazwą błędną, gdyż nie znajdują się we wsi Kostkowice, lecz we wsi Dzibice.
Największy jest zalew zachodni, najmniejsze są dwa środkowe. Leżą u podnóża najdalej na północ wysuniętego wzniesienia Skał Kroczyckich – wzgórza Słupsko z ostańcami skalnymi, z których roztacza się szeroka panorama widokowa obejmująca również leżący u ich podnóża Zalew Dzibice.
Zalew Dzibice jest ulubionym przez mieszkańców i turystów miejscem rekreacji, także kąpieliskowym oraz wędkarskim. W sezonie letnim można tutaj wypożyczyć kajaki i łódki do pływania. Jest piaszczysta plaża, w sezonie działa bufet. Pomiędzy największym zalewem a wzgórzem Słupsko gmina Kroczyce wykonała duży parking i miejsce do biwakowania. Nad zalewem zaczyna się także szlak turystyczny przez Skały Kroczyckie.

</doc>
<doc id="4666268" url="https://pl.wikipedia.org/wiki?curid=4666268" title="Zalew Kostkowice">
Zalew Kostkowice



</doc>
<doc id="4666269" url="https://pl.wikipedia.org/wiki?curid=4666269" title="Sitionuevo">
Sitionuevo

Sitionuevo – miasto w Kolumbii, w departamencie Magdalena.

</doc>
<doc id="4666270" url="https://pl.wikipedia.org/wiki?curid=4666270" title="Zalew Kostkowicki">
Zalew Kostkowicki



</doc>
<doc id="4666272" url="https://pl.wikipedia.org/wiki?curid=4666272" title="Barranca de Upía">
Barranca de Upía

Barranca de Upía – miasto w Kolumbii, w departamencie Meta.

</doc>
<doc id="4666274" url="https://pl.wikipedia.org/wiki?curid=4666274" title="Katarzyna Chmielewska">
Katarzyna Chmielewska

Katarzyna Beata Chmielewska – polska historyk, dr hab. nauk humanistycznych, profesor uczelni i zastępca dyrektora Instytutu Historii Wydziału Humanistycznego Uniwersytetu Humanistycznego-Przyrodniczego im. Jana Długosza w Częstochowie.
Życiorys.
23 listopada 2000 obroniła pracę doktorską "Rola wątków i motywów antycznych w Kronice Polskiej Mistrza Wincentego zwanego Kadłubkiem", 10 maja 2017 habilitowała się na podstawie oceny dorobku naukowego i pracy zatytułowanej "Klasztor i jego problemy w średniowiecznych śląskich i kłodzkich kronikach kanoników regularnych". Została zatrudniona na stanowisku adiunkta w Instytucie Historii na Wydziale Filologicznym i Historycznym Uniwersytetu Humanistyczno-Przyrodniczego im. Jana Długosza w Częstochowie.
Objęła funkcję profesora uczelni, oraz zastępcy dyrektora Instytutu Historii Wydziału Humanistycznego Uniwersytetu Humanistycznego-Przyrodniczego im. Jana Długosza w Częstochowie.

</doc>
<doc id="4666275" url="https://pl.wikipedia.org/wiki?curid=4666275" title="Lekkoatletyka na Światowych Wojskowych Igrzyskach Sportowych 2019 – pchnięcie kulą mężczyzn">
Lekkoatletyka na Światowych Wojskowych Igrzyskach Sportowych 2019 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozegranych w dniu 22 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie. Polak Konrad Bukowiecki zdobył srebrny medal wynikiem 21,84 m.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw. 
Uczestnicy.
Jedno państwo mogło wystawić 2 zawodników. Do zawodów zgłoszonych zostało 15 kulomiotow reprezentujących 12 kraje, sklasyfikowanych zostało 14, jeden zawodnik nie zaliczył żadnego pchnięcia kulą. Złoty medal zdobył Brazylijczyk Darlan Romani wynikiem 22,36, który jest nowym rekordem igrzysk wojskowych. Polskę reprezentowali Konrad Bukowiecki i Jakub Szyszkowski.

</doc>
<doc id="4666276" url="https://pl.wikipedia.org/wiki?curid=4666276" title="Kościół św. Macieja Apostoła w Kruszynie">
Kościół św. Macieja Apostoła w Kruszynie

Kościół Świętego Macieja Apostoła – rzymskokatolicki kościół parafialny należący do parafii pod tym samym wezwaniem (dekanat Kłomnice archidiecezji częstochowskiej).
Budowę świątyni rozpoczęła w 1661 roku ówczesna właścicielka Kruszyny – Anna Eufemia z Radziwiłłów Denhoffowa, wdowa po Stanisławie, starocie wieluńskim i radomszczańskim. Prezbiterium zostało dokończone przez brata Stanisława Aleksandra Denhoffa, opata jędrzejowskiego, natomiast nawa świątyni została zbudowana przed 1683 rokiem przez Zygmunta Wiktora Denhoffa, syna Stanisława i Anny. On także zakończył całą budowę w 1694 roku. Kościół został konsekrowany w 1696 roku przez biskupa przemyskiego i kanclerza wielkiego koronnego – Jerzego Denhoffa.
Pierwszy poważny remont, połączony z przebudową górnych kondygnacji wież, kościół przeszedł w latach 1874–1877. Prace te zostały przeprowadzone dzięki staraniom książąt Lubomirskich. W 1914 roku świątynia została otynkowana na zewnątrz dzięki staraniom księdza Piotra Dąbrowskiego. Kolejni proboszczowie także dbali o zachowanie kościoła w dobrym stanie technicznym. 
Budowla charakteryzuje się okazałą, ozdobioną bogatym portalem, barokową fasadą. Jej wnętrze nosi cechy stylów: późnego baroku i rokoko, co sprawia, że jest wyjątkowo okazałe. We wnętrzu są XVIII-wieczne, późnobarokowe ołtarze (główny i dwa boczne), a także kolejne dwa ołtarze boczne, ambona i chrzcielnica w stylu rokoko. Rokokowy jest także konfesjonał, pełniący również funkcję ołtarza. Późnorenesansowa płyta nagrobna Krystyny Rzeszowskiej zmarłej w 1622 roku z płaskorzeźbą jej postaci jest kolejnym cennym zabytkiem kościoła, tak samo jak ornaty z XVII wieku.

</doc>
<doc id="4666278" url="https://pl.wikipedia.org/wiki?curid=4666278" title="Parafia św. Apostołów Piotra i Pawła w Bidzinach">
Parafia św. Apostołów Piotra i Pawła w Bidzinach

Parafia świętych Apostołów Piotra i Pawła w Bidzinach – parafia rzymskokatolicka, znajdująca się w diecezji sandomierskiej, w dekanacie Ożarów.

</doc>
<doc id="4666280" url="https://pl.wikipedia.org/wiki?curid=4666280" title="Cabuyaro">
Cabuyaro

Cabuyaro – miasto w Kolumbii, w departamencie Meta.

</doc>
<doc id="4666281" url="https://pl.wikipedia.org/wiki?curid=4666281" title="Leonid Iwanow (lotnik)">
Leonid Iwanow (lotnik)

Leonid Iłłarianowicz Iwanow (ros. Леонид Илларионович Иванов, ur. w Kaszyrze, zm. 28 czerwca 1941 k. lotniska Afrikanda w obwodzie murmańskim) – radziecki lotnik wojskowy, uhonorowany pośmiertnie tytułem Bohatera Związku Radzieckiego (1941).
Życiorys.
Po ukończeniu szkoły od lata 1930 pracował w fabryce w Moskwie jako frezer i jednocześnie wieczorowo studiował w Instytucie Mechanicznym, od maja 1932 służył w Armii Czerwonej. W 1935 ukończył wojskową szkołę lotniczą w Stalingradzie (obecnie Wołgograd), był pilotem oddziałów lotniczych Leningradzkiego Okręgu Wojskowego i na Dalekim Wschodzie (w Chabarowsku). W lutym-marcu 1940 brał udział w wojnie z Finlandią, później był lotnikiem 147 pułku lotnictwa myśliwskiego pod Murmańskiem. Po ataku Niemiec na ZSRR walczył na Froncie Północnym, w walkach powietrznych 26-27 czerwca 1941 strącił dwa samoloty wroga podczas ataku na miasto, węzeł kolejowy i lotnisko Kandałaksza. Był dowódcą 4 eskadry 147 pułku lotnictwa myśliwskiego 1 Mieszanej Dywizji Lotniczej 14 Armii Powietrznej Frontu Północnego w stopniu starszego porucznika. 28 czerwca 1941 został zaatakowany przez siedem wrogich samolotów i zestrzelony, spłonął w samolocie. Został pochowany w miejscowości Afrikanda.

</doc>
<doc id="4666282" url="https://pl.wikipedia.org/wiki?curid=4666282" title="Kowałenko Konstantin">
Kowałenko Konstantin



</doc>
<doc id="4666283" url="https://pl.wikipedia.org/wiki?curid=4666283" title="Parafia Przemienienia Pańskiego w Przybysławicach">
Parafia Przemienienia Pańskiego w Przybysławicach

Parafia Przemienienia Pańskiego w Przybysławicach – parafia rzymskokatolicka, znajdująca się w diecezji sandomierskiej, w dekanacie Ożarów.
Informacje o parafii.
Początki wsi Przybysławice i zlokalizowanej w niej parafii nie są dokładnie znane. Odnotował ją spis świętopietrza z lat 1325-1327. Wezwanie ówczesnego kościoła – św. Stanisława wyraźnie wskazuje, iż parafia nie powstała wcześniej niż w II poł. XIII w. Kolejna drewniana świątynia, również pod wezwaniem św. Stanisława, została wzniesiona przez dziedzica Przybysławic Jakusza Pakosza w 1414 r. Kościół ten przetrwał do 1790 r., kiedy to uległ pożarowi. Na jego miejscu wybudowano wówczas kaplicę zastępczą pw. Przemienienia Pańskiego. Służyła ona wiernym z Przybysławic do lat 40. XIX w. Kościół parafialny pw. Przemienienia Pańskiego zbudowany został w latach 18401843 dzięki ofiarności córki dziedzica Śmiłowa – Józefy Wiercińskiej. Pracami kierował ówczesny pleban Feliks Dunin. Świątynię uroczyście poświęcił bp J. Juszyński 6 sierpnia 1843 r. Prace wykończeniowe i dekoracyjne trwały jeszcze w kolejnych dekadach (m.in. tynki zewnętrzne – 1878 r., posadzka – 1889 r.). Restauracja kościoła miała miejsce w 1975 r. Kolejne prace konserwacyjne prowadzono w latach 1993-2000 (m.in. malowanie dachu) oraz 2003-2009 (m.in. założenie witraży w oknach, wymiana pokrycia dachowego, założenie posadzki marmurowej w prezbiterium). Świątynia jest murowana, o bardzo skromnej bryle, wydłużonej, prostokątnej nawie i przylegającym do niej prezbiterium. Nieco bogatsza jest fasada kościoła, trójdzielna i ozdobiona lizenami, z niewielką, otwartą wieżyczką na sygnaturkę, wyrastającą z frontowej ściany. Wyposażenie wnętrza kościoła pochodzi z XVIII i końca XIX wieku. Zachowało się kilka obrazów i rzeźb przeniesionych ze starszej świątyni. Wewnątrz kościoła na uwagę zasługują znajdujące się tam epitafia miejscowych ziemian, m.in. klasycystyczne Cypriana Baczyńskiego i jego żony Katarzyny ze Śmiłowa oraz epitafium Świeżyńskich z Wlonic.

</doc>
<doc id="4666285" url="https://pl.wikipedia.org/wiki?curid=4666285" title="Parafia Zaślubin Najświętszej Maryi Panny w Rudzie Kościelnej">
Parafia Zaślubin Najświętszej Maryi Panny w Rudzie Kościelnej

Parafia Zaślubin Najświętszej Maryi Panny w Rudzie Kościelnej – parafia rzymskokatolicka, znajdująca się w diecezji sandomierskiej, w dekanacie Ożarów.

</doc>
<doc id="4666287" url="https://pl.wikipedia.org/wiki?curid=4666287" title="Parafia św. Barbary w Słupi Nadbrzeżnej">
Parafia św. Barbary w Słupi Nadbrzeżnej

Parafia świętej Barbary w Słupi Nadbrzeżnej – parafia rzymskokatolicka, znajdująca się w diecezji sandomierskiej, w dekanacie Ożarów.
Kościół parafialny pw. św. Barbary został zbudowany w latach 1840–1842 w stylu późnego klasycyzmu.

</doc>
<doc id="4666292" url="https://pl.wikipedia.org/wiki?curid=4666292" title="Seasons (album Binga Crosby’ego)">
Seasons (album Binga Crosby’ego)

Seasons – winylowy album muzyczny autorstwa Binga Crosby’ego, wydany przez Polydor Records w 1977 roku. Jest to ostatni album studyjny, który został ukończony przed śmiercią Crosby’ego, wydany pośmiertnie pod hasłem "The Closing Chapter" (z ang. "Rozdział Końcowy"). 
Nagrywanie albumu.
Przy nagrywaniu tego albumu Crosby’emu towarzyszyła orkiestra Pete'a Moore'a. Moore wykonał również wszystkie aranżacje do albumu, który został nagrany w CBS Studios, Whitfield Street, w Londynie, 12,13 i 14 września 1977 roku – z wyjątkiem jednego utworu "„Spring Will Be a Little Late This Year”", który został nagrany w United Western Recorders, Sunset Boulevard, w Hollywood 19 stycznia 1976 roku. Ta piosenka została również wyprodukowana przez Kena Barnesa i zaaranżowana przez Pete'a Moore'a.
Album został wydany na CD po raz pierwszy w 2010 roku przez Collectors 'Choice Music i zawierał kilka wcześniej nie wydanych utworów bonusowych. Utwory 18-25 pochodziły z ostatniej sesji nagraniowej Binga w studiu BBC Maida Vale w Londynie 11 października 1977 roku z orkiestrą Gordona Rose'a. Aranżacje wykonał Alan Cohen. Utwory 13-17 to odczyty poezji Crosby'ego nagrane 14 września 1977 roku w celach charytatywnych i wydane różnym fanklubom Crosby'ego, które pozostały nie wydane aż do wydania płyty CD w 2010 roku.

</doc>
<doc id="4666293" url="https://pl.wikipedia.org/wiki?curid=4666293" title="Cumaral">
Cumaral

Cumaral – miasto w Kolumbii, w departamencie Meta.

</doc>
<doc id="4666294" url="https://pl.wikipedia.org/wiki?curid=4666294" title="Nikołaj Maksimow">
Nikołaj Maksimow

Nikołaj wasiljewicz Maksimow (ros. Николай Васильевич Максимов, ur. we wsi Kuprijanowka w powiecie kirsanowskim w guberni tambowskiej (obecnie nie istnieje; terytorium rejonu inżawińskiego w obwodu tambowskiego), zm. 8 marca 1952) – radziecki lotnik wojskowy, podpułkownik, Bohater Związku Radzieckiego (1945).
Życiorys.
W 1933 skończył szkołę uniwersytetu fabryczno-zawodowego w Tambowie, a w 1936 dwa kursy technikum mechanizacji gospodarki rolnej w Tambowie. Od sierpnia 1936 służył w Armii Czerwonej, w 1938 ukończył Kaczyńską Wyższą Wojskową Szkołę Lotniczą dla Pilotów, następnie do 1942 był instruktorem wojskowej szkoły lotniczej w Melitopolu. Od listopada 1942 uczestniczył w wojnie z Niemcami jako zastępca dowódcy eskadry 672 pułku lotnictwa szturmowego Frontu Zakaukaskiego, walczył w bitwie o Kaukaz, od grudnia 1942 do maja 1943 był zastępcą dowódcy i dowódcą eskadry pułków lotnictwa szturmowego w Nadwołżańskim Okręgu Wojskowym. Od maja 1943 do maja 1945 był dowódcą eskadry i nawigatorem 624 pułku lotnictwa szturmowego, walczył na Froncie Briańskim, 2 i 1 Nadbałtyckim, 3 Białoruskim i 1 Ukraińskim. Brał udział w operacji orłowskiej, briańskiej, gorodokskiej, witebskiej, witebsko-orszańskiej, wileńskiej, kowieńskiej, ryskiej, sandomiersko-śląskiej, dolnośląskiej, berlińskiej i praskiej, walcząc w składzie 308 Dywizji Lotnictwa Szturmowego 3 Korpusu Lotnictwa Szturmowego 2 Armii Powietrznej. Samolotem Ił-2 wykonał podczas wojny 159 lotów szturmowych, w walkach powietrznych strącił osobiście 6 samolotów wroga. Po wojnie do sierpnia 1945 dowodził pułkiem lotnictwa szturmowego w Grupie Wojsk Radzieckich w Niemczech, w 1946 ukończył wyższą szkołę oficerską Sił Powietrznych w Krasnodarze i został inspektorem techniki pilotażu dywizji lotnictwa szturmowego w Karpackim Okręgu Wojskowym, w 1949 otrzymał stopień podpułkownika. W 1951 ukończył Akademię Wojskowo-Powietrzną w Monino i został dowódcą pułku lotnictwa szturmowego w Zakaukaskim Okręgu Wojskowym, a w czerwcu 1951 zastępcą naczelnika wojskowej lotniczej szkoły nawigatorów w Szadryńsku. Zginął w wypadku lotniczym podczas wykonywania obowiązków służbowych. Jego imieniem nazwano ulicę w miejscowości Inżawino.
Odznaczenia.
I medale.

</doc>
<doc id="4666296" url="https://pl.wikipedia.org/wiki?curid=4666296" title="Parafia św. Małgorzaty w Sobótce">
Parafia św. Małgorzaty w Sobótce

Parafia świętej Małgorzaty w Sobótce – parafia rzymskokatolicka, znajdująca się w diecezji sandomierskiej, w dekanacie Ożarów.

</doc>
<doc id="4666298" url="https://pl.wikipedia.org/wiki?curid=4666298" title="El Calvario">
El Calvario

El Calvario – miasto w Kolumbii, w departamencie Meta.

</doc>
<doc id="4666299" url="https://pl.wikipedia.org/wiki?curid=4666299" title="Pomniki przyrody w Pile">
Pomniki przyrody w Pile

Na terenie Piły znajdują się 22 pomniki przyrody: 17 pojedynczych drzew, 4 grupy drzew, głaz narzutowy.
W strukturze gatunkowej dominują dęby, następnie lipy drobnolistne i klony srebrzyste. Najstarszymi pomnikami są dęby na terenach leśnych Kaliny.
Na szczególną uwagę zasługują klony srebrzyste w parku miejskim.
Na terenie miasta są zlokalizowane następujące pomniki przyrody:
Zniesione pomniki przyrody:

</doc>
<doc id="4666302" url="https://pl.wikipedia.org/wiki?curid=4666302" title="El Castillo (Kolumbia)">
El Castillo (Kolumbia)

El Castillo – miasto w Kolumbii, w departamencie Meta.

</doc>
<doc id="4666303" url="https://pl.wikipedia.org/wiki?curid=4666303" title="Parafia św. Teresy od Dzieciątka Jezus w Stodołach">
Parafia św. Teresy od Dzieciątka Jezus w Stodołach

Parafia świętej Teresy od Dzieciątka Jezus w Stodołach – parafia rzymskokatolicka, znajdująca się w diecezji sandomierskiej, w dekanacie Ożarów.
Historia parafii.
Parafia Stodoły erygowana została przez bpa Mariana Ryxa w 1931 r. W 1930 r. w Stodołach wybudowano drewniany kościół. Świątynia ta została spalona podczas działań II wojny światowej w 1944 r. Bezpośrednio po zakończeniu wojny parafia nie posiadała własnego kościoła. Obecny kościół parafialny pw. św. Teresy od Dzieciątka Jezus przeniesiony został w 1953 r. z Lasocina.
Zasięg parafii.
Do parafii należą wierni z następujących miejscowości: Kunice (część: numery 43-53,56,57,59 do końca), Łopata (część: numery 14 do końca), Stodoły, Stodoły Kolonia (część: z wyłączeniem numerów 77,79,80).

</doc>
<doc id="4666305" url="https://pl.wikipedia.org/wiki?curid=4666305" title="El Dorado (Kolumbia)">
El Dorado (Kolumbia)

El Dorado – miasto w Kolumbii, w departamencie Meta.

</doc>
<doc id="4666307" url="https://pl.wikipedia.org/wiki?curid=4666307" title="Wasilij Alin">
Wasilij Alin

Wasilij Iwanowicz Alin (ros. Василий Иванович Алин, ur. we wsi Sieriegowo obecnie w Kraju Permskim, zm. 9 lutego 1998 w Berdyczowie) – radziecki lotnik wojskowy, podpułkownik, Bohater Związku Radzieckiego (1944).
Życiorys.
Urodził się w rodzinie chłopskiej. Po ukończeniu szkoły pracował jako ślusarz w kombinacie chemicznym w Bierieznikach i uczył się w technikum chemicznym w Bierieznikach. Od 1936 służył w Armii Czerwonej, w 1938 ukończył wojskową szkołę pilotów w Czkałowie (obecnie Orenburg), a w 1942 wyższą szkołę oficerską. Uczestniczył w wojnie z Niemcami, był dowódcą klucza 10 gwardyjskiego lotniczego pułku 3 Gwardyjskiej Dywizji Lotniczej 3 Gwardyjskiego Korpusu Lotniczego Lotnictwa Dalekiego Zasięgu w stopniu kapitana. Do kwietnia 1944 wykonał 269 lotów bojowych, bombardując obiekty na głębokich tyłach wroga, w tym w Królewcu, Tilsicie, Warszawie, Gdańsku, Insterburgu, Helsinkach i Konstancy. Po wojnie nadal służył w Siłach Powietrznych ZSRR, w 1958 został zwolniony do rezerwy w stopniu podpułkownika. Miał honorowe obywatelstwo Berdyczowa. Zmarł i został pochowany w Berdyczowie.
Odznaczenia.
I medale.

</doc>
<doc id="4666310" url="https://pl.wikipedia.org/wiki?curid=4666310" title="Fuente de Oro">
Fuente de Oro

Fuente de Oro – miasto w Kolumbii, w departamencie Meta.

</doc>
<doc id="4666314" url="https://pl.wikipedia.org/wiki?curid=4666314" title="Granada (Meta)">
Granada (Meta)

Granada – miasto w Kolumbii, w departamencie Meta.

</doc>
<doc id="4666318" url="https://pl.wikipedia.org/wiki?curid=4666318" title="Wasilij Obuchow">
Wasilij Obuchow

Wasilij Michajłowicz Obuchow (ros. Василий Михайлович Обухов, ur. w Iżewsku, zm. 6 maja 1945) – radziecki lotnik wojskowy, major, Bohater Związku Radzieckiego (1944).
Życiorys.
Urodził się w rosyjskiej rodzinie robotniczej. Skończył szkołę uniwersytetu fabryczno-zawodowego, a w 1933 szkołę lotnictwa cywilnego w Bałaszowie. Pracował jako pilot bałaszowskiego oddziału lotnictwa cywilnego, później nowosybirskiego oddziału lotnictwa cywilnego. W 1940 w Nowosybirsku został powołany do Armii Czerwonej, od czerwca 1941 uczestniczył w wojnie z Niemcami. Wielokrotnie wykonywał naloty na obiekty na głębokich tyłach wroga, m.in. w Berlinie, Gdańsku, Królewcu, Tilsicie, Bukareszcie, Warszawie, a także w miastach ZSRR zajętych przez wroga. W maju 1942 jako drugi pilot (dowódcą był Endel Puusepp) przewiózł samolotem delegację ZSRR z Wiaczesławem Mołotowem na czele do USA przez Niemcy, z międzylądowaniami w Szkocji, na Islandii i w Kanadzie. Do października 1943 jako zastępca dowódcy eskadry 25 gwardyjskiego pułku lotniczego 45 Dywizji Lotniczej 8 Korpusu Lotnictwa Dalekiego Zasięgu w stopniu majora wykonał 156 lotów bojowych w celu bombardowania obiektów na głębokich tyłach wroga oraz na zgrupowania wojsk wroga. Zginął w wypadku samochodowym. Został pochowany w Bałaszowie. Jego imieniem nazwano ulicę w Bałaszowie.
Odznaczenia.
I medale.

</doc>
<doc id="4666333" url="https://pl.wikipedia.org/wiki?curid=4666333" title="Dominick Argento">
Dominick Argento

Dominick Argento (ur. 27 października 1927 w York w stanie Pensylwania, zm. 20 lutego 2019 w Minneapolis) – amerykański kompozytor pochodzenia włoskiego.
Życiorys.
Syn włoskich imigrantów. Początkowo był muzycznym samoukiem. Dopiero po II wojnie światowej rozpoczął studia w Peabody Conservatory, gdzie jego nauczycielami byli Nicolas Nabokov, Hugo Weisgal i Henry Cowell. W latach 1951–1952 kształcił się we Florencji u Luigiego Dallapiccoli (kompozycja) i Pietro Scarpiniego (fortepian). Po powrocie do USA kontynuował edukację w Eastman School of Music w Rochester, gdzie jego wykładowcami byli Alan Hovhaness, Bernard Rogers i Howard Hanson. Laureat stypendium Fundacji Pamięci Johna Simona Guggenheima (1957). W 1958 roku został dyrektorem muzycznym Hilltop Opera w Baltimore.
Od 1958 do 1997 roku wykładowca University of Minnesota w Minneapolis. W 1964 roku był jednym ze współzałożycieli Center Opera w Minneapolis. W 1975 roku otrzymał Nagrodę Pulitzera za cykl pieśni "From the Diary of Virginia Woolf" (jego pierwszą wykonawczynią była Janet Baker). Od 1980 roku członek Amerykańskiej Akademii Sztuki i Literatury.
Twórczość.
Był tradycjonalistą, uprawiającym twórczość eklektyczną. Z tego powodu przez długi czas pozostawał na uboczu dominujących prądów awangardowych, zyskał sobie większą sławę dopiero po pojawieniu się w latach 70. XX wieku nurtu tzw. nowego romantyzmu. Uprawiał głównie twórczość wokalną i operową, w której nawiązywał do licznych dzieł literackich. Jako twórca operowy odniósł wielki sukces, jego dzieła miały w większości premierę sceniczną niedługo po ukończeniu.
Skomponował m.in. kwartet smyczkowy (1956), "Gloria" na chór mieszany i fortepian (1963), "Variations „The Mask of Night”" (1965), "A Ring of Time" (1972), "Fire Variations" (1982), "Bravo Mozart!" na skrzypce, obój, róg i orkiestrę (1969), "Capriccio „Rossini in Paris”" na klarnet i orkiestrę (1985), "I Hate and I Love" na chór a cappella i perkusję do słów Katullusa (1981), "6 Elizabethan Songs" na głos i fortepian (1958; 2. wersja z zespołem instrumentów barokowych 1962), cykle pieśni "From the Diary of Virginia Woolf" (1974) i "The Andrée Expedition" (1980), 7 pieśni "Letters from Composers" do słów Chopina, Bacha i Mozarta na tenora i gitarę (1968), "Tria carmina paschalia" na głosy żeńskie, harfę i gitarę (1970), "To be Sung upon the Water" na głos, klarnet i fortepian do słów Williama Wordswortha (1972), "Ode to the West Wind" na głos i orkiestrę do słów P.B. Shelleya (1956), "Songs about Spring" do słów E.E. Cummingsa (1960), "Casa Guidi" do słów z listów Elizabeth Barrett Browning (1983), rapsodię "The Revelation of St. John the Divine" na tenora, chór mieszany, instrumenty dęte blaszane i perkusję (1966), oratorium "Jonah and the Whale" na tenora, baryton, recytatora, chór i zespół instrumentów według średniowiecznych tekstów angielskich i Starego Testamentu (1973), "Te Deum" na chór i orkiestrę (1987), "Toccata of Galuppi’s" na chór kameralny, klawesyn i kwartet smyczkowy do słów Roberta Browninga (1989), opery "The Boor" według Antona Czechowa (wyst. Rochester 1957), "Colonel Jonathan the Saint" (1961, wyst. Denver 1971), "Christopher Sly" według Szekspira (wyst. 1963) "The Masque of Angels" (wyst. Minneapolis 1964), "The Shoemaker’s Holiday" (wyst. Minneapolis 1967), "Postcard from Morocco" (wyst. Minneapolis 1971), "The Voyage of Edgar Allan Poe" (wyst. Minneapolis 1976), "Miss Havisham’s Fire" według Charlesa Dickensa (1978, wyst. Nowy Jork 1979), "Casanova’s Homecoming" (1984, wyst. St. Paul 1985), "The Aspern Papers" (wyst. Dallas 1988), "The Dream of Valentino" (wyst. Waszyngton 1994), monodram "A Water Bird Talk" (1974, wyst. Minneapolis 1981), balety "The Resurrection of Don Juan" (1956, wyst. Karlsruhe 1961) i "Royal Invitation or Homage to the Queen of Tonga" (1964, wyst. St. Paul 1964), "Valse Triste" na harfę i smyczki (1996), "Reverie: Reflections on a Hymn Tune" (1997), "Bremen Town Musicians" na orkiestrę kameralną (1999), "A Few Words About Chekhov" na sopran, baryton i fortepian (1994), "Miss Manners on Music" na mezzosopran i fortepian (1998), "Four Seascapes" na chór i orkiestrę (2004).

</doc>
<doc id="4666335" url="https://pl.wikipedia.org/wiki?curid=4666335" title="Mulholland Drive">
Mulholland Drive



</doc>
<doc id="4666338" url="https://pl.wikipedia.org/wiki?curid=4666338" title="Roberto Amici">
Roberto Amici

Roberto Amici (ur. 20 sierpnia 1969) – włoski duchowny rzymskokatolicki, od 2011 przełożony generalny Zgromadzenia Synów Najświętszej Maryi Niepokalanej.
Życiorys.
Święcenia kapłańskie przyjął 6 stycznia 1999. Urząd przełożonego generalnego pełni od 11 lipca 2011.

</doc>
<doc id="4666340" url="https://pl.wikipedia.org/wiki?curid=4666340" title="Kanomljica">
Kanomljica

Kanomljica – rzeka na terenie Słowenii, uchodząca do Idrijcy. Nad rzeką leżą trzy wsie: Gorenja Kanomlja, Srednja Kanomlja oraz Spodnja Kanomlja.
Dorzecze.
Dopływy Kanomljicy (prawy-lewy):
Fauna i flora.
Występują tam pstrągi marmurkowe ("Salmo marmoratus") oraz raki strumieniowe ("Austropotamobius torrentium"), ze względu na to rzeka znajduje się pod ochroną programu Natura 2000.

</doc>
<doc id="4666341" url="https://pl.wikipedia.org/wiki?curid=4666341" title="Kolędy polskie część 2">
Kolędy polskie część 2

Kolędy polskie część 2 − studyjny album z muzyką kolędową polskiej piosenkarki Eleni, wydany w 1998 roku nakładem Hellenic-Record w Poznaniu.
Materiał został też wydany na kasecie magnetofonowej.
Lista utworów.
Na krążku znalazły się następujące utwory: 

</doc>
<doc id="4666342" url="https://pl.wikipedia.org/wiki?curid=4666342" title="Samochód elektryczny">
Samochód elektryczny



</doc>
<doc id="4666356" url="https://pl.wikipedia.org/wiki?curid=4666356" title="Nikołaj Rybko">
Nikołaj Rybko

Nikołaj Stiepanowicz Rybko (ros. Николай Степанович Рыбко, ur. w Moskwie, zm. 28 sierpnia 1977 tamże) – radziecki pilot doświadczalny, Bohater Związku Radzieckiego (1957).
Życiorys.
Po ukończeniu w 1929 kursów szoferów pracował jako szofer, a od 1932 jako technik przy testach samolotów w Centralnym Aerohydrodynamicznym Instytucie im. Żukowskiego (CAGI). W 1933 ukończył moskiewskie technikum lotnicze, a w 1935 szkołę lotniczą przy CAGI i eskternistycznie Kaczyńską Wyższą Wojskową Szkołę Lotniczą dla Pilotów. W latach 1935-1939 pracował jako pilot doświadczalny w CAGI, testując eksperymentalne modele samolotów oraz myśliwce, m.in. I-14 (1937), I-16 (1938) i PI (1939) oraz bombowiec ANT-37. Brał udział w pierwszym locie bombowca dalekiego zasięgu Pe-8 (1936-1937). W 1939 uległ wypadkowi drogowemu, doznając ciężkich obrażeń nogi, wskutek czego nie mógł latać. Pracował jako inżynier w CAGI. W kwietniu 1941 został kierowniczym inżynierem Instytutu Lotniczo-Badawczego, w czerwcu 1941 wrócił do latania i podjął pracę jako pilot doświadczalny w tym instytucie (do czerwca 1951). Przetestował m.in. Tu-4 (1947-1949), Jak-7A (1942), Jak-7B (1942), Jak-9U (1943), Ił-6 (1944), Pe-2WI (1944), zdobyczny myśliwiec Me-163 (1946), brał udział w oblatywaniu wielu innych modeli, m.in. MiG-9 (1947) i MiG-15 (1949). Od 1951 do 1954 był pilotem doświadczalnym Specjalnego Biura Konstrukcyjnego (OKB) Tupolewa, prowadził próby m.in. Tu-16 (1952-1954). W 1954 w wyniku kolejnego wypadku samochodowego i odniesionych obrażeń nie mógł kontynuować pracy pilota doświadczalnego i został inżynierem OKB Tupolewa. Łącznie podczas pracy jako pilot doświadczalny opanował ok. 110 modeli samolotów i szybowców. W 1959 otrzymał tytuł Zasłużonego Pilota Doświadczalnego ZSRR. Został pochowany na Cmentarzu Dońskim.
Odznaczenia.
I medale.

</doc>
<doc id="4666359" url="https://pl.wikipedia.org/wiki?curid=4666359" title="María Julia Mantilla García">
María Julia Mantilla García



</doc>
<doc id="4666363" url="https://pl.wikipedia.org/wiki?curid=4666363" title="Tomasz Słomka">
Tomasz Słomka

Tomasz Grzegorz Słomka (ur. 1971) — polski politolog, doktor habilitowany nauk społecznych, nauczyciel akademicki Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
W 1996 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 2004 otrzymał stopień doktora na podstawie napisanej pod kierunkiem Tadeusza Mołdawy rozprawy pt. "Model prezydentury w Polsce po 1989 roku na tle porównawczym wybranych państw Europy Środkowo-Wschodniej". W 2014 na podstawie monograficznego cyklu publikacji pt. "Tożsamość konstytucyjna Polski po 1944 r." nadano mu stopień naukowy doktora habilitowanego nauk społecznych.
Zawodowo związany z Uniwersytetem Warszawskim: początkowo z Instytutem Nauk Politycznych Wydziału Dziennikarstwa i Nauk Politycznych, od 2016 w ramach Wydziału Nauk Politycznych i Studiów Międzynarodowych. W latach 2005–2016 był kierownikiem studiów na kierunkach politologia i bezpieczeństwo wewnętrzne, a w latach 2016–2019 wicedyrektorem Instytutu ds. dydaktycznych oraz kierownikiem Zakładu Systemów Politycznych INP. Od 2019, po likwidacji INP, w Katedrze Systemów Politycznych WNPiSM UW. Od 2020 wiceprzewodniczący Rady Dydaktycznej WNPiSM UW.
Był też wykładowcą w Akademii Humanistycznej im. Aleksandra Gieysztora w Pułtusku. Opublikował monografię pt. "Prezydent Rzeczypospolitej po 1989 roku. Ujęcie porównawcze" (Warszawa 2005), kilka książek pod redakcją oraz liczne rozdziały w pracach zbiorowych i artykuły.

</doc>
<doc id="4666369" url="https://pl.wikipedia.org/wiki?curid=4666369" title="Puchar Świata w biathlonie 2019/2020 – Östersund">
Puchar Świata w biathlonie 2019/2020 – Östersund

Zawody pucharu świata w biathlonie w Östersund były pierwszymi w sezonie 2019/2020 w tej dyscyplinie sportu. Konkurencje rozgrywano w dniach 28 listopada–8 grudnia 2019. Rywalizacja odbywała się w biegu indywidualnym, sprincie, sztafetach, sztafecie mieszanej oraz w pojedynczej sztafecie mieszanej.

</doc>
<doc id="4666370" url="https://pl.wikipedia.org/wiki?curid=4666370" title="Lekkoatletyka na Światowych Wojskowych Igrzyskach Sportowych 2019 – rzut młotem kobiet">
Lekkoatletyka na Światowych Wojskowych Igrzyskach Sportowych 2019 – rzut młotem kobiet

Rzut młotem mężczyzn – jedna z konkurencji technicznych rozegranych w dniu 22 października 2019 roku podczas 7. Światowych Wojskowych Igrzyskach Sportowych na kompleksie sportowym WH FRSC Stadium w Wuhanie. Polaka Malwina Kopron zdobył brązowy medal wynikiem 67,12 m.
Rekordy.
Tabela prezentuje rekord świata, a także rekord Igrzysk wojskowych (CSIM) przed rozpoczęciem mistrzostw.
Uczestnicy.
Jedno państwo mogło wystawić dwie zawodniczki. Do zawodów zgłoszonych zostało 10 zawodniczek reprezentujących 8 kraje, sklasyfikowanych zostało 10. Złoty medal zdobyła Wang Zheng wynikiem 69,34 m.

</doc>
<doc id="4666373" url="https://pl.wikipedia.org/wiki?curid=4666373" title="Saskia Esken">
Saskia Esken

Saskia Esken (ur. 28 sierpnia 1961 w Stuttgarcie) – niemiecka działaczka polityczna i samorządowa, deputowana do Bundestagu, od 2019 współprzewodnicząca Socjaldemokratycznej Partii Niemiec (SPD).
Życiorys.
Absolwentka szkoły średniej w Weil der Stadt. Studiowała germanistykę i nauki polityczne na Uniwersytecie w Stuttgarcie, nie kończąc tych kierunków. Później uzyskała certyfikat informatyka w Akademie für Datenverarbeitung Böblingen. Podejmowała różne prace jako pracownik niewykwalifikowany.
W 1990 wstąpiła do Socjaldemokratycznej Partii Niemiec. W 2008 zasiadła we władzach partii w powiecie Calw. Rok wcześniej weszła w skład rady miejskiej w Bad Liebenzell. W wyborach w 2013 po raz pierwszy uzyskała mandat posłanki do Bundestagu. W wyborach w 2017 i 2021 z powodzeniem ubiegała się o reelekcję.
W 2019 wystartowała (wspólnie z Norbertem Walterem-Borjansem) w partyjnych wyborach na funkcję przewodniczącego SPD, które rozpisano po rezygnacji złożonej przez Andreę Nahles. W listopadzie 2019 ogłoszono ich zwycięstwo w drugiej turze głosowania, pokonali wówczas Olafa Scholza i Klarę Geywitz. Funkcję współprzewodniczących objęli 6 grudnia 2019, gdy zostali zatwierdzeni na partyjnym kongresie. 11 grudnia 2021 wybrana na tę funkcję przez partyjną konwencję (tym razem z Larsem Klingbeilem).
Poglądy.
Utożsamiana z lewicowym skrzydłem socjaldemokratów. Krytycznie ocenia długoletni sojusz SPD z CDU. Uznawana za zwolenniczkę koalicji z Die Linke i Zielonymi. Opowiada się m.in. za podwyższaniem podatków dla osób lepiej zarabiających i za podwyższaniem płacy minimalnej.
Życie prywatne.
Saskia Esken jest mężatką, ma troje dzieci.

</doc>
<doc id="4666374" url="https://pl.wikipedia.org/wiki?curid=4666374" title="Władysław Roman Sztolcman">
Władysław Roman Sztolcman

Władysław Roman Sztolcman (ur. 18 lipca 1873 w Warszawie, zm. 1 czerwca 1950 w Suchedniowie) – polski artysta, rysownik, dokumentalista i konserwator zabytków, miniaturzysta oraz projektant.
Życiorys.
Zawodowo współpracował z wieloma kolekcjonerami i badaczami sztuki (m.in. Dominikiem Witke-Jeżewskim, Stanisławem Ursyn-Rusieckim, Michałem Federowskim), a także z organizacjami, jak Towarzystwo Opieki nad Zabytkami Przeszłości w Warszawie. W 1909 został wyróżniony III nagrodą za projekt balustrady mostowej i słupów do lamp elektrycznych na budującym się na Wiśle w Warszawie moście miejskim. 
Był jednym z najdłużej pracujących artystów dokumentujących zabytki polskiego dziedzictwa narodowego w pracowni Archiwum Ikonograficznego, instytucji kultury powstałej z inicjatywy Bronisława Gembarzewskiego w 1914 roku, przeniesionej w 1916 roku z siedziby TOnZP w Warszawie (kamienicy Baryczków) do Muzeum Narodowego m.st. Warszawy (ob. Muzeum Narodowe w Warszawie) i z czasem włączonej w strukturę tej instytucji. W ramach pracy w Archiwum Ikonograficznym tworzył głównie akwarele (ok. 2000), ale także fotografie. Był wszechstronnie uzdolniony, z pietyzmem i dokładknością oddawał na rysunkach akwarelowych materiał, kolor oraz konstrukcję kopiowanych przedmiotów. Do wykonania dokumentacji użyczał także swoich zbiorów (mebli, tkanin, złotnictwa).
W. Sztolcman tworzył również miniatury na kości słoniowej, był także modelarzem, projektantem mebli, plakatów reklamowych, ekslibrisów. Wyspecjalizował się też w konserwacji sztychów, obrazów, miniatur na kości słoniowej oraz płytkach metalowych. Wykonywał makiety budynków oraz - może bardziej hobbistycznie - meble do domków dla lalek.

</doc>
<doc id="4666382" url="https://pl.wikipedia.org/wiki?curid=4666382" title="Piranie (film)">
Piranie (film)

Piranie (wł. "La paranza dei bambini") – włoski dramat filmowy z 2019 roku w reżyserii Claudio Giovannesiego, zrealizowany na podstawie powieści Roberto Saviano "La paranza dei bambini".
Film miał swoją światową premierę 12 lutego 2019 w konkursie głównym na 69. MFF w Berlinie, gdzie nagrodzony został Srebrnym Niedźwiedziem za najlepszy scenariusz. Na ekrany kin w Polsce obraz wszedł 23 sierpnia 2019.
Fabuła.
Słowo "paranza", użyte we włoskim tytule, oznacza w dialekcie neapolitańskim zarówno grupę uzbrojonych kamorystów, jak i ławicę młodych ryb, które zwabione światłem, dają się złapać do sieci. Neapol, Rione Sanità, czasy współczesne. Piętnastolatek wraz z grupą kolegów postanawia skończyć z systemem haraczy, które muszą opłacać sklepikarze i rzemieślnicy jego dzielnicy szefom kamorry.
Obsada.
W filmie wystąpili m.in.:

</doc>
<doc id="4666386" url="https://pl.wikipedia.org/wiki?curid=4666386" title="Yossi Wein">
Yossi Wein

Yossi Joseph Wein (ur. 1947; zm. 30 stycznia 2015) – polsko-izraelski operator filmowy i reżyser.
Biografia.
Szkołę średnią ukończył w Warszawie. W Polsce odbył służbę wojskową. W 1968 roku po antysemickiej nagonce, będącej następstwem wydarzeń marcowych wyemigrował do Izraela. Tam w latach 1969-72 studiował historię i filozofię na Uniwersytecie Hebrajskim w Jerozolimie. Służbę wojskową odbył w dywizji pancernej (Wzgórza Golan, Liban). W latach 1972-2000 pracował jako operator filmowy. Od lat 90. XX w. zajmował się reżyserią. Yossi Wein znany jest ze swojego wkładu w filmy klasy B. Reżyserował głównie komercyjne filmy akcji. Mieszkał i pracował w Izraelu i w Stanach Zjednoczonych. Brat Violi Wein.
Nagrody.
Laureat "izraelskiego Oscara" za zdjęcia do filmów w reż. Amosa Gutmana: "Bar 51" w 1993 r. i "Nagua" w 1989 r.

</doc>
<doc id="4666389" url="https://pl.wikipedia.org/wiki?curid=4666389" title="Ulica Kleczkowska we Wrocławiu">
Ulica Kleczkowska we Wrocławiu

Ulica Kleczkowska we Wrocławiu (do 1945 "Kletschkauerstraße", potem do 1971 „Klęczkowska”) – ulica na obszarze osiedla Kleczków na Przedmieściu Odrzańskim we Wrocławiu, pomiędzy ulicą Trzebnicką a Portem Miejskim.
Z inicjatywą przekształcenia istniejącej tutaj wiejskiej drogi w ulicę wystąpił w 1872 roku właściciel ziemski, inwestor i architekt krajobrazu Guido von Drabizius, który był właścicielem szkółki leśnej o powierzchni 20 mórg, znajdującej się na obszarze Kleczkowa (dostarczał z niej materiał szkółkarski do wrocławskich parków i do ZOO). Był on też jednym z inwestorów zagospodarowania urbanistycznego "Matthias Feld" („Maciejowego Pola”), kupując tam 6,5 morgi terenu, po czym sam zaprojektował tam i zrealizował założenie parkowe na "Matthias Platz" (placu św. Macieja).
W 1874 uzyskał zgodę na przekształcenie drogi wiodącej przez wieś w ulicę pod warunkiem, że regulację tej nowej ulicy (m.in. zasypanie przydrożnego rowu) wykona na własny koszt. Kilka lat później powstała tu "Kletschkauerstraße". Guido von Drabizius zainicjował też wytyczenie kilku innych ulic na Kleczkowie, np. nazwanej jego nazwiskiem "Drabizius Straße" (ul. Siemieńskiego), "Liebig Straße" (Wybrzeże Conrada-Korzeniowskiego), "Hermann Straße" (ul. Zegadłowicza), "Linné Straße" (ul. Struga) i "Göppert Straße" (później przemianowana na "Einbaumstraße", dziś ul. Kraszewskiego).
Pod koniec XIX stulecia Guido von Drabizius sprzedał swoją działkę zlokalizowaną przy "Kletschkauerstraße" państwu pruskiemu, które wybudowało na niej w latach 1889–1895 obszerny kompleks penitencjarny: dwa duże budynki więzienne wraz z obiektami towarzyszącymi. Kompleks ten pełni swoją funkcję do dzisiaj jako Zakład Karny Nr 1 we Wrocławiu. Na zachodnim końcu ulica Kleczkowska prowadzi wprost do bramy rzecznego Portu Miejskiego, wybudowanego w latach 1897–1901.
Podczas oblężenia "Festung Breslau" w 1945 roku całkowicie zniszczone zostały kamienice przy Kleczkowskiej nr 3, 10, 18, 19 i 36, a uszkodzony budynek szkoły (mieszczącej się pod numerem 2a) odbudowano do 1948 roku; znacznie natomiast ucierpiały instalacje i budynki w Porcie Miejskim, zniszczone w 50–60% (pomimo to port uruchomiono na przełomie 1945 i 1946 roku). Po wojnie "Kletschkauerstraße" została nazwana ulicą Klęczkowską (z „ę” w nazwie, chociaż osiedlu nadano nazwę „Kleczków” przez „e”). Brak konsekwencji w nazewnictwie ulicy naprawiono w roku 1971, przemianowując ją na „Kleczkowską” przez „e”. Poprzednio obowiązująca nazwa ulicy przeniosła się na potoczne określenie mieszczącego się tu więzienia, które nadal powszechnie nazywa się „Klęczki”.
Latem 2018 roku oddano do użytku przedłużenie Kleczkowskiej na wschód, od ulicy Trzebnickiej do osiedla „Promenady Wrocławskie”. W Systemie Informacji Przestrzennej Wrocławia jest ono (stan na grudzień 2019) bezimienne; jej dalszym przedłużeniem na wschód jest ulica Miłosza. Według zestawienia publikowanego przez Zarząd Dróg i Utrzymania Miasta we Wrocławiu ulica Kleczkowska liczy sobie – od ul. Trzebnickiej do bramy portu – 743 metry długości. Tuż za skrzyżowaniem z ulicą Reymonta (na zachód od niej) Kleczkowska rozgałęzia się na dwie jezdnie, z których południowa prowadzi do bramy Portu, a północna do posesji od numeru 43 wzwyż.

</doc>
<doc id="4666391" url="https://pl.wikipedia.org/wiki?curid=4666391" title="Szafa kapsułowa">
Szafa kapsułowa

Szafa kapsułowa – koncepcja tworzenia stylizacji odzieży i wyglądu, gdzie celem jest dysponowanie kilkuelementowym strojem, odpowiednim na każdą okazję, a jednocześnie rezygnacja z posiadania nadmiernej ilości odzieży. Podstawowymi elementami szafy kapsułowej powinny być te, które nie wychodzą z mody (odpowiednie spódnice, spodnie i płaszcze). Można je następnie uzupełnić o elementy sezonowe. Szafę kapsułową tworzy się poprzez gromadzenie elementów ubioru według określonego przez siebie klucza. Koncepcja szafy kapsułowej została wykreowana w latach 70., a spopularyzowana w latach 80. Termin ten jest stosowany w brytyjskich i amerykańskich mediach modowych i był przedmiotem kilku seriali telewizyjnych. 
Popularyzacja nazwy.
Termin „szafa kapsułowa” został wymyślony przez Susie Faux, właścicielkę butiku „Wardrobe” z West Endu w latach 70. XX wieku, aby odnosić się do kolekcji niezbędnych elementów odzieży, niewychodzących z mody, które można nosić przez wiele sezonów. Kolekcja ta może być uzupełniana o elementy sezonowe, aby zapewnić coś do noszenia na każdą okazję bez kupowania wielu nowych elementów odzieży. Faux sugeruje, że kobieca szafa kapsułowa zawiera co najmniej „2 pary spodni, sukienkę lub spódnicę, kurtkę, płaszcz, dzianinę, dwie pary butów i dwie torby”.
Koncepcja szafy kapsułowej została spopularyzowana przez amerykańską projektantkę Donnę Karan w 1985 roku, kiedy wydała kolekcję „7 łatwych kawałków”. Jej celem było wypełnienie czegoś, co określała mianem „pustki na rynku” dla stylowej i praktycznej garderoby zaprojektowanej z myślą o pracujących kobietach. Kiedy kolekcja zadebiutowała, pokazała osiem modeli ubranych tylko w body i czarne rajstopy. Następnie modelki zaczęły dodawać ubrania, takie jak spódnice, spodnie i sukienki, aby zademonstrować swój wymienny styl ubierania się.
Termin „szafa kapsułowa” jest szeroko stosowany w mediach modowych; na przykład sekcje modowe w brytyjskich gazetach The Independent i The Daily Telegraph prowadziły dedykowane funkcje szafy kapsułowej, a także brytyjskie czasopisma i Elle. Pomysł został dodatkowo spopularyzowany przez kilka programów telewizyjnych, w tym „What Not to Wear” Trinny i Susannah, które były nadawane na BBC w latach 2001–2007, oraz Gok’s Fashion Fix, które były nadawane na kanale czwartym od 2008 roku. Prezenter i stylista Gok Wan zapewnia, że szafa kapsułowa jest szczególnie ważna w recesji, ponieważ pozwala ludziom dobrze wyglądać przy niewielkim budżecie. Być może jest to jeden z powodów, dla których pomysł przetrwał od momentu powstania w latach siedemdziesiątych.

</doc>
<doc id="4666392" url="https://pl.wikipedia.org/wiki?curid=4666392" title="Glen Cohen">
Glen Cohen

Glendon Howard Cohen (ur. 22 kwietnia 1954 w Linstead na Jamajce) – brytyjski lekkoatleta, sprinter, mistrz Europy z 1974.
Urodził się na Jamajce, ale jako dziecko przeniósł się z rodzicami do Wielkiej Brytanii i wychował w Wolverhampton.
Specjalizował się w biegu na 400 metrów. Zdobył brązowy medal w sztafecie 4 × 400 metrów oraz zajął 4. miejsce w biegu na 400 metrów na mistrzostwach Europy juniorów w 1973 w Duisburgu.
Zdobył złoty medal w sztafecie 4 × 400 metrów (która biegła w składzie: Cohen, Bill Hartley, Alan Pascoe i David Jenkins) na mistrzostwach Europy w 1974 w Rzymie. Na igrzyskach olimpijskich w 1976 w Montrealu odpadł w ćwierćfinale biegu na 400 metrów, a brytyjska sztafeta 4 × 400 metrów w składzie: Ainsley Bennett, Cohen, Jenkins i Pascoe nie ukończyła biegu eliminacyjnego.
Cohen zajął 5. miejsce w biegu na 400 metrów na halowych mistrzostwach Europy w 1977 w San Sebastián. Jako reprezentant Anglii zajął 5. miejsce w biegu na 400 metrów na igrzyskach Wspólnoty Narodów w 1978 w Edmonton, a sztafeta 4 × 400 metrów z jego udziałem została zdyskwalifikowana. Odpadł w półfinale biegu na 400 metrów i eliminacjach sztafety 4 × 400 metrów na mistrzostwach Europy w 1978 w Pradze. Na igrzyskach olimpijskich w 1980 w Moskwie odpadł w ćwierćfinale biegu na 400 metrów, a brytyjska sztafeta 4 × 400 metrów w składzie: Alan Bell, Tery Whitehead, Rod Milne i Cohen nie ukończyła biegu finałowego.
Był wicemistrzem Wielkiej Brytanii (AAA) w biegu na 200 metrów w 1976 i 1978 oraz w biegu na 400 metrów w 1975, a także halowym mistrzem w biegu na 200 metrów w 1977 i brązowym medalistą w biegu na 400 metrów w 1973. Był również wicemistrzem Wielkiej Brytanii (UK Championships) w biegu na 200 metrów w 1977 oraz brązowym medalistą w biegu na 400 metrów w 1978 i 1980.
Rekordy życiowe Cohena:

</doc>
<doc id="4666393" url="https://pl.wikipedia.org/wiki?curid=4666393" title="Andrzej Korman">
Andrzej Korman

Andrzej Korman (ur. 28 grudnia 1939 w Warszawie, zm. 7 stycznia 2017 tamże) – polski muzykolog i dziennikarz muzyczny. Kierownik redakcji muzycznej Programu III Polskiego Radia w latach 60. i 70., a także dyrektor Programu II Polskiego Radia w latach 80. Autor kilkuset haseł Encyklopedii Muzycznej PWM, wielokrotny juror festiwali muzycznych, m.in. w Opolu.
Życiorys.
Absolwent XIV Liceum Ogólnokształcącego im. Stanisława Staszica w Warszawie i studiów muzykologicznych na Uniwersytecie Warszawskim.
Pod koniec lat 60. i na początku 70. kierownik redakcji muzycznej nowo powstałej Radiowej Trójki, redakcji szczególnej, jak zauważa Jan Borkowski: „właśnie w tym zespole nie przypominam sobie żadnych złowieszczych działaczy partyjnych, a głównie młodych, zdolnych, świetnie wykształconych ludzi. Byli Andrzej Korman, Andrzej Stankiewicz, Krystyna Kępska, Elżbieta Markowska, Anna Niesłuchowska. Tu zebrali się najlepsi twórcy kabaretowi: Jacek Fedorowicz, Andrzej Zaorski, Jacek Janczarski, Marcin Wolski. I tak można by snuć barwne opowieści o tym, jak ta Trójka się rozkręcała, jak nabierała dynamiki”.
Korman był pomysłodawcą wielu audycji Trójki, w tym nadawanych do dziś „Trzech kwadransów jazzu”. Prowadzący Jan Ptaszyn Wróblewski wspomina, że to właśnie od Kormana „nauczył [się] jak to robić” – uprawiać radiowe dziennikarstwo. Propozycja, by Piotr Kaczkowski przejął prowadzenie innej kultowej audycji Trójki, „Minimaksu”, również wyszła od Kormana.
Pracując w Trójce, Korman przyczynił się też do odkrycia wielu początkujących artystów sceny muzycznej. Wśród nich należy wymienić Skaldów; tak początki zespołu wspomina Jacek Zieliński: „pierwszym ważnym koncertem był ten, na Krakowskiej Giełdzie Piosenki [...]. Na tej giełdzie zainteresował się nami redaktor Andrzej Korman z Programu III Polskiego Radia i zaproponował nam nagrania w Warszawie. Od tego momentu wszystko przyspieszyło”.
Razem z Markiem Gaszyńskim i Andrzejem Stankiewiczem prowadził też w Trójce kultową audycję „Klub grającego krążka”. Następnie, jako redaktor naczelny programów muzycznych w Telewizji Polskiej po koniec lat 70., zajął się popularyzowaniem muzyki na antenie telewizyjnej; wtedy prowadził popularny program „Wtorek melomana” i współtworzył liczne filmy dokumentalne poświęcone muzyce poważnej.
W latach 80. powrócił do pracy w radiu, najpierw jako naczelny redaktor muzyczny, a później (od 1983) dyrektor Programu II Polskiego Radia. W 1991 roku odszedł z Polskiego Radia na stanowisko zastępcy redaktora naczelnego Oficyny Wydawniczej PCK.
Pod koniec życia zajął się popularyzowaniem wiedzy medycznej; pełnił, między innymi, funkcję rzecznika Polskiego Towarzystwa Lekarskiego. Został pochowany na cmentarzu Bródnowskim (kwatera 70E-3-24).
Z pierwszą żoną Danutą Korman miał córkę Urszulę.

</doc>
<doc id="4666396" url="https://pl.wikipedia.org/wiki?curid=4666396" title="Ruka Triple 2019">
Ruka Triple 2019

Pierwsze zawody Pucharu Świata w biegach narciarskich w sezonie 2019/2020 odbyły się w fińskim ośrodku narciarskim Ruka nieopodal miejscowości Kuusamo. Jednocześnie była to siódma edycja cyklu Ruka Triple. Konkurencje były rozgrywane pomiędzy 29 listopada, a 1 grudnia 2019. Zawodnicy rywalizowali w biegach sprinterskich stylem klasycznym, następnie biegu na dystansie 10 km (kobiety) i 15 km (mężczyźni) stylem klasycznym oraz biegach pościgowych na 10 km (kobiety) i 15 km (mężczyźni) stylem dowolnym.

</doc>
<doc id="4666406" url="https://pl.wikipedia.org/wiki?curid=4666406" title="Mistrzostwa Japonii w Łyżwiarstwie Figurowym 2020">
Mistrzostwa Japonii w Łyżwiarstwie Figurowym 2020

Mistrzostwa Japonii w łyżwiarstwie figurowym 2020 – 88. zawody mające na celu wyłonienie najlepszych łyżwiarzy figurowych w Japonii. W ramach mistrzostw Japonii rozgrywano m.in.:
Osiągnięte rezultaty na zawodach krajowych determinują skład reprezentacji Japonii na Mistrzostwa Świata 2020, Mistrzostwa Świata Juniorów 2020, Mistrzostwa Czterech Kontynentów 2020 oraz Zimowe Igrzyska Olimpijskie Młodzieży 2020.

</doc>
<doc id="4666407" url="https://pl.wikipedia.org/wiki?curid=4666407" title="Adam Olech">
Adam Olech

Adam Olech – polski filozof i tłumacz, dr hab. nauk humanistycznych w zakresie filozofii, profesor nadzwyczajny w Katedrze Filozofii na Wydziale Humanistycznym Uniwersytetu Humanistyczno-Przyrodniczego im. Jana Długosza w Częstochowie.
Życiorys.
Absolwent oraz doktor filozofii Wydziału Filozoficzno-Historycznego UJ. Promotorem jego doktoratu, dotyczącego semiotyki logicznej Kazimierza Ajdukiewicza, był prof. Jan Woleński. Stopień doktora habilitowanego nauk humanistycznych w zakresie filozofii uzyskał na Wydziale Humanistycznym UMK w Toruniu za osiągnięcie naukowe zatytułowane "Język, logika i poznanie". Jest profesorem nadzwyczajnym w Katedrze Filozofii na Wydziale Humanistycznym Uniwersytetu Humanistyczno-Przyrodniczego im. Jana Długosza w Częstochowie. Był wieloletnim dyrektorem Instytutu Filozofii, Socjologii i Psychologii na Wydziale Nauk Społecznych Akademii im. Jana Długosza w Częstochowie, a następnie dyrektorem Instytutu Filozofii na Wydziale Humanistycznym Uniwersytetu Humanistyczno-Przyrodniczego im. Jana Długosza w Częstochowie. Przez kilkanaście lat był Przewodniczącym Częstochowskiego Oddziału Polskiego Towarzystwa Filozoficznego. W swoim dorobku naukowym nawiązuje do tradycji szkoły lwowsko-warszawskiej oraz do fenomenologii Edmunda Husserla i Romana Ingardena.

</doc>
<doc id="4666408" url="https://pl.wikipedia.org/wiki?curid=4666408" title="Pisonia">
Pisonia

Pisonia, chwytwa ("Pisonia") – rodzaj roślin z rodziny nocnicowatych. Obejmuje około 40 gatunków, przy czym w niektórych ujęciach zaliczane są tu także rośliny z rodzaju "Ceodes", co zwiększa liczbę gatunków do ok. 75. Są one szeroko rozprzestrzenione w strefie tropikalnej i subtropikalnej. Najbardziej zróżnicowane są na Antylach i w Ameryce Centralnej (na północy sięgają po południową Florydę), mniej liczne w południowo-wschodniej Azji i Oceanii, poza tym rosną w Indiach (trzy gatunki), w Chinach (trzy gatunki) i w Afryce (jeden gatunek). Zasiedlają różne siedliska, często w rejonie wybrzeży lub na skrajach lasów, nierzadko tworząc trudne do przybycia, gęste zarośla, porastają także nawet niewielkie i izolowane wyspy z koloniami ptaków, które roznoszą ich nasiona. 
Pokryte gruczołami i zawierające nasiona antokarpy tych roślin są tak lepkie, że przywierają do ptaków i gadów, które rozprzestrzeniają w efekcie diaspory tych roślin. Zdarza się, że zwierzęta tak bardzo oblepione są lepką wydzieliną, że nie są zdolne do lotu, sprawnego poruszania się czy oczyszczenia – w efekcie giną. Szczególnie wrażliwe są faetony żółtodziobe i atolówki. Zdarza się, że z czasem pod drzewami gromadzą się stosy kości ofiar.
Lepkie antokarpy bywają też wykorzystywane do połowu ptaków przez ludzi (np. na Hawajach, innych wyspach Oceanii i w Indiach). Młode liście "Pisonia grandis" spożywane są jako warzywo na Archipelagu Malajskim, w tym także w odmianach bezchlorofilowych o liściach barwy kremowej lub żółtawej – stąd drzewo zwane jest „sałatowym” (ang. "lettuce tree") i „kapustą z Moluków” ("Moluccan cabbage"). Z drewna tego gatunku wykonywane są figury do teatru cieni wayang na Jawie. Gatunki o gęstym pokroju (np. "Pisonia aculeata") bywają sadzone jako żywopłoty. Miękkie drewno "Pisonia umbellifera" jest przysmakiem słoni, a spożyte przez owce ma barwić ich zęby tak, że wyglądają jakby były ze złota.
Nazwa naukowa rodzaju upamiętnia niderlandzkiego lekarza i botanika – Willema Piesa (Piso w formie zlatynizowanej) (1611-1678).
Systematyka.
Rodzaj z plemienia "Pisonieae" z rodziny nocnicowatych "Nyctaginaceae" (w niektórych ujęciach plemię to wyodrębniane jest w randze rodziny "Pisoniaceae" ).

</doc>
<doc id="4666411" url="https://pl.wikipedia.org/wiki?curid=4666411" title="Stanley Lubungo">
Stanley Lubungo

Stanley Lubungo (ur. 1967) – zambijski duchowny rzymskokatolicki, od 2017 przełożony generalny Zgromadzenia Misjonarzy Afryki oraz wicekanclerz Papieskiego Instytutu Studiów Arabskich i Islamistyki.
Życiorys.
Święcenia kapłańskie przyjął 2 sierpnia 1997. Urząd przełożonego generalnego pełni od 27 maja 2016.

</doc>
<doc id="4666412" url="https://pl.wikipedia.org/wiki?curid=4666412" title="Wiktor Rachow">
Wiktor Rachow

Wiktor Gieorgijewicz Rachow (ros. Виктор Георгиевич Рахов, ur. w Saratowie, zm. 29 sierpnia 1939 w Czycie) – radziecki lotnik wojskowy, Bohater Związku Radzieckiego (1939).
Życiorys.
Skończył 5 lat siedmioletniej szkoły w Saratowie i szkołę uniwersytetu fabryczno-zawodowego, od 1932 uczył się w kole szybowców i szkole lotniczej Osoawiachimu. Od 1932 służył w Armii Czerwonej, ukończył wojskową szkołę pilotów w Kaczy i służył w 188 eskadrze myśliwskiej pod Moskwą. Od marca 1936 jako starszy lotnik i dowódca klucza pracował w Naukowo-Badawczym Instytucie Sił Powietrznych, poza tym pilotował samoloty biorące udział w wojskowych paradach, m.in. nad Placem Czerwonym. Blisko współpracował z wybitnymi lotnikami, m.in. z Władimirem Kokkinaki, Anatolijem Sierowem, Stiepanem Suprunem, Grigorijem Krawczenką i Piotrem Stiefanowskim, wraz z którymi latał. Od 29 maja do 29 sierpnia 1939 brał udział w bitwie z Japończykami nad Chałchin-Goł jako pomocnik dowódcy 22 pułku lotnictwa myśliwskiego 23 Brygady Lotnictwa Myśliwskiego 1 Grupy Armijnej. Wykonał 68 lotów bojowych i w walkach powietrznych strącił osobiście 8 i w grupie 6 samolotów wroga. W ostatniej walce 27 sierpnia 1939 został ciężko ranny i odesłany do szpitala w Czycie, gdzie dwa dni później zmarł. Został pochowany pod budynkiem szkoły w Czycie. Jego imieniem nazwano ulice w Czycie, Kazaniu i Saratowie.

</doc>
<doc id="4666416" url="https://pl.wikipedia.org/wiki?curid=4666416" title="Sejm niewieści">
Sejm niewieści



</doc>
<doc id="4666417" url="https://pl.wikipedia.org/wiki?curid=4666417" title="Chwytwa">
Chwytwa



</doc>
<doc id="4666418" url="https://pl.wikipedia.org/wiki?curid=4666418" title="Peregrine Osborne (2. książę Leeds)">
Peregrine Osborne (2. książę Leeds)

Peregrine Osborne, 2. książę Leeds (ur. ok. 1659, zm. 25 czerwca 1729) – brytyjski arystokrata i polityk. Nazywany wicehrabią Osborne pomiędzy 1673 i 1689, hrabią Danby pomiędzy 1689 i 1694, a od 1712 markizem Carmarthen pomiędzy 1694 i 1712.
Był synem Thomasa Osborne’a 1. księcia Leeds i Lady Bridget Bertie. 25 kwietnia 1682 ożenił się z Bridget Hyde. Mieli córkę Mary Osborne i syna Peregrine’a Osborne’a. 

</doc>
<doc id="4666420" url="https://pl.wikipedia.org/wiki?curid=4666420" title="Bill Hartley">
Bill Hartley

William John „Bill” Hartley (ur. 27 czerwca 1950) – brytyjski lekkoatleta, płotkarz i sprinter, mistrz Europy z 1974.
Specjalizował się w biegu na 400 metrów przez płotki. Jako reprezentant Anglii zdobył srebrny medal w sztafecie 4 × 400 metrów (w składzie: Alan Pascoe, John Wilson, Andy Carter i Hartley) oraz zajął 6. miejsce w biegu na 400 metrów przez płotki na Igrzyskach Brytyjskiej Wspólnoty Narodów w 1974 w Christchurch.
Zdobył złoty medal w sztafecie 4 × 400 metrów (która biegła w składzie: Glen Cohen, Hartley, Pascoe i David Jenkins) na mistrzostwach Europy w 1974 w Rzymie, a w biegu na 400 metrów przez płotki odpadł w półfinale.
Jako reprezentant Anglii odpadł w półfinale biegu na 400 metrów przez płotki na Igrzyskach Wspólnoty Narodów w 1978 w Edmonton. Odpadł w eliminacjach terj konkurencji na mistrzostwach Europy w 1978 w Pradze.
Był mistrzem Wielkiej Brytanii (AAA) w biegu n 400 metrów przez płotki w 1975, wicemistrzem w tej konkurencji w 1974 i 1980 oraz brązowym medalistą w 1973. Był również mistrzem Wielkiej Brytanii (UK Championships) na tym dystansie w 1978 i 1981 oraz wicemistrzem w 1980.
Rekord życiowy Hartleya w biegu na 400 metrów przez płotki wynosił 49,65 s; został ustanowiony 2 sierpnia 1975 w Londynie.
Przez pewien czas jego żoną była Donna Hartley, brytyjska lekkoatletka, trzykrotna olimpijka i medalistka igrzysk olimpijskich w 1980 w Moskwie.

</doc>
<doc id="4666422" url="https://pl.wikipedia.org/wiki?curid=4666422" title="Jakow Wiernikow">
Jakow Wiernikow

Jakow Iljicz Wiernikow (ros. Яков Ильич Верников, ur. 31 października 1920 w Spas-Diemieńsku, zm. 30 września 1993 w Moskwie) – radziecki lotnik wojskowy i pilot doświadczalny, generał major lotnictwa, Bohater Związku Radzieckiego (1944).
Życiorys.
Urodził się w żydowskiej rodzinie. Od 1921 mieszkał w Smoleńsku, skończył 10 klas szkoły, zajmował się modelarstwem samolotowym i sportem szybowcowym w aeroklubie w Smoleńsku, w 1938 ukończył smoleński aeroklub i został w nim instruktorem. Od października 1938 służył w Armii Czerwonej, w maju 1940 ukończył wojskową lotniczą szkołę pilotów w Odessie i został skierowany do służby w lotnictwie myśliwskim na Białorusi. Od lipca 1941 uczestniczył w wojnie z Niemcami w składzie 234 pułku lotnictwa myśliwskiego na Zachodnim Froncie Obrony Przeciwlotniczej Kraju. Był pilotem, zastępcą dowódcy eskadry i dowódcą eskadry, a od kwietnia 1944 nawigatorem 147 gwardyjskiego pułku lotnictwa myśliwskiego na Froncie Nadbałtyckim w stopniu kapitana. W momencie zakończenia działań wojennych w Europie był pomocnikiem dowódcy pułku. Podczas wojny wykonał 424 loty bojowe i stoczył 68 walk powietrznych, w którym strącił osobiście 16 samolotów wroga i jeden w parze. W lutym 1946 został pilotem doświadczalnym Instytutu Lotniczo-Badawczego, w 1956 ukończył Akademię Wojskowo-Powietrzną w Monino, od lipca 1966 do 1975 był starszym pilotem doświadczalnym Specjalnego Biura Konstrukcyjnego (OKB) Iljuszyna. Przetestował m.in. pasażerski Ił-62M. Poza tym przeprowadzał próby samolotów Ił-18, Ił-38, Ił-62 i Ił-76. W 1975 ustanowił cztery światowe rekordy zdolności przewozowych Ił-76. W grudniu 1975 został zwolniony do rezerwy w stopniu generała majora. Opanował ok. 140 typów samolotów i szybowców. Od czerwca 1976 pracował w OKB Jakowlewa jako zastępca szefa i później szef kompleksu lotniczo-doświadczalnego, a od sierpnia 1985 kierowniczy inżynier testów lotniczych. W czerwcu 1988 odszedł na emeryturę. Od 1960 posiadał tytuł zasłużonego pilota doświadczalnego ZSRR, a od 1975 zasłużonego mistrza sportu ZSRR. Mieszkał w mieście Żukowskij, a pod koniec życia w Moskwie. Został pochowany w Żukowskim. W Spas-Diemieńsku postawiono poświęcony mu obelisk.
Odznaczenia.
I 13 medali.

</doc>
<doc id="4666424" url="https://pl.wikipedia.org/wiki?curid=4666424" title="Ideologia zerowej redundancji">
Ideologia zerowej redundancji

Ideologia zerowej redundancji – pogląd językowy zakładający, że stosowanie pleonazmów i innych form nadmiarowości językowej jest niewłaściwe. Zwolennicy tego poglądu wychodzą z założenia, że takich konstrukcji powinno się unikać.
Wiedza lingwistyczna wskazuje na to, że obecność elementów redundantnych jest typową i naturalną cechą struktury języka. W niektórych przypadkach efekt redundancji językowej jest nieunikniony, np. w konstrukcjach gramatycznych takich jak „ta piękna wioska”, gdzie poszczególne składniki wyrażenia niosą powtórzoną informację o rodzaju, liczbie i przypadku gramatycznym.
Redundancja może także służyć nadaniu wypowiedzi dodatkowego zabarwienia stylistycznego. Nadmiarowość opcjonalna, łatwa do wyeliminowania, jest jednak typowym przedmiotem krytyki normatywnej, która sprzeciwia się rozwlekłości stylu, stosowaniu pleonazmów i powtórzeń, a posługiwanie się nią bywa uważane za oznakę braku wykształcenia. W odróżnieniu od redundancji obligatoryjnej, przejawiającej się wyłącznie na płaszczyźnie gramatyki, redundancja opcjonalna może przybierać również charakter leksykalny (przede wszystkim powtórzenia), dyskursywny bądź sytuacyjny (przekazywanie informacji wynikających z kontekstu).

</doc>
<doc id="4666427" url="https://pl.wikipedia.org/wiki?curid=4666427" title="Milevum">
Milevum

Milevum (łac. "Diocesis Milevitanus") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="4666429" url="https://pl.wikipedia.org/wiki?curid=4666429" title="Obszary połowowe FAO">
Obszary połowowe FAO

Główne obszary połowowe FAO (ang. FAO Major Fishing Areas) – globalny podział łowisk stworzony przez Organizację Narodów Zjednoczonych ds. Wyżywienia i Rolnictwa w celu gromadzenia danych statystycznych, zarządzania danym łowiskiem (np. kwoty połowowe) i do celów jurysdykcyjnych. Granice obszarów połowu ryb FAO zostały ustalone w porozumieniu z międzynarodowymi agencjami rybołówstwa.
Obszary FAO.
Zdefiniowane obszary to:

</doc>
<doc id="4666431" url="https://pl.wikipedia.org/wiki?curid=4666431" title="Final Song">
Final Song

"Final Song" − utwór muzyczny duńskiej piosenkarki i autorki tekstów MØ. Wydany został 13 maja 2016 jako singel z jej drugiego albumu studyjnego, "Forever Neverland", jednak znalazł się tylko na japońskiej edycji albumu.
Teledysk.
Teledysk wyreżyserowany przez Tomasa Whitmore został zrealizowany na Youtube, 9 czerwca 2016. Sceny z teledysku nagrywane były w California Desert National Conservation Area.
Występy na żywo.
16 października 2016 MØ zaśpiewała utwór podczas talk show "The Tonight Show with Jimmy Fallon""."

</doc>
<doc id="4666434" url="https://pl.wikipedia.org/wiki?curid=4666434" title="Iwan Astachow">
Iwan Astachow

Iwan Michajłowicz Astachow (ros. Иван Михайлович Астахов, ur. 15 maja 1921 we wsi Biełomiestnoje obecnie w rejonie nowomoskowskim w obwodzie tulskim, zm. 3 marca 1944 w rejonie Rudni w obwodzie smoleńskim) − radziecki lotnik wojskowy, kapitan, uhonorowanym pośmiertnie tytułem Bohatera Związku Radzieckiego (1944).
Życiorys.
Urodził się w rodzinie chłopskiej. Wcześnie stracił rodziców, wychowywał się u brata w Moskwie, skończył 7 klas niepełnej szkoły średniej i aeroklub w mieście Lublino (obecnie część Moskwy). Od 1939 służył w Armii Czerwonej, ukończył wojskową szkołę lotniczą im. Czkałowa w Borisoglebsku. Po ataku Niemiec na ZSRR walczył na froncie, do lutego 1944 jako dowódca eskadry 49 pułku lotnictwa myśliwskiego 309 Dywizji Lotnictwa Myśliwskiego 1 Armii Powietrznej Frontu Zachodniego w stopniu kapitana wykonał 283 lotów bojowych i stoczył 63 walki powietrzne, w których strącił osobiście 12 i w grupie 7 samolotów wroga. 3 marca 1944 w rejonie miasta Rudnia w obwodzie smoleńskim w parze przystąpił do walki z przeważającymi siłami niemieckimi. Strącił wówczas Me-109, jednak został ciężko ranny, a jego samolot został uszkodzony. Po wyczerpaniu amunicji zdołał staranować kolejny samolot wroga, samemu ginąc przy tym.

</doc>
<doc id="4666438" url="https://pl.wikipedia.org/wiki?curid=4666438" title="Thomas Osborne (1. książę Leeds)">
Thomas Osborne (1. książę Leeds)

Thomas Osborne, 1. książę Leeds (ur. 20 lutego 1632, zm. 26 lipca 1712) – brytyjski arystokrata i polityk. Nazywany wicehrabią Osborne, hrabią Danby i markizem Carmarthen. 4 marca 1694 został 1. księciem Leeds.
Był synem Edward’a Osborne’a 1. Baroneta i Anne Walmesley. W 1651 ożenił się z Bridget Bertie, mieli siedmioro dzieci. 

</doc>
<doc id="4666446" url="https://pl.wikipedia.org/wiki?curid=4666446" title="Mroczna rzeka">
Mroczna rzeka

Mroczna rzeka (ang. "Dark River") – brytyjski film dramatyczny z 2017 roku w reżyserii Clio Barnard. Film jest luźno oparty na motywach powieści "Trespass" autorstwa Rose Tremain. 
Premiera filmu odbyła się 10 września 2017 roku na Międzynarodowym Festiwalu Filmowym w Toronto w 2017 roku.
Fabuła.
Alice po śmierci ojca, postanawia po piętnastu latach nieobecności powrócić do rodzinnej miejscowości i przejąć rodzinne gospodarstwo, które kiedyś obiecał jej ojciec. Pomimo niechęci ze strony starszego brata, Joego i złym wspomnieniom związanym z tym miejscem, kobieta stara się przywrócić mu dawną świetność.
Odbiór.
Reakcja krytyków.
Film spotkał się z pozytywną reakcją krytyków. W agregatorze recenzji Rotten Tomatoes 82% z 66 recenzji uznano za pozytywne, a średnia ocen wystawionych na ich podstawie wyniosła 6,50 na 10. Z kolei w agregatorze Metacritic średnia ważona ocen z 22 recenzji wyniosła 69 punktów na 100.

</doc>
<doc id="4666452" url="https://pl.wikipedia.org/wiki?curid=4666452" title="Vénéon">
Vénéon

Vénéon (fr. "le Vénéon") – krótka, obfita w wodę rzeka w grupie górskiej Écrins we francuskich Alpach, lewobrzeżny dopływ Romanche. Długość 33,5 km. Powierzchnia dorzecza 316 km². Cały bieg w granicach departamentu Isère w regionie Owernia-Rodan-Alpy. Przepływa kolejno przez miejscowości: Saint-Christophe-en-Oisans, Vénosc, Auris i Le Bourg-d'Oisans. Reżim rzeczny śnieżno-lodowcowy. Jej dolina wraz z dolinami jej dopływów tworzy mikroregion zwany Doliną Vénéon.
Za źródło rzeki uznawany jest ciek wodny, wypływający na wysokości ok. 2270 m n.p.m. spod lodowca Pilatte, na północnych zboczach Les Bans. Spływa ona generalnie w kierunku północno-zachodnim i zachodnim, tworząc jedną z najbardziej alpejskich dolin całej grupy Écrins. W otoczeniu doliny rzeki i jej dopływów znajduje się większość spośród najwyższych i najbardziej znanych szczytów grupy, w tym najwyższa Barre des Écrins (4102 m n.p.m.), la Meije (2983 m n.p.m.), Ailefroide (3953 m n.p.m.), Les Bans czy Olan (3564 m n.p.m.). Nieco powyżej centrum miejscowości Le Bourg-d'Oisans, na wysokości 735 m n.p.m., uchodzi do Romanche.
Głównymi dopływami rzeki Vénéon są następujące cieki wodne: "torrent des Étançons" (w przysiółku La Bérarde, prawobrzeżny, dł. 8,1 km, spod południowych stoków la Meije), "ruissau de la Muande" (w osadzie Champhorent, lewobrzeżny, dł. 8,9 km, z zachodnich stoków les Rouies), "torrent du Diable" (w Saint-Christophe-en-Oisans, prawobrzeżny, dł. 9,8 km, z południowych stoków Le Râteau), "ruisseau de la Pisse" (nieco poniżej Saint-Christophe-en-Oisans, lewobrzeżny, dł. 7 km, z północnych stoków Pointe Swan). Wszystkie one mają swe początki w potokach, wypływających spod lodowców, odpowiednio: Glacier des Etançons, Glacier du Fond de la Muande, Glacier de la Selle i Glacier de Montagnon.
Źródłowy tok rzeki (po przysiółek La Bérarde), a także zdecydowana większość powierzchni dolin jej dopływów znajdują się w granicach Parku Narodowego Écrins.

</doc>
<doc id="4666457" url="https://pl.wikipedia.org/wiki?curid=4666457" title="Ewelina Marciniak (reżyser)">
Ewelina Marciniak (reżyser)

Ewelina Marciniak (ur. 1984) – polska reżyser teatralna.
Życiorys.
Absolwentka europeistyki i dramatologii na Uniwersytecie Jagiellońskim oraz reżyserii dramatu na PWST w Krakowie. 
Ewelina Marciniak zadebiutowała w 2010 roku "Nowym wyzwoleniem" Stanisława Ignacego Witkiewicza na deskach Teatru Polskiego w Bielsku-Białej. Jest reżyserką kontrowersyjnego spektaklu w Teatrze Polskim we Wrocławiu pt. "Śmierć i dziewczyna". 
Wyreżyserowała w Teatrze Pantomimy we Wrocławiu przedstawienie "Where do we go from here", którego premiera odbyła się 29 listopada 2019 roku. 
Na koncie ma już kilka uznanych spektakli realizowanych na scenach Wrocławia, Gdańska, Szczecina, Wałbrzycha, Koszalina, Krakowa, Kielc, Katowic i Bydgoszczy. Od kilku lat pracuje w duecie z dramaturgiem Michałem Buszewiczem. Poza reżyserią zajmuje się także edukacją teatralną, prowadzi warsztaty z dziećmi z okolic Krakowa.
Pracowała także za granicą – w 2019 roku reżyserowała w Thalia Theater w Hamburgu spektakl "Der Boxer" na podstawie powieści "Król" autorstwa Szczepana Twardocha, a w 2021 roku "Księgi Jakubowe" na podstawie powieści Olgi Tokarczuk.
W 2016 roku została nagrodzona Paszportem „Polityki”
W 2020 roku została laureatką najważniejszej niemieckiej nagrody teatralnej Der Faust w kategorii reżyserii za spektakl "Der Boxer" na podstawie powieści "Król".

</doc>
<doc id="4666472" url="https://pl.wikipedia.org/wiki?curid=4666472" title="Stephen Warbeck">
Stephen Warbeck

Stephen Warbeck (ur. 3 maja 1953 w Southampton) – brytyjski kompozytor, twórca muzyki filmowej, teatralnej i telewizyjnej.
Laureat Oscara za najlepszą muzykę do filmu "Zakochany Szekspir" (1998) Johna Maddena. Z reżyserem tym współpracował również przy innych projektach ("Jej wysokość Pani Brown", 1997; "Kapitan Corelli", 2001; "Dowód", 2005).

</doc>
<doc id="4666482" url="https://pl.wikipedia.org/wiki?curid=4666482" title="Fiodor Titow (lotnik)">
Fiodor Titow (lotnik)

Fiodor Iwanowicz Titow (ros. Фёдор Иванович Титов, ur. 11 stycznia 1919 w miejscowości Turpanowo (obecnie nie istnieje; obszar współczesnej miejscowości Małachowo w rejonie lenińskim w obwodzie tulskim), zm. 12 marca 2011 w Woroneżu) – radziecki lotnik wojskowy, pułkownik, Bohater Związku Radzieckiego (1944).
Życiorys.
Urodził się w rodzinie chłopskiej. Skończył 6 klas szkoły średniej i kolejową szkołę fabryczno-zawodową w 1936, pracował jako ślusarz kolejowy, ukończył aeroklub w Tule. W grudniu 1939 został powołany do Armii Czerwonej, w kwietniu 1941 ukończył wojskową szkołę lotniczą w Taganrogu, od lipca 1941 do czerwca 1942 uczył się nocnego pilotażu w wojskowej szkole lotniczej w Riazaniu. Od 6 lipca 1942 uczestniczył w wojnie z Niemcami, walcząc w składzie 748 lotniczego pułku dalekiego zasięgu (od sierpnia 1942 2 gwardyjskiego lotniczego pułku dalekiego zasięgu). Na początku 1943 został dowódcą klucza, od maja 1943 zastępcą dowódcy eskadry, a później dowódcą eskadry. Do maja 1944 jako zastępca dowódcy eskadry 2 gwardyjskiego lotniczego pułku dalekiego zasięgu 1 Gwardyjskiej Lotniczej Dywizji Dalekiego Zasięgu 1 Gwardyjskiego Lotniczego Korpusu Dalekiego Zasięgu Lotnictwa Dalekiego Zasięgu w stopniu starszego porucznika wykonał 223 loty bojowe, bombardując obiekty na głębokich tyłach wroga, m.in. w Warszawie, Gdańsku, Królewcu, Tilsicie, Helsinkach i w zajętych przez wroga miastach ZSRR, m.in. Pskowie, Smoleńsku, Brześciu, Rosławlu i Idricy, gdzie bombardował węzły kolejowe i lotniska. Łącznie do końca wojny wykonał 294 loty bojowe. Latem 1945 został skierowany na Daleki Wschód, gdzie brał udział w wojnie z Japonią, wykonując trzy loty bojowe. Po wojnie nadal służył w siłach powietrznych, był dowódcą eskadry w 170 pułku bombowców ciężkich, w 1947 ukończył kursy doskonalenia kadry oficerskiej Sił Powietrznych, w 1961 został zwolniony do rezerwy w stopniu pułkownika. Pracował w biurze konstruktorskim i jako kierownik lotów w woroneskim przedsiębiorstwie lotniczym. W 2010 otrzymał honorowe obywatelstwo obwodu woroneskiego.

</doc>
<doc id="4666486" url="https://pl.wikipedia.org/wiki?curid=4666486" title="Origo (EP)">
Origo (EP)

Origo – drugi minialbum polskiej piosenkarki i autorki tekstów Natalii Nykiel. Wydany został międzynarodowo 15 listopada 2019 roku poprzez wytwórnię Universal Music Polska w wersji cyfrowej, a w Polsce również w limitowanej wersji CD z ręcznie podpisanym autografem artystki.
Promocja.
W celu promocji materiału, Natalia wystąpiła podczas The Voice of Poland, 16 listopada 2019 z piosenką "Volcano" oraz wystąpi na amerykańskim festiwalu SXSW.
Nykiel wyruszy również w trasę koncertową "Origo Tour", która potrwa od marca do maja 2020.
Lista utworów.
Sample

</doc>
<doc id="4666522" url="https://pl.wikipedia.org/wiki?curid=4666522" title="Oficyna wydawnicza w Braniewie">
Oficyna wydawnicza w Braniewie

Oficyna wydawnicza w Braniewie – działająca w latach 1589–1773 drukarnia w Braniewie.
Historia drukarni.
W XVI wieku w Braniewie działały aż trzy szkoły prowadzone przez zakon jezuitów. Były to: kolegium, alumnat papieski i seminarium duchowne. Istnienie takiego ośrodka naukowego oraz także kontrreformacyjna działalność zakonu jezuitów powodowały potrzebę posiadania własnej drukarni. Jezuici niemal od początku zabiegali o założenie swojej drukarni, która zaspokajałaby potrzeby i położyła kres kosztom związanym czy to z zakupem czy wydawaniem poza Braniewem potrzebnych druków, podręczników i książek. Do czasu uruchomienia typografii w Braniewie potrzebne wydawnictwa tłoczono bądź to w odległym Krakowie (jak Catecheses 1570, Missale Varmiense, 1587), bądź nawet poza krajem (jak: Agenda Sacramentalia, 1574; Agenda Caeremonialia, 1578, Breviarium Varmiense 1581 — wszystkie wydrukowane w Kolonii).
W 1589 roku w Braniewie rozpoczęła działalność podlegająca radzie miejskiej prywatna oficyna drukarska. Do 1697 prowadzili ją drukarze sprowadzeni z zachodnich księstw Rzeszy. Pierwszym właścicielem był Jan Saxo (od 1589 do śmierci w 1593). Oficyna wykupiona została przez jezuitów staraniem rektora kolegium Jana Drewsa w sierpniu 1697 roku. W rękach jezuitów pozostawała przez ponad 70 lat, aż do kasaty zakonu jezuitów.
W 1773 roku, na zakończenie swej działalności, drukarnia wydała jeszcze wykaz wydrukowanych tu i znajdujących się w sprzedaży pozycji. W 1774 rozpoczęto likwidację magazynów drukarni. Dopiero w 1795 roku przez ponad 20 lat nieużywane prasy drukarskie wraz z 66 skrzyniami czcionek zostały sprzedane za 400 talarów drukarni w Kwidzynie. Grożący zawaleniem budynek drukarni rozebrany już w 1792 roku.
Oficyna drukarska pracowała głównie na potrzeby diecezji warmińskiej i świeżo powstałych placówek naukowo-wychowawczych. Pośród wydanych przez nią dzieł odnaleźć można wiele pozycji w języku polskim.

</doc>
<doc id="4666531" url="https://pl.wikipedia.org/wiki?curid=4666531" title="Komisja Gospodarki Narodowej">
Komisja Gospodarki Narodowej



</doc>
<doc id="4666562" url="https://pl.wikipedia.org/wiki?curid=4666562" title="Komisja Praw Człowieka i Praworządności">
Komisja Praw Człowieka i Praworządności



</doc>
<doc id="4666576" url="https://pl.wikipedia.org/wiki?curid=4666576" title="Ideologia symetryczności">
Ideologia symetryczności

Ideologia symetryczności – pogląd językowy zakładający, że jednostki językowe powinny się trzymać skostniałych, symetrycznych wzorców. Zwolennicy tej idei żywią przekonanie, że regularność usprawnia funkcjonowanie systemu językowego i czyni komunikację bardziej precyzyjną.
Językoznawcy zauważają, że obecność w języku elementów niesymetrycznych nie tworzy rzeczywistych barier porozumiewawczych, ani też nie pogarsza potencjału komunikacyjnego języka. Ponadto zjawisko heterogeniczności gramatycznej jest spotykane we wszystkich językach naturalnych. Zostało opisane już w 1921 roku, przez amerykańskiego językoznawcę Edwarda Sapira.
Odwołania do symetryczności są typowym elementem praktyk preskryptywistycznych, gdzie bywają wykorzystywane jako część argumentacji i przy wartościowaniu nieliterackich odmian języka.

</doc>
<doc id="4666581" url="https://pl.wikipedia.org/wiki?curid=4666581" title="Anya Chalotra">
Anya Chalotra

Anya Chalotra (ur. 1995 w Wolverhampton) – brytyjska aktorka, odtwórczyni roli Yennefer w serialu Netfliksa "Wiedźmin".
Życiorys.
Anya Chalotra wychowała z dwójką rodzeństwa w Lower Penn, angielskiej wiosce w pobliżu Wolverhampton, w hrabstwie West Midlands. Jej ojciec pochodzi z Indii, a matka jest Brytyjką.
Uczyła się aktorstwa w Londynie, w Guildhall School of Music and Drama oraz w prestiżowej London Academy of Music and Dramatic Art. W trakcie studiów i tuż po ich zakończeniu rozwijała karierę teatralną; grała m.in. w sztukach "The Village", "Wiele hałasu o nic", "Kupiec wenecki" i adaptacji scenicznej "Wielkich nadziei".
Karierę ekranową rozpoczęła od roli w serialu "Wanderlust" wyprodukowanego przez BBC One i Netflix. Następnie zagrała rolę Lily Marbury w "The ABC Murders" – adaptacji powieści Agathy Christie o detektywie Herkulesie Poirot. Przełom w jej karierze przyniosła rola Yennefer z Vengerbergu w produkcji Netliksa "Wiedźmin".
Chalotra ma zagrać w serialu animowanym "Army of the Dead: Lost Vegas", będącym spin-offem filmu "Armia umarłych".

</doc>
<doc id="4666584" url="https://pl.wikipedia.org/wiki?curid=4666584" title="Modele bliźniacze">
Modele bliźniacze



</doc>
<doc id="4666586" url="https://pl.wikipedia.org/wiki?curid=4666586" title="ED-209">
ED-209

ED-209 (Enforcement Droid Series 209) – fikcyjny robot występujący w amerykańskim filmie science fiction RoboCop (1987) stworzony przez fikcyjną korporację Omni Consumer Product (OCP).
Historia ED-209.
Miasto Detroit w stanie Michigan jest bliskie upadku z powodu niewłaściwego zarządzania finansami i wysokiej przestępczości. Władze miasta podpisują umowę z korporacją OCP która ma zarządzać departamentem policji w Detroit i dbać o bezpieczeństwo w mieście, w zamian za zezwolenie korporacji na budowę nowoczesnego Delta City. Wiceprezydent OCP Dick Jones (Ronny Cox) demonstruje podczas spotkania zarządu nowego robota do zwalczania przestępczości ED-209 który jednak działa nieprawidłowo zabijając jednego z członków korporacji Kinneya (Kevin Page) podczas prezentacji. Bob Morton (Miguel Ferrer), ambitny dyrektor wykonawczy wykorzystuje okazję by przedstawić swój eksperymentalny projekt RoboCop. Przewodniczący OCP (Dan O’Herlihy) jest przerażony porażką ED-209 i zatwierdza plan Mortona, ku wściekłości Jonesa. 
Przestępca Clarence Boddicker (Kurtwood Smith) przyciśnięty w wytwórni kokainy przez RoboCopa (Peter Weller) wyjawia mu że jest zatrudniony przez Jonesa więc cyborg-policjant udaje się do siedziby OCP aby go aresztować. Jones przyznaje się do winy za śmierć Mortona i próbuje zabić RoboCopa aktywując ED-209 uzbrojonego w karabiny maszynowe i małą wyrzutnię rakietową, jednak cyborg-policjant po walce ucieka schodami. ED-209 nie może go dogonić bo jego masywne stopy nie mieszczą się na stopniach co powoduje przewrócenie się robota. Po rozprawieniu się w opuszczonej hucie z Boddickerem i jego ludźmi RoboCop wraca do siedziby OCP gdzie przed wejściem czeka już na niego ED-209 którego niszczy za pomocą karabinu Cobra Assault Cannon (Barrett M82) odebranego wcześniej martwemu Boddickerowi.
Budowa ED-209.
Budowa robota zajęła około czterech miesięcy. Ekipa filmowa najpierw zbudowała model w małej skali który miał około 20 centymetrów wysokości i wykonany był z pianki i różnych kawałków plastiku. Wszystkie główne części ciała ED-209 w pełnej skali – głowa, ręce, nogi i brzuch zostały wykonane z włókna szklanego, natomiast części szczegółowe z plastiku. Jedynym metalem, który został użyty, były śruby przytrzymujące drewnianą ramę razem. Ukończony robot miał 213 centymetrów wysokości i ważył około 136 kilogramów.

</doc>
<doc id="4666661" url="https://pl.wikipedia.org/wiki?curid=4666661" title="Leszek Zbigniew Ciunik">
Leszek Zbigniew Ciunik

Leszek Zbigniew Ciunik (ur. 4 czerwca 1949 w Głogowie) – polski chemik, emerytowany profesor zwyczajny Wydziału Chemii Uniwersytetu Wrocławskiego specjalizujący się w krystalografii i krystalochemii związków koordynacyjnych i organicznych.
Życiorys.
Urodził się w 1949 roku w Głogowie. Po roku wraz z rodzicami zamieszkał we Wrocławiu, gdzie w 1963 roku ukończył Szkołę Podstawową nr 94, w 1967 roku XII Liceum Ogólnokształcące im. Bolesława Chrobrego, a w 1972 studia chemiczne na Wydziale Matematyki, Fizyki i Chemii Uniwersytetu Wrocławskiego. Po studiach został zatrudniony w Zespole Krystalografii w Instytucie Chemii UWr kolejno na etatach asystenta stażysty, asystenta i starszego asystenta. W 1980 roku obronił rozprawę doktorską pt. "Struktura krystaliczna kompleksów manganu(II) z aminokwasami" wykonaną pod opieką prof. Tadeusza Głowiaka. W latach 1988–1989 przebywał na stypendium Fundacji Humboldta w Institut für Kristallographie, Freie Universität Berlin w grupie prof. Petera Lugera. W 1998 roku obronił rozprawę habilitacyjną pt. "Strukturalne konsekwencje wiązań wodorowych w pierścieniowych związkach organicznych (pochodnych cukrów, cykloheksanonu i w trwałych rodnikach π)". W 2000 roku przebywał jako profesor wizytujący w School of Chemistry University of Hyderabad (Indie). W 2002 roku uzyskał stanowisko profesora UWr, a w 2007 roku tytuł profesora. Pod jego kierunkiem ukończono cztery przewody doktorskie. Był recenzentem w 14 przewodach doktorskich, w 13 habilitacyjnych i w 7 postępowaniach o tytuł naukowy.
Jest żonaty (żona Barbara), ma dwoje dzieci.
Dorobek naukowy.
Jego zainteresowania naukowe dotyczą:
Pełnione funkcje.
W latach 2002–2005 pełnił funkcję prodziekana Wydziału Chemii UWr, a w latach 2005–2008 i 2008-2012 dziekana. W latach 2005–2016 był członkiem Senatu Uniwersytetu Wrocławskiego pełniąc w nim m.in. rolę przewodniczącego senackiej komisji inwestycji i majątku (2012-2016). Ponadto pełnił funkcję kierownika "Zakładu Krystalografii" (2003-2016), kierownika "Zespołu chemii i struktury heterocykli i ich sieci koordynacyjnych" (2013-2019) i opiekuna Koła Naukowego Studentów "Jeż" (2013-2014). W latach 2008–2010 był członkiem zespołu zadaniowego MNiSW ds. oceny wniosków współfinansowanych z funduszy strukturalnych oraz członkiem zespołu zadaniowego MNiSW ds. oceny dorobku naukowego. W latach 2009–2014 był kierownikiem zadania 2.1 pt. "Antybiotyki na bazie nowych hemiaminali" w ramach projektu BioMed we Wrocławskim Centrum Badań EIT+.

</doc>
<doc id="4666750" url="https://pl.wikipedia.org/wiki?curid=4666750" title="Międzynarodowe mistrzostwa w biegach przełajowych">
Międzynarodowe mistrzostwa w biegach przełajowych

Międzynarodowe mistrzostwa w biegach przełajowych (ang. "International Cross Country Championships)", zwane również Crossem Narodów – międzynarodowe zawody lekkoatletyczne organizowane od 1903 roku do 1972.
Pierwsze nieoficjalne zawody w biegach przełajowych odbyły się w 1898 w Ville-d’Avray we Francji. Wzięło w niech udział kilkunastu zawodników z Anglii i Francji. Zwyciężył reprezentant Anglii Sidney Robinson. 
Oficjalne mistrzostwa w biegach przełajowych były rozgrywane od 1903. Ich pierwsza edycja odbyła się w Hamilton. Początkowo startowały reprezentacje czterech narodów brytyjskich – Anglii, Szkocji, Walii i Irlandii. Francja wystąpiła jako pierwsze państwo spoza Zjednoczonego Królestwa w 1907, Belgia dołączyła w 1923, a Hiszpania, Luksemburg, Szwajcaria i Włochy w 1929.
Organizacją mistrzostw zajmowała się Międzynarodowa Unia Biegów Przełajowych. Zawody rozgrywano zarówno w konkurencji indywidualnej, jak i drużynowej, corocznie (z przerwą na wojny światowe). Początkowo startowali tylko mężczyźni (seniorzy). Mistrzostwa juniorów, w których mogli startować zawodnicy, którzy nie ukończyli 21. roku życia, dodano w 1961 (chociaż nieoficjalne mistrzostwa juniorów odbyły się w 1940), a mistrzostwa kobiet w 1967 (nieoficjalne mistrzostwa kobiet rozegrano w latach 1931, 1932, 1935, 1938 i 1954–1957).
Od 1973 mistrzostwa zostały zastąpione mistrzostwami świata w biegach przełajowych organizowanymi przez IAAF.

</doc>
<doc id="4666775" url="https://pl.wikipedia.org/wiki?curid=4666775" title="Ośrodek Szkolenia Poligonowego Wojsk Lądowych – Nowa Dęba">
Ośrodek Szkolenia Poligonowego Wojsk Lądowych – Nowa Dęba

Poligon w Nowej Dębie – poligon wojsk lądowych znajdujący się na obrzeżach miasta Nowa Dęba. Powstał w latach 30 XX w. i jest użytkowany przez wojsko do dziś. Odbywają się na nim ćwiczenia oddziałów Wojska Polskiego i ćwiczenia międzynarodowe. 
Historia.
20 lecie międzywojenne.
Początki poligonu wojskowego Nowa Dęba sięgają lat 30. XX w., kiedy wraz z rozwojem Wojska Polskiego i pojawianiem się nowych rodzajów broni, zwłaszcza artyleryjskiej, przestały wystarczać dotychczasowe place ćwiczeń w poszczególnych garnizonach. W tej sytuacji Ministerstwo Spraw Wojskowych zaczęło rozpatrywać możliwość zakupu nieużytków w celu stworzenia poligonu dla jednostek stacjonujących w Polsce południowo-wschodniej.
Szczególną uwagę zwrócono na tereny należące do hrabiego Tarnowskiego z Dzikowa, posiadające bardzo dogodne położenie względem powstającego Centralnego Okręgu Przemysłowego. Bardzo szybko jednak wykupiony teren okazał się za mały i już w 1936 roku skarb państwa wykupił dalszych 5212 ha. Obszar ten przeznaczono na prowadzenie podstawowych strzelań artyleryjskich jednostek armii.
II wojna światowa.
W okresie okupacji niemieckiej, wiosną 1940 poligon wraz z powstałą w 1936 roku Wytwórnią Amunicji Nr 3 został przejęty przez Wehrmacht i jako „Plac Ćwiczeń Południe” był wykorzystywany do przygotowań do realizacji planu Barbarossa przez armię generała von Paulusa. Przy poligonie znacznym nakładem sił i środków powstało wzorcowe gospodarstwo rolne niemieckiego kolonizatora, mające służyć celom propagandowym.
Okres powojenny.
Pierwszym powojennym komendantem poligonu – Jednostki Wojskowej 1973 Dęba mianowany został kpt. Józef Cebula, który przejął tereny poligonu wraz z infrastrukturą pod zarząd ludowego Wojska Polskiego. Z uwagi na potrzebę zapewnienia bezpieczeństwa w listopadzie 1945 rozpoczęto poszerzanie granic poligonu. W czerwcu 1946 roku Ministerstwo Leśnictwa wyraziło zgodę na poszerzenie granic poligonu artyleryjskiego, przekazując w użytkowanie wojska ponad 16 tysięcy hektarów znajdujących się w Administracji Lasów Państwowych.
W lutym 1946 roku do komendy poligonu przybyli pierwsi żołnierze (9 zawodowych i 9 zasadniczej służby wojskowej), którzy przystąpili do przygotowania poligonu na przyjęcie ćwiczących oddziałów. W tym okresie rozpoczęto budowę obiektów dla potrzeb wojska. Dopiero w maju 1947 roku dowództwo okręgu powiększyło obsadę do 30 żołnierzy.
W tym czasie obowiązywała następująca struktura organizacyjna:
W następnych latach struktura organizacyjna ulegała modyfikacjom i rozbudowie. 
Pierwszą przybyłą na poligon jednostką wojskową był 87 pułk artylerii haubic, który zimą 1946 roku przeprowadził sezonowe szkolenie artyleryjskie. 
W 1951 Okręgowy Poligon Artylerii Nr 5 otrzymał nowy etat, który obowiązywał do 22 maja 1967 roku, kiedy dotychczasową nazwę zmieniono na Ośrodek Szkolenia Poligonowego Wojsk Lądowych Dęba. Nowa nazwa obowiązuje do dziś.
Poligon Dęba był do lat 50. wykorzystywany głównie do strzelań artyleryjskich, a w późniejszym okresie również do ćwiczeń innych rodzajów wojsk łącznie z ostrym strzelaniem artylerii i czołgów. Obsługę strzelań zapewniano przy pomocy siły ludzkiej oraz koni. Dopiero na przełomie lat 60. zaczęto używać ciągarki mechaniczne i podnośniki tarczowe zasilane z akumulatorów. Przełom lat 70. i 80. to ciągła modernizacja bazy szkoleniowej oraz pozyskanie urządzeń do prowadzenia ćwiczeń taktycznych i pozorowania pola walki.
W 1975 roku po kilku latach budowy oddano do eksploatacji bojową strzelnicę czołgową, a w latach 80. rozpoczęto budowę innych obiektów poligonowych. Poprawiano także infrastrukturę poligonu (głównie drogi i przepusty).
22 grudnia 2004 Decyzją Ministra Obrony Narodowej Ośrodkowi Szkolenia Poligonowego Wojsk Lądowych w Nowej Dębie nadano imię płka Jana Szypowskiego, natomiast Święto Ośrodka ustalono na dzień 1 lipca.
Oznaka rozpoznawcza.
12 lutego 2014 Minister Obrony Narodowej decyzją Nr 33/MON zatwierdził wzór odznaki rozpoznawczej w dwóch wersjach: do munduru galowego (wyjściowego) i polowego:
Oznaka na mundur wyjściowy nawiązuje do barw granatowego munduru piechoty wprowadzonego przez Komisję Wojskową Obojga Narodów zarządzeniem z 17 lipca 1789 r. i 11 marca 1791 r. Oznaka ma kształt koła o średnicy 70 mm. Obrzeże haftowane srebrną nicią. Na granatowym tle znajduje się celownik w kolorze srebrnym. Na pierwszym planie wyeksponowane jest stylizowane drzewo dębu o brązowym pniu i konarach, trzech zielonych liściach i czterech żołędziach.
Oznaka na mundur polowy różni się tylko kolorem tła khaki oraz obrzeżem haftowanym czarną nicią. Natomiast obrzeże i gałęzie dębu haftowane jest zielono-żółtą nicią.

</doc>
<doc id="4666788" url="https://pl.wikipedia.org/wiki?curid=4666788" title="Guamal (Kolumbia)">
Guamal (Kolumbia)

Guamal – miasto w Kolumbii, w departamencie Meta.

</doc>
<doc id="4666792" url="https://pl.wikipedia.org/wiki?curid=4666792" title="La Macarena">
La Macarena

La Macarena – miasto w Kolumbii, w departamencie Meta.

</doc>
<doc id="4666794" url="https://pl.wikipedia.org/wiki?curid=4666794" title="La Uribe">
La Uribe

La Uribe – miasto w Kolumbii, w departamencie Meta.

</doc>
<doc id="4666796" url="https://pl.wikipedia.org/wiki?curid=4666796" title="Lejanías">
Lejanías

Lejanías – miasto w Kolumbii, w departamencie Meta.

</doc>
<doc id="4666797" url="https://pl.wikipedia.org/wiki?curid=4666797" title="Mapiripán">
Mapiripán

Mapiripán – miasto w Kolumbii, w departamencie Meta.

</doc>
<doc id="4666798" url="https://pl.wikipedia.org/wiki?curid=4666798" title="Mesetas">
Mesetas

Mesetas – miasto w Kolumbii, w departamencie Meta.

</doc>
<doc id="4666801" url="https://pl.wikipedia.org/wiki?curid=4666801" title="Puerto Concordia">
Puerto Concordia

Puerto Concordia – miasto w Kolumbii, w departamencie Meta.

</doc>
<doc id="4666803" url="https://pl.wikipedia.org/wiki?curid=4666803" title="Puerto Gaitán">
Puerto Gaitán

Puerto Gaitán – miasto w Kolumbii, w departamencie Meta.

</doc>
<doc id="4666805" url="https://pl.wikipedia.org/wiki?curid=4666805" title="Puerto Lleras">
Puerto Lleras

Puerto Lleras – miasto w Kolumbii, w departamencie Meta.

</doc>
